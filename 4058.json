[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nرسائل فقهى\r\nآيت الله محمد تقى جعفرى\r\n","description":"","footnote":"","page_name":" 3 ","page_number":3},
  {"content":"\r\nنام كتاب : رسائل فقهى ( جلد اول )\r\nمؤلف : استاد علامه آية الله محمد تقى جعفرى\r\nناشر : مؤسسهء نشر كرامت\r\nحروفچينى : واحد رايانهء مؤسسهء نشر كرامت\r\nصفحه آرايى : مهناز قاسم زاده - جهان احمدى\r\nليتوگرافى : پويه گراور\r\nچاپ : خواجه\r\nتيراژ : 3000 جلد\r\nچاپ اول : 1377\r\nحق چاپ و نشر براى مؤسسهء نشر كرامت محفوظ است .\r\nتهران - صندوق پستى 515 / 14515\r\nتلفن : 2864643 - 2846443 دورنويس : 6070200\r\nشابك : X - 9 - 90642 - 964\r\nISBN : 964 - 90642 - 9 - X\r\nبهاء : 1200 تومان\r\n","description":"","footnote":"","page_name":" 4 ","page_number":4},
  {"content":"\r\n\r\nپيشگفتار ناشر\r\nهو العظيم\r\nدر عرصهء علم و فرهنگ معاصر ايران و جهان اسلام ، چهرهء تابناك انديشمند وارسته و متفكر فرهيخته حضرت استاد علامه آية الله محمد تقى جعفرى ( دام ظله العالى ) اغلب در ابعاد فلسفه ، عرفان ، تحليل جهان بينىها ، انسان شناسى ، مولوى شناسى و تفسير نهج البلاغه شناخته شده است ، و احاطه و اشراف كم نظير ايشان بر مسايل فقهى و حقوقى اسلام كمتر بازتاب اجتماعى و ظهور و بروز داشته است .\r\nبه نظر مىرسد كه يكى از دلايل اين امر اتخاذ رسالت فرهنگى ايشان در عرصهء اجتماع و دانشگاه ، پس از خروج از حوزهء علميه نجف اشرف در چهار دههء پيش بوده است . به رغم آن كه حضرت استاد در حوزه‌هاى علميه از جايگاه و الا و اعتبار فراوان در عرصهء فقه و شرايط مساعد براى كسب مدارج و مراتب اعلاى حوزوى برخوردار بودند ، بنا به ضرورت زمان به موضوعات مبتلا به و مورد نياز دانشگاهيان و جامعهء علمى كشور در زمينهء معارف اسلامى و جهانبينىها اهتمام ورزيده و ساليان سال جانهاى تشنهء مخاطبان مشتاق خويش را از شراب طهور معارف حكمى و ربّانى سيراب نموده‌اند .\r\nحال آن كه ، بدون اغراق و به شهادت بسيارى از صاحب نظران و انديشمندان ، حضرت استاد علامه جعفرى در حوزه معارف فقهى و حقوقى اسلام نيز همانند ساير عرصه‌ها ، باريك بينىها ، ژرف انديشىها ، ابتكارات و انديشه‌هاى بديع و راه گشاى\r\n","description":"","footnote":"","page_name":" 5 ","page_number":5},
  {"content":"\r\nفراوانى دارند كه اندكى از آن به جامعه عرضه گشته است . البته در ساليان گذشته موارد بسيارى از مباحث فقهى و نكته سنجىهاى فقيهانهء ايشان در لابلاى ساير آثار مكتوب و سخنرانىهاى منتشره يافت مىشود كه از ديد محققان و انديشمندان نكته ياب و سخن سنج پنهان نمانده است .\r\nهمچنين بعد از دو اثر منتشره حضرت استاد در حوزهء علميه نجف در زمينه مسايل فقهى به زبان عربى ، به نامهاى « الامر بين الامرين » و « الرضاع » تقريرات دروس دو تن از مراجع و مدرّسان برجستهء حوزهء نجف ، نخستين كتابى كه به خامهء ايشان در زبان فارسى در اين زمينه انتشار يافت ، كتاب كم نظير و پر نكتهء « منابع فقه » بود كه در سال هزار و سيصد و چهل و نه ( ه . ش ) عرضه گشت و هم اكنون ناياب است .\r\nكتاب حاضر كه جلد اول از مجموعهء « رسائل فقهى » حضرت استاد علامه جعفرى مىباشد ، در پاسخ به نياز روز افزون جامعه به اين گونه مباحث و تقاضاهاى مكرّر فضلاء و روحانيّون و علاقمندان مباحث فقهى ، به همّت مؤسسه نشر كرامت آماده و تدوين گشته است .\r\nشش رسالهء اول اين كتاب تحت عناوين « طهارت اهل كتاب » - « حكم ذبايح اهل كتاب » - « عدم انحصار مواد نه گانهء زكات » - « قاعدهء لا ضرر و لا ضرار » - « حليّت و حرمت گوشت انواع حيوانات » ، همان مقالات منتشره در كتاب « منابع فقه » مىباشند كه در اينجا با اندكى اصلاحات ، مجددا به چاپ مىرسند .\r\nمقالات مزبور بخشى از سخنرانىهايى است كه حضرت استاد از اواسط سال 1347 ( ه . ش ) تا اواخر سال 1348 ( ه . ش ) براى تعدادى از اعضاى انجمن اسلامى مهندسين و جمعى از علاقمندان ايراد فرموده بودند .\r\nبرخى ديگر از موضوعات مطروحه در آن جلسات از قبيل مباحث فقهى مربوط به استعمال طلا و نقره ، ريش تراشى ، مجسمه سازى ، نقاشى و موسيقى در آن زمان امكان انتشار نيافتند كه اميد است در ادامهء مجلدات همين عنوان كتاب و يا به صورت مستقل با نظريات معظم له در مسايل مستحدثه به چاپ برسند . همان گونه كه كتاب مستقلى تحت عنوان « موسيقى از ديدگاه فلسفى و روانى » و با نگاهى به ابعاد فقهى موضوع ، توسط همين مؤسسه در دست تدوين و آماده سازى مىباشد كه با عنايات خداوند به\r\n","description":"","footnote":"","page_name":" 6 ","page_number":6},
  {"content":"\r\nچاپ خواهد رسيد .\r\nهفتمين رسالهء كتاب حاضر ، با عنوان « كيفر سرقت در اسلام » ، تقريرات درس حضرت استاد مىباشد كه توسط محقق انديشمند جناب آقاى منوچهر صدوقى ( سهى ) به رشتهء تحرير در آمده است . لذا بدين وسيله ناشر وظيفه خود مىداند كه از جناب آقاى صدوقى مراتب تقدير و سپاس گزارى را اظهار دارد .\r\nرسالهء « مقايسهء حقوق بشر در اسلام و غرب و تطبيق آن دو با يكديگر » هشتمين مقالهء اين مجموعه است كه گزيدهء قسمتهايى از كتاب ارزشمند حضرت استاد جعفرى با عنوان « تحقيق در دو نظام حقوق جهانى بشر از ديدگاه اسلام و غرب و تطبيق آن دو با يكديگر » مىباشد .\r\nسه رسالهء انتهايى اين كتاب با عناوين « بحثى در بارهء امر به معروف و نهى از منكر » « حرمت سقط جنين » و « مسئوليت مدنى ناشى از جرم كودكان بزهكار در فقه و حقوق اسلامى » براى اولين بار به اين شكل انتشار مىيابند .\r\nپايان بخش كتاب حاضر متن برخى از پرسشهاى فقهى و حقوقى است كه در بارهء چهار موضوع مشخص از حضرت استاد به صورت كتبى و يا حضورى به عمل آمده است ، كه پس از تنظيم تحت عنوان استفتاءات در بارهء « بيمارىهاى علاج ناپذير » . « انتقال نطفهء مرد به رحم زن » ، « عمل قاضى به علم خود در قضاء » و « ماهيّت طنز در فرهنگ دينى » ، براى نخستين بار به چاپ مىرسند .\r\nجلد دوم كتاب « رسائل فقهى » مشتمل بر رسالاتى ديگر در بارهء ربا ، مجسمه سازى ، استعمال طلا و نقره و برخى مسايل فقهى و مستحدثه ديگر ، در دست تنظيم مىباشد كه إن شاء الله چاپ و عرضه خواهد شد .\r\nاگر كاستى و يا ضعفى در چگونگى تدوين و تنظيم مجموعهء حاضر وجود داشته باشد ، ناشر با امتنان ، تذكر آن را مىپذيرد و پيشاپيش از محضر حضرت استاد علامه جعفرى و خوانندگان و محققان محترم پوزش مىخواهد . اميد است انتشار اين مجموعه گامى در راه گسترش معارف والاى اسلامى و تعالى فرهنگ علم و تحقيق محسوب گردد و مرضى حق تعالى و صاحب نظران حقنگر افتد .\r\nو من الله التوفيق\r\n","description":"","footnote":"","page_name":" 7 ","page_number":7},
  {"content":"\r\n","description":"","footnote":"","page_name":" 8 ","page_number":8},
  {"content":"\r\n","description":"","footnote":"","page_name":" 9 ","page_number":9},
  {"content":"\r\n","description":"","footnote":"","page_name":" 10 ","page_number":10},
  {"content":"\r\n\r\nطهارت اهل كتاب\r\n","description":"","footnote":"","page_name":" 11 ","page_number":11},
  {"content":"\r\n","description":"","footnote":"","page_name":" 12 ","page_number":12},
  {"content":"\r\n\r\nمقدمه بحث\r\nدر فقه اسلامى ، اصل اوّلى ، در موضوعات از دو جهت طهارت است :\r\n1 - طهارت از نظر حكم اوّلى .\r\n2 - طهارت از نظر موضوع خارجى .\r\nطهارت از نظر حكم اوّلى اين است كه اگر فقيه از نظر ادلَّه و مدارك نتوانست حكم موضوعى را از جنبه طهارت و نجاست بفهمد ، مدارك قاطعانه مىگويند موضوع مفروض محكوم به طهارت است ، اين مدارك به طور عمده بر دو نوع است :\r\nنوع اول ادلَّه اى است كه به طور مستقيم به طهارت اشياء حاكم است مانند : « قاعدهء طهارت » ، كلّ شيء طاهر حتّى تعلم أنّه قذر ( هر شيء پاك است مگر اين كه بدانى كه پليد است . ) از اين گونه مدارك در اخبار فراوان مشاهده مىشود .\r\nنوع دوم ادلَّه اى است كه به طور غير مستقيم طهارت اشياء را اثبات مىكند . اين نوع ادلَّه ، از جمله منابع فراوانى است كه در بارهء عدم ممنوعيت تصرف در اشياء وجود دارد ، از قبيل :\r\nكلّ شىء مطلق حتّى يرد فيه النّهى ( هر چيز از حكم ممنوعيت آزاد و رها است مگر اين كه در بارهء آن نهى وارد شود . ) .\r\n","description":"","footnote":"","page_name":" 13 ","page_number":13},
  {"content":"\r\nو آية شريفه :\r\n* ( هُوَ الَّذِي خَلَقَ لَكُمْ ما فِي الأَرْضِ جَمِيعاً ) * ( 1 ) ( اوست خداوندى كه همهء آن چه را كه در روى زمين است براى شما آفريده است ) .\r\n\r\nطهارت از نظر موضوعى\r\nهمچنين ادلَّه كافى در فقه اسلامى وجود دارد كه مىگويد :\r\n( موضوعاتى كه احكام آنها از نظر قانونى معين شده ولى به جهت عوارض طبيعى و انسانى مورد شك قرار گرفته باشد ، محكوم به طهارت است ) « اصل طهارت در شبهات موضوعيه » .\r\nنتيجه بررسى مقدمه اين است كه اگر فقيه ، از نظر رسيدگى در بارهء ادلَّه ، نتواند به طهارت يا نجاست اهل كتاب يا هر موضوع ديگر حكم كند ، با نظر به ادلَّه مزبوره در فوق ، بايستى حكم به طهارت آنها كند . در اين اصل ، فقهاى اهل سنت نيز با اماميه موافقت دارند .\r\n\r\n","description":"","footnote":"\r\n( 1 ) سورهء بقره ، آيه 29 .\r\n","page_name":" 14 ","page_number":14},
  {"content":"\r\n\r\nبحث اول مسألهء طهارت اهل كتاب از نظر قرآن مجيد\r\nدر قرآن مجيد ، در هيچ مورد كلمه نجس ( با كسر جيم ) استعمال نشده است ، آن چه مشاهده مىشود سه مفهوم رجس و نجس ( با فتح جيم ) و خبيث مىباشد كه در بارهء پاره اى از موضوعات به كار برده شده است ، كلمه رجس در ده مورد از قرآن ديده مىشود :\r\nشراب و قمار و انصاب و ازلام . ( مائده ، 90 ) كسانى كه ايمان نياورده‌اند « عدم ايمان » . ( انعام ، 125 ) ، ( اعراف ، 71 ) ، ( توبه ، 95 و 125 ) ميته و خون ريخته شده و گوشت خوك . ( انعام ، 145 ) حماقت و بى فكرى « تعقل نداشتن » . ( يونس ، 100 ) بتها و شهادت زور ، يا لهو . ( حج ، 30 ) پليدى بطور مطلق . ( احزاب ، 33 ) بيمارى روانى . ( توبه ، 125 ) اما نجس ( با فتح جيم ) فقط در يك مورد از قرآن وارد شده است :\r\n* ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا ) * ( 1 )\r\n\r\n","description":"","footnote":"\r\n( 1 ) سورهء توبه ، آيه 28\r\n","page_name":" 15 ","page_number":15},
  {"content":"\r\n( مشركين گروه پليدى هستند ، از سال آينده به مسجد الحرام داخل نشوند ) .\r\nكلمه خبيث در 11 آيه وارد شده است :\r\nپليدى به طور مطلق . ( اعراف ، 58 ) - ( بقره ، 267 ) - ( مائده ، 100 ) - ( انفال ، 37 ) ( ابراهيم ، 26 ) - ( اعراف ، 157 و 57 ) عدم ايمان . ( آل عمران ، 179 ) - ( نور ، 26 ) كار زشت ( لواط ) . ( انبياء ، 74 ) تصرف بدون استحقاق در اموال . ( نساء ، 2 ) در هيچ يك از آياتى كه كلمه « رجس و خبيث » وارد شده است به معناى پليدى جسمانى ( نجاست ) كه مشمول احكام مخصوصى از نظر لزوم پاك كردن با يكى از مطهرات ده گانه ( آب ، آفتاب و . . ) باشد ، ديده نمىشود . آن چه كه از تمام آيات مزبوره استفاده مىشود اين است كه دين مقدس اسلام ، هر گونه پليدى را تقبيح و اجتناب از آن را نشانه اعتقاد و گرايش به اسلام معرفى كرده است . ( 1 ) و اين موضوع با نظر به دليل عقل ( كه مدرك ديگرى براى فقه اسلامى است ) و همچنين سنت و اجماع به طور اجمال ، شايد يكى از ضروريات بوده باشد .\r\nدر صورتى كه مسأله اهل كتاب و ساير گروههاى غير مسلمان اين است كه آيا آنان طورى پليد ( آلوده به قذارت ) هستند كه در صورت تماس با بدنهايشان و هر چه با بدنهاى آنان تماس پيدا كرده است و داراى رطوبت مىباشد ، بايستى شستشو كرد و آن را بر طرف ساخت ؟ چنان كه گفتيم ، از آيات مربوط به « رجس و خبيث » نمىتوان اين حكم را استفاده كرد . بنا بر اين فقط آيه اى مىتواند مورد بحث در بارهء نجاست كفار قرار بگيرد كه كلمه « نجس » در آن ذكر شده است . اين آيه چنين است :\r\n\r\n","description":"","footnote":"\r\n( 1 ) البته اين يك قانون عمومى است كه اسلام با هر گونه پليدى مبارزه مىكند ، ولى در همين قانون هم ، هماهنگى دو قسم تكليف حقوقى و اخلاقى كاملا مشاهده مىگردد ، بدين بيان كه اگر پليدى موجب ضرر جسمانى يا روحى فرد يا اجتماع بوده باشد ممنوعيت از آن پليدى ، حقوقى الزامى خواهد بود و اگر تا حدود ضرر جسمانى يا روحى نرسد ولى باز عنوان پليدى را دارا بوده باشد ، ممنوعيت اخلاقى خواهد بود .\r\n","page_name":" 16 ","page_number":16},
  {"content":"\r\n* ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا ) * ( 1 ) چند مسأله را در بارهء اين آيه متذكر مىشويم :\r\n\r\nمعناى نجس ( با فتح جيم )\r\nآن چه كه از منابع لغت عربى احساس مىشود اين است كه ماده مزبوره با سكون جيم و با كسره و فتحه آن به معناى پليدى است . ابن منظور در كتاب « لسان العرب » مادهء نجس مىگويد : پليد و قذر هر چيز را اعم از انسان و غير انسان نجس مىگويند . اگر معناى اصطلاحى فقهى كه براى كلمه نجس در نظر گرفته مىشود ، در صدر اسلام يعنى در زمان نزول آيه مزبور وجود داشت ، چاره اى نبود كه از كلمه نجس مطابق همان اصطلاح استفاده نمود و مشركين را محكوم به نجاست اصطلاحى بنماييم . ولى هيچ گونه جاى ترديد نيست كه اصطلاح مزبور پس از ورود احكام مشروح نجس و عمل پيشوايان اسلامى در بارهء آن تثبيت شده است . محقق همدانى هم اين حقيقت را متذكر مىشود كه :\r\n( كلمه نجس در زمان نزول آيه به معناى اصطلاحى فقهى دورانهاى بعدى نبوده است . و كلمه نجس در آيه مزبور مانند كلمه « رجس » در آيات ديگر است « كه براى قمار و بى ايمانى و بيمارى قلبى و شراب » استعمال شده است . ) ( 2 ) نتيجه بحث اول اين است كه نه تنها اهل كتاب از نظر قرآن نجس نيستند بلكه دليل صريحى بر نجاست مشركين هم در قرآن وجود ندارد . فخر رازى از زمخشرى نقل مىكند كه او گفته است :\r\n( ابن عباس اين نظريه را داشت كه اجسام مشركين مانند سگ و خوك نجس است . ) ( 3 ) .\r\n\r\n","description":"","footnote":"\r\n( 1 ) سورهء توبه ، آيه 28\r\n( 2 ) لسان العرب ، ابن منظور ، ماده رجس\r\n( 3 ) التفسير الكبير ، ج 16 ص 24 ، تفسير سورهء توبه\r\n","page_name":" 17 ","page_number":17},
  {"content":"\r\nسپس خود فخر رازى نيز مىگويد :\r\n( ظاهر قرآن دلالت به نجاست مشركين دارد ) . ( 1 ) فخر رازى در استدلال به آيه ، در نظر نگرفته است كه اصطلاح فقهى نجاست از دورانهاى بعد از نزول آيه شروع شده است ، از ابن عباس هم مدرك نظريه مزبور نقل نشده است . گروهى از فقهاى اماميه ، در حكم به نجاست مشركين به آيه مزبور استدلال نكرده‌اند ، بلكه در اين باره به اجماعاتى استناد شده است . و اما اگر اندك تتبعى در كلمات فقهاء صورت بگيرد خواهيم ديد كه اين اجماعات مستند به همان آيه 28 از سوره توبه مىباشد ، يا حد اقل احتمال اين كه مستند فقهاء در نجاست مشركين آيه مزبور بوده باشد كافى است كه اجماع از حجّيت قانونى ساقط شود ، ولى اگر اجماعات متعددى را كه از فقها نقل شده در نظر بگيريم براى نجاست مشركين مىتواند مدركيّت داشته باشد . به اضافه اين كه گروه زيادى از فقهاى عامه هم از آيه براى عدم طهارت مشركين استفاده كرده‌اند .\r\nآيهء * ( إِنَّمَا الْمُشْرِكُونَ نَجَسٌ . . ) * شامل اهل كتاب نيست اگر فرض كنيم كه آيه * ( إِنَّمَا الْمُشْرِكُونَ نَجَسٌ ) * دلالت قطعى بر نجاست مشركين دارد ، دلالتى بر نجاست اهل كتاب ندارد ، اين مدعا مىتواند با سه دليل ثابت شود .\r\n1 - در قرآن مجيد اهل كتاب ( يهود و نصارى و مجوس ) در مقابل مشركين قرار داده شده است از آن جمله :\r\nالف ) * ( ما يَوَدُّ الَّذِينَ كَفَرُوا مِنْ أَهْلِ الْكِتابِ وَلَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ . . ) * ( 2 ) ( كسانى كه از اهل كتاب كفر ورزيده‌اند و « همچنين » مشركين دوست نمىدارند كه براى شما خيرى از پروردگارتان فرود آيد ) .\r\nب )\r\n\r\n","description":"","footnote":"\r\n( 1 ) التفسير الكبير ، ج 16 ص 24 ، تفسير سورهء توبه\r\n( 2 ) سوره بقرة ، آيه 105\r\n","page_name":" 18 ","page_number":18},
  {"content":"\r\n* ( إِنَّ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ فِي نارِ جَهَنَّمَ خالِدِينَ فِيها ) * ( 1 ) ( قطعا كسانى از اهل كتاب كه كفر ورزيدند و مشركين در آتش دوزخ براى ابد خواهند بود . ) ج ) * ( وَلَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَمِنَ الَّذِينَ أَشْرَكُوا أَذىً كَثِيراً ) * ( 2 ) ( و از كسانى كه پيش از شما كتاب به آنان داده شده و از كسانى كه شرك ورزيده‌اند سخنان آزار دهندهء فراوانى خواهيد شنيد ) .\r\nد ) * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا إِنَّ الله يَفْصِلُ بَيْنَهُمْ يَوْمَ الْقِيامَةِ ) * ( 3 ) ( قطعا كسانى كه ايمان آورده‌اند و كسانى كه به يهوديت گرويده‌اند صابئيون و نصارى و مجوس و كسانى كه شرك ورزيده‌اند خداوند روز قيامت داورى تمييز دهنده و جدا كننده حق از باطل ميان آنان انجام خواهد داد ) .\r\nه ) * ( لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا ) * ( 4 ) ( و شديدترين مردم را از حيث عداوت براى كسانى كه ايمان آورده‌اند يهود و مشركين خواهى يافت . ) 2 - آيات زيادى در قرآن مجيد ، خدا شناسى و گرايش جمعى از اهل كتاب را به خدا تذكر مىدهد ، از آن جمله :\r\nالف ) * ( وَإِنَّ مِنْهُمْ لَفَرِيقاً يَلْوُونَ أَلْسِنَتَهُمْ ) * . . * ( وَيَقُولُونَ هُوَ مِنْ عِنْدِ الله وَما هُوَ مِنْ عِنْدِ الله ) * ( 5 )\r\n\r\n","description":"","footnote":"\r\n( 1 ) سورهء بيّنه ، آيه 6\r\n( 2 ) سورهء آل عمران ، آيه 186\r\n( 3 ) سورهء حج ، آيه 17\r\n( 4 ) سورهء مائده ، آيه 82\r\n( 5 ) سورهء آل عمران ، آيه 78\r\n","page_name":" 19 ","page_number":19},
  {"content":"\r\n( و از ايشان ( اهل كتاب ) گروهى هستند كه زبانهاى خود را مىپيچانند و مىگويند اين از نزد خداست در حالى كه آن سخن از نزد خدا نيست ) .\r\nب ) * ( لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ الله آناءَ اللَّيْلِ وَهُمْ يَسْجُدُونَ ) * ( 1 ) ( همهء اهل كتاب با همديگر مساوى نيستند « زيرا » ، از آنان كسانى هستند آيات خداوندى را در اوقاتى از شب تلاوت مىكنند و آنان سجده مىكنند ) ج ) * ( وَلَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَأَكْثَرُهُمُ الْفاسِقُونَ ) * ( 2 ) ( اگر اهل كتاب ايمان مىآوردند ، به خير آنان بود ، گروهى از آنان مردم با ايمانند و اكثر آنان منحرف مىباشند . ) .\r\nد ) * ( وَالَّذِينَ يُمَسِّكُونَ بِالْكِتابِ وَأَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ ) * ( 3 ) ( و كسانى كه به كتاب تمسّك مىكنند و نماز را بر پا مىدارند ، قطعى است كه ما پاداش مصلحان را ضايع نخواهيم كرد . ) 3 - روش پيغمبر اسلام با اهل كتاب . از تاريخ و مدارك اوليه فقه اسلامى ، ثابت مىشود كه پيغمبر اسلام از مشركين غير از دو امر را قبول ننموده است : اسلام يا جنگ با شرايط آن ، در صورتى كه اهل كتاب ميان سه چيز مخير بوده‌اند : اسلام ، يا پرداخت ماليات و همزيستى با مسلمانان ، و يا جنگ . از آن طرف ، هنگامى كه اهل كتاب به\r\n\r\n","description":"","footnote":"\r\n( 1 ) سورهء آل عمران ، آيه 113 .\r\n( 2 ) سورهء آل عمران ، آيه 110 ، ( اين دو آيه بايستى براى اثبات مدعا مورد تأمل قرار بگيرد ) .\r\n( 3 ) سورهء اعراف ، آيه 170 .\r\n","page_name":" 20 ","page_number":20},
  {"content":"\r\nقراردادهاى همزيستى عمل مىكردند و در جامعه اسلامى اخلالگرى نداشتند كليساها و معابد و همهء قوانين آنان محترم بود ، در صورتى كه بتها و بتخانه‌ها از نظر اسلام به هر شكل كه بود محكوم به فنا و نابودى بوده است .\r\n\r\nتفسير بعضى از آيات كه دلالت بر مشرك بودن اهل كتاب مىكند\r\nبعضى از آيات ، در بارهء اهل كتاب ، كلمه مشرك را به كار برده است . مانند :\r\n* ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا إِله إِلَّا هُوَ سُبْحانَه عَمَّا يُشْرِكُونَ ) * ( 1 ) ( آنان روحانيون و تاركان دنيا در مذهب خود را خدايانى در برابر خدا و مسيح بن مريم اتخاذ كردند ، در حالى كه آنان مأمور نبودند ، مگر به اين كه خداوند يگانه را بپرستند « خداوندى كه » جز او خدايى نيست . پاك است خداوند از آن شركى كه آنان مىورزيدند . ) * ( لَقَدْ كَفَرَ الَّذِينَ قالُوا إِنَّ الله ثالِثُ ثَلاثَةٍ وَما مِنْ إِله إِلَّا إِله واحِدٌ ) * ( 2 ) ( قطعا كفر ورزيدند كسانى كه گفتند : خداوند سوم آن سه چيز است در حالى كه هيچ خدايى جز خداى يگانه وجود ندارد ) .\r\nاز اين گونه آيات كه مشرك بودن اهل كتاب از آنها استفاده مىشود ، نمىتواند دليلى بر شرك اصطلاحى در قلمرو ملل و نحل كه عبارت است از بت پرستى يا آفتاب پرستى و غيره بوده باشد . زيرا أولا : شرك يك معناى عمومى است كه حتى به كسانى كه در عبادتشان خود نمايى و ريا مىكنند نيز شامل مىشود ، چنان كه در روايات زيادى كلمه شرك براى ريا كنندگان به كار برده شده است . كلمه شرك مانند كلمه كفر است ، چنان كه كفر يك مفهوم عمومى است كه به هر گونه پوشاندن حق و حقيقت اطلاق مىشود ، شرك نيز يك معناى عمومى دارد و در مواردى صدق مىكند كه زمينهء اصلى خداشناسى و خدا پرستى است ولى از آن جهت كه موضوع ديگرى ، كوچكترين\r\n\r\n","description":"","footnote":"\r\n( 1 ) سورهء توبه ، آيه 31\r\n( 2 ) سورهء مائده ، آيه 73\r\n","page_name":" 21 ","page_number":21},
  {"content":"\r\nدخالتى در توجه روحى انسان به خدا پيدا كرده ، مشمول شرك شده است .\r\nاگر در عبادت خداوند يكتا كوچكترين هواى نفسانى دخالت كند ، شرك اطلاق مىگردد .\r\nدر دو آيهء ذيل :\r\n* ( أَ رَأَيْتَ مَنِ اتَّخَذَ إِلهَه هَواه أَ فَأَنْتَ تَكُونُ عَلَيْه وَكِيلًا ) * ( 1 ) ( آيا ديدى آن كسى را كه بر مبناى علم ، هوا و هوس خود را معبود قرار داده بود ؟ آيا تو وكيل اين شخص هستى ؟ ) * ( أَ فَرَأَيْتَ مَنِ اتَّخَذَ إِلهَه هَواه وَأَضَلَّه الله عَلى عِلْمٍ ) * ( 2 ) ( آيا ديدى آن كسى را كه بر مبناى علم ، هوا و هوس خود را معبود قرار داده بود و خدا او را گمراه نمود ؟ ! ) ملاحظه مىشود كه از هواى نفسانى خدا تعبير شده است ، در صورتى كه ميلياردها خداشناس و خداپرست در هوا و هوسهاى نفسانى غوطه ورند و مشرك اصطلاحى هم به هيچ وجه به آنان اطلاق نمىگردد .\r\nبنا بر اين آياتى كه كلمهء شرك و مشرك را به اهل كتاب نسبت داده است ، به منظور شرك و مشرك اصطلاحى نخواهد بود . روشنترين دليل اين مدعا همان آيات فراوانى است كه مشركين اصطلاحى ( بت پرستان ) را در مقابل اهل كتاب قرار داده است ، چنان كه بيان نموديم .\r\n\r\nجملات اولى انجيل يوحنا و توحيد\r\nدر اول انجيل يوحنا اين جمله موجود است كه : « ابتدا كلمه بود و كلمه نزد خدا بود و كلمه خدا بود » سپس در جملهء 14 چنين است كه : « آن كلمه در ميان ما ظاهر و مجسم شد و ما آن را با عظمتى كه داشت ديديم » .\r\nدر بارهء اين جملات و شبيه به آنها ، علماى مسيحيت و دانشمندان اسلامى و ديگران مطالب زيادى گفته‌اند و مىتوان گفت : تفسير جملات مزبوره و مسألهء اقانيم سه گانه ( آب و ابن و روح القدس ) در نوشته جات بعضى از مسيحيان ، مستلزم شرك به خدا است . ولى تفسير جملات مذكور و اقانيم سه گانه در نظر تمام مسيحيان يكنواخت نمىباشد . مثلا گروهى احتمال مىدهند كه مقصود از اقانيم سه گانه ، مظاهر خداوندى\r\n\r\n","description":"","footnote":"\r\n( 1 ) سوره فرقان ، آيه 43\r\n( 2 ) سوره جاثيه ، آيه 23\r\n","page_name":" 22 ","page_number":22},
  {"content":"\r\nبوده باشد ، و مقصود از اين كه كلمه نزد خدا بود ، اين است كه نور حضرت عيسى عليه السّلام پيش از آغاز زمان مانند ساير پيامبران در مقام قرب الهى وجود داشته است ، و اين كه كلمه خدا بود ، همان اصطلاح « إله » است كه به مطلق موجود مقدس گفته مىشود و در حال جمع مىگويند : « خدايان » .\r\nبه هر حال اگر چه حل جمله « اقانيم سه گانه » بسيار دشوار است ، ولى چيزى كه هست اين است : « با اعتراف مسيحيان به اين كه جمله مزبور گفتهء خود عيسى عليه السّلام نيست بلكه يوحنا يا ديگرى آن را گفته است مىتوانند خود را از شرك اصطلاحى تبرئه كنند . » وانگهى ، با يك تتبع كافى در اقوال علماى مسيحيت ، مخصوصا دانشمندان بزرگشان ، اين مسأله براى ما روشن مىشود كه آنان حقيقتا موحّد بوده و اعتنايى به جمله مزبور ننموده‌اند . دكارت ، لايبنيتز ، هوگو ، داستايوسكى ، تولستوى و صدها امثال اين انديشمندان اهل توحيد بوده و شريك خدا قرار دادن عيسى در نظرشان خرافىترين مطلب بوده است . و همچنين تا آنجا كه با مردم معمولى آنان تماس مىگيريم ، خداى واحد را مورد توجه و پرستش قرار داده‌اند .\r\nبنا بر اين مىتوان گفت : اگر در فرقه‌هاى مسيحيت اشخاصى را ببينيم كه واقعا شرك مىورزند و به لوازم شرك معتقدند ، در صورتى كه مشركين را نجس بدانيم آنها هم محكوم به نجاست خواهند بود ، و اگر ديديم جملاتى را مىگويند كه كشف از تقليدشان از گذشته‌ها نموده ولى هر گز به لوازم آنها معتقد نيستند ، نمىتوانيم آنها را مشرك بدانيم .\r\nما در فرق اسلامى با همين وضع نيز روبرو هستيم ، مثلا گروه وحدت موجودىها ، جبريّون ، مجسّمه ، مشبهه . اينان مطالبى را به عنوان اصول مكتب خويش به زبان مىآورند ، ولى چنين نيست كه همه آنان بدانچه مىگويند واقعا عقيده مند بوده و به لوازم گفته‌هاى خويش ملتزم بوده باشند . شعرا گاهى مطالبى در بارهء پيشوايان دين مىگويند كه زنندگى آنها از اقانيم سه گانه و جمله اول انجيل يوحنا بيشتر مىباشد ، ولى اگر دقت كنيم خواهيم ديد اينان فقط يك فعاليت ذوقى انجام مىدهند و به اصطلاح شعرى مىگويند و به لوازم گفته‌هاى خود معتقد نيستند . در بارهء مفوضه ، فقهاء حكم به طهارتشان داده آنان را مشرك نمىدانند با اين كه اخبار زيادى آنان را مشرك و كافر معرفى مىكند . ( 1 )\r\n\r\n","description":"","footnote":"\r\n( 1 ) مفتاح الكرامة ، سيّد جواد عاملى ج 1 ، صفحات 143 و 142\r\n","page_name":" 23 ","page_number":23},
  {"content":"\r\n\r\nبحث دوم مسألهء طهارت اهل كتاب از نظر فقهاء\r\nتا دورانهاى اخير ، اكثريت فقهاى اماميه ، اهل كتاب را مانند مشركين غير طاهر دانسته و اجتناب از آنان را واجب دانسته‌اند . ولى بعضى از فقها نيز به طهارتشان فتوا داده‌اند ، از قبيل : شيخ مفيد در رساله « العزية » ( 1 ) ابن عقيل ، اسكافى و ابن الجنيد و عمانى و شيخ طوسى در كتاب « نهاية » ( 2 ) از قدما ، محقق اردبيلى ، صاحب مدارك ، صاحب مفاتيح و گروهى از متأخرين . ( 3 ) فقيه مشهور آية الله آقا سيّد محسن حكيم رحمه الله كه يكى از مراجع معاصر اماميه است نيز به طهارت اهل كتاب فتوا داده است . اما از نظر فقهاى اهل سنت مىتوان گفت :\r\nطهارت اهل كتاب تقريبا مورد اتفاق آنان است .\r\nاختلاف فوق ناشى از رواياتى است كه در بارهء معاشرت با اهل كتاب و خوردن و آشاميدن و پوشيدن لباس آنان وارد شده است . ما آن روايات را كه در نزد فقهاى اماميه براى هر دو طرف وسيله استدلال بوده است بيان مىكنيم و سپس استنتاج نهايى را متذكر مىگرديم .\r\n\r\nرواياتى كه به نجاست اهل كتاب استدلال شده است\r\n1 - روايت صحيح از محمد بن مسلم مىگويد : از يكى از دو امام ( حضرت باقر و حضرت صادق عليهما السّلام ) پرسيدم : مردى با شخص مجوسى مصافحه مىكند ( دست مىدهد ) حكمش چيست ؟ فرمود : دستش را بشويد و وضو را تجديد نكند . ( 4 ) 2 - نظير همين مضمون از ابو بصير آمده است كه مىگويد : از حضرت باقر عليه السّلام\r\n\r\n","description":"","footnote":"\r\n( 1 ) مفتاح الكرامة ، سيد جواد عاملى ، ج 1 ، ص 143 و 142\r\n( 2 ) مصباح الفقيه ، محقق همدانى ، الطهارة ص 557\r\n( 3 ) مصباح الفقيه ، محقق همدانى ، الطهارة ص 557\r\n( 4 ) مصباح الفقيه ، ص 558\r\n","page_name":" 24 ","page_number":24},
  {"content":"\r\nدر بارهء مصافحه يهودى و نصرانى پرسيدم ، فرمود : از پشت لباس جايز است و اما اگر دستش با دستت مصافحه كند دستت را بشوى . ( 1 ) اين دو روايت كه از مهمترين مدارك گروه مخالف با طهارت اهل كتاب است در نفى طهارت ذاتى صريح نيست زيرا عدم اجتناب آنان از نجاسات عرضى مانند بول و خون و ميته و سگ و خوك مورد ترديد نبوده است و با نظر به اين كه در آن دوران ، امر نظافت اصلا قابل توجه نبوده است مىتوان احتمال قوى داد كه اين ممنوعيت از مصافحه به جهت عدم اجتناب اهل كتاب از نجاستها بوده است .\r\n3 - روايتى است از على بن جعفر عليه السّلام مىگويد : از برادرم موسى بن جعفر عليه السّلام پرسيدم : نصرانى با مسلمان در يك حمام شستشو مىكند ، حكمش چيست ؟ فرمود : اگر بداند كه نصرانى است در آن آب حمام شستشو نكند ، مگر اين كه نصرانى در يك حوض به طور انفرادى مشغول شستشو بوده باشد ، مسلمان بايد آن حوض را بشويد ، سپس خود در آن حوض شستشو نمايد . مىگويد : پرسيدم از يهودى و نصرانى كه دست خود را در آب داخل مىكنند آيا مىتوان از آن آب براى نماز وضو گرفت ؟ فرمود : نه ، مگر اين كه اضطرار داشته باشد . ( 2 ) جمله اخير اين روايت كاملا ابهام دارد ، زيرا اگر آب با داخل شدن دست يهودى و نصرانى نجس شود كدامين اضطرار مىتواند حكم نجاست را مرتفع كند ، اگر چنين آب واقعا نجس مىگشت مىبايست دستور به تيمم داده شود اما در اول روايت كه مىگويد :\r\nنصرانى در حمام شستشو مىكند ، معلوم نيست كه اين حمام چيست ؟ آيا فقط محل بزرگى براى آب بوده است مانند خزينه‌هاى بزرگ ؟ با اين فرض ، چون آب از كر بيشتر مىباشد با دخول عين نجس متنجّس نخواهد گشت ، و اگر مقصود از حمام محل كوچكى مانند حوض بوده است در اين صورت حكم حوض را دوباره بيان كردن نامفهوم خواهد بود . به اضافه اين كه ممكن است به جهت متنجّس بودن بدن يهودى و نصرانى با نجاسات عرضيه از شستشو در حمام منع شده است .\r\n4 - روايت ديگرى نيز از على بن جعفر عليه السّلام بدين مضمون است كه : خوابيدن در\r\n\r\n","description":"","footnote":"\r\n( 1 ) مصباح الفقيه ، ص 558\r\n( 2 ) مصباح الفقيه ، ص 558\r\n","page_name":" 25 ","page_number":25},
  {"content":"\r\nرختخواب يهودى و نصرانى جايز است ولى در لباس آنان نماز گزاردن جايز نيست و مسلمان نبايد با مجوسى در يك ظرف غذا بخورد و در مسجد و فرش ( يا رختخواب ) خود ، مجوسى را بنشاند و با او مصافحه كند ، و على بن جعفر عليه السّلام مىگويد : از برادرم پرسيدم مردى از بازار ، لباسى براى پوشيدن خريده است و نمىداند اين لباس چه گروهى است آيا مىتواند در آن نماز بخواند ؟ فرمود : اگر از مسلمان خريده است با آن لباس نماز بخواند و اگر از نصرانى خريده است بدون شستن در آن نماز نگزارد .\r\nاين روايت داراى مفادى است كه از نظر ساير احكام فقهى صحيح نيست ، زيرا جمله اوّلى مىگويد نماز گزاردن در لباس آنان جايز نيست حتى در موردى كه يهودى و نصرانى لباس را بخرند و مدتى بدون اين كه به پوشند نگاهدارى كنند يا به پوشند ولى با رطوبت به بدنشان تماس نداشته باشد مطابق جمله مزبوره بايستى نماز گزاردن در آن جايز نباشد ، در صورتى كه هيچ مانعى براى نماز در اين گونه لباس وجود ندارد . اما جمله بعدى كه مىگويد مسلمان بايد در مسجد و رختخواب خود ، مجوسى را راه ندهد باز از نظر فقهى صحيح نيست ، زيرا داخل نشدن مجوسى در مسجد نه از جهت نجاست ظاهرى است بلكه به جهت پليدى بوده است كه اهانت شمرده مىشد ، زيرا آنان احترام مسجد را لازم نمىدانستند و نشستن يا خوابيدن در رختخواب در صورتى كه از بدن مجوسى رطوبتى يا ساير نجاسات عرضى با رختخواب تماس نگرفته باشد ، محظور شرعى ندارد .\r\nمضمون اين روايت و امثال آن ، چنان كه بعد از اين خواهيم گفت ، يك حكم اجتماعى و سياسى است كه در آن دورانها و همچنين در دورانهاى معاصر ، جريان داشته است و آن اين است كه مطابق آيات قرآن مجيد ، اهل كتاب و ساير گروه‌هاى غير مسلمان با الفت و انسى كه با مسلمانان مىگرفتند منظورشان تخريب دين مسلمين بوده است لذا پيشوايان اسلام از اين گونه مؤانست و الفتها جلوگيرى مىكردند . سه روايت ديگر هم تقريبا مطابق همين مضامين ، وسيله استدلال به نجاست اهل كتاب مىباشد .\r\nما مىتوانيم دو دليل در نظر بگيريم كه اين روايت را از قابليت استدلال براى نجاست اهل كتاب ساقط مىنمايد :\r\nدليل اول - چه علتى داشته است كه در روايات مزبوره صراحتى در بارهء نجاست\r\n","description":"","footnote":"","page_name":" 26 ","page_number":26},
  {"content":"\r\nذاتى اهل كتاب ديده نمىشود ؟ با اين كه مسأله مزبوره فوق العاده با اهميّت بوده است كه آيا لزوم اجتناب از اهل كتاب به جهت نجاست ذاتى آنها است يا عرضى ؟ از اين معنى مىتوان استفاده كرد كه : مسأله نجاست ذاتى آنها به اصطلاح فقهى ، منظور پيشوايان ما نبوده است . ممكن است گفته شود : پيشوايان ، احكام نجاست را گوشزد مىكردند ، مانند اين كه در آبى كه يهود يا نصرانى دست برده است نمىتوان دست داخل كرد ، يا اگر دستت را در آن آب داخل كردى آن را بشوى .\r\nپاسخ اين توهّم اين است كه اكتفاء به احكام نجاست در ساير موارد كه داراى يك جهت بوده است دور از منطق نيست ، و اما در مورد بحث ما كه نجاست داراى دو عنوان ذاتى و عرضى است اكتفاء به حكم ، دور از قواعد قانون گذارى عقلايى است ، زيرا مكلفين نخواهند دانست كه لزوم شستن دست براى نجاست ذاتى است يا عرضى .\r\nدليل دوم - چون اهل كتاب و ساير فرق غير اسلامى از نجاسات معينه در شرع اسلامى اجتناب نمىكردند ، لذا هيچ دليل اطمينان آورى وجود ندارد كه اثبات كند منظور اين روايات نجاسات عرضى نبوده است و به همين جهت است كه محقق بزرگ ، حاج آقا رضا همدانى مىگويد :\r\n( اين روايات هيچ گونه تلازمى با نجاست ذاتى اهل كتاب ندارد نه عقلا و نه شرعا ) . ( 1 ) بايد در نظر داشت كه محقق همدانى ، در درك روايت و ذوق فهم حديث ، در ميان فقهاى اماميه در دوران اخير كم نظير بوده است .\r\n\r\nرواياتى كه به طهارت اهل كتاب دلالت دارد\r\nرواياتى كه دلالت بر طهارت اهل كتاب دارد فراوان است و در اصطلاح فنى ، رواياتى كه بدين حد از فراوانى برسد « مستفيضه » ناميده مىشود ، از آن جمله :\r\n1 - روايت صحيح از اسماعيل بن جابر مىگويد : از امام صادق عليه السّلام پرسيدم در بارهء طعام اهل كتاب چه دستور مىدهيد ؟ فرمود : مخور ، پس از لحظاتى سكوت فرمود :\r\n\r\n","description":"","footnote":"\r\n( 1 ) مصباح الفقيه ، ص 559\r\n","page_name":" 27 ","page_number":27},
  {"content":"\r\nاين كه گفتم : مخور ، مقصودم اين نيست كه طعام اهل كتاب حرام است ، بلكه بدان جهت اجتناب كن كه ظرفهاى غذا خورى آنها با شراب و گوشت خوك آلوده مىشود . ( 1 ) هيچ يك از رواياتى كه به نجاست اهل كتاب استدلال شده بود به صراحت اين روايت نيست كه طهارت اهل كتاب را اثبات مىكند ، به اضافه اين كه هر گونه ابهام را از آن روايات بر طرف مىكند و آشكار مىسازد كه اجتناب از اهل كتاب به جهت آلودگى آنان به نجاسات عرضى مىباشد .\r\n2 - روايت صحيح از عيص بن قاسم مىگويد : از حضرت صادق عليه السّلام در بارهء خوردن با يهودى و نصرانى سؤال كردم فرمود : اگر از طعام تو بوده باشد جايز است و از خوردن با مجوس سؤال كردم ، فرمود : اگر شستشو كند جايز است . ( 2 ) 3 - روايت صحيح از ابراهيم بن ابى محمود مىگويد : به حضرت على بن موسى الرضا عليه السّلام عرض كردم شما خدمتگزار نصرانيه اى داريد و مىدانيد كه نصرانيه شستشو و غسل جنابت نمىكند ، حكمش چيست ؟ فرمود : مانعى نيست زيرا دستهايش را مىشويد . ( 3 ) 4 - روايت صحيح ابراهيم مىگويد : به على بن موسى الرضا عليه السّلام عرض كردم حكم كار خياط و لباس شوى يهودى يا نصرانى با اين كه مىدانيم بول مىكند و شستشو نمىكند چيست ؟ فرمود : مانعى نيست . ( 4 ) از اين روايت اين مطلب هم ضمنا روشن مىشود كه حتى در ذهن سؤال كننده هم عنوان نجاست عرضى مطرح بوده است . در حدود شش روايت ديگر نيز به طور صريح يا دلالت ظاهر عقلى ، طهارت اهل كتاب را اثبات مىكند .\r\nمهمترين نكته اين است كه بعضى از اين روايات صريحا مىگويد : اجتناب از اهل كتاب به جهت آلودگى آنان به نجاسات معينه در اسلام است و به اصطلاح فقهى مىگوييم اين روايات به اضافه اين كه دلالت بر طهارت اهل كتاب دارند روايات مخالف\r\n\r\n","description":"","footnote":"\r\n( 1 ) مأخذ مزبور ، ص 560\r\n( 2 ) وسايل الشيعه ، جزء دوم از ج اول ، ص 1077 ، چاپ تهران\r\n( 3 ) وسايل الشيعه ، جزء دوم از ج اول ، ص 1077 ، چاپ تهران\r\n( 4 ) حدايق ، تأليف بحرانى ، ج اول ، ص 458 ، ( كتاب طهارت )\r\n","page_name":" 28 ","page_number":28},
  {"content":"\r\nرا هم تفسير مىكنند يا به عبارت ديگر شاهد جمع ميان خود و روايات مخالف نيز مىباشند .\r\n\r\nتأييد طهارت اهل كتاب با ادلَّهء ديگر\r\nطهارت اهل كتاب شواهد فقهى ديگرى دارد كه ما بعضى از آنها را متذكر مىشويم :\r\n1 - اهل كتاب با تمام مسلمين همزيستى داشته‌اند و اهل سنت آنان را پاك مىدانند ، اگر نجاست اهل كتاب مسلم بود مىبايست گروه شيعه نه تنها با اهل كتاب بلكه با اهل سنت نيز آميزش نداشته باشند .\r\n2 - ازدواج با زنهاى اهل كتاب حد اقل به طور ازدواج موقت ( متعه ) جايز است ، آيا آميزش ازدواجى ملازم با تماس دايمى با زن كتابى نيست ؟ آيا در تاريخ ديده شده است كه مرد مسلمانى كه زن كتابى داشته است هر روز ده‌ها بار براى شستشو مىرفته است ؟\r\n3 - در صورتى كه شخص مسلمانى بميرد و هم صنف او از مرد و زن مماثل ( 1 ) و محرم وجود نداشته باشد ، فتواى فقها اين است كه اهل كتاب ميت را غسل بدهند .\r\n4 - مسلمان مىتواند از زن اهل كتاب دايه براى فرزندانش اتخاذ كند .\r\nخلاصه با نظر به مجموع ابواب فقهى كه روابط اجتماعى كتابى و مسلمان را مطرح مىسازند ، طهارت اهل كتاب بسيار روشن است . پس نتيجه نهايى اين است كه روايات مخالف يكى از دو مسأله زير يا هر دو را منظور مىكند :\r\nيك - نجاسات عرضى است كه اهل كتاب اعتنايى بدانها ندارند .\r\nدو - منظور سياسى شرعى در ميان است كه آميزش با آنان نبايد طورى بوده باشد كه باعث گمراهى و ترديد نفوس ضعيف جامعهء مسلمانان ، يا موجب سوء استفاده‌هاى ديگر بوده باشد .\r\nاين گونه اجتنابها ، در هر دورانى ميان مكتبهاى مخالف با اشكال گوناگونى معقول بوده و رسميت داشته است .\r\n\r\n","description":"","footnote":"\r\n( 1 ) مانند يكديگر\r\n","page_name":" 29 ","page_number":29},
  {"content":"\r\n","description":"","footnote":"","page_name":" 30 ","page_number":30},
  {"content":"\r\n\r\nطهارت ساير ملل اسلامى و غير اسلامى\r\nاين ملل را مىتوان به دو قسمت اصلى تقسيم نمود :\r\nقسم اول - مذاهبى هستند كه ريشه اسلامى داشته و با اعتقاد به نظريات مختلف ، جنبه مذهبى به خود گرفته‌اند ، كه اين قسم نيز خود بر دو صنف است :\r\n1 - مذاهبى هستند كه اصل زمينه اسلامى را حفظ نموده‌اند ولى تفسير و تأويلات خاصى در معارف اسلامى ابراز كرده‌اند مانند : اشاعره ، معتزله ، اماميه . .\r\nاين گونه انقسام اسلام به مذاهب گوناگون منافاتى با اصل مكتب اسلام ندارد ، و اين كه در كتب « ملل و نحل » گاهى با ده‌ها مذهب اسلامى روبرو مىگرديم ، از همين صنف است و اين مذاهب همه اسلامى مىباشند . گاهى بعضى از غير مطَّلعين اين گونه انقسام را دليل بر ضعف مكتب دانسته و مىگويند : مكتبى كه به هفتاد يا هشتاد مذهب تقسيم شود نمىتواند جوابگوى احتياج مذهبى جوامع بوده باشد . اين يك توهّم بىمورد است كه از عدم دقت در مفاد مذاهب مزبوره ناشى گشته است ، زيرا چنان كه گفتيم اين گونه مذاهب با زمينه خود اسلام مخالفت ندارند ، بلكه با تفسير و توجيهات نظرى ، راههايى به يك مقصد انتخاب مىكنند ، حتى اگر كسى دقت كافى داشته باشد خواهد ديدگاهى مذاهبى به نام شخصيتهاى بزرگ در اسلام به وجود آمده است و حال آن كه عقايد آن شخصيت غير از بعضى نظريات مخصوص در تفسير معارف اسلامى چيزى نمىباشد .\r\nمانند شخصيتهاى كلامى و فقهى . مثلا « باقلانية » و « حنفيه » و « شافعيه » يا « هادويه » ( مقصود آقا شيخ هادى تهرانى است ) و غير ذلك .\r\nهيچ گونه جاى ترديد نيست كه همه اين مذاهب تابع ايده اسلام و از هيچ گونه روابط\r\n","description":"","footnote":"","page_name":" 31 ","page_number":31},
  {"content":"\r\nاجتماعى اسلامى با همديگر ممنوع نيستند . از قبيل ازدواج ، ارث .\r\n2 - مذاهبى هستند كه از زمره مسلمانان شمرده مىشوند ولى منكر بعضى از اصول اسلام هستند مانند ناصبىها .\r\nاينان يك اصل روشن اسلام را كه عبارت است از محبت خاندان عصمت منكر مىباشند ، ( البته ناصبى به معناى حقيقى آن پس از دوران بنى اميه رو به كاهش گذاشته است ) و امروز چنين گروهى را يا سراغ نداريم و يا اين كه بسيار در اقليت مىباشند . اگر چنين طايفه اى وجود داشته باشد و اعتقادى را كه ابراز مىدارند ناشى از اشتباه و بىاطلاعى و تفسير نظرى اصول اسلامى نباشد مىتوان گفت آنان خارج از اسلاماند و از آن طرف در دورانهاى حكومت بنى اميه و گروهى از بنى عباس مخصوصا در زمان معاويه و يزيد و متوكل عباسى كه ناصبى بودنشان مورد ترديد نيست و اغلب مردم به پيروى از تبليغات آنان ضد اهل بيت عليهم السّلام شده بودند ، مدارك اطمينان بخشى نداريم كه اثبات كند امامان و افراد شيعه با پيروان آنان معامله نجاست كرده‌اند و بعضى از روايات كه در بارهء نجاست همهء منسوبين به ناصبىها وارد شده است نظر به حالت پليدى روانيشان دارد ، مخصوصا با در نظر گرفتن طهارت اهل كتاب كه به كلى با اصول اسلامى مخالفند ، نجاست ناصبى معمولى ( نه علماء و صاحب نظرانشان كه بدون شبههء قبلى ، و مبتنى بر لجاجت عناد مىورزند ) دور از تحقيق فقاهى خواهد بود .\r\nخلاصه ضابطه كلى در محسوب شدن گروهى از اسلام اين است كه اصلى را منكر نباشد كه لازمه آن انكار عمدى رسالت پيغمبر و قانون ثابت شده اش بوده باشد ، به همين جهت است كه چون در فرق اسلامى هيچ فرقه اى با اين گونه انكار ، وجود ندارد لذا همه آنان مسلمان مىباشند . و همچنين گروه مجسمه ، آنان كه خدا را جسم مىدانند و گروه غلات كه على عليه السّلام يا بعضى از پيشوايان ديگر را تا مرتبه الوهيت مىرسانند . يعنى اگر به لوازم ادّعايى كه مىكنند ، ملتزم نباشند ، خارج از اسلام نيستند ، به عبارت روشنتر و به طور كلى بايد گفت : اين گونه طوايف اگر به ظاهر گفته‌هاى خود عقيده مند بوده ، حتى لوازم گفته‌هاى خود را هم معتقد بوده باشند مثلا خدا را كه جسم مىدانند واقعا لوازم جسمانيت را هم از قبيل محدوديت و حركت و سكون و قابل تجزيه بودن ، اعتقاد دارند ، در اين صورت از ايده اسلامى خارجند ، ولى چنان كه گفتيم ما اين گروه ها\r\n","description":"","footnote":"","page_name":" 32 ","page_number":32},
  {"content":"\r\nرا با خصوصيتى كه در بالا اشاره كرديم مخصوصا امروزه ، سراغ نداريم يا آن چنان در اقليت هستند كه مانند معدوم مىباشند ، اما حكم به نجاست آنان فقط مربوط به ادعاى اجماع است ، همچنين غلات « غلو كنندگان » اگر واقعا به گفته خود ايمان داشته باشند و به لوازم آن ملتزم شوند از اسلام خارجند ، اما نجاست آنان باز مربوط به اجماع است .\r\nاگر كسى اين اجماع را قبول نمايد بايستى اجتناب كند ، و اگر بگويد مدرك اجماع بعضى از رواياتى است كه دلالت صريح بر نجاست اين فرقه‌ها ندارد حكم به طهارت آنان خواهد كرد . و اما اگر گفته‌هاى اين گروه همان گونه كه گفتيم فقط به صورت يك عده دعاوى بوده و به لوازم گفته‌هاى خود ملتزم نباشند ، مثلا اگر متوجه شود غلو در حق على عليه السّلام ممكن است او را مشرك نمايد در مقام انكار بر آيد ، حكم به خروج از اسلام و نجاست آنان مدرك صحيحى ندارد . و اين كه مطابق واقع به طور كامل يك مذهب است ، منافاتى با گفتهء ما ندارد .\r\nالبته اين يك وظيفه اجتماعى و تعليم و تربيتى مسلمانان است كه بايستى در ريشه كن كردن عقايد خرافى و موهوماتى كه باعث دسته بندىها شده است بكوشند و نگذارند كه يك عده افراد مقام پرست يا ماليخوليايى با مذهب تراشى و ترويج مذاهب ساختگى ، وسيله اشباع خواسته‌هاى غير انسانى خود را فراهم سازند .\r\nقسم دوم - مذاهبى هستند كه از مكتب اسلام خارج و داخل در اهل كتاب اصطلاحى ( يهود و نصرانى و مجوس ) نيستند ، و نيز در گروه منكرين توحيد هم شمرده نمىشوند . عدد اين مذاهب زياد است مانند بودايىها و هندوها و غير ذلك ، با ادّعاى توحيدى كه دارند اين گونه مذاهب بايستى مورد تحقيق و تتبع كافى و لازم قرار بگيرند ، ممكن است بعضى از اين مذاهب حقيقتا داراى كتاب و پيشواى الهى بوده‌اند ، مخصوصا با نظر به عقايد و حقوق و قوانينشان كه توافقى با دين فطرى حضرت ابراهيم عليه السّلام داشته‌اند ، اگر چه با مرور زمان تدريجا دگرگون شده و مذهبشان پر از خرافات و اوهام گشته است .\r\nگروندگان اين گونه مذاهب را مىتوان از اهل كتاب محسوب و در احكام و حقوق مانند اهل كتاب با آنان معامله و رابطه بر قرار كرد و اگر در تتبع و تحقيق دست محقق به\r\n","description":"","footnote":"","page_name":" 33 ","page_number":33},
  {"content":"\r\nجايى نرسد و نتواند براى گروهى پيشوا و كتابى اثبات كند ، در صورتى كه آنان ادعاى پيشواى الهى و كتاب آسمانى مىنمايند ، بايستى با آنان رابطه بىطرفانه اى مقرّر ساخت يعنى آنان از حقوق عمومى انسانى بهره مند مىباشند . مال و جان و مقرّراتشان محفوظ و محترم مىباشد . و اما اگر پيشوا و كتابى براى خود ادعا نكنند چنان كه در بارهء پيروان كنفوتسه چنين گفته مىشود ، اگر يك عده اصول فطرى مذاهب را قبول داشته باشند ( مثلا به خدا و معاد و نماينده خدا در روى زمين را اگر چه به عنوان حكما و مصلحين معرفى كنند ، اعتقاد داشته باشند ) . اينان نيز مانند همان گروهى هستند كه براى خود پيشوا و كتابى قائلند . نهايت امر اين است كه به جاى كتاب مدوّن ، به مقدارى از اصول اخلاق و رسوم پرستش خدا اعتقاد دارند . اينان نيز با ملاكى كه در فوق گفتيم ، از نظر حقوق و احكام اسلامى به اهل كتاب شبيه هستند .\r\nو اما گروههايى كه به هيچ گونه مذهبى وابسته نيستند ، نه به خدا ايمان دارند ، و نه فردى را به عنوان پيشواى ما فوق الطبيعه مورد پيروى قرار مىدهند ، و نه يك عده تكاليف و وظايفى را به عنوان دستورات الهى انجام مىدهند . اين گروه به دو قسمت تقسيم مىگردند :\r\nگروه اول - در صدد انكار امور ما وراى طبيعى نيستند و مىگويند : آن چه كه بر ما ثابت شده است همين زندگانى است و بس و اما خدا و اديان ممكن است صحت داشته باشد و ممكن است باطل بوده باشد ، اگر چه براى افرادى كه از زندگانى خود آگاه و همه جانبه بىبهره هستند چنين وضعى قابل تصور است ، ولى زندگانى با چنين وضع بىخيالى ، منطق واقعى زندگانى را ناديده گرفتن است زيرا عقل و وجدان انسانى حكم قطعى مىكند كه اگر موضوع با اهميّتى براى او مورد احتمال بوده باشد بايستى حساب خود را با آن موضوع تسويه كند ، و چه موضوعى بالاتر از « خدا » و چه موضوعى با اهميّتتر از اين كه شايد از من در اين زندگانى به اضافه خوردن و خوابيدن كار ديگرى خواسته شده است . به هر حال اينان به حكم اهل كتاب محكوم نيستند و فقط از حقوق عمومى انسانيت و شخصيت انسانى به معناى عمومى بهره مند مىباشند .\r\nگروه دوم - افرادى را تشكيل مىدهند كه در صدد انكار قطعى خدا و سراى ابديت و نمايندگان الهى مىباشند ، تاريخ عده اين گروه را خيلى در اقليت نشان مىدهد يعنى با\r\n","description":"","footnote":"","page_name":" 34 ","page_number":34},
  {"content":"\r\nنظر به مجموع تاريخ ما افراد فراوانى را نمىبينيم كه براى انكار خدا و دين و رستاخيز دليلى آورده و روش قطعى در بارهء مدعاى خود داشته باشند و حقيقت همان است كه در قرآن مجيد مىفرمايد :\r\n* ( إِنْ هُمْ إِلَّا يَظُنُّونَ ) * ( 1 ) ( آنان فقط گمانى مىكنند . ) و بهر حال حكم به نجاست همه اين گروهها خالى از تحقيق است . مخصوصا با در نظر گرفتن اين كه مأخذ نجاست ذاتى مشركين اجماعى است كه به جهت داشتن مأخذ غير صريح در مدعا قابل مناقشه مىباشد .\r\nالبته اجتناب از نجاسات عرضى نه تنها در مردم غير مسلمان واجب است ، بلكه در آن افراد از مسلمين كه مبالاتى در دين ندارند ، نيز اجتناب از نجاسات عرضى واجب است .\r\n\r\n","description":"","footnote":"\r\n( 1 ) سورهء بقره ، آيه 78\r\n","page_name":" 35 ","page_number":35},
  {"content":"\r\n","description":"","footnote":"","page_name":" 36 ","page_number":36},
  {"content":"\r\n\r\nذبايح اهل كتاب\r\n","description":"","footnote":"","page_name":" 37 ","page_number":37},
  {"content":"\r\n","description":"","footnote":"","page_name":" 38 ","page_number":38},
  {"content":"\r\nحكم ذبايح اهل كتاب آياتى كه مربوط به ذبح حيوانات است در موارد متعددى از قرآن بيان شده است :\r\n1 - * ( قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّه رِجْسٌ أَوْ فِسْقاً أُهِلَّ لِغَيْرِ الله بِه ، فَمَنِ اضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ ) * ( 1 ) ( بگو در مطالبى كه به من وحى شده است چيزى را كه براى خورندگان طعام حرام باشد نمىيابم ، مگر اين كه مردار باشد يا خون ريخته يا گوشت خوك كه پليد است ، يا حيوانى كه بدون بردن نام خدا از روى فسق ذبح كنند پس هر گاه كسى به خوردن آنها مضطرّ گرديد ، در صورتى كه از روى ستم و از راه تعدّى و تجاوز از فرمان خدا نباشد قطعا خدا خواهد بخشيد كه پروردگارت درگذرنده و مهربان است . )\r\n\r\n","description":"","footnote":"\r\n( 1 ) سوره انعام ، آيه 145\r\n","page_name":" 39 ","page_number":39},
  {"content":"\r\n* ( 2 - فَكُلُوا مِمَّا ذُكِرَ اسْمُ الله عَلَيْه إِنْ كُنْتُمْ بِآياتِه مُؤْمِنِينَ . وَما لَكُمْ أَلَّا تَأْكُلُوا مِمَّا ذُكِرَ اسْمُ الله عَلَيْه وَقَدْ فَصَّلَ لَكُمْ ما حَرَّمَ عَلَيْكُمْ إِلَّا مَا اضْطُرِرْتُمْ إِلَيْه ، وَإِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ ، إِنَّ رَبَّكَ هُوَ أَعْلَمُ بِالْمُعْتَدِينَ ) * . . * ( وَلا تَأْكُلُوا مِمَّا لَمْ يُذْكَرِ اسْمُ الله عَلَيْه وَإِنَّه لَفِسْقٌ ، وَإِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَإِنْ أَطَعْتُمُوهُمْ إِنَّكُمْ لَمُشْرِكُونَ ) * ( 1 ) ( اگر شما به آيات خدا ايمان داريد از چيزى بخوريد كه نام خدا بر آن ذكر شده است . چرا از آن چه نام خدا بر آن ذكر شده نمىخوريد ، در صورتى كه آن چه بر شما حرام شده به تفصيل بيان گرديده است كه از آنها هم به آن چه مضطرّ شويد حلال است . بسيارى با هواى نفس خود ندانسته مردم را به گمراهى مىاندازند ، پروردگارت كسانى را كه از حدود او تجاوز كارند بهتر مىشناسد . . و از آن چه نام خدا بر آن ذكر نشده مخوريد كه اين كار فسق است . شياطين به دوستان خود ياد مىدهند تا با شما به مجادله برخيزند و اگر شما از آنان پيروى كنيد بدون شك شما هم مشرك مىباشيد . ) * ( 3 - حُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ وَما أُهِلَّ لِغَيْرِ الله بِه وَالْمُنْخَنِقَةُ وَالْمَوْقُوذَةُ وَالْمُتَرَدِّيَةُ وَالنَّطِيحَةُ وَما أَكَلَ السَّبُعُ إِلَّا ما ذَكَّيْتُمْ وَما ذُبِحَ عَلَى النُّصُبِ وَأَنْ تَسْتَقْسِمُوا بِالأَزْلامِ ، ذلِكُمْ فِسْقٌ ، الْيَوْمَ يَئِسَ الَّذِينَ كَفَرُوا . . ) * ( 2 ) ( گوشت مردار ، خون ، گوشت خوك و ذبيحه اى را كه به نام غير خدا كشته‌اند بر شما حرام است و نيز هر حيوانى كه به خفه كردن يا چوب زدن يا از بلندى افكندن يا با شاخ زدن به يكديگر بميرند و نيز نيم خورده درندگان جز آن را كه قبلا تزكيه كرده باشيد و آن را كه براى بتان مىكشند و آن را كه « به رسم جاهليت » با تيرها تقسيم مىكنيد همه حرام است چون اين كار فسق است . امروز كافران نااميد مىشوند كه . . ) نه در اين آيات و نه در آيات ديگر هيچ گونه اشاره اى به شرطيت اسلام در ذبح\r\n\r\n","description":"","footnote":"\r\n( 1 ) سوره انعام ، آيات 121 و 119 و 118\r\n( 2 ) سوره مائده ، آيه 3\r\n","page_name":" 40 ","page_number":40},
  {"content":"\r\nوجود ندارد ، لذا اين حكم كه آيا ذبيحه اهل كتاب حلال است يا نه ؟ بايستى از ادلَّهء ديگر استفاده شود :\r\n\r\nاجماع\r\nگمان نمىرود در اين مسأله ، اجماع قابل توجهى وجود داشته باشد ، زيرا ، أولا :\r\nامثال صدوق و عمانى و اسكافى ، مخالف حرمت مطلق ذبيحه اهل كتابند . و ثانيا :\r\nمدارك موجود به جواز و حرمت فراوان است . لذا جاى تمسك به اجماع نمىباشد ولى مشهور حرمت اكل ذبيحه اهل كتاب مىباشد . به هر حال چند گروه روايت در اين مسأله وجود دارد :\r\nگروه اول - اين گروه حرمت اكل ذبيحه اهل كتاب را به طور مطلق بيان مىكند . از آن جمله :\r\n1 - شيخ طوسى در تهذيب از شحام از امام صادق عليه السّلام نقل كرده است كه : ذبيحه ذمى را نخور ، خواه در موقع ذبح اسم خدا را بگويد يا نه .\r\n2 - از سماعه از موسى بن جعفر عليه السّلام مىگويد از ذبيحه نصارى و يهود سؤال كردم فرمود : نزديك مشو .\r\n3 - نظير همين روايت است از ابى المعزاء با اين تفاوت كه فرمود : به ذبيحه نصارى و يهود نزديك نشويد .\r\n4 - از حسين احمسى مىگويد : به امام صادق عليه السّلام عرض كردم : همسايه قصابى داريم ، يهودى را مىآورد كه براى او ذبح كند تا يهود از او گوشت بخرند ، حضرت فرمود : ذبيحه يهود را نخوريد و گوشتش را نخريد .\r\n5 - اسماعيل بن جابر مىگويد : امام صادق عليه السّلام فرمود : از ذبايح يهود و نصارى و از ظروف آنها چيزى نخوريد .\r\n6 - حسين بن منذر مىگويد : به امام صادق عليه السّلام گفتم مردى است كه از كوه‌ها گوسفند مىآورد ، كارگران مجوسى و نصرانى دارد ، گاهى گوسفند به علتى صدمه مىبيند و آن را ذبح كرده مىآورد ، حضرت فرمود : نخور .\r\nگروه دوم - اين گروه از روايات مطلقا ذبيحه اهل كتاب را تجويز مىكند از آن جمله\r\n","description":"","footnote":"","page_name":" 41 ","page_number":41},
  {"content":"\r\n1 - روايت صحيح از حلبى مىگويد : از امام صادق عليه السّلام در بارهء ذبيحهء اهل كتاب پرسيدند ، فرمود : مانعى ندارد .\r\n2 - از محمد حلبى مىگويد : از امام صادق عليه السّلام پرسيدم در بارهء ذبيحهء اهل كتاب و زنهاى آنها ، فرمود : مانعى ندارد .\r\nگروه سوم - رواياتى است كه مىگويد از ذبيحه اهل كتاب نخوريد زيرا آنان در موقع ذبح اسم خدا را نمىبرند . يا بدين بيان كه اگر شنيديد نام خدا را در موقع ذبح مىگويند بخوريد . اين گروه از روايات داراى اكثريت قابل توجهى است و در حدود 23 روايت ، مرحوم فيض كاشانى در كتاب وافى مجلد سوم از صفحه 36 تا 38 از جزء دهم نقل نموده است از آن جمله :\r\n1 - شيخ طوسى در تهذيب از قتيبة الاعشى نقل مىكند : كه مردى از امام صادق عليه السّلام پرسيد و من در آنجا بودم گفت : ما گاهى نصرانى و يهودى را با گوسفند مىفرستم ، صدمه اى به گوسفند مىرسد و آنها آن را ذبح مىكنند آيا ذبيحه آنان مباح است ؟ فرمود :\r\nمال آن ذبيحه را در مال خود داخل مكن و از آن ذبيحه نخور زيرا مجوز ذبيحه ، نام خدا است و جز مسلمان كسى مورد اطمينان براى بردن نام خدا نيست .\r\n2 - ابن وهب مىگويد : از امام صادق عليه السّلام در بارهء ذبايح اهل كتاب پرسيدم ، فرمود :\r\nاگر اسم خدا برده شود مانعى ندارد . و مقصود از اهل كتاب كسانى هستند كه به دين موسى و عيسى عليهم السّلام مىباشند .\r\n3 - حتى يك روايت در بارهء ذبيحه مشركين نيز به همين حكم وارد شده است .\r\nحضرت باقر عليه السّلام مىفرمايد : بخور از ذبيحه مشرك اگر نام خدا را ببرد و تو بشنوى .\r\nگروه چهارم - رواياتى هستند كه كسى را كه ذبيحه اهل كتاب را نخورده است تحسين مىكند مانند روايتى كه حسين بن عبد الله نقل مىكند . مىگويد :\r\nمعلى بن خنيس و ابن ابى يعفور در يك مسافرت همراه بودند يكى از آن دو از ذبيحه يهود و نصارى خورده بود ، وقتى نزد امام صادق عليه السّلام آمدند پرسيدند ، حضرت فرمود : آن كسى كه نخورده كار خوبى كرده است .\r\nگروه پنجم - رواياتى است دال بر اين كه ذبيحه نصاراى اعراب را نبايد خورد زيرا آنان بت پرست مىباشند . مانند اين روايت كه از حضرت صادق عليه السّلام سؤال شد از ذبايح\r\n","description":"","footnote":"","page_name":" 42 ","page_number":42},
  {"content":"\r\nنصاراى عرب . فرمود : امير المؤمنين از ذبايح آنها نهى مىفرمود . در روايت ديگر مىفرمايد : از ذبيحه نصاراى تغلب نخوريد زيرا آنان از مشركين عرب مىباشند . در روايت ديگر از حضرت باقر عليه السّلام چنين آمده است كه امير المؤمنين عليه السّلام مىفرمود : ذبيحه نصاراى عرب را نخوريد زيرا آنان اهل كتاب نيستند .\r\nگروه ششم - روايات متعددى است كه فقط قربانى به دست اهل كتاب را ممنوع مىداند .\r\n1 - مانند آن چه كه در كتاب على عليه السّلام آمده است كه نبايد قربانيها را مجوس و نصرانى اعراب ذبح كنند . و اما اگر اسم خدا را ببرند ذبيحه آنها مانعى ندارد .\r\n2 - ابى بصير مىگويد : از امام صادق عليه السّلام شنيدم كه مىفرمود يهودى و نصرانى و مجوس براى تو قربانى ذبح نكنند .\r\nگروه هفتم - رواياتى است كه مىگويد : از ذبايح اهل كتاب نخوريد ، نمىبينيد كه آنان از ذبايح شما نمىخورند .\r\nشايد اكثريت رواياتى كه مىگويد : اگر نام خدا برده شود ذبيحه اهل كتاب مباح است موجب شده است كه فقيه مرحوم آية الله سيّد ابو الحسن اصفهانى رحمه الله حرمت اين ذبيحه را به طور قاطعانه نگفته و فرموده است اقوى حرمت ذبيحه اهل كتاب است .\r\nبا نظر به مجموع روايات آشكار مىشود كه بحث در اين مسأله نيز مانند بحث در مسأله طهارت اهل كتاب است و بعيد نيست كه در صورت نام بردن خدا در موقع ذبح گوشت حلال بوده باشد و شرطيت استقبال قبله براى غير مسلمانان مقرّر نشده باشد .\r\n\r\nعلت وجوب نام بردن خدا در موقع ذبح\r\nمسأله نام بردن خداوند در موقع ذبح حيوان ، يكى از عالى ترين و انسانىترين احكام اسلامى است كه ارزش جان جانداران را اثبات مىكند . خونريزى بدترين حركت انسانى است خواه از حيوان پست يا از يك انسان . نام خدا را به زبان آوردن معنايش اين است كه اگر خداوند اجازه نمىداد من حق از پا در آوردن جاندارى را نداشتم . و عدم استعمال خون نيز به همان شكل طبيعيش به همين جهت است كه مردم در مسأله زندگى بىپروا نباشند و شايد بدين جهت است كه در گرفتن ماهى از آب و\r\n","description":"","footnote":"","page_name":" 43 ","page_number":43},
  {"content":"\r\nملخ از هوا ، اسلام شرط نيست . همين مقدار كافى است كه احراز شود ، ماهى از آب اخراج شده و در خشكى مرده است ، زيرا كشتن ماهى نمودى از خونريزى ندارد .\r\n\r\nاما فقهاى چهار گانه عامه :\r\nمالكىها مىگويند : ذبيحه اهل كتاب حلال است به اين شروط : يكى اين كه به غير نام خدا ذبح نشود ، مانند صليب و عيسى و بت و غير ذلك . شرط دوم بايستى از حيوانات مأكول اللحم بوده باشد . ولى شكارى را كه به سبب جراحتى كه اهل كتاب به حيوان وارد بسازد حلال نيست .\r\nحنفىها مىگويند : حلَّيّت ذبيحه كتابى خواه يهودى باشد و خواه نصرانى مشروط بر اين است به نام غير خدا ذبح نشود مانند مسيح و صليب و عزير . . و در نصارى فرق ندارد عرب باشد يا تغلبى يا فرنگى و ارمنى و صابئى .\r\nشافعىها مىگويند : ذبيحه اهل كتاب حلال است خواه اسم خدا را بگويند يا نه ، بلى بايستى اسم غير خدا را نبرند . شافعىها اصل نام بردن خدا را مستحب مؤكد مىدانند .\r\nحنبلىها مىگويند : در حلَّيّت ذبيحه كتابى شرط است كه مانند مسلمانان نام خدا را ببرند . ( 1 ) .\r\n\r\n","description":"","footnote":"\r\n( 1 ) الفقه على المذاهب الاربعة ، ج 2 ، ص 23 .\r\n","page_name":" 44 ","page_number":44},
  {"content":"\r\n\r\nعدم انحصار زكات در مواد نه گانه\r\n","description":"","footnote":"","page_name":" 45 ","page_number":45},
  {"content":"\r\n","description":"","footnote":"","page_name":" 46 ","page_number":46},
  {"content":"\r\n\r\nمقدمهء بحث\r\nپيش از ورود به بحث اصلى سه مقدمه را متذكر مىگرديم :\r\n\r\nمقدمه يكم : تربيت افراد براى درك قوانين اجتماعى و پذيرش مسئوليتها\r\nيك اصل بسيار جالب در مكتب اسلام قابل استنباط است كه مىتوان آن را به عنوان عالىترين اصل انسانى حقوق معرفى كرد . اين اصل چنين است :\r\n( تا مىتوانيد اول انسان را آماده بسازيد ، سپس او را در مجراى دستورات حقوقى و مسئوليتها و كيفرها قرار بدهيد . ) مقصود از اين كه اول انسان را آماده بسازيد ، اين نيست كه هر كس كه از مادر متولد شد بايستى در آماده كردن او بكوشيم ، پس از آن كه نتيجه گرفتيم او را مشمول حقوق و مسئوليت و كيفر قرار بدهيم . بلكه مقصود اين است كه بايستى طورى به تعليم و تربيت افراد در بارهء آماده ساختن اسنان براى پذيرش حقوق اهميّت داده شود كه افراد بتوانند قوانين اجتماعى را با قطبنماى وجدان دريابند . بنا بر اين مقامات رهبرى اجتماعى ، أولا بايستى وقاحت آدم كشى را توضيح بدهند و در روان افراد ، تنفر و انزجار از آدم كشى را برانگيزند ، و ارزش انسانى را اثبات نموده ، آن را به افراد بقبولانند ، تا بتوان از قانون « قتل نفس ممنوع است » و از « كيفر قتل نفس چنين است و چنان است » بهره بردارى نمود . مدرك قاطع اين اصل چند مطلب مسلم است :\r\n1 - نتيجه حقوق اسلامى و اجراى آن ، فقط در امكان همزيستى و رفع مزاحمت افراد\r\n","description":"","footnote":"","page_name":" 47 ","page_number":47},
  {"content":"\r\nاز همديگر منحصر نيست . به همين جهت است كه حقوق مربوط به همزيستى يك رشته معينى از فقه اسلامى است كه شامل تمام مقرّرات فردى و اجتماعى اسلامى مىباشد نه همهء احكام آن .\r\n2 - فقه اسلامى مجموعه دستوراتى است كه مىتواند افراد انسانى را ، خواه منفردا و خواه در گروه اجتماعى ، براى بهره بردارى از شخصيت انسانى كه تا بارگاه ربوبى كشيده مىشود ، آماده كند .\r\n3 - دستورات فردى مانند نماز و روزه كه نتيجه آنها اجتناب از فحشاء و منكرات است ( از هر نوع كه بوده باشد ) شخص مسلمان را تربيت مىكند و براى پذيرش حقوق ديگران آماده مىسازد .\r\n4 - به اضافه دو مطلب دوم و سوم ، اسلام ، شخصيت انسانى را به طور كلى نقطه تابش شعاع خداوندى معرفى كرده است .\r\n5 - براى قابل درك ساختن مطالب فوق ، ارشاد و تعليم را بر افراد لازم دانسته است ، تا آنجا كه خداوند مىفرمايد :\r\n* ( وَمَنْ أَحْياها فَكَأَنَّما أَحْيَا النَّاسَ جَمِيعاً ) * ( 1 ) ( هر كس نفسى را احياء كند گويى تمام مردم را احياء كرده است . ) در روايات معتبره وارد شده است كه تعليم يك انسان هم احياء كردن اوست .\r\n6 - از طرف ديگر ، چون مقرّرات اسلام به عنوان « حدود الله » معرفى شده است و هر كس از آنها تمرّد كند ، تعدّى به « حدود الله » نموده است ، براى اجتناب از مخالف با « حدود الله » و اطاعت آنها ، لازم است كه تعليم و تربيت افراد براى آشنا شدن با آنها ضرورى بوده باشد . لذا به همان اندازه كه يك فرد توانايى تعليم و تربيت را نداشته باشد ، به همان قدر كيفر از او ساقط خواهد گشت .\r\nنتيجه بسيار روشنى كه از اين مطالب به دست مىآيد ، همين است كه به عنوان يك اصل اسلامى متذكر شديم كه : ضرورىترين تكليف رهبر اجتماع اسلامى ، آماده ساختن افراد براى پذيرش وجدانى حقوق اسلامى است . بنا بر اين ، اسلام مىتواند\r\n\r\n","description":"","footnote":"\r\n( 1 ) سوره مائده ، آيه 32\r\n","page_name":" 48 ","page_number":48},
  {"content":"\r\nعالىترين حقوق انسانى را مطرح نمايد ، زيرا مطابق اصلى كه گفتيم ، اسلام ناگزير است وجدانهاى آزاد افراد را در بارهء تكاليف و مسئوليتها تحت سلطه قرار بدهد . و اين امر معظم ، بدون اين كه تكاليف و قوانين آن با عقل سليم انسانى هماهنگ باشد ، امكان پذير نيست . بالنتيجه اصل مزبور در سه قضيه ذيل مطرح مىشود :\r\n1 - قوانين منطبق با عقل سليم و آماده ساختن افراد براى پذيرش آنها .\r\n2 - نظارت وجدان آزاد بر بايستگىها و نبايستگىهاى مقرّره .\r\n3 - احساس مسئوليّت و تكامل شخصيت در صورت عمل به قوانين ، سقوط شخصيت به اضافه كيفر در صورت تخلَّف از قوانين .\r\nاين اصل مىتواند پاسخ قاطعانه اى بدان افراد بىاطلاع بدهد كه مىگويند : اسلام براى تحريك افراد به پرداخت ماليات به وعظ و اندرز مىپردازد ، وعده بهشت مىدهد ، يا از دوزخ مىترساند . اصلى كه توضيح داديم جواب كافى به اعتراض مزبور مىباشد .\r\nبنا بر اين ، صدها آيه و روايت كه مىگويد : انفاق كنيد ، بينوايى را از جامعه منتفى بسازيد ، با اموال و نفوس خود مجاهدت كنيد . . و امثال اين جملات ، در حقيقت براى پىريزى زير بناى قانون الزامى است . با اين حال ، اگر افرادى هم پيدا شوند كه هوا و هوس آنها به اضرار جامعه منجر گردد ، كيفر و مسئوليت الزامى جلوى انحراف آنان از قانون را خواهد گرفت . و به همين جهت بود كه در صدر اسلام مىبينيم افراد فراوانى كه از روى شهوات و هوا و هوس نفسانى مرتكب جرم مىشدند خودشان مىآمدند و پيش مقامات صلاحيت دار به جرم خويش اعتراف نموده و طلب كيفر مىكردند چنان كه در كتاب حدود در داستان مالك بن ماعز مشاهده مىكنيم .\r\n\r\nمقدمه دوم پرداخت زكات يك وظيفه اجتماعى است نه وسيله گداپرورى\r\nپرداخت زكات ، چنان كه از لغت آن برمىآيد ، نه عنوان قبول منّت از زكات دهنده است و نه عنوان گداپرورى . اگر بدين حقيقت مطَّلع شويم كه ، در هيچ يك از جوامع بشرى ، از قديمترين دورانها تا امروز ، اجتماعى مشاهده نشده است كه هر يك از افراد آن مطابق قضيهء كار مصرف لازم يا تجملى ، زندگى نموده باشد .\r\n","description":"","footnote":"","page_name":" 49 ","page_number":49},
  {"content":"\r\nتوضيح مطلب بدين قرار است كه : هيچ فردى تا كنون نتوانسته است مطابق با مواد و كالاها و ساير اشياى با ارزش را كه در زندگانى خود مصرف مىكند كار تحويل داده باشد ، و بالعكس : يعنى هيچ فردى نمىتواند اثبات كند كارى كه در مدت زندگانى انجام داده است دقيقا ارزيابى شده و معادل آن را مصرف نموده است .\r\nاين قضيه در هنگام تحليل دقيق علمى ، به يك عده پديده‌هاى غير اختيارى منجر مىشود مانند وضع روانى در هنگام كار ، انگيزه‌هاى متنوع ، رضايت به كار يا اضطرار به آن و غير ذلك و هيچ گونه قوانين علمى نمىتواند اين كارها را ارزيابى نمايد . بدين جهت هميشه دو طرف معادله مزبور در بوته ابهام لا ينحل خواهد ماند .\r\nدوران شروع به كار و پايان آن ، مدت بيمارىها ، قدرت طبيعى جسمانى و ناتوانى آن ، نوسانات ارزش كار و كالاها ، مفيد و غير مفيد بودن ، پيوستگى كار فردى با كارها از نظر جلوه اى كه در اجتماع مىكند ، كار فكرى و كار دستى و عوامل ديگر باعث مىشود كه محاسبه علمى دقيق براى به دست آوردن يك معادله دقيق در اين باره امكان پذير نباشد ، مخصوصا اگر احتياجات عامّ زندگانى اجتماعى از قبيل قواى انتظامى و تنظيم راه‌ها و مصالح و ما يحتاج عمومى به طور كلى بايستى مولود كار افراد بوده باشد و اكثريت افراد فقط مىتوانند در نتيجه كار ، معاش شخصى خود را اداره كنند و لذا هر گروهى ، در هر اجتماع ، ناتوانى شخصى يا نيازهاى عامّ خود را از كار ديگران جبران مىنمايند .\r\nاين جبران ناتوانى مادى ، در مكتب اسلام با پرداخت ماليات انجام مىگيرد ، كه عمده آن به نام زكات معرفى شده است . پرداخت زكات يكى از اصول ضرورى اسلام است و اگر كسى بتواند با نماز گزاردن خود بر جامعه منّتى بگذارد با پرداخت زكات هم مىتواند منّتى بر مردم داشته باشد .\r\n\r\nمقدمه سوم طرح بحث\r\nمسايل مربوط به پرداخت زكات زياد است و در كتب فقه اسلامى مشروحا مورد بررسى قرار مىگيرد . ما در اين رساله فقط يك مسألهء مهم زكات را مورد بحث قرار مىدهيم ، و آن اين است كه آيا زكات بايستى فقط از مواد نه گانه معروف اخراج شود ، يا\r\n","description":"","footnote":"","page_name":" 50 ","page_number":50},
  {"content":"\r\nاين كه انحصار مخرج زكات به مواد نه گانه به عنوان حكم زمامدارى مربوط به مصلحت و ملاك موجود بوده است و قوانين و موازين فقهى ، از نظر منابع معتبر ، مىتواند از اين 9 ماده تجاوز كرده مواد عام المنفعه روز را هم مشمول قانون زكات بداند ؟\r\n\r\nمعناى لغوى و اصطلاحى زكات\r\nزكات در لغت به معناى پاكى و پاك شدن و طهارت است ، به معناى افزون شدن و نموّ نيز مىباشد . اسلام ، مالى را كه زكات آن پرداخت نشده باشد پاك نمىداند . هنگامى ثروت را پاك و از نظر معنوى و بركت با ارزش مىشمارد كه زكات آن پرداخته شود .\r\n\r\nانفاق در قرآن\r\nمسألهء لزوم و محبوبيّت انفاق در قرآن به اندازه اى فراوان است و به تأكيد وارد شده است كه جايى براى ترديد در اهميّت اين مسأله حياتى باقى نمىگذارد . ما بعضى از اين آيات را به عنوان نمونه متذكر مىشويم :\r\n1 - * ( الَّذِينَ يُؤْمِنُونَ بِالْغَيْبِ وَيُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ) * ( 1 ) ( « پرهيزكاران كه قرآن راهنماى آنان است » آن كسانند كه به غيب « ما وراى جهان طبيعت » مىگروند ، و نماز را به پاى مىدارند و از آن چه روزيشان كرده‌ايم به ديگران مىبخشند . ) 2 - * ( يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خُلَّةٌ وَلا شَفاعَةٌ وَالْكافِرُونَ هُمُ الظَّالِمُونَ ) * ( 2 ) ( اى مردم با ايمان ، از آن چه كه روزيتان كرده‌ايم به ديگران انفاق كنيد ، از آن پيش كه روزى فرا رسد كه در آن هيچ معامله و دوستى و وساطت وجود نخواهد داشت ، و كافران خود همان ستم كارانند . )\r\n\r\n","description":"","footnote":"\r\n( 1 ) سوره بقره ، آيه 3\r\n( 2 ) سورهء بقره ، آيه 254\r\n","page_name":" 51 ","page_number":51},
  {"content":"\r\n3 - * ( وَما تُنْفِقُوا مِنْ خَيْرٍ يُوَفَّ إِلَيْكُمْ وَأَنْتُمْ لا تُظْلَمُونَ ) * ( 1 ) ( هر چه كه از خيرات انفاق كنيد بالاخره به خود شما خواهد رسيد ، در اين باره به شما ظلم نمىشود . ) 4 - * ( وَما ذا عَلَيْهِمْ لَوْ آمَنُوا بِالله وَالْيَوْمِ الآخِرِ وَأَنْفَقُوا مِمَّا رَزَقَهُمُ الله ) * ( 2 ) ( چه خواهد شد بر آنان اگر به خدا و روز باز پسين ايمان بياورند و از آن چه خدا روزيشان كرده است انفاق كنند . ) 5 - * ( وَما تُنْفِقُوا مِنْ شَيْءٍ فِي سَبِيلِ الله يُوَفَّ إِلَيْكُمْ ) * ( 3 ) ( هر چه كه در راه خدا انفاق كنيد به خود شما خواهد رسيد . ) 6 - * ( وَجاهِدُوا بِأَمْوالِكُمْ وَأَنْفُسِكُمْ فِي سَبِيلِ الله ) * ( 4 ) ( در راه خدا هم با اموال و هم با جانهايتان مجاهده كنيد . ) 7 - * ( إِنَّ الله اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ ) * ( 5 ) ( خداوند جانها و اموال مردم با ايمان را در مقابل بهشت خريده است . )\r\n\r\nبيانات گوناگون در لزوم پرداخت مال به نيازمندان\r\nآن چه آورده شد ، نمونه اى است از آياتى كه با بيانات گوناگون و صور مختلف ، انفاق به مستمندان را لازم مىشمارد و به بخشيدن مقدارى از مال به بينوايان و مستمندان جامعه فرمان مىدهد . اين آيات ، در بيان لزوم انفاق ، تقريبا به چهار دسته تقسيم مىشوند :\r\n1 - آياتى چند ، مفيد ( 6 ) اين معنى است كه لازمهء ايمان به خدا و تقوى ، پرداخت\r\n\r\n","description":"","footnote":"\r\n( 1 ) سوره بقره ، آيه 272\r\n( 2 ) سوره نساء ، آيه 39\r\n( 3 ) سوره انفال ، آيه 60\r\n( 4 ) سوره توبه ، آيه 41\r\n( 5 ) سوره توبه ، آيه 111\r\n( 6 ) اثبات كننده\r\n","page_name":" 52 ","page_number":52},
  {"content":"\r\nمقدارى از مال به نيازمندان است كه اگر شخصى به حقيقت گرويده و مؤمن به آيين اسلام و پاىبند اصول تقوى باشد ، بايد انفاق كند ( ببخشد ) ، به بينوايان و مستمندان رسيدگى كند و آنان را در مال خود سهيم بداند . ( رجوع شود به آيهء 3 از سوره بقره و آيهء 3 از سوره انفال ) .\r\n2 - آياتى كه مىگويد : پيش از تباه شدن زندگى و از دست رفتن نيروى كار و چاره جويى ، و در گرما گرم زندگى و نيازمندى نيازمندان و در طول مدت زندگى در اين جهان بايد انفاق كرد و مستمندان را نوا داد . ( رجوع شود به سوره بقره ، آيه 254 ، و سوره ابراهيم ، آيه 31 ) .\r\n3 - آياتى كه مىگويد : مجاهده در راه خدا هم با جان است و هم با مال . و بايد هر دو توأم باشد . يا اين كه مجاهده مالى مانند مجاهده جانى در اساس ايمان منظور شده است .\r\n( رجوع شود به سوره توبه ، آيه 41 ) .\r\n4 - آياتى كه تصريح مىكند : خداوند خود خريدار جان و مال مردم با ايمان است . و به عبارت ديگر ، خداوند در برابر بهشت ، هم جان را قرار داده است و هم مال و انفاق را و همانطور كه مؤمن نبايد از جان خويش در راه خدا مضايقه كند ، از مال خود نيز در راه خدا و انفاق به توده ناتوان ، نبايد دريغ داشته باشد . ( رجوع شود به سوره توبه ، آيه 111 ) .\r\n\r\nكلمهء انفاق\r\nبراى كلمه « نفق » و « أنفق » در لغت چند معنى ذكر شده است كه مىتوان گفت جامع و قدر مشترك همه آن معانى ، صرف كردن و مستهلك نمودن مال است . ابن منظور مىگويد :\r\nنَفَقَ مَالُه وَدِرهَمُه وَطَعامُه نَفَقاً وَنَفاقاً وَنَفَقَ ، نَقَصَ وَقَلَّ ، وَقِيلَ فَنِىَ وَذَهَب ( 1 ) ( يعنى مال او ، يا درهم يا طعامش ناقص و اندك شد . برخى\r\n\r\n","description":"","footnote":"\r\n( 1 ) لسان العرب « ماده نفق »\r\n","page_name":" 53 ","page_number":53},
  {"content":"\r\nگفته‌اند يعنى : نابود شد و از ميان رفت . ) پس ماده نفق به معناى كم شدن و از ميان رفتن است .\r\nاگر چه با ملاحظه ساير منابع فقهى روشن مىشود كه از كلمه « انفاق » نابود ساختن و از بين بردن مال به طور مطلق منظور نيست ، آيات انفاق ، نظرى به عدم تراكم ثروت نيز دارد ، زيرا مىگويد : از ثروت خود كم كنيد ، مالتان را تقليل دهيد و به نفع جامعه ، كه راه خدا است ، انفاق كنيد و به مصرف برسانيد و بعيد نيست در حدود 73 موردى كه در قرآن مجيد اين كلمه « انفاق » تكرار شده است براى همين منظور بوده است .\r\n\r\nعموم يا اطلاق آيات\r\nمطلب بسيار با اهميّت ديگرى كه در بارهء آيات مذكور هست اين است كه اين آيات ، به اصطلاح فقاهى ، عام هستند ، يعنى لزوم انفاق را به طور « عموم » يا مطلق بيان مىكنند .\r\nبى هيچ گمان ، اين گونه بيان كه در آيات انفاق آمده است ، يعنى عموم و اطلاقى كه از آنها استفاده مىشود بىجهت نيست ، و حكمت بيان حتما حقيقتى را متضمن است . از اين عمومات ( يعنى آيات عام انفاق ) چند نتيجه عمده دستگير مىشود كه ما مهمترين آنها را ذكر مىكنيم :\r\n\r\nريشه كن كردن فقر در سطح جهانى\r\nبا توجه به منابع معتبر اسلامى حفظ نفوس محترمه واجب است ، لذا زكات را نه تنها براى ريشه كن كردن فقر از جوامع اسلامى بايد پرداخت كرد ، بلكه با نظر به عمومات و اطلاقات آيات و احاديث انفاق ، و اصل ضرورى مزبور ( حفظ نفوس محترمه ) تا آنجا كه ممكن است ، بايد فقر از روى زمين ريشه كن گردد . چنان كه در تاريخ اسلام نيز اين امر واقع شده است . و عمر بن عبد العزيز ، در دوران حكومت خود ، همين كار را كرد و هيچ يك از فقهاى اسلام به او اعتراض نكرده‌اند .\r\nيحيى بن سعيد مىگويد :\r\n( عمر بن عبد العزيز مرا مأمور وصول ماليات آفريقا كرد . من\r\n","description":"","footnote":"","page_name":" 54 ","page_number":54},
  {"content":"\r\nماليات آنجا را وصول كردم و به جستجوى مستمندان برخاستم ليكن يك تن بينوا نيافتم و كسى را پيدا نكردم كه از من چيزى به پذيرد ، چرا ؟ چون عمر بن عبد العزيز ، بنا به نقل مالك بن انس و پيروان او همه مردم را بىنياز كرده بود ، از اين رو با آن اموال ، بردگانى خريده آزاد كردم و ولاء آنها را براى مسلمانان قرار دادم . ( 1 ) ) معناى ولاء ، چنان كه از آيه :\r\n* ( ادْعُوهُمْ لِآبائِهِمْ هُوَ أَقْسَطُ عِنْدَ الله ، فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ ) * ( 2 ) ( آنان را « بردگان آزاد شده را » با نام پدرانشان بخوانيد ، اين انتساب حقيقى « در مقابل فرزند خوانده » در نزد خدا دادگرانه تر است ، اگر پدران آنها شناخته نشدند برادران دينى و موالى شما هستند . ) استفاده شده و منابع ديگر بيان كرده اين است كه بردگانى كه با سه شرط آزاد مىشدند ، ولاء آنها بر آزاد كنندگان بوده است ، اين سه شرط عبارتند از :\r\n1 - آزاد كننده فقط به قصد قربت يعنى براى خدا بنده اى را آزاد كند . ( تبرّع ) 2 - در موقع آزاد كردن شخص ، آزاد كننده تعهدى در بارهء عدم قبول جبران حوادث مضرّه و رويدادهاى جنايى و غير ذلك براى آزاد شده انجام نداده باشد ، بدين معنى كه شرط نكند من ترا آزاد مىكنم و هيچ گونه ضمانتى را براى جبران حوادث خسارت بار و رويدادهاى جنايى تو متحمل نخواهم گشت .\r\n3 - شخص آزاد شده وارث ديگرى نداشته باشد .\r\nبا تحقيق اين سه شرط ولاء براى آزاد كننده ثابت مىشود يعنى از آزاد شده ارث مىبرد . ملاحظه مىشود كه اين گونه آزاد كردن از سرگردانى برده‌هاى آزاد شده در\r\n\r\n","description":"","footnote":"\r\n( 1 ) سيره عمر بن عبد العزيز ، تأليف ابو محمد عبد اللَّه بن الحكم ، ص 59 ، متوفاى سال 214\r\n( 2 ) سورهء احزاب ، آيه 5\r\n","page_name":" 55 ","page_number":55},
  {"content":"\r\nاجتماع كاملا جلوگيرى مىكرد و آنها را حقيقتا به عنوان عضو اجتماع تثبيت مىنمود .\r\nاگر چه اين مطلب كه ما از عموم آيات استفاده كرديم و با اين نقل تاريخى تأييد نموديم ، در سوره ممتحنه با صراحت كامل و به طور عموم در بارهء مسألهء مورد بحث ما بيان شده است :\r\n* ( لا يَنْهاكُمُ الله عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ ) * ( 1 ) ( خداوند شما را از دادگرى و نيكو كارى در بارهء كسانى كه با شما سر جنگ ندارند و شما را از وطن خود بيرون نمىكنند جلوگيرى نمىكند . ) پس بر طبق تصريح اين آيه نيز مىبينيم كه كمك و انفاق در حق همه مردم و همه جوامع مطلوب و منظور بوده ، و به ريشه كن كردن فقر در سطح جهانى توجه داده شده است .\r\nنمونه اى از آياتى كه علت و نتيجه پرداختهاى مالى را بيان مىكند :\r\n1 - * ( وَأَقِيمُوا الصَّلاةَ وَآتُوا الزَّكاةَ وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ الله ) * ( 2 ) ( نماز را به پا داريد و زكات را بپردازيد آن چه را از پيش ، براى خويش ، بفرستيد نزد خدا باز خواهيد يافت . ) * ( 2 - وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ ) * ( 3 ) ( در راه خدا بخشش و انفاق كنيد و خود را به هلاكت ميفكنيد . ) * ( 3 - مَنْ ذَا الَّذِي يُقْرِضُ الله قَرْضاً حَسَناً فَيُضاعِفَه لَه ) * ( 4 ) ( كيست كه به خداوند قرض الحسنه دهد ؟ تا خدا چندين برابر به او باز گرداند . )\r\n\r\n","description":"","footnote":"\r\n( 1 ) سورهء ممتحنه ، آيه 8\r\n( 2 ) سورهء بقره ، آيه 110\r\n( 3 ) سورهء بقره ، آيه 195\r\n( 4 ) سورهء بقره ، آيه 245\r\n","page_name":" 56 ","page_number":56},
  {"content":"\r\n* ( 4 - مَثَلُ الَّذِينَ يُنْفِقُونَ أَمْوالَهُمْ فِي سَبِيلِ الله كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَالله يُضاعِفُ لِمَنْ يَشاءُ وَالله واسِعٌ عَلِيمٌ ) * ( 1 ) ( مثل آنان كه ثروت خود را در راه خدا مىدهند مانند دانه اى است كه هفت خوشه مىروياند كه باز در هر خوشه ، صد دانه است . خدا براى آنان كه بخواهد چندين برابر عنايت مىكند . خداوند وسعت بخش و دانا است . ) * ( 5 - الَّذِينَ يُنْفِقُونَ أَمْوالَهُمْ فِي سَبِيلِ الله ثُمَّ لا يُتْبِعُونَ ما أَنْفَقُوا مَنًّا وَلا أَذىً لَهُمْ أَجْرُهُمْ عِنْدَ رَبِّهِمْ ) * ( 2 ) ( آنان كه در راه خدا انفاق مىكنند و پس از انفاق ، منتى بر كسى نمىنهند و آزارى نمىرسانند ، اينان پاداششان نزد خداوند است . ) * ( 6 - وَالَّذِينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فِي سَبِيلِ الله فَبَشِّرْهُمْ بِعَذابٍ أَلِيمٍ . يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ هذا ما كَنَزْتُمْ لأَنْفُسِكُمْ فَذُوقُوا ما كُنْتُمْ تَكْنِزُونَ ) * ( 3 ) ( آنان كه طلا و نقره را اندوخته مىكنند و در راه خدا انفاق نمىكنند ، به عذابى دردناكشان خبر ده . روزى كه همان طلا و نقره را در آتش جهنم سرخ كنند و با همانها پيشانى و پهلو و پشتشان را داغ نمايند و بگويند اين همان است كه براى خود اندوخته مىكرديد ، اكنون عذاب اندوخته‌هاى خويش را بچشيد . )\r\n\r\n","description":"","footnote":"\r\n( 1 ) سورهء بقره ، آيه 261\r\n( 2 ) سورهء بقره ، آيه 262\r\n( 3 ) سورهء توبه ، آيه 34\r\n","page_name":" 57 ","page_number":57},
  {"content":"\r\n7 - * ( ما أَفاءَ الله عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأَغْنِياءِ مِنْكُمْ ) * ( 1 ) ( آن چه خداوند از مردم شهرها به پيامبر بهره رسانده است ، مال خدا است كه به پيامبر و خويشاوندان و يتيمان و بينوايان و در راه ماندگان تعلق دارد تا مبادا آن مال ، دستخوش گردش در دست توانگرانتان واقع شود . ) 8 - * ( فَاتَّقُوا الله مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ ) * ( 2 ) ( تا مىتوانيد در پيشگاه خدا تقوى داشته باشيد ، فرمان خدا را بشنويد و اطاعت كنيد ، و براى خير و نيكى به خودتان انفاق كنيد . ) 9 - * ( وَيْلٌ لِكُلِّ هُمَزَةٍ لُمَزَةٍ . الَّذِي جَمَعَ مالًا وَعَدَّدَه . يَحْسَبُ أَنَّ مالَه أَخْلَدَه ) * . . ( 3 ) ( الخ سوره ) ( واى بر نكوهشگر عيبجوى ، كه مال مىاندوزد و مىشمارد « شماره اش را نگاه مىدارد » . گمان مىكند آن مال او را جاودان نگاه خواهد داشت . نه چنين است . او در حطمه انداخته شد . تو چه مىدانى كه حطمه چيست . حطمه همان آتش افروخته خدايى است . آتشى كه تا درون دل را مىسوزاند . چون آنان را در اين آتش افكنند در به رويشان بسته خواهد بود ، در ميان ستونهايى دراز . « كه كنايه از صعود زبانه‌هاى آتش روحانى و جسمانى است . » )\r\n\r\nعلل و نتايجى كه در آيات مذكور ، براى انفاق ذكر شده است :\r\n1 - پاداش الهى در آيه‌هاى 110 و 245 و 261 و 262 ( از سوره بقره ) و آيات ( سوره همزه ) .\r\n\r\n","description":"","footnote":"\r\n( 1 ) سوره حشر ، آيه 7\r\n( 2 ) سوره تغابن ، آيه 16\r\n( 3 ) سوره همزه ، آيه 1 تا 9\r\n","page_name":" 58 ","page_number":58},
  {"content":"\r\n2 - و عيد عذاب بر عدم انفاق آيه 34 ( سوره توبه ) .\r\n3 - اجتناب از اختلاف اجتماعى و فردى و پيشگيرى از فقر و بينوايى آيه 195 ( سوره بقره ) و آيه 16 ( سوره تغابن ) .\r\nتوضيح : آيه 195 ، ( سوره بقره ) چنين است :\r\n* ( وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ ) * ( و در راه خدا انفاق كنيد و خودتان را با دست خويشتن به هلاكت نيندازيد . )\r\nتوضيحى در بارهء آيهء مباركهء * ( « وَلا تُلْقُوا بِأَيْدِيكُمْ إِلَى التَّهْلُكَةِ » ) * ) *\r\nممكن است در اين مورد ، اين گونه توهّم شود كه جمله * ( « وَلا تُلْقُوا بِأَيْدِيكُمْ إِلَى التَّهْلُكَةِ » ) * جمله اى است مستقل و ارتباطى به عدم انفاق ندارد . و البته معلوم است كه خود را به هلاكت انداختن ، عقلا و شرعا ، مطابق همين آيه ، ممنوع است . براى روشن كردن اين موضوع و ردّ اين توهّم مىگوييم : آيه مزبور پس از اين دو آيه آمده است :\r\n* ( وَقاتِلُوهُمْ حَتَّى لا تَكُونَ فِتْنَةٌ وَيَكُونَ الدِّينُ لِلَّه ، فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ . الشَّهْرُ الْحَرامُ بِالشَّهْرِ الْحَرامِ وَالْحُرُماتُ قِصاصٌ ، فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ وَاتَّقُوا الله وَاعْلَمُوا أَنَّ الله مَعَ الْمُتَّقِينَ ) * ( 1 ) ( و با آنان بجنگيد تا فتنه ريشه كن شود و دين تنها از آن خدا باشد .\r\nاگر آنان از راهى كه پيش گرفته‌اند ، اجتناب بورزند ، خصومتى با آنان نيست مگر در بارهء ستم كاران . [ اگر آن كفّار 
  ] احترام ماه حرام را مراعات نكنند و آن را هتك حرمت كنند ، شما هم [ مىتوانيد مقابله به مثل نموده 
  ] در ماه حرام روياروى آنها بايستيد ، [ و\r\n\r\n","description":"","footnote":"\r\n( 1 ) سوره بقره ، آيات 194 و 193\r\n","page_name":" 59 ","page_number":59},
  {"content":"\r\nهمچنين است حكم 
  ] در مورد موضوعات محترم و مقدس ديگر .\r\nپس هر كس بر شما تعدى كرد ، مانند همان تعدّى را به او انجام بدهيد و براى خدا تقوا بورزيد و بدانيد كه خداوند با مردمى است كه تقوا مىورزند . ) ترجمهء اين دو آيه ، مربوط به دفاع و جهاد است ، پس از اين دو آيه - چنان كه گفتيم - آيه مورد بحث ماست كه مىگويد ، در راه خدا و تحصيل آمادگى براى دفاع و جهاد انفاق كنيد و هزينه نهيد و مال بدهيد و خويشتن را به هلاكت و نابودى ميفكنيد .\r\nاحتمال ديگرى نيز در اين آيه هست و آن اين است كه در انفاق از حد ميانه ، تجاوز مكنيد تا به هلاكت و نابودى و تباهى نيفتيد . در هر حال ، مفسّران ، اين دو آيه را مربوط به يكديگر دانسته‌اند .\r\nآن چه در اين مورد به نظر مىرسد اين است كه : دو جمله آيه مذكور ، خواه به يكديگر مربوط باشند يا نباشند ، از جمله * ( « وَلا تُلْقُوا بِأَيْدِيكُمْ إِلَى التَّهْلُكَةِ ، » ) * در هر حال مىتوان لزوم تنظيم اقتصادى را در جامعه اسلام ، از نظر پرداخت ، استفاده كرد . زيرا نهى صريحى كه در اين آيه آمده است ، متوجه مطلق هلاكت است كه هلاكت اقتصادى و بى سامانى مادى و تباهى حال اجتماع و حكومت فقر و بدبختى و شقاوت و ذلَّت نيز جزو آن است . اين بحث را در هر دو صورت - استقلال اين دو جمله يا ارتباط آنها با يكديگر - ادامه مىدهيم .\r\n1 - فرض مىكنيم جمله * ( « وَلا تُلْقُوا بِأَيْدِيكُمْ إِلَى التَّهْلُكَةِ » ) * مستقل است و به جمله پيشين * ( « وَأَنْفِقُوا فِي سَبِيلِ الله » ) * هيچ گونه ارتباطى ندارد ، در اين صورت مىگوييم :\r\nهلاكت ، بدون هيچ گونه ترديد و گمان ، منحصر در هلاكت جانى نيست كه مستقيما از ضربه جسمى و قطع ماده حيات حاصل مىشود . چون هلاكت ، داراى معنايى است وسيع و عام و بسيار گسترده و شامل كه تقريبا مترادف « از بين رفتن » و « تباه شدن » است . آن هم از بين رفتن و تباه شدنى عام و غير مخصوص به يك نوع آن .\r\nچنان كه مىبينيم در اين آيه * ( « لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ » ) * آمده است . و مسلما در اينجا مقصود از هلاكت ، انحراف و تباهى نفسى و روانى است ، در مقابل حيات نفس و زندگى روان كه در اعتدال آن است ،\r\n","description":"","footnote":"","page_name":" 60 ","page_number":60},
  {"content":"\r\nو نيز در اين آيه * ( « وَإِنْ يُهْلِكُونَ إِلَّا أَنْفُسَهُمْ وَما يَشْعُرُونَ » ) * اين ماده به كار برده شده است و منظور همان هلاكت نفس و تباهى انديشه و جان است ، پس هلاكت و تباهى يك مفهوم عمومى به معناى ضد حيات است و حيات هر چيزى موقعيت مناسب به خود در جريان طبيعى و انسانى مىباشد . بنا بر اين ، هلاكت يعنى موقعيت از دست رفته يك حقيقت كه خواه به مقتضاى طبيعت به آن موقعيت شايسته بوده است يا به مقتضاى هدف گيرىهاى انسانى در زندگانى خود . پس ، اختلال در انديشه ، هلاكت انديشه است . اختلال در روان ، هلاكت روان است .\r\nبدينسان هلاكت يك معناى عمومى است كه شامل : تباهى فرد ، جامعه از نظر حقوقى ، اخلاقى ، دينى ، اقتصادى ، تعليم و تربيتى ، سياسى مىباشد . و همه اين هلاكتها از نظر قرآن مطابق آيه گذشته * ( وَلا تُلْقُوا بِأَيْدِيكُمْ إِلَى التَّهْلُكَةِ ) * محكوم و منهى مىباشد . و از همين جا بايستى اين حقيقت را استفاده كنيم كه چون مقصود از ممنوع بودن افتادن در هلاكت ، عبارت است از ايجاد وسايل حيات ( مقابل هلاكت ) و از بين بردن عوامل هلاكت ، لذا به طور قاطعانه مىتوان گفت : فقر كه هلاكت اقتصادى است بايستى از جامعه اسلامى ريشه كن شود . و چنان كه مىدانيم ، عدم اعتدال اقتصادى و اقتصاد اجتماعى يك جامعه نيز ، هلاك اقتصادى اجتماعى و تهلكه مالى و مادى آن جامعه است و اين خود ، به منزله هلاك و بلكه نوعى از مصداق عام هلاكت و تباهى و تهلكه است .\r\n2 - فرض مىكنيم جمله * ( وَلا تُلْقُوا بِأَيْدِيكُمْ إِلَى التَّهْلُكَةِ ) * مربوط به جمله * ( وَأَنْفِقُوا فِي سَبِيلِ الله ) * و پيوسته بدان است ، در اين صورت بسيار روشن است كه هم مىتواند بر موارد و مصاديق مذكور در پيش ( يعنى : انفاق در جهاد و براى دفاع و جلوگيرى از هلاكت در دست دشمن تطبيق شود و هم كيفيت انفاق و اندازه نگه داشتن آن ، تا انسان خود در هلاكت نيفتد ) را بيان كند و هم تمام مواردى را كه عدم انفاق باعث وقوع در هلاكت است ، شامل گردد . ارتباط و پيوستگى اين دو جمله را در اين آيه ، مىتوان با آيهء 29 ، از سوره نساء تأييد كرد .\r\nآيهء بيست و نهم سورهء نساء چنين است : * ( يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ ) *\r\n","description":"","footnote":"","page_name":" 61 ","page_number":61},
  {"content":"\r\n* ( تِجارَةً عَنْ تَراضٍ مِنْكُمْ ، وَلا تَقْتُلُوا أَنْفُسَكُمْ ، إِنَّ الله كانَ بِكُمْ رَحِيماً ) * ( اى كسانى كه ايمان آورده‌ايد ، داراييهاى موجود در ميان خود را به باطل مخوريد ، مگر اين كه به موجب يك نوع بازرگانى مورد رضايتى از طرف شما باشد ، و خودتان را مكشيد ، چه بدون شك خدا نسبت به شما مهربان است . ) اكنون ضمن بحثى در بارهء اين آيه ، تأييدى را كه مىخواستيم از آن استفاده كنيم ، روشن مىسازيم : طبرسى ، در « مجمع البيان » و فخر رازى ، در « تفسير كبير » در بارهء اين جمله آيه * ( وَلا تَقْتُلُوا أَنْفُسَكُمْ ) * مطالبى را بيان كرده‌اند ، كه هيچ يك از آن مطالب ، با ديگرى منافات ندارد ، زيرا همه آنها مصداقهاى گوناگونى تحت يك جامع كه ذيلا آن را بيان مىكنم قرار دارند و در آن مندرجند . جامع مشترك عبارت است از : « عدم اضرار به خود و ديگر افراد جامعه » و بسيار روشن است كه اين اضرار ، شامل همه مصاديق خود مىشود و تمام انواع اضرار را در بر مىگيرد . يعنى اضرار مالى ، آن هم با همه انواعش و تمام مراتبش ، از كمترين مقدار گرفته تا تمام دارايى انسان . نيز اضرار جانى ، آن هم با همه انواع و مراتبش از كوچكترين مرحله جنايت گرفته تا قتل نفس .\r\nبنا بر اين ، ممكن است وَلا تقتُلُوا أَنفُسَكم حكمى باشد مستقل ، چنان كه در * ( « وَلا تُلْقُوا بِأَيْدِيكُمْ إِلَى التَّهْلُكَةِ » ) * گفتيم . و در اين صورت ، با توجه به معناى عمومى « خود » ( نظر به جامع مشترك ) شامل همه گونه نابودى انسانى ، از نظر اقتصادى ، حقوقى ، اخلاقى ، جانى و جز آن خواهد بود . و همه اين موارد را در بر خواهد گرفت .\r\nممكن است اين جمله * ( وَلا تَقْتُلُوا أَنْفُسَكُمْ ) * بيان معلول و اثر و نتيجه جمله پيشين باشد يعنى * ( لا تَأْكُلُوا أَمْوالَكُمْ بَيْنَكُمْ بِالْباطِلِ ) * چنان كه سومين احتمال طبرسى در اين مورد ، همين است . بنا بر اين مضمون ، آيه چنين است : نبايد شما افراد جامعه ، با وسايل باطل و هدر دادن ارزشهاى كالا و كار ، روابط مالى خود را با يكديگر مختل سازيد كه اين اختلال ، به نابودى و نيستى خودتان خواهد انجاميد . به نظر مىرسد كه اين آيه ، روشنترين مضمون را در تنظيم امور مالى به دست مىدهد و اهميّت حياتى مسايل اقتصادى را بيان مىكند .\r\n","description":"","footnote":"","page_name":" 62 ","page_number":62},
  {"content":"\r\nنتيجه انفاق ، حفظ موجوديت توانگران است يا تحكيم اوضاع اجتماعى ؟\r\nآيه 265 از سوره « بقره » چنين است :\r\n* ( وَمَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ الله وَتَثْبِيتاً مِنْ أَنْفُسِهِمْ . . ) * ( مثل آنان كه در راه رضاى خداوندى و براى استوار ساختن نفوس خويشتن ، ثروت خود را مىبخشند مانند باغى است كه . . ) ظهور اين آيه مىرساند كه يكى از علل انفاق نيز تثبيت و استوار ساختن و پا بر جاى نمودن خود انفاق كنندگان و بخشندگان است .\r\nممكن است در اينجا چنين به نظر رسد كه بنا بر اين ، نتيجه انفاق در حقيقت حفظ موجوديت خود اغنيا و توانگران است ، در اين صورت اگر اغنيا بتوانند با استفاده از قدرتهاى ديگر ، موجوديت خود را حفظ كنند ، انفاق براى آنان حتمى و لازم نخواهد بود ، اگر چه تمام افراد جامعه در فقر و فلاكت به سر برند و به روز سياه بنشينند ! اين گمان و توهّمى است كه با توجه به آن چه ذيلا مىنگاريم ، كاملا بىمورد و ناوارد مىباشد :\r\n1 - در اين آيه ، دو علت براى انفاق ذكر شده است :\r\nالف ) * ( « ابْتِغاءَ مَرْضاتِ الله » ) * و طلب خشنودى خدا و راه خدا و براى خدا .\r\nب ) * ( « تَثْبِيتاً مِنْ أَنْفُسِهِمْ » ) * پايدار ساختن و استوارى نفوس بخشندگان و انفاق كنندگان .\r\nاكنون ببينيم چطور ممكن است ، مقصود از * ( « تَثْبِيتاً مِنْ أَنْفُسِهِمْ » ) * حفظ موجوديت انفاق كنندگان باشد ، اگر چه به هلاكت اقتصادى جامعه و سرايت و شمول فقر منجر شود .\r\nاين معنى قطعا ممكن نيست منظور شود ، زيرا با * ( « ابْتِغاءَ مَرْضاتِ الله » ) * منافات و تضاد صريح دارد . چون انفاقى كه فقط براى حفظ موجوديت عده اى باشد و به ديگر افراد و بندگان خدا نظرى نباشد و آنان به هر گونه به سر برند و به هر روز بنشينند ، اهميّت داده نشود ، اين مبارزه با خداست نه طلب رضايت خدا و اين عمل را چگونه مىتوان طلب رضاى خدا دانست .\r\n2 - در تفسير * ( « تَثْبِيتاً مِنْ أَنْفُسِهِمْ ) * مطالب متعددى گفته‌اند ،\r\n","description":"","footnote":"","page_name":" 63 ","page_number":63},
  {"content":"\r\nالف ) تصديق و يقين .\r\nب ) تفتيش و بررسى براى تشخيص مصرف شايسته .\r\nج ) تفتيش در خود نيّت كه اگر براى خداست انفاق كند و اگر ريا يا منّتى در نيّت هست آن را بىفايده بداند .\r\nد ) تمكين نفس بر طاعت خدا .\r\nاما با نظر به عموم كلمه « تثبيت » همه اين مفاهيم قابليّت آن را دارد كه مصداق تثبيت باشد ، معنايى را هم كه ما گفتيم ( تثبيت حيات خود انفاق گران ) با هيچ يك از آن معانى منافاتى ندارد .\r\n3 - در آيه 41 سوره توبه مىفرمايد :\r\n* ( . . وَجاهِدُوا بِأَمْوالِكُمْ وَأَنْفُسِكُمْ فِي سَبِيلِ الله . . ) * ( با مال و جان خود ، در راه خدا جهاد كنيد . ) انفاق را مجاهده خوانده و يكى از دو نوع مجاهده قرار داده است . در صورتى كه انفاق براى حفظ موجوديت ( كه در اشكال فوق گفته شده است ) مانند تنفس است براى حفظ زندگى . يعنى اگر انفاق تنها براى حفظ موجوديت انفاق گران است ، امرى است ضرورى و براى مقصدى است عايد به خود انفاق گران و چنين چيزى ديگر مجاهده نخواهد بود و اطلاق مجاهده بر چنين امرى ضرورى ، نامعقول است .\r\n4 - مقصود از * ( « تَثْبِيتاً مِنْ أَنْفُسِهِمْ » ) * حفظ موجوديت انفاق گران در جامعه ، به عنوان و با وصف « انسانهاى كامور و بى خيال » نيست ، بلكه مقصود ، آن تثبيتى است كه در توجيه علت وضع حقوق و لزوم آن براى جامعه گفته مىشود .\r\nتوضيح : هر يك از افراد انسان ، به خودى خود ، داراى اراده و تمايل و خواست بىنهايت است . اگر افراد در اعمال اين اراده و ارضاى اين تمايل و خواسته بىنهايت ، آزاد باشند ، بدون هيچ گونه ترديد ، به تزاحم و تصادم منتهى خواهد گشت و هر گونه اجتماعى هم كه تصور شود - با فرض مذكور - سرانجام سقوط خواهد كرد . از اينجاست كه حقوق وضع مىشود و همين وضع شدن و مقرّر شدن حقوق است كه اراده‌هاى بىنهايت را محدود مىكند و جلوى تزاحمى را كه مولود بىنهايت بودن خواسته هاست مىگيرد . و همين وضع و مقرّر كردن موازين حقوقى است كه اراده‌ها و تمايلات محدود\r\n","description":"","footnote":"","page_name":" 64 ","page_number":64},
  {"content":"\r\nو معقول را قابل عمل و اجرا مىكند . پس امر بشر ميان دو چيز داير است :\r\n1 - باز بودن راههاى اراده و خواسته‌هاى بىنهايت و تزاحم و سپس سقوط ، به اضافه عدم امكان اجرا . ( زيرا اگر همه بخواهند هر چه را اراده كنند داشته باشند و بدان برسند ، هيچ كس به هيچ چيز نخواهد رسيد . ) 2 - محدود بودن خواسته‌ها بدون تزاحم و سقوط ، به اضافه قابليت اجرا .\r\nنتيجه اين تشبيه اين است كه مفهوم * ( « تَثْبِيتاً مِنْ أَنْفُسِهِمْ » ) * در حقيقت اثبات زندگى خود انفاق كنندگان مىباشد در مقابل نابود شدن و زندگى را از دست دادن ، نه اين كه تثبيت كامورى آنها در اجتماع منظور است . پس در حقيقت ، انفاق كنندگان و پرداخت كنندگان ماليات با مهار كردن تمايل به ثروت بىنهايت ، مىتوانند با ثروت محدودى به زندگانى خود ادامه بدهند چنان كه در زير بناى وضع حقوق بيان كرديم .\r\nممكن است از * ( « تَثْبِيتاً مِنْ أَنْفُسِهِمْ » ) * اين معنى استفاده شود كه جامعه اسلامى مسألهء پرداخت ماليات را بايستى طورى بر خود بقبولاند كه از درون خود ، چنان كه گرسنگى را احساس مىكند لزوم پرداخت ماليات را احساس نمايد ، و چنان كه گفتيم نه اين معنى و نه معانى قبلى هيچ يك با همديگر در استفاده منظور ما منافاتى ندارند .\r\nهر يك از عناوين مالى فوق را بايد در رساله اى مستقل مورد بحث قرار داد و اهميّت و خصوصيات اقتصادى و اجتماعى آنها را بيان كرد . چون در اين رساله سخن از زكات مالى است ، در بارهء همين موضوع ، از نظر موادى كه مىتواند مخرج زكات قرار بگيرد ، بحث مىكنيم : البته بايد ياد آور شويم كه مدرك لزوم پرداخت اين ماليات ، همهء ادلَّهء اربعه ( قرآن ، سنت ، اجماع و عقل ) است و شايد در اسلام ، به كمتر حكمى مانند اين حكم ، تا اين اندازه اهميّت داده شده باشد .\r\n","description":"","footnote":"","page_name":" 65 ","page_number":65},
  {"content":"\r\n\r\nمواد زكات\r\nمواد زكات ، يعنى چيزهايى كه بايد زكات آنها اخراج و پرداخته شود ، بنا بر شهرت قريب به اجماع بدين قرار است :\r\n1 - چهار پايان سه گانه ( شتر ، گاو و گوسفند ) .\r\n2 - طلا .\r\n3 - نقره .\r\n4 - غلات چهارگانه ( گندم ، جو ، خرما و مويز ) .\r\nكه مجموعا نه چيز مىشود . اين است آن چه كه به طور مشهور « مواد زكات » خوانده مىشود . اما روايات فراوانى هست كه مواد ديگرى را ، به خصوص از حبوبات ، بر آن چه ذكر شد اضافه كرده است ، كه زكات اين مواد نيز بايد تحت شرايط معينى اخراج و پرداخت شود و مقادير معينى از آنها به مصرف زكات برسد . بنا بر اين ، زكات به مواد نه گانه منحصر نيست و عموم و شمول حكم آن بسى بيشتر و دامنه دارتر است . بر اين عدم انحصار دليلهايى وجود دارد كه ما ذيلا آنها را ذكر مىكنيم .\r\n\r\nدليل اول\r\nدر حدود بيست آيه در قرآن مجيد اخراج مالى را به عنوان زكات ، با بيانات مختلف ، دستور داده هيچ يك از اين آيات كميت و كيفيت آن را معين نكرده است ، همچنين تقريبا در هشت جا در مورد كلمه « صدقه » كه به زكات تفسير شده است هيچ گونه مقدار و خصوصيتى ذكر نشده است . از آن طرف مفهوم انفاق كه در آيات بسيار فراوان ذكر شده است هيچ گونه اندازه و كيفيتى ندارد . از اين آيات عموم چنين استفاده مىشود كه پرداخت مال به عنوان انفاق و زكات مانند به جا آوردن دو ركعت نماز صبح ( تعينى و تعيينى و مولوى ) نيست ، بلكه هدف ريشه كن كردن احتياجات است ، و مالى كه در اين راه مصرف مىشود بقيه مال را مشروع و پاك مىگرداند . البته اگر چه قانون اصول فقه مىگويد : هر عمومى قابل تخصيص است ، ولى با ملاحظه اين كه رواياتى كه مال زكات را در موارد نه گانه منحصر مىكند با روايات فراوانى معارض است ، لذا آياتى كه دلالت\r\n","description":"","footnote":"","page_name":" 66 ","page_number":66},
  {"content":"\r\nبر عموم لزوم اخراج زكات مىنمايد قابل تمسك خواهد بود و مطابق علتى كه در روايات معتبره براى زكات گفته شده است ( رفع احتياجات ، بلكه پيشگيرى آنها ) بايستى زكات آن اندازه مقرّر گردد كه علت مزبوره حاصل شود . حكمى كه علت آن منصوص باشد ، يعنى گفته باشند كه اين براى چه وضع شده است ، مطابق آن علت و تحقق و عدم تحقق آن ، دايره حكم توسعه و تضييق مىيابد . و در زكات ، رواياتى هست كه آن را در شمار احكام منصوص العله در مىآورد ، يعنى رواياتى در بارهء زكات وارد شده است كه علت وجوب زكات را بيان كرده است . نكته اى كه از اين مقدمه به دست مىآيد اين است كه اگر چه زكات را بايد به عنوان عمل عبادى و با قصد عبادت پرداخت ، اما اصل حكم زكات ، حكمى مولوى و مجهول العله نيست . يعنى حكمى نيست كه فقها گفته باشند « بايد انجام دهيد ، عبادت است » و ديگر علتى براى آن بيان نشده باشد . بلكه علت روشنى دارد كه قابل فهم عموم است و حكم از نظر فقيه ، منصوص العله است . نمونه اى از رواياتى كه علت وجوب زكات را گفته است :\r\nالف ) زراره و محمد بن مسلم : امام صادق عليه السّلام فرمود :\r\n( خداوند ، در اموال اغنيا براى فقرا حقى معين فرموده است كه براى آنان كافى است . اگر كافى نبود خداوند آن حق را اضافه مىكرد . پس بينوايى فقيران مربوط به حكم خدايى نيست ، بلكه از اين جاست كه اغنيا آنان را از حق خود محروم كرده‌اند . اگر مردم حقوق واجب را ادا مىكردند فقيران به زندگانى شايسته اى مىرسيدند . ) ( 1 ) ب ) مبارك عقرقوفى : موسى بن جعفر عليه السّلام فرمود :\r\n( زكات براى زندگى كردن فقرا و بركت يافتن اموال اغنياست . ) ( 2 ) ج ) معتب : امام صادق عليه السّلام فرمود :\r\n( زكات براى آن واجب شده است كه توانگران آزمايش شوند و بينوايان زندگى داشته باشند . اگر مردم زكات مال خود را\r\n\r\n","description":"","footnote":"\r\n( 1 ) وسايل الشيعه ، كتاب زكات ، ص 3 ، چاپ تهران\r\n( 2 ) همان كتاب ، ص 4\r\n","page_name":" 67 ","page_number":67},
  {"content":"\r\nمىپرداختند ، يك مسلمان بينوا باقى نمىماند و همه بينوايان با همين حقى كه خداوند واجب كرده است بىنياز مىگشتند . مردم بينوا نمىشوند و نيازمند و گرسنه نمىگردند مگر به جهت تقصير اغنيا . ) ( 1 ) د ) ابن مسكان و گروهى ديگر از راويان : امام صادق عليه السّلام فرمود :\r\n( خداوند در ثروت اغنيا ، براى فقيران و مستمندان به اندازه كفايت ، حق قرار داده است . اگر مىدانست براى زندگانى آنان بس نيست ، بيشتر وضع مىكرد . ) ( 2 )\r\n\r\nدليل دوم\r\nدر 13 روايت ، در كتاب وسايل الشيعه ، كتاب زكات پس از بيان 9 ماده زكات مزبور ، اين عبارت ديده مىشود : . .\r\nو عفى رسول الله صلَّى الله عليه و آله و سلَّم عما سوى ذلك ( پيامبر خدا ، وجوب اخراج زكات را از غير مواد نه گانه ، عفو فرموده است . ) رواياتى كه اين جمله در آنها آمده است در كتاب وسايل الشيعه ، كتاب زكات ، از صفحه 33 تا 38 و يك روايت از آنها در صفحه 53 آمده است . و همه بر اين موضوع\r\n\r\n","description":"","footnote":"\r\n( 1 ) همان كتاب ، ص 4\r\n( 2 ) همان مدرك ، ص 6 ، ممكن است گفته شود مضمون اين روايات مىگويد مقدار مقرّر از ماليات براى مرتفع ساختن فقر كافى است در صورتى كه ما مىخواهيم اين مقدار مقرّر را كه كافى نيست براى امروز تغيير بدهيم . ولى اين توهّم صحيح نيست ، زيرا علت صريح كه در اين مدارك ديده مىشود مرتفع شدن فقر و احتياجات اجتماعى است و اما مقدار مقرّر ، براى كفايت آن روز وضع شده است ، چنان كه در مباحث بعدى خواهيم ديد ، زيرا با افزايش نفوس و كثرت ارتباط انسان با طبيعت ، احتياجات روز افزون است به طورى كه احتياجات امروز با ديروز مورد مقايسه نمىباشد . اگر روايات در اين باره صراحت دارد كه وضع ماليات در اسلام براى ريشه كن كردن فقر و بر طرف كردن احتياجات است ، به طور قاطعانه مىتوان گفت : كه مقدار مقرّر آن روزى ، با نظر به مقدار فقر و احتياجات بوده است .\r\n","page_name":" 68 ","page_number":68},
  {"content":"\r\nدلالت دارد كه تعيين مواد نه گانه ، در زمان پيغمبر اكرم صلَّى الله عليه و آله و سلَّم فقط به عنوان صلاح ديد و اعمال رويه حكومت وقت بوده است و با شرايط اقليمى و زمانى سنجيده شده است ، نه اين كه حكم ابدى خدا باشد . موضوع عفو ، كه بدان اشاره كرديم ، در كتاب « الخراج » تأليف ابو يوسف يعقوب بن ابراهيم نيز آمده است . ( 1 ) نتيجه بسيار با اهميّتى كه از اين دو موضوع به دست مىآيد اين است كه :\r\nعلتى كه در وجوب زكات ذكر شده ( اداره زندگانى فقرا و بينوايان ، بلكه ريشه كن ساختن فقر از سطح اجتماع ) تصريح مىكند كه زكات يك قانون صرفا آمرانه مولوى و آزمايش روانى خالص در مقابل دستور خداوندى نيست ، بلكه تنظيم و تأمين امور معاش آن دسته از افراد جامعه است كه نمىتوانند كار كنند ، يا كارشان براى اداره زندگيشان كافى نيست و همچنين ديگر مصارف اجتماعى از قبيل انتظامات و دفاع در مقابل دشمن و تنظيم اقتصاد اجتماعى و غيره بايد از اين ماليات تأمين گردد .\r\nاكنون ، در اين روزگار ، ما مىبينيم كه مواد نه گانه مذكور و مقدارى كه به عنوان زكات از آنها اخراج مىشود ، براى تنظيم و تأمين معاش مستمندان و سامان دادن ديگر امور اجتماعى كافى نيست . علت حكم كه بدان تصريح شده كه زكات براى همين تأمين است مىگويد نمىتوان دست روى دست گذاشت و منتظر آن بود كه اعجازى شود تا امور زندگانى آنان را تأمين سازد .\r\nبراى اين كه كاملا روشن شود كه پرداخت مالى بايد به اندازه اى باشد و به مقدارى مصرف شود و هزينه گذاشته شود تا ريشه فقر كنده شود و ديگر اثرى از مستمندى و بينوايى و تنگدستى نماند ، به جريان مشاجره ابو ذر و عثمان اشاره مىكنيم . روشن است كه ابو ذر از بزرگترين و مهمترين علما و فقها و صلحاى امت است و قول او از نظر اسلامى و فقهى و بيان مقاصد دين حجت و سند است . ابو ذر غفارى آيهء كنز را در مجلس عثمان خواند كه از جمع آورى طلا و نقره شديدا جلوگيرى مىكند * ( الَّذِينَ يَكْنِزُونَ الذَّهَبَ . . ) * ( 2 ) عثمان گفت : آيه در حق اهل كتاب است . ابو ذر پاسخ داد : هم در بارهء آنها و هم در بارهء ما است . با اين كه در همان جلسه در بارهء انبوه طلا و نقرهء\r\n\r\n","description":"","footnote":"\r\n( 1 ) الخراج ، ص 77\r\n( 2 ) سوره توبه ، آيه 34\r\n","page_name":" 69 ","page_number":69},
  {"content":"\r\nعبد الرحمن بن عوف گفته شده بود كه عبد الرحمن زكات مالش را داده بود . براى تفاصيل اين نظر رجوع شود به ( الغدير ، ج 8 ، صفحات 335 - 356 ) و از جمله در صفحه 351 چنين آمده است : روزى ابو ذر به مجلس عثمان آمد . عثمان گفت : آيا كسى كه زكات مالش را پرداخته است باز هم حقى براى ديگران در آن هست ؟ كعب الاحبار گفت : نه . . ابو ذر مشتى به سينه كعب كوفت و گفت اى يهودى زاده دروغ مىگويى ! آنگاه اين آيه را خواند :\r\n* ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ ) * ( 1 ) * ( ) * ( نيكو كارى آن نيست كه صورتهايتان را به طرف مشرق و مغرب بگردانيد ، بلكه نيكويى از آن كسى است كه ايمان آورد به خدا و روز قيامت و فرشتگان و كتاب و پيامبران و مال بر مبناى محبت او به خويشاوندان و يتيمان و بينوايان و در راه ماندگان صرف نمايد . )\r\n\r\nدليل سوم\r\nدليل بسيار روشنى بر اين مطلب ، كارى است كه خود امير المؤمنين على عليه السّلام در دوران زمامدارى خود انجام داده‌اند : محمد بن مسلم و زرارة از هر دو امام ( امام باقر و امام صادق عليه السّلام ) نقل مىكنند كه امير المؤمنين عليه السّلام براى اسبهايى كه به چراگاه مىرفتند در هر سال دو دينار زكات وضع كرد . در اين باره روايات متعددى وارد شده است . ( 2 ) با اندك توجهى به فقه اسلامى و قوانين آن ، اين مطلب روشن است كه اگر مقدار مقرّر ، حتمى و ابدى و غير قابل تغيير بود ، مانند عدد ركعات در نمازها ، افزودن ماده ديگرى به مواد زكات به وسيله امير المؤمنين على عليه السّلام بر خلاف قانون اسلامى بود .\r\n\r\nدليل چهارم\r\nيونس بن عبد الرحمن بنا به نقل كلينى صاحب كتاب كافى ، انحصار مواد زكات را در\r\n\r\n","description":"","footnote":"\r\n( 1 ) سورهء بقره ، آيه 177\r\n( 2 ) وسايل الشيعه ، كتاب زكات ، صفحات 51 و 53\r\n","page_name":" 70 ","page_number":70},
  {"content":"\r\n9 ماده ، مخصوص صدر اسلام دانسته است و مواد ديگرى را كه در روايات ، ضميمه مواد مقرّره شده است به مراحل بعد از صدر اسلام حمل نموده است . يونس مىگويد :\r\nچنان كه نماز هم ( موقتاً ) در اول بعثت دو ركعت بود سپس پيغمبر ركعات بعدى را اضافه كرد . ( 1 )\r\n\r\nدليل پنجم\r\nروايتى است از ابو بصير ، مىگويد به حضرت صادق عليه السّلام عرض كردم آيا برنج زكات دارد ؟ فرمود : بلى ، سپس فرمود : در آن زمان در مدينه برنج نبود لذا در بارهء برنج چيزى گفته نشده است ، ولى فعلا برنج كاشته مىشود ، چگونه برنج زكات ندارد در صورتى كه عموم ماليات عراق از برنج است ؟ ( 2 ) نتيجه - نتيجه كلى بررسى دو موضوع مزبور اين است كه اگر زكات مواد مزبوره نتوانست احتياجات جامعه را بر طرف كند ، حاكم قائم مقام ( ولى فقيه ) پيشواى اسلامى است كه مىتواند مواد ديگرى را مشمول ماليات قرار دهد و تعيين مواد و شرايط مربوط به نظر او خواهد بود .\r\n\r\n","description":"","footnote":"\r\n( 1 ) مصباح الفقيه محقق مرحوم حاج آقا رضا همدانى ، زكات ، ص 19 ، يونس بن عبد الرحمن يكى از عالى مقامترين روات و فقهاى اماميه است . در زمان هشام بن عبد الملك متولد گشته از حضرت موسى بن جعفر و على بن موسى الرضا عليه السّلام روايت نقل نموده است . على بن موسى الرضا عليه السّلام در علم و فتوا مردم را به او ارجاع مىكرده است ( رجال نجاشى ، 348 ) از طرف على بن موسى الرضا عليه السّلام وكيل بوده است . شخصى به حضرت رضا عليه السّلام عرض كرد : دستم به شما نمىرسد ، امور دينى را از چه شخصى بپرسم ؟ فرمود : از يونس بن عبد الرحمن . او در حدود 20 كتاب در موضوعات مختلف نوشته است .\r\n( 2 ) سند اين روايت كاملا معتبر است زيرا روات آن از اين قرارند : ابراهيم بن هاشم ، حماد ، حريز و ابو بصير حلبى .\r\n","page_name":" 71 ","page_number":71},
  {"content":"\r\n\r\nحقوق ملحق به زكات\r\n\r\nحق معلوم\r\nدر دو مورد در قرآن مجيد اين آيه وارد شده است :\r\n* ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * ( 1 ) * ( ) * ( و در دارايىهايشان حقى مشخص براى سائل و محروم وجود دارد . ) مشهور در نزد فقهاى گذشته اين است كه اين حق مستحب است ، عمده استدلال آنان ، به طورى كه در جواهر الكلام در كتاب زكات ديده مىشود ، به چهار مطلب است :\r\n1 - اصل - زيرا تكليف به اضافه زكات مشكوك است . اصل عدم وجوب يا اصل عدم اشتغال ذمه به وجوب ، چنين حقى را نفى مىكند . پاسخ اين توهّم روشن است ، زيرا دو آيهء قرآن و اخبارى كه در بارهء اين حق وارد شده است حاكم يا وارد به اصل است .\r\n2 - عموم - شايد مقصود از عموم ادلَّه زكات بوده باشد كه به مقتضاى عموم دلالت بر اكتفاء به زكات مىكند . اين مطلب هم صحيح نيست ، زيرا ادلَّه اى كه حقى را با يك عنوان مخصوص مقرّر مىدارد نمىتواند نافى حقّى با عنوان ديگر بوده باشد . بر مبناى قاعده اى كه در اصول مىگوييم دو دليل مثبت مادامى كه مفهومى از دليل خاص انتزاع نشود ، دليل عام يا مطلق را تخصيص نمىدهد .\r\n3 - مىگويند سيره قطعيه مسلمانان بر عدم ايفاء اين حق بوده است . اين گونه استدلال مىتواند فقه اسلامى را دگرگون كند زيرا مثلا قنوت در نماز بدون كوچكترين خلافى مستحب است ولى هيچ يك از افراد تشيع نماز را بدون قنوت نمىخوانند . از آن طرف ملاكين پس از برداشته شدن ضمانت اجرايى اداى زكات به صورت نادر آن را پرداخته‌اند و عده اى از محرمات و مكروهات را مرتكب مىشوند . خلاصه ، سيره مردم مادامى كه مستند به حجتى نباشد نمىتواند مأخذ فقهى براى فقيه بوده باشد . مخصوصا در امثال موارد مالى كه كمتر كسى از عهده اين آزمايش بر مىآيد .\r\n\r\n","description":"","footnote":"\r\n( 1 ) سورهء معارج ، آيه 19\r\n","page_name":" 72 ","page_number":72},
  {"content":"\r\n4 - مهمترين دليل كه مخالفين وجوب اين حق بيان مىكنند اين است كه بعضى از روايات مىگويد : در مال انسان غير از زكات بدهى ديگرى وجود ندارد . اين روايت بايستى درست تفسير شود ، زيرا زكات فطره ، خمس ، به عنوان اوّلى ، از بدهىهاى مالى مىباشند . شايد امثال اين روايات در مقابل حكام ستم كار گفته شده است كه در آن دوران با عناوين مختلف به طور غير قانونى از مردم مىگرفتند و در مصارف غير قانونى هم مصرف مىكردند .\r\nامثال همين روايات مواد زكات را در نه قسم منحصر كرده بودند با اين كه ما ديديم انحصار مزبور مدرك قطعى ندارد . در صورتى كه در حدود 10 روايت با اشكال مختلف « حق معلوم » را اثبات مىكنند از آن جمله :\r\n1 - سماعة بن مهران : حضرت صادق عليه السّلام فرمود : خداوند در اموال اغنياء غير از زكات ، حقوقى مقرّر فرموده است و مىگويد :\r\n* ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * حق معلوم غير از زكات است ، و آن چيزى است كه انسان براى خود در مالش مقرّر مىدارد و واجب است كه به مقدار طاقت و گنجايش مالش فرض كند اگر بخواهد هر روز و اگر بخواهد هر جمعه و يا در هر ماه بپردازد . ( 1 ) 2 - ابو بصير مىگويد : در خدمت حضرت صادق عليه السّلام بوديم و جمعى از ثروتمندان نيز حضور داشتند . .\r\nگفتيم : آيا براى ما در اموالمان حق ديگرى غير از زكات وجود دارد ؟ فرمود :\r\nسبحان الله مگر فرموده خدا را نمىشنوى * ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ . ) * خلاصه با در نظر گرفتن آيه مزبور و رواياتى كه بيان شد استبعاد فقهاء و استناد آنها به چهار دليل براى نفى وجوب « حق معلوم » كاملا بى اساس است .\r\n\r\nزكات فطر\r\nاين ماليات براى هر كسى كه توانايى داشتن معاش يك سال را دارد و همچنين كسى\r\n\r\n","description":"","footnote":"\r\n( 1 ) وسايل الشيعه ، زكات ص 25\r\n","page_name":" 73 ","page_number":73},
  {"content":"\r\nكه قدرت ادامه معاش به وسيلهء كار تدريجى داشته باشد واجب است ، اين عنوان شامل تمام افراد خانواده از كوچك و بزرگ مىباشد . مقدار اين زكات براى هر فرد 615 مثقال كه نصف يك من شاهى منهاى 25 مثقال مىباشد . ( در حدود 3 كيلوگرم )\r\n","description":"","footnote":"","page_name":" 74 ","page_number":74},
  {"content":"\r\n\r\nقاعدهء لا ضرر و لا ضرار\r\n","description":"","footnote":"","page_name":" 75 ","page_number":75},
  {"content":"\r\n","description":"","footnote":"","page_name":" 76 ","page_number":76},
  {"content":"\r\n\r\nمقدمه اى در تعريف قاعده\r\nبرخى كلمات هستند كه در قلمرو حقوق و فقه ، به طور عمومى به فراوانى به كار برده مىشوند و به جهت داشتن تشابه گاهى مورد خلط و اشتباه قرار گرفته و از اين رو باعث سوء درك در معلومات مربوطه مىگردد از آن جمله است كلمات ذيل :\r\n« دليل ، اصل ، قاعده ، قانون ، مبنى ، طريق » اشتباه در استعمال اين گونه كلمات ، ما دامى كه خللى به معنا نرساند هيچ گونه مانع منطقى ندارد زيرا مىدانيم كه مقصود از كلمات امكان پذير ساختن انتقال معنا در ذهن ديگران است . اين انتقال به هر صورت انجام بگيرد ، اگر چه از مقوله كلمات نبوده باشد مانند اشاره ، مقصود ما را حاصل خواهد كرد . ولى با ملاحظه دقيق در حكمت احتياج به الفاظ و اختلاف شرايط و مقتضياتى كه مردم در زندگانى با آن روبرو هستند ، بايستى كوشش كنيم كه الفاظ به عنوان يك عده وسايل دقيق براى نشان دادن معانى مقصود به كار برده شوند . چون اين مبحث جنبه رسيدگى در زير بناى فقهى و حقوقى دارد لذا به تفصيل مشروح در اين قاعدهء محاورات زندگانى اجتماعى كه متأسفانه همواره مورد مسامحه قرار گرفته است ، نمىپردازيم و اى كاش رشته‌هاى متعددى براى شناسايى و قوانين ضرورى استعمال الفاظ در معانى مقصود مطرح گردد و ما بتوانيم از ضررهاى گوناگون اين بى اعتناييها در امان باشيم . و به هر حال چند كلمه فوق نيز مانند بسيارى از كلمات ، به طور فراوان ، به سوء استعمال دچار مىگردند .\r\nما به طور مختصر در بارهء شش كلمه فوق توضيح مىدهيم : كلمات مزبور داراى معانى لغوى مىباشند كه با معانى اصطلاحى مقرّره مناسبتى دارند مثلا « دليل » در لغت به\r\n","description":"","footnote":"","page_name":" 77 ","page_number":77},
  {"content":"\r\nنشان دهنده و رهبر و رهنما مىگويند . « قاعده » شىء مورد اتكا آن شىء مىباشد .\r\nقواعد خانه عبارت است از پايه هايى كه ديوارهاى خانه روى آن قرار گرفته است .\r\nقاعده به معناى ثابت و برقرار هم آمده است ، و با توجه به اين كه پايهء يك بنا هم بايستى به مناسبت هدفى كه از بنا منظور شده است ثابت و برقرار بوده باشد ، دو معناى مزبور با همديگر منافاتى ندارند . « اصل » عبارت است از ريشه و بيخ هر شىء اعم از نباتات و غيره . « مبنى » نقطهء اتكاء بنا را مىگويند . « قانون » كه از لغت يونانى « ارغانون » ( ارگان ) .\r\nگرفته شده است به معناى خط كش است كه براى كشيدن خط استعمال مىشده است ولى بعدها به معناى قضيه كليّه اى كه مأخذ موارد معين در حكم قانون مىباشد به كار برده شده است . « طريق » يك مفهوم عمومى است و آن مسافتى را مىگويند كه ميان نقطه مبدأ و مقصد قرار گرفته است . آن چه كه مورد استعمال معمولى است چهار كلمه « دليل ، قاعده ، قانون و اصل » مىباشد و در اصطلاح حقوق و فقه اسلامى مفاهيم مشخصى دارند .\r\n\r\nدليل يا اماره\r\nاصطلاح دليل به طور كلى در فقه اسلامى با همان معناى لغويش كاملا موافق است و به معناى رهنما يا اثبات كننده موضوع و يا حكم مىباشد . روشنترين و اصيلترين دليلها عبارت است از قطع به واقع ( 1 ) كه با كلمات مختلفى بيان مىگردد مانند يقين و جزم و علم و غير ذلك . در صورت قطع به يك واقع ، انسان قاطع خود واقعيت را ، خواه موضوع و خواه حكم ، دريافته است و ميان او و واقعيت هيچ فاصله اى وجود ندارد اعم از اين كه يك يا چند واحد باعث وصول به آن واقعيت بوده باشد بنا بر اين ، پديدهء قطع ، ذهن انسانى را مانند آيينهء روشن جايگاه انعكاس واقعيت مىسازد . به همين جهت است كه شايد به كار بردن دليل در مورد قطع كاملا مناسب نبوده است زيرا ميان انسان و مورد قطع در حال مزبور فاصله اى وجود ندارد تا به راهنما احتياج داشته باشد . اما از آن جهت كه افراد آدمى در شئون زندگانى معمولى خود و همچنين در بارهء تكاليف و وظايف مقرّره و موضوعات و شرايط آنها غالبا نمىتوانند يقين حاصل كنند ، لذا\r\n\r\n","description":"","footnote":"\r\n( 1 ) قطعيت پيدا كردن يك واقعيت براى انسان\r\n","page_name":" 78 ","page_number":78},
  {"content":"\r\nمجبورند در احراز واقعيتها به دليل تكيه كنند ، اگر چه آن دليل موجب علم صد در صد نبوده باشد . هنگامى كه مىگوييم منابع چهار گانه ( كتاب و سنت و اجماع و عقل ) ادلَّه فقه و حقوق اسلامى مىباشند ، مقصود همين معنا از دليل است كه متذكر شديم يعنى با توجه به لزوم عمل به تكاليف واقعى از يك طرف و انحصار راه تشخيص آن تكاليف در منابع چهار گانه مزبوره ، آنها را به عنوان ادلَّهء احكام پذيرفته‌ايم . بنا بر اين ، دليل يعنى روشنگر واقعيات . اما اين كه امور مزبور به چه علت مىتوانند روشنگر واقعيات بوده باشند ، به طور انحصار از حكم عقل استفاده شده است و نمىتواند دليل بودن امور مزبور ، مستند به تعبّد صرف بوده باشد .\r\n\r\nعموميّت مفاد دليل\r\nچنان كه گفتيم ، مفاد دليل يك معناى عمومى است كه عبارت است از نشان دهنده واقعيات . و روشن است كه واقعيات با در نظر گرفتن موضوعات معين خود و به لحاظ انواع حالات مكلفين ، احكام كلى و قواعد و امارات را شامل مىگردد در نتيجه تمام احكام كلى و جزئى كه در حقوق اسلامى مقرّر است واقعياتى هستند كه مستند به ادلَّه مزبوره در فوق ( كتاب و سنت و اجماع و عقل ) مىباشند .\r\n\r\nاحكام كلَّى\r\nتمام حقوق و تكاليفى را كه ادلَّه مزبوره براى مكلفين در شرايط معينه اثبات مىكند حكم كلى ناميده مىشود . مانند احكام ارث و ازدواج و جهاد و دادرسى و حقوق مدنى و جنايى و غيره .\r\n\r\nقواعد يا ( اصول محرزه )\r\nقضاياى كليّه اى هستند كه حدود كمّى و كيفى احكام كليّه را بيان مىكنند بدين معنا كه هنگامى كه دليلى حكمى را ثابت كرد ، آن حكم مطابق طبيعت معين خود از حيث عموميت و جريان تثبيت مىگردد مثلا مىگوييم هيچ دعوايى بدون دليل اثبات نمىگردد . عموميت و جريان اين حكم تمام احوال مكلفين را در هر گونه شرايط شامل گشته است . در اين مورد مىبينيم كه قاعده مىگويد : اقرار شخص به عليه خود جايز و نافذ است . اگر قاعده مزبور نبود اقرار به عليه خود نيز مانند ساير دعاوى احتياج به\r\n","description":"","footnote":"","page_name":" 79 ","page_number":79},
  {"content":"\r\nاثبات داشت ، ولى قاعده مزبور حكم كلى ( لزوم اثبات هر دعوى ) را از نظر مصاديق محدود ، و از جريان عمومىاش جلوگيرى مىنمايد . و اما اين كه اين قواعد مخصوصا قاعده لا ضرر با ملاحظه ساير ادلَّه حقوق و تكاليف جنبه تخصيصى دارد يا تنويعى ؟ در مباحث آينده به طور مشروح بيان خواهيم كرد ، لذا در بحث آينده چند قاعده را توضيح خواهيم داد در آن مبحث اصطلاح زمينه اوّلى را براى حقوق و تكاليف به كار خواهيم برد كه براى سهولت تفاهم است . شماره قواعد فقهى قريب به 140 قاعده است كه اين جانب در شرح و تفسير نهج البلاغه ( مجلد 25 ) آورده‌ام . مىتوان گفت : قاعده از نظر روشنگرى ما بين امارات و اصول قرار گرفته است .\r\n\r\nاصل\r\nقضيه اى را مىگويند كه در موقع ترديد براى مكلَّف تعيين مسير مىكند بدون اين كه كوچكترين جنبه نشان دهى از واقع را داشته باشد . مانند اين كه در موقع شك در اين كه آيا وظيفه اى به من متوجه است يا نه ؟ و ضمنا هيچ گونه دليلى هم وظيفه مشكوك را اثبات نكند ، در اين صورت مىگوييم اصل اين است كه شخص مزبور مكلَّف به آن تكليف مورد احتمال نيست . در فقه اسلامى اصل مزبور را اصل برائت مىگويند . ( 1 ) در حقيقت اصل براى رفع تحيّر است .\r\nپس از اين شرح مختصر در بارهء دليل و قاعده و اصل ، مىگوييم اين سه موضوع كه بيان كرديم در قلمرو و حقوق و فقه اسلامى به طور عموم وجود دارد . حال اگر كسى به جهت معلومات خصوصى و شرايط ذهنى خويش اصطلاحات فوق را طور ديگرى تفسير كرد ، مانعى ندارد ولى معانى مزبور يكى از پايه‌هاى روش فقاهى اسلامى است .\r\n\r\nچند مثال از قواعد\r\nبدان جهت كه ما در بارهء قاعده « لا ضرر و لا ضرار » بحث و بررسى مىكنيم ، مجبوريم براى توضيح مشروح قاعده مزبور يك بيان كلى نموده و چند قاعده را به\r\n\r\n","description":"","footnote":"\r\n( 1 ) اقسام اصول و شرايط جريان آنها در كتب اصولى مفصلا مورد بحث و بررسى قرار گرفته است .\r\n","page_name":" 80 ","page_number":80},
  {"content":"\r\nعنوان مثال و تحقيق قاعده « لا ضرر و لا ضرار » متذكر گرديم ، البته در توضيح مختصرى كه در بارهء قواعد مىدهيم روش تقريبا فقاهى معمولى را در نظر گرفته‌ايم و تحقيق مطلب را در مبحث اقسام ضرر بيان خواهيم كرد .\r\nچنان كه گفتيم در مورد جريان هر قاعده اى ، زمينه اى براى حكم اوّلى وجود دارد كه ادلَّهء مربوطه آن را نشان مىدهد . مثلا در قاعده اقرار شخص « عليه » خود آن چه كه « زمينه اوّلى » اقتضاء مىكند اين است كه هيچ ادعايى بدون مدرك اثبات كننده پذيرفته نشود ، ولى با توجه به اين كه هيچ انسان عاقل و آگاهى در حال اختيار « عليه » خود اقدام نمىنمايد ، لذا در موردى كه شخصى با وصف عاقل بودن و آگاهى و داشتن اختيار « عليه » خود اقدام نمايد ، طبيعى است كه از واقعيت اطلاع مىدهد لذا اقرار مزبور پذيرفته خواهد شد و چنان كه ملاحظه كنيم در تمام حقوقهاى مشهور دنيا هم اين قاعده شناخته شده است .\r\nاز اين بيان نبايد چنين نتيجه بگيريم كه قاعده بر خلاف زمينه حكم اوّلى وضع مىگردد ، زيرا از آن جهت كه فقه اسلامى تمام شئون افراد را در زندگانى فردى و دسته جمعى از نظر تكليف و حكم ، هماهنگ نموده و قانون را با نظر به تمام واحدهاى نظم زندگانى وضع كرده است لذا احكام اوّلى با نظر به مفاد قواعد موضوعه ، راهنماى زندگانى انسانى مىباشد .\r\nبه عنوان مثال اگر فرض كنيم كه يك مهندس ساختمان نقشه اى براى بناى يك عمارت مطرح نموده ضمنا مىگويد اين نقشه را نمىتوان با هر گونه مصالح پياده نمود بلكه بايستى مصالح مخصوصى كه داراى فلان مقاومت يا خصوصيات ديگر بوده باشد براى آن انتخاب كرد ، در اين مورد تعيين مصالح مشخص براى پياده كردن نقشه مزبور با اصل نقشه منافات ندارد . براى توضيح اين مطلب كه از نظر حقوقى بسيار با اهميّت است مجبوريم به عنوان نمونه چند قاعده را متذكر شويم :\r\n\r\nقاعدهء الزام\r\nقاعدهء الزام مىگويد : هر قانون و عقيده اى را كه ملت مذهبى غير مسلمان براى خود تثبيت شده مىداند بايستى نتايج مطلوبه از آن قانون را در بارهء آن ملت براى همان ملت\r\n","description":"","footnote":"","page_name":" 81 ","page_number":81},
  {"content":"\r\nپذيرفته و نتيجه مفروض را به رسميت بشناسيم . مثلا ملل غير اسلامى با شرايط و كيفيت معينى ازدواج و توليد فرزند مىكنند و ازدواج را با قوانين معينى عمل مىكنند قاعده الزام مىگويد اين ازدواج و فرزندان محصول آن را به رسميت بشناسيم .\r\nآن چه كه زمينه اصلى اقتضاء مىكرد اين بود كه به جهت همگانى و همه زمانى بودن قانون اسلامى هيچ يك از مقرّرات مذهبى ملل ديگر به رسميت شناخته نشود ولى با توجه به اين كه ايده اسلامى ، قوانين فقهى خود را بر هيچ يك از ملل نمىخواهد تحميل نمايد ، و نيز با توجه به ضرورت همزيستى مسلمين با ملل ديگر ، قاعده مزبور وضع شده است . ( 1 )\r\n\r\nقاعدهء تلازم ميان مالكيت شىء و اقرار در بارهء آن\r\nاين قاعده مىگويد : اگر كسى مالك چيزى بود مىتواند در بارهء آن مملوك هر گونه اقرار ممكن را بنمايد . ملاحظه مىشود كه زمينه اصلى در اين مورد مانند قاعده اى كه ذيلا بيان خواهيم كرد اين است كه هر دعوايى از هر كس كه بوده باشد احتياج به اثبات دارد ، ولى در مورد قاعده مىبينيم كه هيچ انسان عاقل و آگاهى در حال اختيار در بارهء مملوك خود چيزى نمىگويد كه « عليه » او تمام شود ، لذا در صورت اقرار بنا بر قاعدهء مزبوره ، اطلاعى است كه شخص در بارهء مملوك خود مىتواند به دست بدهد ولى به نظر مىرسد اين مطلب خلاف تحقيق است زيرا به ندرت اشخاصى پيدا مىشوند كه تمام شئون و پديده‌هاى مالى را كه در دست دارند بدانند و نيز در صورتى كه اطلاع در بارهء مال مفروض به نفع خود مالك بوده باشد هيچ قانونى اقتضاء نمىكند كه بدون اثبات ، اطلاع دادن مزبور مسموع بوده باشد . ( 2 )\r\n\r\nقاعدهء اقرار\r\nمفاد اين قاعده اين است كه انسان اگر عليه خود اقرار نمايد اين اقرار مسموع مىباشد . زمينه اصلى در اين مورد ، چنان كه در قاعده قبلى گفتيم ، اين است كه هيچ دعوايى بدون اثبات با دليل مقرّر و معتبر ، اثبات نشود . زيرا هر ادعايى كه خبرى از\r\n\r\n","description":"","footnote":"\r\n( 1 ) صورت قاعده چنين است : الزموهم بما الزموا به أنفسهم .\r\n( 2 ) من ملك شيئا ملك الإقرار به .\r\n","page_name":" 82 ","page_number":82},
  {"content":"\r\nاخبار است ، با نظر به واقع ، احتمال صدق و كذب ، با قطع نظر از عوارض خارجى ، در آن ، يكسان است ولى با توجه به اين كه هيچ انسان عاقل و آگاهى در حال اختيار اعتراف به چيزى نمىكند كه موجب ضرر او بوده باشد لذا اقرار به « عليه » با شرايط مزبور بدون ترديد كشف قطعى از واقعيت مىكند . از اين رو در نزد تمام عقلاى دنيا مىتواند منشأ مسئوليت قرار بگيرد . البته شرايطى را كه متذكر شديم بايستى در نظر گرفت تا عوارض ديگرى جز بيان واقع وجود نداشته باشد . ( 1 )\r\n\r\nقاعدهء يد\r\nهر فردى كه متاعى را در اختيار دارد اگر هيچ گونه مدركى در دست نبوده باشد كه اثبات كند تصرف مزبور غير مالكانه است ، خواه آن متاع منقول باشد و خواه غير منقول محكوم به ملكيت شخص مزبور است . به همين جهت اگر كسى بخواهد خلاف مالكيت او را ادعا كند ، خواه به « له » خود باشد يا نه ، مجبور است كه اقامه دليل اقوى نمايد ، زيرا تصرف و اختيار فعلى بدون مزاحم قانونى در بارهء متاع مزبور كشف عقلايى مىكند از اين كه شخص مفروض مالك آن است . آن چه كه زمينه اوّلى اقتضاء مىكند اين است كه شخص متصرف هم اقامه دليل بر مالكيت خود بنمايد زيرا تصرفات غير مالكانه مشروع يا نامشروع به حدى فراوان است كه مىتواند براى هر گونه تصرف ايجاد ترديد نمايد .\r\nولى نظر به اين كه مقرّرات قانونى از يك طرف و لزوم عسر و حرج به جهت تحقيق دايمى در تصرف اشخاص در اموال خود از طرف ديگر قاعده را موجه مىسازد كه تصرف مطلق و بدون مزاحم قانونى دليل مالكيت است مگر اين كه مدرك معتبرى خلاف آن را اثبات نمايد . ( 2 )\r\n\r\nقاعدهء على اليد\r\nاين قاعدهء اصطيادى مىگويد : اگر كسى مالى از كسى گرفت ضمانت اوّلى آن مال به عهده اوست . زمينه اصلى در اين مورد اين است كه اثبات ضمانت احتياج به اثبات دارد ، زيرا انتقال مجانى از قبيل بخشيدن و يا تصاحب مال به جهت ادعاى حق و استحقاق و همچنين به عنوان امانت و عاريه و اجاره كه عين مفروض مورد ضمان\r\n\r\n","description":"","footnote":"\r\n( 1 ) إقرار العقلاء على أنفسهم جائز .\r\n( 2 ) اليد كاشفة عن المالكيّة .\r\n","page_name":" 83 ","page_number":83},
  {"content":"\r\nنيست ، فراوان است . لذا ، اقتضاى اوّلى اين بوده است كه مالك بايستى در اين موارد مانند ساير دعاوى اثبات كند كه مال مفروض را مجانى يا با يكى از عناوين كه موجب ضمانت نيست نداده است . ولى نظر به اين كه طبيعت انسانى با توجه به اصل سود و زيان حكم مىكند كه مال خود را بدون علت از دست ندهد اثبات اين كه انتقال مال رابطه مالك را از آن مال بدون عوض قطع نموده است احتياج به اثبات دارد . ( 1 )\r\n\r\nقاعدهء ضمان مثلى بمثلى و قيمى به قيمى\r\nمفاد قاعدهء مزبور اين است كه شىء تلف شده كه مورد ضمان بوده است اگر از اعيان مثلى بوده باشد جبران تلف شده بايستى با مثل آن انجام گيرد ، مانند محصولات صنعتى امروزى كه از يك نوع محصول هزاران مصداق مماثل ساخته مىشود مانند ماشين آلات و ظروف و پارچه‌هاى پوشاكى و غيره . اگر كسى پنج متر پارچه كسى را تلف كند بايستى پنج متر از همان پارچه را با مشخصاتش پرداخت نمايد و اگر تلف شده داراى مصداق مماثل نبوده باشد ، مانند : يك كتاب خطى كه فاقد مثل بوده باشد در اين موارد قيمت تلف شده را مىپردازد زيرا در صورت فقدان مثل با فرض اين كه بدل تلف شده به هر صورت بايستى پرداخت شود ، نوبت به قيمت مىرسد .\r\nزمينه اوّلى حكم در اين مورد اين بود كه شخصى كه عينى را تلف نموده است بتواند با پرداخت قيمت آن از عهده خسارت بيرون آمده باشد زيرا تمايل عمومى در بارهء كالاها و اجناس موجود است كه تعيين كننده قيمت آنها است و خصوصيتهايى كه دخالتى در ارزش ندارد از لحاظ ضمان ملغى است ، با اين حال قاعده مىگويد نزديكترين شىء به مال تلف شده مماثل آن است ، لذا در صورت امكان پرداخت مثل ، نوبت به قيمت نمىرسد . ممكن است كالاى مشخصى براى صاحب مال مرغوب و مورد علاقه بوده باشد مانند خط پدر ، بدون ترديد اگر خط پدر انسان يك خط معمولى بوده باشد داراى ارزشى نمىباشد مگر به همان اندازه كه در موارد عمومى آن خط موجود\r\n\r\n","description":"","footnote":"\r\n( 1 ) على اليد ما أخذت حتى تؤدّى . ( هر دستى چيزى را كه گرفت ، ملزم است كه آن را به صاحبش برگرداند . )\r\n","page_name":" 84 ","page_number":84},
  {"content":"\r\nاست ولى براى كسى كه خط پدر عنوان يادگارى دارد محبوب و مورد علاقه مىباشد . ( 1 )\r\n\r\nقاعدهء فراغ و تجاوز\r\nانسان عاقل و آگاه هر عملى را كه انجام مىدهد اگر پس از عمل در بعضى از اجزاء يا كيفيت مقرّرى آن شك كند كه آيا صحيح به جا آورده است يا نه قاعده مزبور مىگويد صحيح به جا آورده است . زمينه اصلى حكم در مورد مزبور اين بود كه هر تكليف بايستى به طور يقين انجام داده شود يعنى بايستى شخص مكلَّف احراز قطعى نمايد كه از عهدهء تكليف بر آمده است ، ولى با نظر به اين كه شخص عاقل و آگاه با داشتن اختيار ، متوجه كارى است كه انجام مىدهد لذا ترديد مزبور نمىتواند مكلَّف را به انجام مكرّر همان تكليف وادار نمايد . البته واضح است كه اين اصل براى امتنان و مسامحه در امور تكليفى مقرّر شده است و ممكن است به جهت اهميّت حياتى يك عمل ، اين قاعده جريان نداشته باشد .\r\nچنان كه اصل برائت عهده از تكليف مشكوك ، براى تسهيل زندگانى است . اما در آن صورت كه عمل داراى اهميّت است مانند اعمال مربوط به نفوس و اموال و اعراض افراد ، برائت و همچنين قاعده فراغ جريان نخواهد داشت . مثلا پزشكى كه بر بالين بيمارى حاضر شده و پس از معاينه ، دستور عمل داده است ، اگر ترديد كند در اين كه آيا معاينه لازم را انجام داده است يا اين كه به جهت مشغول بودن حواسش به چيز ديگر نتوانسته معاينه دقيق به عمل بياورد اين پزشك نمىتواند به قاعده فراغ از عمل تمسك جسته و وضع بيمار را در حال مشكوك قرار دهد . ( 2 )\r\n\r\nقاعدهء تلف پيش از قبض\r\nهر مال فروخته شده ، ما دامى كه در اختيار خريدار قرار نگرفته است اگر تلف شود به عهده فروشنده خواهد بود . مقتضاى زمينه اوّلى اين بود كه با خروج متاع از مالكيت\r\n\r\n","description":"","footnote":"\r\n( 1 ) المثليّ يضمن بالمثليّ و القيمىّ يضمن بالقيميّ .\r\n( 2 ) كلَّما شككت فى شىء و دخلت فى غيره فشكّك ليس بشيء .\r\n","page_name":" 85 ","page_number":85},
  {"content":"\r\nفروشنده و دخول آن در ملكيت خريدار ، رابطه مال فروخته شده از فروشنده قطع شود .\r\nو به همين جهت است افزايش يا نقصان قيمت ، و همچنين محصول به دست آمده پس از فروش ، همه به خريدار متعلق مىگردد ، ولى فقط در مورد تلف پيش از قبض خريدار ، به عهده فروشنده خواهد بود اما به لحاظ اين كه اگر جبران تلف شده به عهده فروشنده نبود مسامحه فروشنده‌ها در تسليم مال به هرج و مرج اقتصادى منجر مىگشت و هيچ كس نمىتوانست با اطمينان به وصول عين ، مبادله اى را انجام بدهد و اين امكان براى همه كس و در همه حال وجود دارد ، مگر اين كه در هر مبادله ، خريدار در نزد مال فروخته شده باشد كه فورا آن را تحويل بگيرد و اين كار امكان ناپذير است . لذا اين قاعده در حقيقت براى جلوگيرى از مفاسد امكان عدم تسليم عين ، وضع شده است . ( 1 )\r\n\r\nقاعدهء « لا ضرر و لا ضرار » و قاعدهء « نفى حرج »\r\n\r\nقاعدهء لا ضرر و لا ضرار\r\nصورت اين قاعده در منابع فقه اسلامى به دو شكل وجود دارد :\r\n1 - لا ضرر و لا ضرار .\r\n2 - لا ضرر و لا ضرار فى الاسلام .\r\nآن چه كه در اغلب منابع فقهى وارد شده است شكل اول است ( لا ضرر و لا ضرار ) . در بعضى از مدارك فقهى و در لسان العرب ابن منظور « ماده ضرار » و در كتاب نهاية تأليف ابن اثير در همين ماده ، به ضميمه « فى الاسلام » نقل شده است و در بعضى از احاديث هم به اضافه كلمه « على المؤمن » وارد شده است .\r\nدر بارهء اين كه قيد « فى الاسلام » حقيقتا در روايات وارد شده است يا نه ، ميان محققين اختلاف نظر وجود دارد . محقق نائينى مىگويد : قيد مزبور از طرف روات اضافه شده و در اصل وجود نداشته است . ايشان مىگويند چون ذهن راويان با امثال\r\n\r\n","description":"","footnote":"\r\n( 1 ) - كل مبيع تلف قبل قبضه فهو من مال بائعه .\r\n","page_name":" 86 ","page_number":86},
  {"content":"\r\nجملات « لا رهبانيّة فى الإسلام » ، « لا سياحة فى الإسلام » ، « لا نجش فى الإسلام » و « لا إخصاء فى الإسلام » مأنوس بوده است . ( 1 ) لذا اين كلمه « فى الاسلام » را هم با آن انس ذهنى اضافه كرده‌اند ( 2 ) و به هر حال خواه كلمه « فى الاسلام » در بعضى از منابع وجود داشته باشد يا نه ، ضررى به عموم قاعدهء مزبور وارد نمىسازد . اين مدعا را مىتوان به دو دليل بيان نمود :\r\nدليل اول - اين كه معناى « لا ضرر و لا ضرار فى الاسلام » اين است كه در حقوق و به طور عموم در فقه اسلامى ، حكم ضررى وضع نشده و هر حكم كه اصل وجود يا توسعه و استمرار آن مستلزم ضرر و ضرار بوده باشد در اسلام منفى است . به عبارت ديگر اين يك حكم كلى جهانى است كه در دين اسلامى مقرّر شده است كه احكام موضوعه در اسلام نبايستى به ضرر و ضرار منجر گردد حتى مىتوان گفت كه اگر مسلمانان ببينند كه دو گروه غير مسلمان در حال اضرار به همديگر هستند بايستى مسلمانان جلوگيرى نمايند و اين مطلب با قطع نظر از عموميت قانون « لا ضرر و لا ضرار » از منابع ديگر نيز استفاده مىشود مانند آن روايتى كه علَّامه در كتاب تذكره از محمد بن قيس نقل مىكند كه از امام صادق عليه السّلام پرسيدم كه دو گروه از اهل باطل به پيكار برخاسته‌اند آيا مىتوانم به آنها سلاح جنگ بفروشم ؟ حضرت فرمود وسايل جلوگيرى را به فروش ، مانند سپر ، چكمه و مانند آنها .\r\nدليل دوم - اين كه بودن قيد « في الاسلام » اگر به معناى مسلمين بوده باشد « كه كاملا خلاف ظاهر است » با بودن قيد « على المؤمن » كه فقط در يك روايت نقل شده است ( 3 ) هيچ گونه منافاتى با عموميت قاعده « لا ضرر و لا ضرار » ندارد . زيرا حكمى كه براى\r\n\r\n","description":"","footnote":"\r\n( 1 ) ترجمه جملات فوق به ترتيب بدين قرار است : گوشه گيرى در صومعه‌ها در اسلام منفى است ، بيابانگردى كه در عالم مسيحيت شايع بوده است در اسلام منفى است ، تعريف كالا براى فريب دادن مشترى در اسلام منفى است ، اخته كردن در اسلام منفى است .\r\n( 2 ) اين مطلب كه محقق نائينى بيان مىكند فقط منحصر با مثال اين مورد است و الَّا از نظر فن روايت در ساير موارد صحيح نيست .\r\n( 3 ) كتاب الوافى فيض كاشانى جلد سوم ، باب 28 ، به نقل از كافى و تهذيب صفحه 29 - ( المكتبة الاسلامية بطهران ) .\r\n","page_name":" 87 ","page_number":87},
  {"content":"\r\nيك موضوع خاص وضع مىگردد ، با حكم عام براى موضوعات ديگر تضادى ندارد ، در اصطلاح فقهى گفته مىشود : « دو حكم مثبت يكديگر را تخصيص نمىزنند زيرا منافاتى با همديگر ندارند ، مانند اين كه گفته شود برده را آزاد كنيد باز گفته شود برده مؤمن را آزاد كنيد . » ممكن است اين توهّم پيش بيايد كه پس از يك حكم عمومى كه شامل تمام مصاديق است دوباره وضع حكم به يك يا چند مصداق از همان افراد چه علتى دارد ؟\r\nمىگوييم : بدون شك بايستى يك مزيت در فردى كه به طور جداگانه محكوم به حكم گرديده است وجود داشته باشد .\r\nمثلا اين قانون اخلاقى مىگويد : حق هر انسانى را بايستى مراعات كرد . از آن طرف مىدانيم كه حق انسان رهبر و مصلح را بايستى مراعات كرد و اين معنا منافاتى با اين ندارد كه چون رهبر داراى مزيتى عالىتر از ساير انسانها است خود اين حكم به گوشزد جدا گانه اى شايستگى دارد كه ( حق مصلح رهبر را مراعات كنيد ) .\r\n\r\nصورت قاعده نفى حرج و مدرك فقهى آن\r\nاگر چه اين قاعده ( نفى حرج ) مانند قاعده « لا ضرر و لا ضرار » وارد نشده است يعنى صورت مزبور در مدارك فقهى براى قاعده نفى حرج وجود ندارد ، ولى جملاتى كه قاعده را از نظر معنى اثبات كند ، هم در آيات قرآنى و هم در روايات معتبر وارد شده است . آياتى كه حرج را در دين اسلام نفى مىكند به قرار ذيل است :\r\n* ( 1 - ما يُرِيدُ الله لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ ) * ( 1 ) * ( ) * ( خداوند نمىخواهد براى شما حكم مشقّت بار مقرّر نمايد ، بلكه مىخواهد شما را تطهير كند . ) * ( 2 - وَما جَعَلَ عَلَيْكُمْ فِي الدِّينِ مِنْ حَرَجٍ ) * ( 2 ) * ( ) * ( و چنين نيست كه خداوند در دين براى شما مشقّتى را مقرّر بدارد . )\r\n\r\n","description":"","footnote":"\r\n( 1 ) سوره مائده ، آيه 6\r\n( 2 ) سوره حج ، آيه 78\r\n","page_name":" 88 ","page_number":88},
  {"content":"\r\n* ( 3 - ما كانَ عَلَى النَّبِيِّ مِنْ حَرَجٍ فِيما فَرَضَ الله لَه سُنَّةَ الله فِي الَّذِينَ خَلَوْا مِنْ قَبْلُ وَكانَ أَمْرُ الله قَدَراً مَقْدُوراً ) * ( 1 ) * ( ) * ( بر پيامبر مشقّتى نيست در آن چه كه خدا براى او فريضه قرار داده است ، « اين » سنّت خداوندى است پيش از اين گذشته‌اند و امر خداوندى قدرى معيّن بوده است . ) كلمات نفى كه متعلق به حرج است در جملات مزبوره مطابق قانون ادبى كه مىگويد : اگر كلمهء نفى به نكره وارد شود ( نكره در سياق نفى ) دلالت بر عموم مىكند ، اثبات مىكند كه حرج هم مانند ضرر و ضرار به طور عموم منفى است ، لذا مىتوان گفت كه جمله « لا حرج في الدين » قانونى است كه از قرآن استفاده شده است .\r\nو اما رواياتى كه در بارهء همين قاعده با اشكال گوناگون وارد شده است ، خواه مستقلا و خواه به عنوان تطبيق مورد بر آيات مزبوره ، به حدى فراوان است كه احتياجى به ذكر نمونه آنها ديده نمىشود .\r\n\r\nمعناى حرج غير از عدم قدرت عقلانى است\r\nبايستى توجه نمود كه مقصود از حرج ، عدم قدرت عقلى نيست بلكه مشقّت و ناراحتى است ، اگر چه عقلا انجام آن كار مشقت بار امكان پذير بوده باشد زيرا اگر مقصود عدم قدرت عقلى بوده باشد ، هم در آيات ديگر مورد تذكر قرار گرفته است و هم از نظر عقلى ، بديهىترين اصول تمام عقلاى دنيا است .\r\nاما آيات ، هر چه كه در مضمون آيه ذيل است دلالت به سقوط تكليف در مورد ناتوانى عقلى دارد :\r\n* ( لا يُكَلِّفُ الله نَفْساً إِلَّا وُسْعَها . . ) * ( خداوند هيچ نفسى را به بيش از قدرت آن ، مكلَّف نمىسازد . ) و اما از نظر عقلى هيچ ترديدى در اين نيست كه انجام تكليفى كه غير مقدور است به هيچ وجه قابل مطالبه نمىباشد ، لذا در فقه اسلامى ، قدرت عقلى بر انجام تكليف يكى از شرايط عمومى محسوب مىگردد . و احتياجى به وضع قانونى براى اين كه اثبات كند كه\r\n\r\n","description":"","footnote":"\r\n( 1 ) سوره احزاب ، آيه 38\r\n","page_name":" 89 ","page_number":89},
  {"content":"\r\nقدرت عقلى شرط انجام تكليف است وجود ندارد . از اين بيان چنين نتيجه گيرى مىشود كه مقصود از حرج در قاعده « نفى حرج » همان مشقت معمولى است اگر چه عقلا قابل تحمل بوده باشد مانند بيمارى يك روزه ، مثلا اگر فرض شود كه گرفتن روزه موجب بيمارى يك روزه كه قابل تحمل است بوده باشد قاعده نفى حرج مىگويد اين روزه واجب نيست . اگر چه در ادلَّه اى كه براى مدرك قاعده نفى حرج ذكر كرديم مسأله وارد ساختن حرج به ديگرى مطرح نبود ولى با ملاحظه اين كه تسلط انسانى به نفس خود مشروط به نبودن حرج است يعنى انسان نمىتواند با تمسّك به مالكيت طبيعى بر خود ، كار مشقتبار را به عنوان وظيفه خدايى بر خود هموار نمايد ، ممنوعيت وارد ساختن حرج به ديگران روشنتر و حتمىتر خواهد بود .\r\n\r\nتفاوت ضرر با حرج\r\nضرر چنان كه در تعريفش مشاهده خواهيم كرد عبارت است از نقص وارد به يك حالت معتدل با نظر به علل و معلولات مناسب ، اعم از طبيعى و قراردادى ، در صورتى كه حرج به معناى مشقت و زحمت و ناراحتى معمولى مىباشد لذا از يك جهت ضرر عمومىتر از حرج است ، زيرا ممكن است ضررى از نظر ناچيزى بالنسبة به يك شخص ، با اين كه ضرر است موجب مشقت نبوده باشد . و همچنين ممكن است حرج يعنى مشقت در ضمن ضرر بوده باشد و ممكن است موجب هيچ گونه ضررى نبوده باشد ، فقط براى انسان مشقّت بار بوده باشد .\r\n\r\nنفى حرج فقط مىتواند تكليف را مرتفع بسازد\r\nنظر به ادلَّه كه حرج را نفى مىكند معلوم مىشود كه تكاليف مقرّره مشروط به عدم اخلال به آسايش معمولى انسان در زندگانى مىباشد ، يعنى مشقّت و زحمت بيشتر از آن چه كه خود تكليف اقتضاء مىكند در انجام تكاليف بر طرف شده است .\r\n\r\nقانون كلى در موارد تزاحم حرج و ضرر\r\nفرض كنيم كه شخصى با تصرف در مال مشروع خود موجب ايجاد مشقت براى ديگرى مىباشد . اين مسأله صور گوناگونى پيدا مىكند و ما در اين مبحث دو صورت\r\n","description":"","footnote":"","page_name":" 90 ","page_number":90},
  {"content":"\r\nآن را بررسى مىكنيم :\r\n1 - تصرف در مال با اختيار صاحب مال ، انجام مىگيرد و اگر آن تصرف بالخصوص را انجام ندهد دچار ضرر نخواهد گشت ولى موجب ناراحتى او مىشود .\r\n2 - اگر در مال خود تصرف كند ديگرى دچار مشقت مىگردد و در صورت عدم تصرف مزبور به خود صاحب مال ضررى وارد مىگردد . براى بيان حكم اين دو مورد بلكه همه موارد مشابه از يك قانون كلى مىتوانيم استفاده كنيم و آن اين است كه چون در صورت تزاحم ، ملاك و علت براى هر دو حكم موجود است ، لذا ترجيح يكى بر ديگرى احتياج به اثبات اهميّت دارد . مثلا اگر فرض كرديم حرجى كه در صورت عدم تصرف در مال به صاحب مال وارد خواهد گشت غير قابل تحمل است بدون شك در اين صورت مىتوان گفت براى جلوگيرى از حرج مفروض ، شخص ديگرى حق ندارد او را از تصرف در مال خود جلوگيرى نمايد .\r\nو به طور كلى نظر به اين كه هر دو قاعده براى آسايش زندگى انسانى و عدم مزاحمت در حقوق انسانها با همديگر وضع شده است و دو قاعده تعبّدى خالص نيستند تا علل و نتايج آنها فقط در اين جمله منحصر باشد كه خداوند اين حركت را از شما مىخواهد ، بنا بر اين فقيه و يك رهبر اسلامى مىتواند با تشخيص اهمّ و مهم شئون انسانى و تشخيص موضوع ، حكم به ترجيح نموده و دو قاعده مزبور را بر طبق منطق اجتماعى مورد بهره بردارى قرار بدهد .\r\n\r\nمنابع فقهى لا ضرر و لا ضرار\r\nبه طور قطع مىتوان گفت كه قاعده « لا ضرر و لا ضرار » از نظر تمام منابع فقه اسلامى تثبيت شده است .\r\n\r\nدلالت قرآن\r\nآياتى كه مىتواند دليل اثبات كننده قاعده مزبور بوده باشد دو گروه است :\r\nگروه اول آياتى است كه به طور صريح كلمه ضرر يا ضرار را در متن خود دارد :\r\nالف - * ( لا تُضَارَّ والِدَةٌ بِوَلَدِها وَلا مَوْلُودٌ لَه بِوَلَدِه ) * ( 1 )\r\n\r\n","description":"","footnote":"\r\n( 1 ) سوره بقره ، آيه 233\r\n","page_name":" 91 ","page_number":91},
  {"content":"\r\n( نه مادر « با نگهبانى فرزند » به زيان و زحمت افتد و نه پدر براى كودك « بيش از حد متعارف » متضرر شود . )\r\nب - * ( وَلا تُضآرُّوهُنَّ لِتُضَيِّقُوا عَلَيْهِنَّ ) * ( 1 ) ( در بارهء زنهاى مطلَّقه است كه مىفرمايد : « آنها را بىخانمان نسازيد » تا اين كه مىفرمايد : « و به آنها ضرر وارد نكنيد كه زندگانى را بر آنان تنگ نماييد » . )\r\nج - وَلا يُضارُّ كاتِبٌ وَلا شَهِيد ( 2 ) ( در مورد تثبيت سند و گواهى مىفرمايد : « و نبايد به نويسنده و شاهد ضررى برسد . » )\r\nد - لا يَستَوىِ القاعِدُونَ مِنَ المُؤمِنِينَ غَيرُ أُولِى الضَّرَر ( 3 ) ( آن مردان مؤمن كه بدون داشتن ضرر از جهاد نشسته‌اند با مجاهدان يكسان نيستند . )\r\nه - وَلا تُمسِكُوهُنَّ ضِراراً لِتَعتَدُوا ( 4 ) ( در مورد زنهاى مطلقه « پس از انقضاء عدّه » يا به طور شايسته با شما همزيستى نمايند يا آنها را با شايستگى رها سازيد و آنان را با ضرر رسانيدن « و به زور » نگهدارى نكنيد كه در نتيجه ستم كار بوده باشيد . )\r\nو - وَالَّذِين اتَّخَذُوا مَسجِداً ضِراراً وَكُفراً وَتَفرِيقاً بَينَ المُؤمِنِين ( 5 ) ( در مورد آن چند نفر است كه در مقابل مسجد قبا مسجدى براى دسته بندى و تفرقه و اضرار به مؤمنين بنا كردند . خداوند آنان را ملامت و توبيخ نموده و مىفرمايد : « كسانى كه مسجدى را وسيله ضرر رسانيدن و پوشانيدن حق و پراكنده ساختن مؤمنين\r\n\r\n","description":"","footnote":"\r\n( 1 ) سوره طلاق ، آيه 6\r\n( 2 ) سوره بقره ، آيه 282\r\n( 3 ) سوره نساء ، آيه 95\r\n( 4 ) سوره بقره ، آيه 231\r\n( 5 ) سوره توبه ، آيه 107\r\n","page_name":" 92 ","page_number":92},
  {"content":"\r\nساخته‌اند . . » )\r\nز - مِن بَعدِ وَصِيَّةٍ يُوصِى بِها أَو دَينٍ غَيرَ مُضار ( 1 ) در مورد تقسيم ما ترك به وارث مىفرمايد : ( « سهام مزبوره در آيه » پس از اخراج وصيت و دينى كه ميّت قصد اضرار به ورثه نداشته است . . ) اين آيات هفت گانه اگر چه اضرار در موارد معين را نهى و ممنوع مىسازد ولى به طور قطع مىدانيم كه از لحاظ ممنوعيت ضرر و اضرار موارد مزبوره هيچ گونه خصوصيتى ندارند ، زيرا كوچكترين احتمالى نمىرود كه مثلا در مسأله وصيت و دين ضرر رسانيدن ممنوع بوده باشد ، با اين كه مال خود ميت بوده است ولى ضرر به مال يا جان و شخصيت ديگرى ممنوع نبوده باشد . اگر درست دقت شود ، آيات مزبوره اغلب موارد شئون انسانى را مطرح نموده و از وارد ساختن ضرر جلوگيرى مىنمايد . در مسأله كودك كه نبايستى از طرف مادر و پدر مورد اضرار واقع شود - با اين كه عموم زندگانى و تندرستى كودك را شامل مىگردد - مىتواند به طور قطع اثبات كند كه در اسلام حكمى كه موجب ضرر به ديگران بوده باشد وجود ندارد زيرا به حكم قاطعانه عقل به نظر نمىرسد كه ضرر به كودك ممنوع بوده باشد با اين كه از حيث روش طبيعى و قوانين اجتماعى مانند بزرگسالان موقعيت خود را تثبيت ننموده است ولى ضرر به بزرگسالان از نظر مالى و جانى مانعى نداشته باشد . در آيه دوم و پنجم از اضرار به زنهاى مطلَّقه به طور عموم خواه از لحاظ جسمانى و خواه از لحاظ شخصيت جلوگيرى مىكند . و همچنين آيات ديگر . مانند آيه 12 از سورهء نساء كه مىگويد :\r\nمِن بَعدِ وَصِيَّةٍ يُوصِى بِها أَو دَينٍ غَيرَ مُضار ( پس از وصيتى كه ميّت به آن وصيت مىكند و يا پس از دين ، بدون اين كه مقصود ميّت از دين ايراد ضرر بر ورثه بوده باشد و يا براى وارد كردن ضرر به آنان ، بيش از ثلث وصيت نمايد . )\r\n\r\n","description":"","footnote":"\r\n( 1 ) سوره نساء ، آيه 12\r\n","page_name":" 93 ","page_number":93},
  {"content":"\r\nآيه اى كه مىگويد :\r\n* ( فَلا تَقُلْ لَهُما أُفٍّ وَلا تَنْهَرْهُما ) * ( 1 ) ( به پدر و مادر خود اف نگوييد و پرخاش نكنيد . ) با مفهوم موافق به طور حتم اثبات مىكند كه آنان را نبايد زخمى كرد و كشت و صدمه شخصيتى بدانان وارد ساخت . موضوعاتى كه در آيات مزبوره مطرح شده و از اضرار در آنها نهى وارد شده است - در مقابل ساير شئون با اهميّت انسانها - آن اندازه قابل اهميّت نمىباشد و در حقيقت تمام آن آيات به اضافه اين كه مسايل رايج آن دوران را مطرح نموده و از اضرار در آن موارد جلوگيرى نموده است هر گونه ضرر را ممنوع مىسازد .\r\nگروه دوم از آيات ، ضرر و اضرار را به طور غير مستقيم ممنوع نموده است . دو آيه در قرآن مجيد ديده مىشود كه تحمل ضرر به خويشتن و بينوايى انسانها را اكيدا ممنوع مىسازد :\r\n* ( 1 - إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ؟ قالُوا كُنَّا مُسْتَضْعَفِينَ فِي الأَرْضِ قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً ) * ( 2 ) ( كسانى را كه فرشتگان در حال ورود به سراى ابديت « يا در حال مرگ » در مىيابند و آنان در زندگانى به خودشان ستم روا داشته بودند مىگويند شما در زندگانى در چه حال بوديد ؟ آنان مىگويند ما در روى زمين بينوايان بوديم . فرشتگان مىگويند : آيا زمين خداوند پهناور نبود كه مهاجرت نماييد ؟ منزلگاه اين اشخاص دوزخ است و چه سرنوشت بديست . )\r\n\r\n","description":"","footnote":"\r\n( 1 ) سوره اسراء ، آيهء 23\r\n( 2 ) سوره نساء ، آيه 97\r\n","page_name":" 94 ","page_number":94},
  {"content":"\r\n2 - * ( الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ الله عَلِيمٌ بِما كُنْتُمْ تَعْمَلُونَ ، فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ ) * ( 1 ) ( كسانى كه ستم بر خويش را تحمل نموده‌اند هنگامى كه فرشتگان آن را در مىيابند آنان به فرشتگان درود مىگويند و مىگويند ما هيچ گونه بدى نكرده‌ايم « فرشتگان مىگويند » بلى خداوند به كردار شما دانا است . از درهاى دوزخ براى هميشه وارد شويد .\r\nمنزلگاه نهايى خود پرستان بسيار بد است . ) ( 2 ) چند مسأله بسيار با اهميّت در دو آيه فوق وجود دارد كه بعضى از آنها را بيان مىكنيم :\r\n1 - ماده 29 از اعلاميه جهانى حقوق بشر مىگويد : هر كس در مقابل آن جامعه موظَّف است كه رشد آزاد و كامل شخصيت او را تأمين نمايد . با نظر به قانون عمومى آزادى و احترام شخصيت ، روشن مىگردد : اين ماده كه شايد از انسانىترين مواد اعلاميه جهانى حقوق بشر بوده باشد در آيات فوق با عالىترين وجه بيان شده است .\r\n2 - پس از گذشت اعصار و قرون فراوان از نزول آيه شريفه و به وجود آمدن هزاران متفكر انسانى و آثار قلمى بىشمار در بارهء انسان و گسترش معلومات از همه جهات در ماده فوق به همان نتيجه رسيده‌اند كه قرآن مجيد پيش از چهارده قرن تقريبا به طور واضح بيان نموده است و معلوم مىشود كه اصل مزبور يك حقيقت انسانى ضرورى است كه با گذشت اعصار و قرون كوچكترين دگرگونى و فرسودگى در آن صورت نگرفته است .\r\n3 - از آن جهت كه نفس انسانى بيشتر در اختيار خود مىباشد تا نفس ديگران لذا ديديم اقرار عقلا در بارهء مال و جانشان مسموع است و با اين حال خداوند متعال مىفرمايد : انسان نمىتواند با تحمل ظلم بر خود ضررى وارد سازد و در نتيجه\r\n\r\n","description":"","footnote":"\r\n( 1 ) سوره نحل ، آيات 29 و 28\r\n( 2 ) ممكن است گفته شود خود پرستى با مظلوم بودن نمىسازد ، مىگوييم چنان كه خود پرستى گاهى به ستم كارى مبدّل مىشود و همچنين گاهى هم شخص را ستم ديده مىسازد زيرا براى « من » خويشتن ، شخصيت پستى اثبات كرده و در دفاع و پرستش آن شخصيت به هر گونه ستم ديدگى آماده مىشود .\r\n","page_name":" 95 ","page_number":95},
  {"content":"\r\nممنوعيت وارد ساختن ضرر به ديگران شديدتر و قاطعانه تر خواهد بود .\r\nگروه ديگرى از آيات هستند كه با بيان ديگرى از وارد ساختن ضرر به ديگران جلوگيرى مىكند . اينها آياتى هستند كه به احترام جان و مال و شخصيت مردم دستور مىدهد و از وارد ساختن خسارت به آنان جلوگيرى مىنمايد . و چون شماره اين آيات بسيار است ، لذا احتياجى به ذكر نمونه اى از آنها ديده نمىشود .\r\nبلى ، نكته اى كه در اينجا نبايد ناگفته بماند ، اين است كه اغلب آياتى كه در اين گروه هستند ناظر به حكم تكليفى مىباشند ، يعنى تكليف انسانها را در بارهء وارد كردن ضرر به خود و اضرار به ديگران بيان مىدارند لذا استفاده حكم وضعى « مثلا پرداخت خسارتى كه در نتيجه ضرر وارد شده است » به طور مستقيم از آيات مزبوره استفاده نمىگردد ، و احتياج به ملاحظه ساير مآخذ فقهى دارد .\r\n\r\nدليل عقل\r\nقاعده « لا ضرر و لا ضرار » به اضافه اين كه از كتاب و سنت به طور قطع تثبيت شده است ، اگر فرض كنيم كه دو منبع مزبور در بارهء قاعده ساكت بودند يعنى نه موافق بودند و نه مخالف ، با اين حال ، با وجود ادلَّه فراوانى كه عقل سليم را حجت خدادادى معرفى مىكند و يكى از منابع چهارگانه فقه اسلامى است ، ما مجبور بوديم كه قاعده « لا ضرر و لا ضرار » را به عنوان يك قاعده اساسى در فقه اسلامى به پذيريم . عقل و منطق زندگانى اجتماعى به طور بديهى حكم مىكند كه اگر قانون از اضرار به غير و ضرر به خويشتن جلوگيرى ننمايد زندگانى دسته جمعى نه تنها دشوار خواهد بود بلكه امكان ناپذير خواهد گشت . حكم اضرار به غير بسيار بديهى است .\r\nو اما ضرر به خويشتن بر دو نوع است :\r\nاول - تحمل ضرر از ديگرى ، جاى ترديد نيست كه تحمل ضرر از ديگرى علاوه بر اين كه مخالف قوانين زندگانى است ، مىتواند براى ستم كاران ميدان عمل و فعاليت باز كند ، زيرا اين كه اشخاص مىتوانند بدون علت ، متحمل ضرر و آسيب بوده باشند ، نيروبخش كاموران ستمگر نيز مىباشد .\r\nدوم - تحمل ضرر از خويشتن ، با اين كه اين گونه تحمل ضرر هم منافات با حكمت وجودى دارد كه خداوند مالك زندگى و مرگ منظور نموده است . يعنى وجوب دفع\r\n","description":"","footnote":"","page_name":" 96 ","page_number":96},
  {"content":"\r\nضرر از مقولهء حكم است نه حق به مفهوم حقوقى معمولى . بدين جهت هيچ كس اختيار خيانت و ضرر به خويش را مالك نيست ، با اين حال به طور غير مستقيم مىتواند مؤيّد فعاليت نابكارانه زورمندان جفاكار بوده باشد زيرا چنين اشخاص مىتوانند تقويت كنندهء استدلال نابخردان باشند بدين طريق كه بگويند ضرر به هر حال و از هر عامل كه باشد تلخ است ولى اين تلخى را مىتوان به عللى هضم نمود و انسان قابل انعطاف است بنا بر اين ضررى را هم كه از ناحيه ديگران به او وارد شود خود را انعطاف داده و متحمل خواهد گشت .\r\n\r\nدليل سنّت\r\nمنابع متّخذ از سنت را در بارهء قاعده « لا ضرر و لا ضرار » مىتوان به سه گروه تقسيم كرد :\r\nگروه اول - رواياتى است كه به طور مستقيم حكم ضررى و اضرارى را در مكتب اسلام منفى مىسازد و اين گروه خود بر دو نوع است :\r\nنوع اول : رواياتى است كه به طور مستقل قاعده « لا ضرر و لا ضرار » را بيان نموده است . محقق نائينى قدس سرّه دو روايت را از كتاب « دعائم الاسلام » قاضى نعمان مصرى نقل مىكند كه قاعده مزبوره به طور مستقل در آنها وارد شده است . ( 1 ) همچنين در كتاب وسايل در باب خيار غبن ، و ابن الاثير در ماده ضرر از كتاب البهية و علَّامه در كتاب تذكره از صدوق ( 2 ) قاعده مزبور را بدون اين كه در ذيل داستان يا حكمى بوده باشد نقل نموده‌اند .\r\nنوع دوم : رواياتى است كه يا در ذيل داستان سمرة بن جندب نقل شده و يا اين كه در ذيل حكمى از احكام وارد شده است . ما به عنوان نمونه چند مورد را متذكر مىشويم :\r\n1 - داستان سمرة بن جندب ، اگر چه در نقل اين داستان اختلافات جزئى در الفاظ حديث وجود دارد ولى همه آن ناقلين يك مطلب را نقل مىكنند و آن اين است كه سمرة بن جندب درخت خرمايى در باغ مردى از انصار داشت . منزل انصارى هم در\r\n\r\n","description":"","footnote":"\r\n( 1 ) قاعده لا ضرر ، تقريرات درس مرحوم محقق نائينى ، به قلم مرحوم آقا شيخ موسى خوانسارى .\r\n( 2 ) مأخذ مزبور\r\n","page_name":" 97 ","page_number":97},
  {"content":"\r\nمدخل باغ بود . سمرة بدون اجازه وارد باغ انصارى گشته به درخت خود رسيدگى مىكرد . مرد انصارى از اين وضع ناراحت گشته و به پيغمبر اكرم صلَّى الله عليه و آله شكايت نمود .\r\nحضرت رسول صلَّى الله عليه و آله و سلَّم أولا به سمرة اندرز مىدهد كه بدون اجازهء مرد انصارى به باغ وارد نشود . اندرز پيغمبر در او اثرى نمىكند ، پس از تكرار مراجعه و اندرز پيغمبر ، آن حضرت صلَّى الله عليه و آله و سلَّم مىفرمايد : درخت را به فروش . سمرة قبول نمىكند . پيغمبر اكرم صلَّى الله عليه و آله و سلَّم به مرد انصارى مىفرمايد : برو درخت را بكن و بزن به صورت سمرة . در بعضى از روايات چنين است كه سمرة درخت را بكند و در جاى ديگر بكارد . و در بعضى ديگر چنين است كه مرد انصارى درخت را بكند و سمرة در جاى ديگر آن درخت را بكارد . ( 1 ) 2 - روايتى است كه عقبة بن خالد از امام صادق عليه السّلام نقل مىكند كه حضرت رسول اكرم صلَّى الله عليه و آله و سلَّم ميان شركاء اراضى و شركاء مسكنها به شفعه حكم كرد و فرمود : لا ضرر و لا ضرار . ( 2 ) 3 - هارون بن حمزة الغنوى مىگويد : شترى بيمار بود و مالكش مىخواست آن را بفروشد . مردى آن شتر را به ده درهم خريد . مرد ديگرى از حضار ، دو درهم در مقابل سر و پوست شتر داد . اتفاقا شتر بهبود يافت و قيمتش تا دينارها ترقّى كرد . حضرت صادق عليه السّلام فرمود : صاحب دو درهم قيمت ، يك پنجم شتر را مىتواند مطالبه كند و اگر بگويد من سر و پوست را كه خريده‌ام مىخواهم ، جايز نيست زيرا اين « اضرار » است . ( 3 ) 4 - باز عقبة بن خالد از امام صادق عليه السّلام نقل مىكند كه پيغمبر اكرم صلَّى الله عليه و آله و سلَّم در ميان اهل مدينه و . . حكم فرمود : كه از آب چاه جلوگيرى نكنند و در ميان اهل باديه فرمود از اضافه آب جلوگيرى نمايند تا از اضافه گياه و علف جلوگيرى شود و فرمود : « لا ضرر و لا ضرار » . ( 4 ) محقق انصارى پس از نقل روايات فوق مىگويد :\r\n( فراوان بودن اين گونه روايات به حدّى است كه احتياج به ملاحظه اسناد ندارد . علاوه بر اين كه فخر المحققين در كتاب\r\n\r\n","description":"","footnote":"\r\n( 1 ) وسايل الشيعه ، ج 17 ، ص 341 ، و 340 ، مكاسب مرحوم محقق شيخ مرتضى انصارى ، قاعده لا ضرر ، ص 368 ، « مضمون روايت »\r\n( 2 ) مكاسب ، ص 368\r\n( 3 ) مكاسب ، ص 368\r\n( 4 ) مأخذ مزبور ، ص 319\r\n","page_name":" 98 ","page_number":98},
  {"content":"\r\nايضاح در باب رهن ، ادعاى تواتر نموده است و من آن را نديده‌ام . ) ( 1 ) 5 - از امام صادق عليه السّلام پرسيده شد كه ديوارى است ميان دو همسايه كه فاصله ميان آن دو مىباشد . اين ديوار كه ملك يكى از آن دو است خراب شده و صاحب ديوار از ساختن آن امتناع مىورزد . حضرت فرمود : نمىتوان صاحب ديوار را براى ساختن ديوار اجبار نمود مگر اين كه براى همسايه در اصل ملك حق يا شرطى وجود داشته باشد در اين صورت مىتوان صاحب ديوار را براى ساختن ديوار اجبار كرد . و اگر ديوار را مالك به عنوان اضرار به همسايه خراب كرده و احتياجى به خراب كردن نداشته است او را نبايد رها كرد زيرا پيغمبر فرموده است : لا ضرر و لا ضرار اگر خراب كند بايستى او را مجبور به ساختن ديوار نمود . ( 2 ) گروه دوم - رواياتى هستند كه به طور غير مستقيم از وارد ساختن خسارت و ضرر مالى و جانى به مردم نهى مىكنند . اين روايات با اطلاق و عموميتى كه دارند ممنوعيت خسارت و ضرر را تثبيت مىكنند اگر چه اقدام كننده داراى حقى باشد كه اجراى آن موجب اضرار به شخصى ديگر مىگردد . اين گروه از حيث فراوانى احتياج به ذكر نمونه ندارد . ( 3 )\r\n\r\nاجماع\r\nاگر چه در موقع بحث از قاعده « لا ضرر و لا ضرار » فقهاء سخنى از اجماع اصطلاحى به ميان نمىآورند ، ولى اگر مقصود از اجماع اين باشد كه تمام يا اكثر فقهاى برجسته فتوايى دهند كه كشف از حجت يا موجب حدس به وجود دليل قطعى در آن مورد بوده باشد ، بدون ترديد مىتوان گفت ثبوت قاعده « لا ضرر » به عالىترين و متقنترين منابع اسلامى مستند مىباشد . و اگر ما اختلاف در بارهء رابطه اين قاعده با ادلَّه\r\n\r\n","description":"","footnote":"\r\n( 1 ) مأخذ مزبور\r\n( 2 ) قاعده لا ضرر ، تأليف مرحوم شيخ الشريعة اصفهانى ، ص 5 و 4\r\n( 3 ) مراجعه شود به كتاب وسايل الشيعة ، شيخ حرّ عاملى ، ج 17 ، ص 341 و 340 ، باب 12 از احياء الموات\r\n","page_name":" 99 ","page_number":99},
  {"content":"\r\nساير حقوق و تكاليف را كنار بگذاريم ، با اطمينان مىتوانيم بگوييم همه فقهاى شيعه و اهل سنّت در بارهء قاعده « لا ضرر و لا ضرار » اتفاق نظر دارند .\r\n\r\nاقسام ضرر\r\nبراى اين كه بدانيم معناى منفى شدن ضرر و اضرار در شريعت اسلامى چيست ، بايستى أولا اقسام ضرر را با توجه به حقيقت ضرر ، شخص متضرر ، علل و انگيزه‌ها و نتايج آن به اقسام گوناگون تقسيم نماييم :\r\n\r\n1 - اقسام ضرر با توجه به حقيقت آن\r\nدر مباحث گذشته گفتيم ضرر عبارت است از كاستن يا از دست دادن آن وضع طبيعى و يا مقرّرى قانونى كه مطلوب انسان است . جاى ترديد نيست كه هر چهار واحد در اين تعريف : ( كاهش يا از دست رفتن ، وضع طبيعى يا مقرّرى قانونى ، تثبيت و مطلوبيت ) به حسب كيفيتها و كميتها قابل اختلاف مىباشد لذا ممكن است با نظر به ماهيت ضرر كه همواره در احوال و رويدادهاى مشخصى نمودار خواهد گشت صدها قسم تصور شود .\r\n\r\n2 - اقسام ضرر با توجه به شخص متضرّر\r\nبا توجه به وضع شخصى انسانها از لحاظ قدرت و ناتوانى مادى و روحى و خصوصيات آنان ، ضرر وارد بر شخص ، اقسام گوناگونى پيدا مىكند از قبيل :\r\n1 - قابل تحمل و غير قابل تحمل .\r\n2 - قابل جبران و غير قابل جبران .\r\n3 - اختلاف در تأثرات روانى در مقابل ضررها .\r\nبا اندك دقت در اين دو تقسيم ( از نظر حقيقت ضرر و شخص متضرر ) به اين نتيجه بديهى مىرسيم كه به طور كلى مفهوم ضرر يكى از مفاهيم كاملا نسبى است .\r\n\r\nاقسام ضرر با توجه به علل و انگيزه‌هاى آن\r\nاصول ضررها با توجه به علل و انگيزه‌هاى آنها بر چهار قسم است\r\n","description":"","footnote":"","page_name":" 100 ","page_number":100},
  {"content":"\r\n1 - ضرر ناشى از جريان قوانين طبيعى .\r\n2 - ضرر ناشى از خود انسانها به همديگر در نتيجهء تزاحم در منافع تنازع در بقاء و هوا و هوسهاى حيوانى .\r\n3 - ضرر ناشى از خود مقرّرات و قوانين موضوعه براى زندگانى فردى و اجتماعى .\r\n4 - ضرر ناشى از تزاحم حقوق .\r\n\r\nالف ) - ضررهاى ناشى از جريان قوانين طبيعى :\r\nآن چه كه با توجه به جريان قوانين طبيعت و ضرورت واقعى و رياضى آنها به دست مىآيد اين است كه آن قوانين به طور خود هشيار ، نه به سود ما جريان دارند نه به زيان ما . در آن نقطه از زندگانى كه ما قرار گرفته‌ايم احتياجات و تمايلات خود را محاسبه نموده از جهان طبيعت توقع داريم كه جريان قوانين خود را مطابق دل خواه ما تنظيم كند ولى او ملزم نيست به اين خواستهء ما همواره جواب مثبت بدهد . آنگاه كه طبيعت در جريان خود با بر آورده شدن يكى از احتياجات و تمايلات ما روى موافق نشان مىدهد آن را سود بخش و در صورت تزاحم و ممانعت ، آن را زيان بخش و مضرّ تلقى مىكنيم .\r\nبنا بر اين ، اعتقاد بر اين كه زلزله اى خانه مرا خراب كرد پس به من ضرر رسانيده است ، در نتيجهء يك اعتقاد قبلى است كه من براى زندگانىام مسكن را ضرورى ديده و آن را بنا نموده‌ام . اين يك وضع منطقى طبيعى است كه من در زندگانى به خود گرفته‌ام . و يا اين اعتقاد مانند اين است كه مىخواهم نظام جريان قوانين طبيعت بسته باشد و آن را از نقطه و وضع معين بر كنار ننمايد در نتيجه مىگويم طبيعت به من ضرر رسانيده است . با همين ملاحظه كه در بارهء ضرر طبيعى انجام داديم مىتوانيم در بارهء سود نيز بررسى داشته باشيم . سود ناشى از جريان قوانين طبيعى ، عبارت است از به دست آمدن مزيتى به اضافه آن وضع معين كه انسان در زندگانى خود در حال تماس با طبيعت دارد . مثلا محصول گندم در يك محيط مخصوص با توجه به عوامل طبيعى از قبيل آب و آفتاب و ساير وسايل كشاورزى در سه ماه به دست مىآيد . امسال كه آب فراوانتر يا تابش خورشيد مناسبتر بود محصول من بهتر و يا زيادتر و يا زود رسيده است در اينجا تصور مىشود كه طبيعت براى من سود بخش بوده است .\r\n","description":"","footnote":"","page_name":" 101 ","page_number":101},
  {"content":"\r\nاين تصور سود و زيان از جريان قوانين طبيعى يك تصور فطرى و طبيعى است كه معمولا مردم آن را دارا مىباشند ولى چنان كه گفتيم سود و زيان حاصل از جريان قوانين طبيعى به طور خود آگاه نمىباشد .\r\n\r\nب ) - ضرر ناشى از خود انسانها به يكديگر در نتيجه تزاحم و تنازع در بقاء و هوا و هوس\r\nانسان با چهره طبيعى كه دارد جز يك حيوان با هوشتر و متفكرتر چيزى نيست .\r\nطبيعت مادى انسانى غير از « خود طبيعى » محور و ملاكى براى زندگانى ندارد . و به عبارت ديگر و مختصرتر انسان با نظر به بعد طبيعى او فقط از اين اصل حيوانى پيروى خواهد كرد كه : « همه وسيله و من هدف » مقتضاى اين اصل همان منطق تنازع در بقاء است و با فرض صحت منطق مزبور طرفدارى از انسانيت و مقام انسانى عالى و نوع پرستى و گذشت در راه آرمانهاى نوع انسانى اشعارى هستند كه سرايندگان آگاه آنها بهتر مىدانند كه يا مردم را گول مىزنند يا آرزوهاى خامى در سر مىپرورانند كه هر گز جامهء عمل نخواهد پوشيد .\r\nبنا بر اصل تنازع در بقاء ، ضررهاى ناشى از انسانها به يكديگر از يك جهت شبيه به ضررهاى ناشى از جريان قوانين طبيعت بوده و از جهت ديگر تلختر از آن مىباشد ، زيرا ضررهاى وارده از ناحيه طبيعت با خود هشيارى انجام نمىگيرد ، در صورتى كه زيانهاى وارده از افراد انسانى به يكديگر با توجه به انسان و خوشىها و دردهاى او انجام مىگيرد . كوشش اديان در اين راه مصروف شده است كه انسانها بطلان منطق مزبور را از درون خود دريافت نمايند و اين مطلب با يك اصل گوشزد شده است كه همه انسانها محصول كارگاه خداوندى هستند و همه آنها مورد توجه خدا در خلقت مىباشند .\r\nكوشش اخلاق هم اگر چه براى همين مطلب بوده است ، يعنى كوشيده است كه حالت درندگى را از انسانها سلب نموده و آنها را به تساوى در انسانيت وادار بسازد ولى در اين راه به نتايج مطلوب نرسيده است مگر آن مكتبهاى اخلاقى كه اصل ارتباط انسانها را با خدا قبول نموده و انگيزه تساوى را همان اصل قرار داده‌اند .\r\nكوشش نظامهاى حقوقى تا كنون طور ديگر عمل كرده است . اين عمل بدين گونه\r\n","description":"","footnote":"","page_name":" 102 ","page_number":102},
  {"content":"\r\nبوده است كه مىگويد : براى همزيستى مجبوريد از قوانين و مقرّرات اجتماعى پيروى نماييد و در غير اين صورت ، كيفر شما را خواهد گرفت ، به همين جهت است كه مىگوييم حقوقهايى كه تا كنون براى بشريت وضع شده است فقط و فقط توانسته تا حدود زيادى از مزاحمت افراد در زندگانى با همديگر جلوگيرى نمايد و اما در تكامل شخصيت انسانها حتى قدمى هم نتوانسته است بردارد .\r\n\r\nج ) - ضرر ناشى از خود مقرّرات و قوانين موضوعه براى زندگانى فردى يا اجتماعى\r\nبا كمى دقت در علل و انگيزه‌هاى مقرّرات و قوانين ، اين نتيجه را مىگيريم كه هدف از مقرّرات و قوانين هر گز نمىتواند به ضرر انسان يا انسانها بوده باشد . براى توضيح اين مطلب مجبوريم وضع انسان در حال انفرادى و انسان در حال زندگانى دسته جمعى را از نظر بگذرانيم .\r\nبا توجه به اين كه زندگانى انسانى در اين جهان با عظمت هستى ، كه نشانه‌هاى حكمت از تمام پديده‌هاى آن آشكار است ، و نظم و ترتيبى كه در آن حكمفرما است ، نمىتواند بيهوده باشد ، مخصوصا از نظر تمام اديان الهى كه در تاريخ بشريت بروز نموده‌اند ، اين اصل روشن مىشود كه انسان بايستى در زندگانى خود به خور و خواب و خشم و شهوت قناعت نكند و احساس لزوم تكامل را كه شخصيت او را به ثمر خواهد رسانيد اشباع نمايد . براى به دست آوردن اين رشد و تكامل ، خداوند حكيم پيامبران و عقل و وجدان انسانى را به عنوان زبان گوياى خود به بشريت عنايت فرموده است . اين پيامبران ظاهرى و درونى ، تكاليفى را به انسان معرفى و ابلاغ مىكنند كه براى رشد و به ثمر رسانيدن شخصيت انسانى لازم الاتباع مىباشند و بدون شك ، معناى اين مقرّرات و تكاليف در جهت مخالف طبيعت پست حيوانى انسان و در جهت موافق رشد انسانى خواهد بود . و به اصطلاح معمولى مىگوييم انجام تكليف تلخ است . يا راه و مسير انجام وظيفه سنگلاخ است .\r\nاين سختى و مشقت و يا به اصطلاح اين تلخى از آن جهت است كه در خلاف مسير طبيعت حيوانى ما مىباشد . ولى با توجه به حكمت وجودى ما كه عبارت است از تكامل در اين جهان كه دامنه آن متصل به ابديت و لقاء خداوندى و رجوع به سوى\r\n","description":"","footnote":"","page_name":" 103 ","page_number":103},
  {"content":"\r\nبارگاه ربوبى اوست ، نه تنها تلخ نيست بلكه شيرينتر از اين تكاليف براى روح انسانى چيزى وجود ندارد . به همين جهت استعمال مفهوم ضرر كه ناشى از زحمت و مشقت در حدّ مقدور در راه انجام تكليف است بىمورد خواهد بود ، لذا اين كه بعضى از فقها در بحث قاعده « لا ضرر و لا ضرار » مىگويند : اين قاعده ضررهايى را كه ناشى از خود تكليف است بر طرف نمىكند ، يك مسامحه است كه از ديدگاه عرف معمولى انسانها سرچشمه مىگيرد .\r\nمطابق آن قاعده كه مىگويد : تحمل ضرر كوچك براى دفع نمودن ضرر بزرگ اصلا ضرر محسوب نمىگردد و چه ضررى بزرگتر از اين كه اگر انسان در اين زندگانى با بىاعتنايى به تكليف ، مانند چارپايان فقط بخورد و بخوابد و خدمتگزار با وفاى تنازع در بقا بوده باشد ، ابديت را از دست داده و تكامل خود را مبدّل به تنزّل حيوانى نموده باشد ؟ بنا بر اين ، كوشش و تحمل زحمات در راه انجام عبادات ضرر نيست تا ما اين مسأله را مطرح كنيم كه قاعده « لا ضرر » شامل ضررهاى ناشى از خود قوانين هم مىباشد يا نه ؟ و اگر شامل نباشد نتيجه اش اين است كه قاعده مزبور موارد بسيار كمى را منظور نموده و تقريبا بىفايده مىباشد . اما تحمل ضرر در بارهء زندگانى اجتماعى به اين معنا ضررى كه ناشى از قوانين و مقرّراتى است كه براى امكان همزيستى در اجتماع است ، باز با توجه به ضرورت زندگانى دسته جمعى و لزوم محدود ساختن تمايلات انسانها براى اجراى همين زندگانى بدون بذل مساعى جانى و مالى امكان پذير نخواهد بود . اين يك حكم بديهى عقلى است كه بقاى زندگى دسته جمعى مربوط به محدوديت تمايلات است . بنا بر اين ، وضع ماليات مثلا از قبيل زكات را ، نمىتوان يك حكم ضررى تلقى نمود ، بلكه طبيعت و ماهيت زندگانى اجتماعى پرداخت چنين ماليات را الزام مىنمايد . توجه فرماييد به آيهء 195 از سورهء بقره :\r\n* ( وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ ) * ( و در راه خدا انفاق كنيد و خودتان را با دست خويشتن به هلاكت نيندازيد . ) پس معلوم مىشود كه با پرداخت نكردن حقوق مالى جامعه است كه انسان ضرر را بر خود وارد مىنمايد . و همچنين جهاد در راه خدا را نمىتوان حكم ضررى پنداشت\r\n","description":"","footnote":"","page_name":" 104 ","page_number":104},
  {"content":"\r\nزيرا حيات پاكيزه براى افراد انسانى بدون جهاد امكان پذير نمىباشد .\r\n\r\nد ) - ضرر ناشى از تزاحم حقوق\r\nقوانينى كه در مكتب اسلام وضع شده است مانند ساير مكتبهاى اجتماعى و حقوق ملتها شامل يك سلسله حقوق سودمند به حال اشخاص است از قبيل استفاده مطلق مالك از مال مشروع خود يا استفاده مطلق انسان از انديشه و بيان خود . اين حقوق به طور كلى اگر از اختلافات مكاتب در حدود و كيفيتها و عوامل آنها صرف نظر كنيم ، در هر مكتب اجتماعى براى اشخاص داده شده است ولى از آن طرف اين حقوق در مواجهه با حقوق ديگران ممكن است حالت تزاحم پيدا كند و در نتيجه ضرر و اضرار مطرح شود . قاعده لا ضرر و لا ضرار از اين تزاحم كه موجب ضرر به خود يا ضرر به ديگران است جلوگيرى مىكند . چند مطلب اساسى را بايستى براى توضيح اين مسأله بيان كنيم :\r\n1 - عواملى در شئون انسانى وجود دارند كه براى اشخاص ايجاد حق مىكنند .\r\nقانون اسلام رابطه ميان آن عامل و حق را امضاء نموده يا آن رابطه را وضع كرده است مانند : كار و مزد ، احياى زمين و مالكيت آن .\r\n2 - بعضى از حقوق ، عاملى خارج از وجود شخص انسانى ندارند ، بلكه انسان از نيرويى كه دارد ، حق بهره بردارى از آن نيرو را دارا مىباشد ، مانند نيروى تفكر و معلومات و ذوق نويسندگى و بيان اين گونه حقوق نيز به طور طبيعى براى شخص از نظر قانون تثبيت گشته است .\r\n3 - اين حقوق و اجراى آن گهگاه به حالت تزاحم با حقوق ديگر خود شخص يا حقوق ديگران تزاحم پيدا مىكند .\r\nاما تزاحم حقوق در بارهء يك شخص ، مانند اين كه اگر كسى بخواهد از حق اختيار كار مثلا از اداره اى به اداره ديگر منتقل گردد ، يا با داشتن حق انتقال ، از كشورى به كشور ديگر مهاجرت نمايد ، بهره بردارى از اين حقوق بدون ترديد با بهره بردارى از حقوق محل كار اول و كشورى كه أولا در آن سكونت داشت تزاحم پيدا خواهد كرد ، در اين صورت منطق زندگى و قانون عقلانى او را وادار به تشخيص آن چه كه داراى اهميّت\r\n","description":"","footnote":"","page_name":" 105 ","page_number":105},
  {"content":"\r\nاست خواهد نمود . اما تزاحم حقوق با حقوق ديگران مانند اين كه تصرف مطلق در مال ، باعث سلب حق ديگرى در همان مورد خواهد بود . از نظر زير بناى حقوقى با نظر به مطالب فوق ما بر سر دو راهى خواهيم رسيد كه بايد يكى از آن دو راه را انتخاب نماييم ، اين دو راه عبارتند از :\r\n1 - اصل اوّلى در حقوق ، ثبات و مطلق بودن است و در حالت تزاحم اين ثبات و مطلق بودن از بين نمىرود .\r\n2 - براى هيچ حقى به تنهايى ثبات و مطلق بودن وجود ندارد بلكه تمام حقوق به طور مربوط به يكديگر وضع شده است .\r\nهر يك از اين دو راه هوادارانى از حقوقدانان ملل و فقهاى اسلامى دارد . آن چه كه به نظر مىرسد اين است كه با توجه به مجموع نظام قانونگذارى اسلام راه دومى منطقىتر مىباشد ، زيرا :\r\nأولا - خود قاعدهء لا ضرر و لا ضرار كه به همين شكل در منابع اسلامى وارد شده است همين راه دوم را تأييد مىكند و كلمه « لا » مىرساند كه حقوق اشخاص تا آنجا كه حال تزاحم و اضرار پيدا نكرده است مشروع مىباشد چون روشن است كه كلمه « لا » نمىگويد ضرر و اضرار در خارج وجود ندارد زيرا اين يك امر محسوس است كه افراد انسانى مىتوانند به خود و به ديگران ضرر برسانند .\r\nپس آن چه كه مقصود از قاعدهء مزبور است نفى آن حكم است كه حقى را اثبات كند و آن حق به جهت گسترش خود موجب اضرار به ديگرى بوده باشد .\r\nثانيا - شخص متضرر نيز يكى ديگر از افراد جامعه بوده و مشمول همان مقرّرات و قوانين است كه به صاحب حق مزبور شامل است و در هيچ يك از حقوق طرفين از نظر اسلامى ترجيحى بر ديگرى وجود ندارد . نتيجه چنين مىشود كه قانونگذار اسلام با نظر به ارتباط زندگانى انسانها با هم كه منشأ تزاحم حقوق خواهد گشت به وضع قانون پرداخته است . و بديهى است كه اصل در موارد تزاحم ، تقديم اهمّ بر مهم است .\r\n","description":"","footnote":"","page_name":" 106 ","page_number":106},
  {"content":"\r\n\r\nحلَّيّت و حرمت گوشت انواع حيوانات\r\n","description":"","footnote":"","page_name":" 107 ","page_number":107},
  {"content":"\r\n","description":"","footnote":"","page_name":" 108 ","page_number":108},
  {"content":"\r\nحلَّيّت و حرمت گوشت انواع حيوانات 1 - انواع مأكول اللحم حيوانات دريايى .\r\n2 - انواع مأكول اللحم پرندگان .\r\n3 - انواع مأكول اللحم حيوانات خشكى .\r\n4 - اصل اولى در گوشت حيوان .\r\n\r\n1 - انواع حيوانات مأكول اللحم دريايى\r\nفقهاى اماميه بر مباح بودن گوشت ماهى كه داراى فلس بوده باشد اجماع دارند .\r\nروايات در اين باره تقريبا متواتر است از آن جمله :\r\n1 - شيخ طوسى در تهذيب از علا ، و كلينى در كافى از علا نقل مىكنند كه مىگويد :\r\nامام باقر عليه السّلام كتاب على عليه السّلام را به من نشان داد و من خواندم ، در آن كتاب نوشته بود شما را از جرّى و زمير و مارماهى و طافى و طحال ، نهى مىكنم ( جرّى قسمى از مارماهى است ، زمير ماهى كوچكى است ، طافى ، ماهى است كه در آب مرده و روى آب قرار گرفته ، طحال : سپرز ) مىگويد : به حضرت باقر عليه السّلام عرض كردم براى من قسمى از ماهى مىآوردند كه پوست ندارد ، فرمود آن ماهى كه پوست دارد مىتوانى بخورى و آن ماهى كه پوست ندارد خوردنش جايز نيست .\r\n2 - در « من لا يحضره الفقيه » از امام صادق عليه السّلام نقل شده كه هر ماهى كه داراى فلس است جايز الاكل است و هر ماهى كه پوست ندارد جايز الاكل نيست .\r\n","description":"","footnote":"","page_name":" 109 ","page_number":109},
  {"content":"\r\nدر اين مضمون مرحوم فيض ، ده روايت از كافى و تهذيب و من لا يحضره الفقيه نقل نموده است . ( 1 ) از تمام يا اكثر اين روايات ، حرمت خوردن ماهى بدون فلس كاملا استنتاج مىشود .\r\nاما در ساير حيوانات دريايى ، از نظر روايات منبع معتبرى بر حرمت گوشت حيوانات دريايى وجود ندارد ، ممكن است اطلاق ادلَّه حرمت بعضى از حيوانات مانند سگ و خوك شامل نوع دريايى آنها هم بوده باشد ، بلكه يك روايت مرسله به عكس هر حيوانى را كه در خشكى حلال است انواع دريايى آنها را نيز تحليل مىنمايد ، اين روايت در كتاب جواهر ، كتاب « اطعمه و اشربه » ذكر شده است : هر حيوانى كه در دريا باشد و مماثل آن در خشكى مأكول اللحم بوده باشد مباح است . همچنين روايت صحيحه اى مىگويد : هر چيزى كه در دريا باشد و پوستى مانند ورق نداشته باشد حرام نيست بلكه مكروه است . اين صحيحه با ادلَّه اشتراط مأكوليت ماهى به دارا بودن پوست تخصيص مىيابد .\r\nآن چه كه در حرمت تمام حيوانات دريايى به جز ماهى استدلال شده است اجماعى است كه از هفت كتاب فقهى مهم نقل شده است . صاحب جواهر مىگويد : بلكه ممكن است ادعاى اجماع محصل نمود .\r\nتبصره - ضمنا صاحب جواهر پرنده دريايى را هم به ماهى اضافه نموده است و ما هيچ مدركى براى آن نديديم . مگر يك روايت كه زراره از حضرت باقر عليه السّلام نقل كرده است كه فرمود : هر پرنده اى كه قانصه داشته باشد مأكول است . ( قانصه در پرنده به منزله معده در انسان است ) .\r\n\r\n2 - انواع پرندگان مأكول اللحم\r\nهر پرنده اى كه داراى چنگال بوده باشد كه بتواند شكار كند مأكول اللحم نمىباشد ، مانند : باز و عقاب و شاهين . يا بتواند شكار كند ولى داراى چنگال باشد مانند كركس حرام است . روايات زيادى در اين باره وجود دارد ، از آن جمله در كتاب كافى و تهذيب از داود بن فرقد از امام صادق عليه السّلام نقل شده است كه هر حيوان درنده كه داراى دندان\r\n\r\n","description":"","footnote":"\r\n( 1 ) الوافى ، ملا محسن فيض كاشانى ، ج 11 ، ص 11 و 12\r\n","page_name":" 110 ","page_number":110},
  {"content":"\r\nناب بوده باشد حرام است ( ناب دندانهاى پس از دندان جلو را مىگويند ) و هر پرنده چنگالدار حرام است . در كافى پنج نفر از روات از امام صادق عليه السّلام نقل كرده‌اند :\r\nپيغمبر صلَّى الله عليه و آله فرموده است ، هر حيوان داراى ناب از درنده‌ها و داراى چنگال از پرنده‌ها حرام است . پس از اين شرط ، در مأكوليت پرندگان در بارهء مواردى كه دليلى بر حرمت و حليت وجود نداشته باشد ، دو ملاك وجود دارد :\r\nالف ) دف و صف در حال پريدن است . هر پرنده اى كه در موقع پريدن پر بزند حلال است و آن چه كه با پرهاى باز بدون تحريك پر به پرد حرام است .\r\nب ) داشتن چينه دان و معده و صيصى است كه ملاك مأكوليت است . ( صيصى عبارت است از يك استخوان قلمى باريك كه پشت پاى بعضى از حيوانات است ) در موقع معارضهء اين دو ملاك دف و صف مقدم است .\r\n\r\n3 - انواع حيوانات مأكول اللحم خشكى\r\nاز حيوانات اهلى شتر و گاو و گوسفند و اسب و استر و الاغ مأكول اللحم مىباشند .\r\nالبته سه حيوان اخير مكروهند و روايتى كه مىگويد : پيغمبر صلَّى الله عليه و آله در ايام خيبر از گوشت الاغ نهى فرمود ، حضرت باقر عليه السّلام فرموده است براى استفاده سوارى بوده است كه آن روزها ضرورت داشت ، باز يكى از همان موارد كه نهى پيغمبر صلَّى الله عليه و آله به جهت مصلحت روز بوده است همين مورد است . در بارهء حليت گوشت حيوانات اهلى مزبوره آيه صريح و روايات متواتر وجود دارد . گوشت سگ و خوك و تمام درندگان حرام است .\r\nاز وحشىها : گاو و بز وحشى و آهو و گوزن و گورخر ، هم اجماعا و هم از حيث روايت ، مأكول اللحمند .\r\nدر بارهء ملاك حيوانات حرام گوشت ، خواه درنده باشد يا نه ، داشتن ناب و چنگال است كه حرام گوشت مىباشد . حيوانات غير مأكول اللحم اگر مانند سگ و خوك از اعيان نجسه نبوده باشند ، پوست و ساير اعضاشان در صورت وقوع تذكيه براى استفاده غير خوردن مباح است . در تمام اقسام اين حيوانات آن چه كه جزء خبائث بوده باشد مأكول اللحم نمىباشد .\r\n","description":"","footnote":"","page_name":" 111 ","page_number":111},
  {"content":"\r\n\r\n4 - اصل اولى در حيوان و گوشت\r\nاگر ملاك مأكوليت كه در دين مقدس اسلام گوشزد شده است در حيوانى وجود نداشته باشد ، آن حيوان قابل تذكيه براى خوردن نيست . مشهور اين است كه اگر تذكيه براى حيوانى مقرّر نشود هيچ گونه استفاده اى از آن نمىتوان كرد . اين همان اصل عدم جعل تذكيه است ، زيرا حكم به تذكيه احتياج به دليل دارد . و در هر مورد كه دليلى نباشد اصل حرمت است ، نيز در شبههء موضوعى مانند قطعه گوشتى كه علامتى براى ذبح شرعى مانند بازار و محل مسلمين و يد مسلم و غير ذلك نداشته باشد .\r\nاين كه تذكيه احتياج به احراز دارد شايد معلول عللى در اصل اولى بوده باشد كه مىگويد : هر حيوانى را نمىتوان كشت مگر مجوز قانونى داشته باشد و اين حكم به جهت ضرر به جهت جسمانى يا معنوى است كه در گروهى از حيوانات وجود دارد .\r\n","description":"","footnote":"","page_name":" 112 ","page_number":112},
  {"content":"\r\n\r\nحقوق حيوانات در فقه اسلامى\r\n","description":"","footnote":"","page_name":" 113 ","page_number":113},
  {"content":"\r\n","description":"","footnote":"","page_name":" 114 ","page_number":114},
  {"content":"\r\nحقوق حيوانات در فقه اسلامى در قوانين حقوقى كه پيش از اسلام در جوامع و ملل رايج بوده‌اند ، حقوقى براى حيوانات ديده نمىشود اگر هم مقرّراتى پيش از اسلام و پس از اسلام در ديگر اقوام و ملل تا قرن اخير ديده شود ، انگيزه اى جز احترام به احساسات خود انسانها نداشته است . به عبارت روشنتر جنبه عاطفى محض انسانها بوده و هيچ عامل تضمين و تأمين الزامى ندارد و در حقيقت نوعى مقرّرات احساساتى و غير الزامى را در باره حيوانات مراعات نموده‌اند .\r\nدر اروپاى قرن اخير حركاتى در بارهء حمايت از حيوانات مشاهده مىشود كه همانطور كه اشاره كرديم ، مستند به عاطفه محض است و از انگيزه اصيل حقوقى برخوردار نمىباشد . در دين اسلام جان هر جاندارى مادامى كه عامل ضرر بر انسانها نباشد ، محترم است . و اين احترام منشأ وضع قوانين حقوقى در بارهء حيوانات گشته است . ما به طور اختصار زمينه فقه اسلامى را در بارهء اين قوانين مطرح مىكنيم :\r\n1 - هر جاندارى كه در اختيار كسى قرار بگيرد ، بايستى وسايل زندگى آن جاندار را تأمين نمايد . كلمه جاندار شامل همه انواع حيوانات است ، مگر حيواناتى كه آزار و ضررى به انسان وارد كنند ، مانند عقرب و افعى و مار كه بالذّات موذى مىباشند و مانند سگ هار و ديگر حيوانات بيمار كه بيمارى آنها علاج ناپذير و موجب ضرر مىباشد .\r\nبنا بر اين ، احكام حقوقى مقرّر شامل هر حيوانى مىباشد ، خواه گوشتش خوردنى باشد ،\r\n","description":"","footnote":"","page_name":" 115 ","page_number":115},
  {"content":"\r\nيا نه ، بلكه خواه به نحوى از انحاء قابل بهره بردارى باشد يا نه . ( 1 ) 2 - قرار گرفتن جاندار در اختيار كسى كه موجب احكام حقوقى است ، شامل ملك و امانت و عاريه و ديگر اختيارات مىباشد .\r\n3 - مقصود از وسايل زندگى اعم است از خوراك و پوشاك و آشاميدنى و مسكن و دارو و غير ذلك .\r\n4 - اگر حيوان بتواند در مراتع و ديگر جايگاه‌هاى قابل تغذيه ، زندگى خود را تأمين نمايد ، مالك حيوان مىتواند آن را براى چريدن و آشاميدن رها كند . و اگر حيوان نتواند از آن جايگاه‌ها زندگى خود را تأمين نمايد واجب است مالك وسايل معيشت حيوان را آماده كند . همچنين اگر حيوان نتواند به حد كافى تغذيه خود را اداره كند ، واجب است مالك بقيه تغذيه او را به حد كفايت تأمين نمايد .\r\n5 - اگر صاحب حيوان از انجام وظايف فوق خوددارى كرد ، حاكم نخست او را ارشاد مىكند و او را به اداره زندگى حيوان مجبور مىسازد .\r\n6 - اگر صاحب حيوان از اطاعت حاكم تمرّد نمايد ، بايد حاكم راه‌هاى ديگرى انتخاب كند كه حيوان را از فشار زندگى نجات بدهد ، مانند فروش حيوان و يا ذبح آن ، اگر گوشت آن خوردنى باشد . و يا رها كردن حيوان ، تا ديگران معيشت آن را به عهده بگيرند .\r\nتبصره - اگر رها كردن حيوان موجب تزاحم تصرف كنندگان باشد ، حاكم مىتواند حيوان را به يك بار يا تدريجا بفروشد و قيمت آن را به صاحب مال بدهد .\r\n7 - اگر زندگى حيوان با يكى از راه‌هاى فوق تأمين نگردد ، حاكم به جاى صاحب\r\n\r\n","description":"","footnote":"\r\n( 1 ) جواهر الكلام ، ج 31 ، ص 394 ، چاپ تهران ، عبارت صاحب جواهر چنين است :\r\nبل و إن لم ينتفع به\r\n( بلكه اگر چه حيوان قابل بهره بردارى نباشد )\r\n","page_name":" 116 ","page_number":116},
  {"content":"\r\nمال اقدام به تأمين زندگى حيوان مىنمايد و به هر نحوى كه وضع حيوان مقتضى است و امكانات موجود براى رهايى آن اجازه مىدهد ، عمل مىكند .\r\n8 - در صورت امتناع صاحب حيوان ، حاكم مىتواند از ساير اموال صاحب حيوان فروخته و معيشت آن را تأمين نمايد . و اگر تأمين زندگى حيوان با اجاره دادن آن امكان پذير باشد ، حاكم مىتواند آن را به اجاره بدهد .\r\nتبصره - صاحب جواهر مىگويد : به مجرد اين كه صاحب حيوان از اداره زندگى حيوان امتناع بورزد و هيچ راهى را براى رهايى جاندار انتخاب نكند ، حاكم مجبور نيست كه صاحب حيوان را به اداره زندگى حيوان اجبار نمايد ، بلكه حاكم به جهت ولايتى كه دارد ، اقدام به تأمين حيات جاندار مىنمايد .\r\n9 - اگر مواد معيشت حيوان در نزد صاحب حيوان وجود نداشته باشد و شخص ديگرى آن مواد را داشته باشد واجب است كه صاحب حيوان آن مواد را بخرد .\r\n10 - اگر كسى كه ماده معيشت حيوان در نزد او است از فروش آن ماده امتناع بورزد ، جايز است صاحب حيوان در موقع ضرورت آن را با ضمانت مثل همان ماده يا قيمت آن ، غصب نمايد ، چنان كه غصب ماده ضرورى معيشت براى انسان جايز است .\r\nاين فتوى از شهيد دوم در كتاب مسالك است .\r\nتبصره 1 - غصب ماده ضرورى معيشت براى ابقاى حيوان هنگامى جايز است كه خود صاحب آن ماده و يا حيوانى كه در اختيار او است ، احتياج حياتى به آن ماده نداشته باشد .\r\nتبصره 2 - مواد ضرورى معيشت شامل دارو و ديگر وسايل ادامه حيات نيز مىباشد .\r\n11 - اگر جاندار بچهء شير خوار داشته باشد ، بايد به اندازه كفايت تغذيه بچه ، شير در پستان مادر نگهدارى شود . لذا اگر شير مادر فقط به اندازه احتياج تغذيه بچه اش بوده باشد ، دوشيدن شير مادر حرام است . بعضى از فقهاى اهل سنت گفته‌اند : آن چه كه واجب است نگهدارى شير به اندازه رمق بچه است ، يعنى فقط زنده ماندن بچه حيوان كافى است . صاحب جواهر مىگويد : ضعف اين فتوى روشن است .\r\n12 - اگر دوشيدن شير براى حيوان ضرر داشته باشد ، مانند اين كه حيوان نتواند از\r\n","description":"","footnote":"","page_name":" 117 ","page_number":117},
  {"content":"\r\nتغذيه كافى اشباع شود ، حرام است .\r\n13 - در صورتى كه دوشيدن حيوان ضررى به خود او يا بچه او نداشته باشد .\r\nدوشيدن شير واجب است ، زيرا در صورت ندوشيدن شير ، مال مفيد اسراف مىشود و به هدر مىرود .\r\n14 - نبايد شير را تا آخرش دوشيد ، زيرا حيوان اذيّت مىشود .\r\n15 - سزاوار است كه كسى كه شير را مىدوشد ناخنهاى انگشتانش را بگيرد تا حيوان اذيت نشود .\r\n16 - بايستى مقدارى از عسل در كندوى عسل بماند ، تا زنبوران گرسنه نمانند .\r\n17 - هر گونه آزار حيوان ممنوع است ، ماند گذاشتن بار سنگين بر پشتش ، و اجبار حيوان به حركت سريع كه موجب اذيت حيوان بوده باشد و زدن حيوان بيش از اندازه احتياج .\r\n18 - دشنام و لعنت به حيوان و زدن به صورت آن ممنوع است . ( امير المؤمنين عليه السّلام فرموده است : خدا لعنت كنندهء كسى است كه حيوان را لعنت مىكند . ) ( 1 ) 19 - زدن در موقع رم كردن حيوان به اندازه احتياج جايز است ، ولى زدن در موقع لغزيدن حيوان ممنوع است .\r\n20 - شكار حيوانات براى تفريح و بدون احتياج حرام است ، ( 2 ) به همين جهت سفر كسى كه براى تفريح به شكار مىرود ، سفرش معصيت است و بايد نماز را تمام بخواند .\r\n21 - وادار كردن حيوانات به جنگ با يكديگر مكروه است . و در صورت اضرار مىتوان گفت حرام است .\r\n22 - شكار جوجه پرندگان در آشيانه مادامى كه به پرواز در نيامده است ، حرام است ، زيرا جوجه در آشيانه در پناه خدا است . ( 3 ) 23 - در مواردى كه وسيله حيات به يكى از چند حيوان كفايت كند ، به طورى كه يكى از آنها با آن وسيله مىتواند نجات پيدا كند و بقيه هلاك خواهند شد . مانند اين كه\r\n\r\n","description":"","footnote":"\r\n( 1 ) مواد 19 و 18 و 17 از كتاب وسايل الشيعه ، ج 8 ، ص 356 ، 353 ، 350 چاپ تهران\r\n( 2 ) مأخذ مزبور ، ص 361\r\n( 3 ) مأخذ مزبور ، ج 16 ، ص 241\r\n","page_name":" 118 ","page_number":118},
  {"content":"\r\nمقدارى آب داريم كه فقط يكى از حيوانات را مىتواند نجات بدهد . اين فرض بر دو گونه است :\r\nالف ) حيواناتى كه از همه جهات حياتى مساوى بوده باشند ، در اين صورت مكلَّف در به كار بردن وسيله حيات براى ادامه زندگى هر يك از حيوانات كه داراى جهات حياتى مساوى هستند ، مخيّر است .\r\nب ) حيواناتى كه از همه جهات مساوى نبوده باشند ، مانند سگ غير مضر و گوسفند .\r\nبدان جهت كه پايان دادن به حيات گوسفند با ذبح شرعى ، امرى است قانونى ولى مردن سگ از تشنگى خلاف قانون است ، لذا آب به سگ داده مىشود تا بدون علت هلاك نشود . اين ماده را شهيد دوم در مسالك آورده است .\r\nبا نظر به ملاك فوق مثلا اگر جاندارى بتواند تا دو روز از تشنگى هلاك نشود ، مانند شتر ولى جاندار ديگر تا آن مدت نمىتواند دوام بياورد ، مسلم است كه آب را به جاندار دوم بايد داد .\r\nاز امير المؤمنين عليه السّلام در نهج البلاغه ( در جلد 2 ، نامهء شماره 25 ) چنين نقل شده است :\r\nبه متصديان دريافت ماليات جانداران ، دستوراتى فرموده است كه أولا با نظر به احترام حيات و ثانيا با توجه به دو صيغه امر و نهى ، مىتوان آنها را از مواد حقوق حيوان به حساب آورد البته چنان كه در خود دستور مشاهده مىشود ، آن حضرت دستورات زير را در رفتار با حيوانى صادر فرموده است كه تحت تسلط مأمور قرار گرفته و آنها را به بيت المال مسلمين تحويل خواهد داد ، با اين حال چنان كه متذكر شديم اين دستورات فقط به ملاك جاندار بودن حيوان است كه شامل همه حالات حيوانات مىشود كه انسان سلطه اى بر آنها دارد .\r\n24 - كسى را براى تحويل گرفتن و آوردن حيوان وكيل كن كه خشونت نداشته باشد و اجحاف و تعدّى بر حيوان ننمايد . و آنها را درمانده و خسته نكند .\r\n25 - ميان شتر و بچه آن جدايى نيندازد . ترديدى نيست در اين كه مثال شتر و بچه اش به عنوان مصداق است و با نظر به علت حكم شامل همه مادران و بچه‌هاى حيوانات مىباشد . و شير حيوان را كاملا ندوشد كه به بچه حيوان ضررى وارد كند . ( اين ماده در شماره 12 ذكر شده است ، و در اينجا براى اين كه همه دستورات\r\n","description":"","footnote":"","page_name":" 119 ","page_number":119},
  {"content":"\r\nامير المؤمنين عليه السّلام را ثبت كنيم ، متذكر شديم ) .\r\n26 - آن قدر پشت حيوان سوار نشود كه حيوان به مشقت بيفتد ، لذا بايد براى سوار شدن از همه آن حيوانات با عدالت بهره بردارى كند . ملاك اين ماده شامل بار نيز مىشود ، يعنى نبايد آن قدر بار سنگين بر پشت حيوان حمل كند كه حيوان به زحمت بيفتد و بايد بار را با ديگر حيوانات تعديل نمايد .\r\n27 - اگر حيوانى خسته و درمانده باشد ، بايد براى آن حيوان آسايش بدهد .\r\n28 - با حيوانى كه سم آن شكافته يا در حركت و راه رفتن خود را مىكشد ، ملايمت كند .\r\n29 - در مسير راه حيوانات را به جايگاههاى آبگير ( چشمه سارها ) وارد كند .\r\n30 - حيوانات را از زمينهاى گياه دار ( مراتع ) به طرف جاده‌هاى معمولى كه خشك مىباشند ، نكشاند .\r\n31 - در هر چند ساعت مناسب آنها را براى استراحت رها كند .\r\n32 - حيوانات را در جايگاههايى كه آب در آنها جمع مىشود و همچنين در جايگاههاى گياه دار ، رها كند .\r\nنكته فوق العاده با اهميّتى كه در ذيل دستورات امير المؤمنين عليه السّلام در بارهء حيوان آمده است ، اين است كه مىفرمايد :\r\nفَإِنَّ ذلِكَ أَعظَمُ لأَجرِكَ وَأَقرَبُ لِرُشدِكَ إِن شاءَ الله ( عمل به اين دستورات پاداش تو را با عظمتتر مىنمايد و عامل نزديك شدن تو به رشد و كمال است . ) از اين نكته به خوبى ثابت مىشود كه احترام ذات حيوان بدان جهت است كه داراى حيات است نه بدان جهت كه يك ماده اقتصادى مفيد است ، بلكه دليل و عامل رشد و كمال انسانى است ، با نظر به اين مواد و دستورات است كه مىتوان ارزش و احترام ذات انسان را كه از نظر عظمت قابل مقايسه با ديگر جانداران نيست درك كرد . و ضمنا اين حقيقت هم اثبات مىشود كه هر فرد و جامعه اى كه به ذات حيات انسانى ارزش و احترامى قائل نشود ، آن فرد و جامعه هر ادعايى كه در بارهء رشد و كمال داشته باشد ، جز دروغ و خود فريبى و به مسخره گرفتن ديگران چيز ديگرى در بر ندارد .\r\n","description":"","footnote":"","page_name":" 120 ","page_number":120},
  {"content":"\r\nمطلب ديگرى كه از توجه دقيق به مواد و دستورات فوق روشن مىشود ، لزوم تجديد نظر در بارهء ادعاى كسانى است كه مىگويند : ما در كتابهاى تاريخى ، مشغول خواندن تاريخ انسانها مىباشيم ! ! در صورتى كه هر چه مىنگريم چشمگيرترين و بيشترين سطور اين تواريخ اين كلمات و جملات است : زدند و كشتند و سوزاندند و غارت كردند و مسلط شدند و محو و نابود ساختند و رفتند ! ! . . اگر حد اقل براى يك بار هم كه شده ، يك نامگذارى صحيح در بارهء معانى انجام بدهند ، بايد بگويند : ما در كتابهاى تاريخى به جز سطرهايى چند در هر كتاب ، مشغول خواندن تاريخ طبيعى موجوداتى هستيم كه انسان ناميده شده‌اند .\r\n","description":"","footnote":"","page_name":" 121 ","page_number":121},
  {"content":"\r\n","description":"","footnote":"","page_name":" 122 ","page_number":122},
  {"content":"\r\n\r\nكيفر سرقت در اسلام\r\n","description":"","footnote":"","page_name":" 123 ","page_number":123},
  {"content":"\r\n","description":"","footnote":"","page_name":" 124 ","page_number":124},
  {"content":"\r\nكيفر سرقت در اسلام ( 1 )\r\n\r\nمقدمه\r\nمىگويند اين هتك حرمت انسان است كه در مقابل ربودن مالى ناچيز كه اغلب نتيجه غير مستقيم اختلال و بلكه فقدان يك سيستم معقول اجتماعى و اقتصادى است دست او را قطع كنند و آن شخص را تمامى عمر اسير پنجهء ناقص خود گردانند ، نه مجازات معقول جزايى ، و غافل مىمانند از اين كه با نظر به اركان و شرايطى كه شريعت مطهره جهت تحقق عنوان سرقت منتهى به حد ( بريدن دست ) ، معين كرده است اين حكم به منزله شمشير برهنه اى است كه به دست فرشته چشم بسته عدالت بالا رفته است بىآن كه به روزگارانى دراز بر سر كسى فرود آيد . و چون به حجت و دليل اثبات مىكنيم كه اين سخن گزافه نيست بلكه مبتنى بر اصول حقوقى متقن است .\r\nزيرا شريعت ، اجراء حد ( بريدن دست ) را معلق كرده است بر اجتماع اركان و شرايطى كه اجتماع آن اركان و شرايط در حكم قريب امر محال است و از اين ره گذر در متن واقع ، ارتكاب سرقت از نظر اسلام فاقد مجازات است ! ! و بدين حال غافل مىمانند از اين كه عقوبتهاى مقرّر در نظام حقوقى اسلام منقسم است به دو قسم :\r\nقسم اول - « حدّ » و قسم دوم - « تعزير » . و حدّ مجازاتى است كه كم و كيف و موارد اعمال آن دقيقا مشخص است و ثابت و غير قابل انصراف مانند : اعدام كه عند الاثبات مجازات مباشرت به قتل عمدى است يا بريدن به مقدار معين كه با اجتماع شرايط\r\n\r\n","description":"","footnote":"\r\n( 1 ) تقرير دانشمند محترم جناب آقاى منوچهر صدوقى سهى ( از دروس استاد علَّامه محمد تقى جعفرى )\r\n","page_name":" 125 ","page_number":125},
  {"content":"\r\nمجازات همين سرقت است و موارد اعمال آن منحصر است به جرايم : زنا و لواحق آن .\r\nقذف ( نسبت زنا و لواط به كسى دادن ) ، شرب خمر ، سرقت ، قطع طريق ( كه از مصاديق بارزهء محاربه با خدا و رسول و افساد در روى زمين است ) .\r\nاما تعزير ، مجازاتى است كه نوع آن كمّا و كيفاً متغير است و به تناسب اوضاع و احوال مسلم قضيه در عهده تشخيص و اعمال حاكم شرع كه در بارهء مرتكبين اعمالى كه ارتكاب آن جرم و به اصطلاح فقهى « محرّم » است و ليكن در مرتبتى نيست كه موجب حد شود ، اجرا مىشود مانند : تبعيد ( نفى بلد ) و تازيانه زدن و غير هما و سقوط حد موجب سقوط تعزير نيست .\r\nو از سويى ديگر اگر شرايطى كه جهت تحقق سرقت معين گرديده است از بلوغ سارق به سن قانونى و اختيار و عدم اضطرار شخصى و عمومى و مشروعيت مال مسروق و در حرز بودن و امانى و مشترك نبودن آن و علم به حكم و موضوع و اقرار صريح او مبتنى بر كمال عقل و اختيار آن هم دو بار و عدم ارعاب سارق در مراحل تحقيق و غيرها در عمل شخصى جمع شد . آيا آن شخص واقعا ضد اجتماعى نيست ؟ و آيا بريدن دست وى هتك حرمت از انسانيت است يا نبريدن آن ؟ بينديشيد ! رسالهء حاضر به عزم تبيين اين حقيقت كسوت كتابت پوشيد ، كه أولا تعيين قطع يد به عنوان مجازات سرقت بيش از آن كه جنبه كيفرى صرف داشته باشد يك اقدام تأمينى شايسته و مفيدى است كه واقعا مىتواند به نحوى معتنى به از وقوع اين جرم جلوگيرى كند ، و ثانيا چنين نيست كه سقوط حد به معناى سقوط مطلق مجازات باشد و مآلا سارق بىكيفر ماند ، از آن روى كه عمل « ضد اجتماعى » مورد ارتكاب به تناسب با اهميّت خود سرانجام در دايره شمول تعزيرات وارد مىشود و عامل آن به عقوبت مىرسد .\r\n\r\nمجازات سرقت در اسلام\r\nجهت درك صحيح فلسفه قانون گذارى جزايى در نظام حقوقى اسلام و بالاخص در باب مجازات سرقت كه از جرايم عمده ضد اموال است بايد به دو مطلب بنيادى توجه داشت :\r\n1 - انسان كه با شئون تكاملى خويش محور اساسى مكتب اسلام است در اين نظام\r\n","description":"","footnote":"","page_name":" 126 ","page_number":126},
  {"content":"\r\nالهى به عنوان يك واحد حقيقى غير قابل تجزيه مطرح است ، به اين معنى كه مكتب اسلامى محرك و راهنماى جميع نواحى حيات مادى و معنوى است به نحو تشكل ، كه البته ضرورت اين هر دو « وحدت و تشكَّل » از متن حيات سر چشمه مىگيرد و در زندگى فردى و اجتماعى ما به تجلَّى و ظهور مىرسد . و از اين روست كه بنيادهاى فكرى اسلام به صورت تشكل منسجم ، معطوف است به نهادهاى فرهنگى و اخلاقى و سياسى و حقوقى و اقتصادى و اجتماعى و نيز مسايل جهان بينى و هيچ يك از آن بنيادها به دور از ديگرى ، نه قابل دركى صحيح است و نه مفيد فايده اى درست .\r\nنتيجه اى كه از اين تحليل فرادست مىآيد ، اين است كه اگر حقوقدان يا هر متفكر ديگرى در علوم انسانى ، مفهوم تجريدى مجازات سرقت را كه متوجه انسانى است به معناى عام كه مرتكب اين عمل ضد اجتماعى مىگردد ، مطمح نظر قرار دهد و آن را مثلا دست آويز هتك حرمت آدمى قلمداد كند يا سخنى از سر گزاف و به دور از تحقيق و تتبع گفته و يا غرض ورزى خويش آشكار ساخته است .\r\n2 - مسأله دوم ، موضوع ارزش مال مشروع در نظام حقوقى و اقتصادى اسلام است كه بدون شناخت صحيح آن ، هر تحقيق و استنباطى در باب فلسفه مجازاتهاى اسلامى بالاخص در باب سرقت فاقد اعتبار و مآلا مطرود است . جهت شناخت صحيح ارزش مال مشروع در نظام حقوقى و اقتصادى اسلام بايسته است كه چند معنايى را توضيح كرد .\r\n1 - 2 اموالى كه در جامعه اسلامى به حكم عنوان مالكيت با افراد يا گروه هايى رابطه اختصاصى پيدا مىكند به طور غالب و معمولا محصول صرف نيروهاى فكرى و عضلانى آنان است كه موازات استهلاك حيات ايشان فرا دست آمده است . حتى مال الارثى هم كه با ورثه متوفى رابطه اختصاص پيدا مىكند نتيجه استهلاك حيات انسانى ديگر است كه روى در نقاب خاك نهفته و حيات كه به موازات تحصيل مال مشروع مستهلك مىگردد جلوه اى است از تجليات الهى و مآلا تحصيل مال مشروع نمودى است از مشيّت ربّانى و بدين گونه هر دينارى از آن ، حكم قطره اى را دارد از خون مالك آن و سارق خورنده خون مالك است به مقدار مورد سرقت ! به نحوى كه مولاى روم مىفرمايد\r\n","description":"","footnote":"","page_name":" 127 ","page_number":127},
  {"content":"\r\n\r\nاى خورنده خون خلق از راه برد\r\nتا نيارد خون ايشانت نبرد\r\nمال ايشان خون ايشان دان يقين\r\nزانكه مال از زور آيد در يمين ( 1 )\r\n\r\n2 - 2 يكى ديگر از طرق وصول به ارزش مال مشروع در اسلام تعمّق در اين معنى است كه در اين نظام الهى اگر كسى در راه دفاع از مال خويش و حفظ آن به قتل رسد شهيد محسوب مىگردد و كسى كه در حال تجاوز به مال غير و سرقت و غصب آن به مقاومت صاحب مال كشته شود خون وى هدر است و كسى كه در تحصيل معاش خويش و آنان كه نفقه ايشان به معاش خويش و آنان كه نفقه ايشان به عهده او است كوشا باشد هم چون مجاهد در راه خدا است .\r\nدر روايتى كه از حضرت امام صادق عليه السّلام منقول است ، ارتكاب سرقت ، تعدّى به حقوق الهى معين گرديده است كه به شرط اثبات بدون شكايت مالك مال مسروق نيز از ناحيه حاكم قابل تعقيب و مجازات است . ( 2 ) و اين معنى كاشف از صحت تحليلى است كه در شق اول گفتيم كه تحصيل مال مشروع نمودى است از مشيّت ربّانى و نيز مشعر به اين معنى است كه سرقت داراى دو وجهه است به بيان آتى :\r\nالف - وجهه تعدّى به حقوق الهى « جنبه عمومى » كه عبارت است از اخلال به حيات جمعى كه تجلَّى گاه مشيّت الهى است .\r\nب - وجهه تجاوز به حقوق انسانى « جنبه خصوصى » يعنى ، اخلال به حق مادى و معنوى فرد .\r\nتبصره - اين اصل نزد فقهاء عظام مسلم است كه ارتفاع وجهه خصوصى در سرقت و برخى ديگر از جرايم ، به جهت عفو صاحب حق يا فقدان شرط و غيرهما موجب ارتفاع وجهه عمومى نيست بدين معنى كه اگر مثلا مالك مال مسروق ، سارق را عفو كند حاكم عادل كه متصدى حراست حيات جامعه است باز مكلَّف است كه البته در صورت اثبات و با اعمال نظر در اهميّت جرم و استعداد و تحمل مجرم ، وى را به كيفرى مناسب مجازات كند .\r\n\r\n","description":"","footnote":"\r\n( 1 ) دفتر سوم ( رمضانى : ص 140 ، س 24 - 23 )\r\n( 2 ) شيخ حرّ عاملى : وسايل الشيعه ، بيروت ، دار احياء التراث العربي ، افست تهران ، ج 18 ، ص 334\r\n","page_name":" 128 ","page_number":128},
  {"content":"\r\n\r\nحدّ و تعزير\r\nمجازاتهاى اسلامى مشمول دو عنوان است به شرح آتى :\r\n\r\n1 - حدّ\r\nمجازاتى است كه كمّا و كيفا مشخص است و معلوم و با تحقق شرايط نمىتوان از آن عدول كرد و بايد به همان نحوى كه تعيين گرديده است اجرا شود مانند : همين بريدن دست كه البته با شرايطى از مجازاتهاى سرقت است .\r\n\r\n2 - تعزير\r\nمجازاتى است كه نوع آن كمّا و كيفا البته تحت ضوابطى در عهده تشخيص و اعمال حاكم است كه در بارهء مرتكبين اعمالى كه ارتكاب آن جرم و به اصطلاح فقهى حرام است ولى در مرتبتى نيست كه موجب اجرا ( حدّ ) گردد ، اجرا مىشود . مانند : تازيانه زدن ، تبعيد ( نفى بلد ) حبس و تراشيدن موى سر كه با ملاحظه اهميّت اجتماعى و فردى جرم مورد ارتكاب و وضع روحى و جسمى مجرم و سرانجام سنجش كلى اوضاع و احوال مسلم قضيه در بارهء برخى از مجرمين قابل حكم و اجرا است .\r\nتبصره 1 - جرايم يا محرّماتى كه موجب حد است عبارتند از : زنا و توابع آن ، قذف ( نسبت زنا و لواط به كسى دادن ) ، شرب خمر ، سرقت ، قطع طريق ( كه از مصاديق محاربه با خدا و رسول و افساد در روى زمين است ) و ساير محرمات موجب تعزير است . ( 1 ) تبصره 2 - اجراى حد وقتى واجب است كه جميع اركان و شرايط متشكله جرم به تحقق رسد و بدين گونه انتفاء هر يك از اركان و شرايط موجب سقوط حد است و البته سقوط حدّ به اين معنى نيست كه مطلق مجازات ساقط شود ، زيرا اگر عمل مورد\r\n\r\n","description":"","footnote":"\r\n( 1 ) كل ما له عقوبة مقدّرة يسمّى حدّا و ما ليس كذلك يسمّى تعزيرا و أسباب الأوّل ستّة : الزّنى و ما يتبعه و القذف و شرب الخمر و السّرقة و قطع الطَّريق و الثّانى أربعة البغي و الرّدّة و إتيان البهيمة و ارتكاب ما سوى ذلك من المحارم .\r\nمحقق حلى ، شرايع الاسلام ، النجف ، مطبعة الاداب 1969 ج 4 ، ص 147\r\n","page_name":" 129 ","page_number":129},
  {"content":"\r\nارتكاب فى حد ذاته مشمول يكى ديگر از عناوين جزايى قرار بگيرد به تناسب با آن مورد تعقيب و مجازات واقع خواهد شد .\r\nبراى مثال : يكى از شرايط تحقق عنوان سرقت كه موجب حد است اين است كه مال در حرز باشد يعنى در كوچه و خيابان و معابر عمومى و مآلا در معرض دستبرد آشكار نباشد . حال اگر كسى متهم به سرقت شد و حاكم نتوانست احراز كند كه مال مورد ادعاى سرقت در حرز بوده است نمىتواند بر وى اجراى حد كند و ليكن اين معنى موجب سقوط مطلق مجازات نيست به اين بيان كه در صورت وجود علم و عمد و اختيار ، متهم به اتهام ارتكاب جرايمى ديگر از قبيل غصب ظالمانه مال غير و جز آن محاكمه و در صورت احراز ارتكاب ، به تناسب اوضاع و احوال مسلم قضيه ، به مجازاتى غير از حد محكوم خواهد شد و اين مجازات همان تعزير است .\r\nتبصره 3 - عنوان تعزير با تأسيس جديدى كه در حقوق جزاى عمومى جديد مطرح گرديده است و « شخصى كردن مجازاتها » ناميده مىشود قابل انطباق است .\r\n\r\nشرايط تحقق سرقت و اجراء حدّ\r\nجهت تحقق عنوان سرقت به نحوى كه موجب حد گردد استجماع شرايطى ضرور است كه با تأكيد و تكرار اين كه انتفاء هر يك از آن شرايط موجب سقوط حد است بدون اين كه مطلق مجازات را ساقط گرداند به تفصيل مطلب مىپردازيم .\r\n\r\n1 - ماليّت\r\nشىء مسروق بايد ماليّت داشته باشد و از اين روى ربودن موادى كه شرعا فاقد ماليّت است . مانند : شراب موجب حد نيست .\r\n\r\n2 - نصاب\r\nبايد مال به حد نصاب رسيده باشد كه عبارت است از : ارزش يك چهارم يا يك پنجم دينار .\r\n","description":"","footnote":"","page_name":" 130 ","page_number":130},
  {"content":"\r\n\r\n3 - نداشتن حق در مال\r\nربودن مالى كه رباينده در آن داراى حقى است مانند بيت المال ، سرقت نيست مگر در صورت تجاوز از حق خود . ربودن مالى كه رباينده در آن داراى حقى است داراى دو صورت است :\r\nالف - رباينده قدرت احقاق حق خود را از طريق قانونى ندارد و ناچار حق خويش را از طريق ربودن به دست مىآورد . در اين فرض نه تنها عمل مورد ارتكاب سرقت نيست و مآلا فاقد حد است ، بلكه اصولا جرم نيست و موجب تعزير هم نمىشود .\r\nب - رباينده ، محرم از رسيدن به حق خود نيست و مىتواند از طرق قانونى به آن برسد . مع هذا مبادرت به ربودن مىكند . در اين فرض گر چه حد ساقط است ، مرتكب به اعتبار اخلال به بيت المال ( در مثال مفروض ) تعزير مىشود .\r\n\r\n4 - عدم شركت در مال\r\nربودن از مالى كه بين عده اى مشترك است از ناحيه يكى از شركاء سرقت نيست و در صورت وجود عنوان امانت ، خيانت است .\r\n\r\n5 - نبودن عنوان امانت\r\nاگر كسى مالى را به عنوان امانت در دست داشته باشد و آن را بربايد عمل او سرقت نيست بلكه خيانت است .\r\n\r\n6 - وجود حرز\r\nمال بايد در حرز باشد . يعنى در محلى حفظ شده باشد كه نتوان به نحو آشكار به آن دستبرد زد ، تشخيص حرز موكول به فهم عرف است .\r\n\r\n7 - ربودن پنهانى\r\nمال بايد به پنهانى ربوده شده باشد و وجود قهر و غلبه ظاهرى موجب سقوط حد است ، اگر چه به جهت استيلاى عدوانى مشمول كيفر مىباشد .\r\n","description":"","footnote":"","page_name":" 131 ","page_number":131},
  {"content":"\r\n\r\n8 - مباشرت كامل\r\nسارق بايد به جميع اركان تشكيل دهنده ، مباشرت كرده باشد به اين معنى كه مثلا :\r\nاگر كسى حرز را بشكند و ديگرى مال را بربايد حد از هر دو ساقط است .\r\n\r\n9 - نبودن عنوان فريب\r\nربودن مال با فريب دادن صاحب آن سرقت نيست . بلكه مشمول ساير عناوين جزايى است .\r\n\r\n10 - عدم عنوان ابوّت\r\nربودن پدر از مال فرزند خويش موجب حد نيست به خلاف عكس .\r\n\r\n11 - علم به حكم و موضوع\r\nسارق بايد عالم به حكم و موضوع سرقت بوده باشد و از اين روى اگر مالى بربايد به گمان اين كه سرقت نيست و يا مفهوم سرقت را در يابد ولى به حكم يعنى مجازات خاص جاهل باشد ، حد ساقط است .\r\nتبصره - اين اصل يكى از وجوه امتياز و اعتلاء نظام حقوقى اسلام است در مقابل اكثر ساير مكاتب كه « جهل به قانون را رافع مجازات نمىدانند » . البته جهلى كه رافع مسئوليت است بايد مبتنى بر تقصير فردى نباشد يعنى مستند بوده باشد بر وضع فرهنگى و اجتماعى عام كه احراز آن به عهده تشخيص حاكم است .\r\n\r\n12 - تحقق مادى سرقت\r\nآن چه كه موجب ثبوت حد مىشود تحقق مادى عنوان سرقت است و بدين گونه اگر مجرم به قصد سرقت مبادرت به ربودن مالى كند ، و ليكن برخى از شرايط موجود نباشد مثل اين كه مال در حرز نباشد حد ساقط است .\r\nتبصره - اين عنوان در مقابل دو عنصر ديگر تحقق جرم ، يعنى عنصر معنوى و قانونى ، يكى از شرايط است نه به اعتبار كلى .\r\nتكميل - در باب قصد سرقت و اقدام به آن با نظر به نفس عملى كه واقع مىشود\r\n","description":"","footnote":"","page_name":" 132 ","page_number":132},
  {"content":"\r\nتوجه به دو مسأله ضرورى است :\r\nالف - اگر كسى به قصد سرقت ، مالى را كه مثلا در حرز نيست بربايد هر چند كه حد از او ساقط است به عنوان غصب يا ساير عناوين ، مورد مجازات قرار خواهد گرفت .\r\nيعنى عمل او متّصف به عنوانى جزايى است كه البته سرقت نيست بلكه عنوان ديگرى از قبيل غصب است .\r\nب - و ليكن اگر كسى به قصد سرقت مالى را كه بعدا معلوم شود در مالكيت خود او بوده است بربايد ، از اين حيث نه تنها حد از او ساقط است ، تعزير نيز منتفى است ، زيرا عمل مورد ارتكاب و لو با وجود قصد سرقت ، اساسا عملى بوده است مباح ، آن چه كه هست اين است كه قصد سرقت كاشف از پليدى درون مرتكب است و در صورت تكرار آن با اقدام عملى ، حاكم مىتواند به عنوان تجرّى وى را تعزير كند .\r\n\r\n13 - بلوغ به سن قانونى\r\nسارق بايد به سن قانونى كه در مردان ورود به شانزده سالگى و در زنان داخل شدن در ده سالگى است بالغ شده باشد .\r\nتبصره - سارق اگر غير بالغ به سن قانونى باشد در صورت نيل به مرتبت آگاهى و تميز ، تعزير مىشود و در غير اين صورت يعنى به شرط اين كه غير مميز باشد مجازات مطلقا از او ساقط است .\r\n\r\n14 - اعتدال روانى\r\nارتكاب سرقت در حال جنون و ساير اختلالات روانى كه موجب ابهام در رفتار مىگردد موجب حد نيست . در اين گونه موارد بر حاكم است كه از باب اقدامات تأمينى تصميماتى صحيح اتخاذ كند و به موقع اجرا گذارد .\r\n\r\n15 - اختيار\r\nسرقت بايد به اختيار شخص سارق وقوع يافته باشد ، از اين روى :\r\nالف - اگر سرقت منبعث از اكراه بوده باشد حد ساقط است . اكراه عبارت است از مغلوبيت اراده مرتكب در مقابل اراده شخص ديگرى يا گروهى ديگر .\r\n","description":"","footnote":"","page_name":" 133 ","page_number":133},
  {"content":"\r\nب - اگر سرقت منبعث از اجبار بوده باشد ، حد نيز ساقط است . اجبار عبارت است از مسلوب الاراده بودن مرتكب در ارتكاب عمل .\r\nتبصره - فرق ميان اكراه و اجبار اين است كه در اكراه ، عمل با اراده مختل مغلوب ارتكاب مىشود و در اجبار اساسا اراده اى موجود نيست .\r\nج - اگر سرقت منبعث از اضطرار بوده باشد ، حد نيز ساقط است . اضطرار عبارت است از انفعال اراده ثانوى شخص تحت فاعليت عوامل مربوط با خود وى ، مانند فروختن كتابى مورد علاقه . مثلا : براى انجام عمل جراحى با فرض فقدان هزينه آن . در اين مثال اراده موجود است و اكراه و اجبارى هم در كار نيست . يعنى چنين نيست كه اراده صاحب كتاب مغلوب اراده ديگرى قرار گرفته ، يا كلا مسلوب شده باشد ، و ليكن عاملى مشخص كه مربوط با خود شخص است كه در اين مثال ضرورت انجام عمل جراحى و نبودن هزينه آن است ، اراده اى ثانوى در او ايجاد و وى را به فروش كتاب مورد علاقه خود وادار مىكند .\r\nتبصره 1 - ربودن مال غير با ورود هر يك از اين سه عنوان ( اكراه ، اجبار ، اضطرار ) تنها موجب سقوط حد نيست بلكه تعزير را هم نظر به فقدان سوء نيت ساقط مىگرداند .\r\nتبصره 2 - اگر اضطرار و اجبار به ربودن مال غير به حد خطر جانى برسد اعم از جان خود رباينده يا ديگرى به شرط انحصار نجات در سرقت ، ربودن مال مفروض البته به مقدارى كه رافع اضطرار يا اجبار باشد واجب است . النهايه با ضمان مثل يا قيمت آن . ( 1 )\r\n\r\n16 - عدم اضطرار عمومى\r\nاضطرار عمومى ممكن است مستند به يكى از عوامل سه گانه آتى بوده باشد :\r\nالف - حوادث طبيعى مانند خشكسالى و وقوع زلزله و شيوع بيمارىها به دنبال آن و غيرها .\r\nب - بحرانهاى اقتصادى .\r\n\r\n","description":"","footnote":"\r\n( 1 ) مسأله « اضطرار به طعام غير » كه از مسايل پويا و مترقّى فقه شيعه است در كتب فقهيّه به تفصيل مطرح است . از آن جمله بنگريد به : شيخ محمد حسن نجفى ره : جواهر الكلام ، كتاب الاطعمه و الاشربه ، تهران ، سنگى 1312 ، ص 73 - 72\r\n","page_name":" 134 ","page_number":134},
  {"content":"\r\n- اختلال اصول اقتصادى و اوضاع سياسى .\r\nملاك كلى اضطرار به نحوى كه قابل انطباق بر سه مورد مزبور باشد عبارت است از اضمحلال حقوق بنيادين انسانى و سقوط حيات آدميان در اختلال و تباهى . و اين ملاك در هر جامعه اى كه سيستم معقول زندگى در آن ، چه از ره گذر عوامل مخرّب طبيعى و چه به توسط اوضاع اجتماعى اعم از اعمال قدرتهاى جابرانه و استثمارهاى ستمگرانه و جنگهاى خانمان برانداز و غيرها متلاشى گردد به چشم مىخورد و در چنين شرايطى احتمال اضطرار به سرقت و جهل به موضوع و حكم و اضطرار شخصى ( در مقابل اضطرار عمومى كه مورد بحث است ) و زوال حرز و حراست از اموال چنان به قوّت مىرسد كه احراز تحقق اركان مربوطه به عنوان سرقت در نظر قاضى صالح به علم و عمل ، چنان دشوار مىنمايد كه گويى محال است و مأخذ اين معنى همانا حكم حياتى در آن پايمال گرديده است . ( 1 )\r\n\r\n17 - حصول مالكيت بر مال مسروق از ناحيه سارق\r\nقبل از محاكمه موجب سقوط حد است .\r\n\r\n18 - اگر سارق قبل از محاكمه توبه كند حد ساقط مىگردد\r\nتبصره - اگر توبه صورى و براى فرار از مجازات باشد موجب سقوط حد نيست ملاك توبه صورى تكرار سرقت است و احراز اين كه توبه صورى است تحت ضوابطى با حاكم است .\r\n\r\n19 - اگر سارق نزد حاكم اقرار به سرقت و متعاقبا توبه كند\r\nنوع مجازات او به عهده تشخيص حاكم است .\r\n\r\n","description":"","footnote":"\r\n( 1 ) يكى از ادلَّه اشتراط عنوان عدم اضطرار عمومى در تحقق سرقت تقرير حضرت رضا عليه السّلام است كه فرموده است قضيه چنين است كه : سارقى را كه دستگير شده بود و مأمون مىخواست بر وى اجراى حد كند ، سارق گفت : من به اختيار سرقت نكردم بلكه تو بودى كه مرا از حق خويش محروم گرداندى ! حد الهى را نخست بر خويش جارى كن و آنگاه بر ديگران و امام عليه السّلام قول وى را تقرير فرمود . بنگريد به « عيون اخبار الرضا عليه السّلام » باب 58\r\n","page_name":" 135 ","page_number":135},
  {"content":"\r\n\r\n20 - ارعاب سارق\r\nدر مراحل تحقيق و ايراد ضرب به وى كه منجر به رد مال مسروق گردد موجب سقوط حد است .\r\n\r\n21 - اثبات سرقت منوط است به دو بار اقرار صريح سارق\r\nو اگر سارق يك بار اقرار كند حد ساقط است و ليكن مال از او اخذ مىشود .\r\n\r\n22 - در صورتى كه اثبات سرقت مبتنى بر غير اقرار متهم باشد\r\nبايسته است كه دو شاهد عادل با استناد به حس و به دور از كمترين اختلافى در مشخصات زمانى و مكانى و ساير وقايع مربوط به واقعه سرقت و مال مسروق ، عليه وى اداى شهادت كنند .\r\n\r\n23 - اجراى حد ، موقوف است به مطالبهء مالك مال مسروق\r\nهر چند كه بيّنه قائم بوده باشد و از اين روى اگر مالك ، مال مسروق را قبل از محاكمه به سارق هبه كند يا از قطع دست وى درگذرد حد ساقط است .\r\n\r\n24 - بر حاكم است كه تا مىتواند متهم را از اقرار صريح به ارتكاب سرقت باز دارد\r\nبدين معنى كه عذرهايى را كه محتمل باشد به دو تلقين كند مثل اين كه سؤال كند آيا اضطرار نداشتى ؟ آيا مال در حرز بود ؟ آيا حكم سرقت را مىدانستى ؟ تا آنجايى كه سارق از كرده خود پشيمان گردد و توبه كند و حد از او ساقط شود .\r\n\r\n25 - عروض هر شبهه اى اعم از موضوعى و حكمى در هر يك از اركان سرقت موجب سقوط حد است :\r\nكه مبتنى است بر قاعده مسلَّمه « تدرأ الحدود بالشبهات » و اين قاعده از روايت معتبره « ادرؤا الحدود بالشبهات » اصطياد شده است .\r\n\r\n26 - مسايل مربوط به اركان تشكيل دهنده و فروع سرقت\r\nمنحصر به مطالب مزبوره نيست و براى تحقيق جامع آن بايد به كتابهاى حدود مراجعه كرد .\r\n","description":"","footnote":"","page_name":" 136 ","page_number":136},
  {"content":"\r\n\r\nاستنتاج\r\nنتيجه اى كه از اين تحقيق مجمل به دست مىآيد اين است كه حكم اجراى حد بر سارق يعنى بريدن دست وى بيشتر شبيه است به امورى كه در حقوق جديد به « اقدامات تأمينى » نام بردار است تا به مجازاتى كه رأسا در باب مجرمين اعمال مىگردد .\r\nاين حكم به منزله شمشير برهنه اى است كه به دست فرشته چشم بسته عدالت بالا رفته است بىآن كه به روزگارانى دراز بر سر كسى فرود آيد . اگر نظام تعليم و تربيت فردى و نظام اجتماعى و اقتصادى صبغه اى منطقى پذيرد بر مبناى اشتراط اركانى كه به اجمال آن را در شرايط تحقق عنوان سرقت منتهى به حد بر شمرديم ممكن است نسلها بيايند و بروند و اين شمشير بر سر كسى فرود نيايد ( 1 ) . با ذكر دو مطلب ديگر اين تحقيق مجمل را به پايان مىبريم .\r\n1 - اگر سارق پس از مجازات واقعا توبه كند بدون ترديد هم چنان كه در پيشگاه الهى شخصيت انسانى خود را باز مىيابد از حيث اجتماعى نيز حيثيت او اعاده مىشود و در صورت استجماع شرايط مىتواند متصدّى والاترين مقامات اجتماعى گردد .\r\n2 - دست بريده سارق كه با عنايت به شرايط تحقق سرقت منتهى به اجراى حد گشته ، بايد از مظاهر تامّه عنوان انسان ضد اجتماعى دانست كه به خودى خود عاملى است عمده در جهت پيشگيرى جرايم كه اينك يكى از مباحث عمده حقوق جزاى جديد و جامعه شناسى و علم النفس جزايى است و چون اين عامل با عامل ديگرى كه تعليم و تربيت صحيح فردى و مديريت منطقى سيستم اجتماعى و اقتصادى باشد در آميزد ، ممكن است ارتكاب اين عمل ضد اجتماعى را تا مراحل بسيار پايينى فرود آورد .\r\n\r\n","description":"","footnote":"\r\n( 1 ) باز تكرار مىكنيم و توجه مىدهيم كه سقوط حد به معناى سقوط مطلق مجازات نيست كه بگويند تعليق سرقت به اين شرايط حد ساقط مىگردد و ليكن تعزير موجود است .\r\n","page_name":" 137 ","page_number":137},
  {"content":"\r\n\r\nتكمله\r\nغالبى از فقهاء عظام ، كتاب الحدود نوشته‌اند كه مسايل سرقت هم چون ساير عناوين جزايى در آن مطرح است و جهت توسع در بحث و تتبع تام ، مراجعه به اكثر آن كتب واجب است . بعد از اتمام رساله حاضر بر آن شديم كه فهرستى از آن كتب به عنوان تكمله ايراد كنيم مگر كار اهل تحقيق را آسان گرداند و ليكن بدى بخت را از ره گذر ضيق مجال و تشتت احوال جز به كتابى چند كه موجود بود دست نيافتيم .\r\nاينك محل بحث را در آن كتب و برخى از كتب اخبارى كه از مبانى استنباط احكام است معين مىگردانيم كه در حد خويش به كار اهل تحقيق آيد و ملاك كليات مسايل را فرا دست دهد . و الله الموفّق 1 - شيخ الطائفه ابو جعفر الطوسي : تهذيب الاحكام ، النجف ، دار الكتب الاسلاميه 1962 ، جلد 10 ، صفحه 99 - 137 2 - ايضا : النهاية في مجرد الفقه و الفتاوى ، بيروت ، دار الكتب ، 1970 ، صفحه 714 - 719 3 - ايضا : المبسوط ، تهران ، مرتضوى ، ظاهرا 1387 ، جلد 8 ، صفحه 19 - 46 4 - ايضا : الاستبصار فيما اختلف من الاخبار ، النجف ، دار الكتب الاسلاميه ، 1956 جلد 3 ، صفحه 238 - 252 5 - محقق حلى : شرايع الاسلام فى مسائل الحلال و الحرام ، النجف ، المطبعة العلمية ، 1969 ، جلد 4 ، صفحه 172 - 179 6 - علَّامه حلَّى : قواعد الاحكام فى معرفة الحلال و الحرام ، ظاهرا تهران ، جيلانى شفتى ( سنگى ) ، 1329 ، صفحه 264 - 271\r\n","description":"","footnote":"","page_name":" 138 ","page_number":138},
  {"content":"\r\n7 - ايضا : تبصرة المتعلمين فى احكام الدين ، تهران - اسلاميه ، 1355 ، جلد 2 ، صفحه 751 - 754 ، نيز ترجمه و شرح مجمل آن به خامه مرحوم مبرور علَّامه كبير حاج ميرزا ابو الحسن شعرانى قدس سرّه كه با متن به طبع رسيده است .\r\n8 - شهيد ثانى : مسالك الشريعة ، تبريز ، آقا عبد الله ، ( سنگى ) 1285 ، صفحه 549 - 558 9 - مقدس اردبيلى : زبدة البيان في احكام القرآن ، تهران - مرتضوى ، ظاهرا 1386 صفحه 663 - 664 10 - شيخ حر عاملى : وسايل الشيعه إلى تحصيل مسائل الشريعه ، بيروت دار احياء التراث العربي ، افست تهران ، 1388 ، جلد 18 ، صفحه 481 - 532 11 - فاضل هندى ( كاشف اللثام ) : كشف اللثام فى شرح قواعد الاحكام ، تهران - حاج عبد المحمد ( كذا ) 1274 ، كتاب الحدود المقصد السادس ( بلا صفحه ) 12 - آقا سيد على طباطبايى : رياض المسائل فى بيان الاحكام بالدلائل ( معروف به شرح كبير ) ظاهرا تبريز : حاج احمد آقا ( سنگى ) ، 1308 ، صفحه 491 - 503 13 - آية الله العظمى خويى قدس سرّه : مبانى تكملة المنهاج ، النجف مطبعة الآداب ، 1975 ، جلد 1 ، صفحه 279 - 317\r\n","description":"","footnote":"","page_name":" 139 ","page_number":139},
  {"content":"\r\n","description":"","footnote":"","page_name":" 140 ","page_number":140},
  {"content":"\r\n\r\nمقايسهء حقوق بشر از ديدگاه غرب و فقه و حقوق اسلامى\r\n","description":"","footnote":"","page_name":" 141 ","page_number":141},
  {"content":"\r\n","description":"","footnote":"","page_name":" 142 ","page_number":142},
  {"content":"\r\nمقايسهء حقوق بشر در اسلام و غرب و تطبيق آن دو با يكديگر\r\n\r\nمقدمه\r\nدر سال 1370 پس از تدريس و تحقيق در دو نظام حقوق بشر از ديدگاه اسلام و شركت در كنفرانسهاى بين المللى داخلى و خارجى در موضوع مزبور ، كتابى به نام « تحقيق در دو نظام حقوق جهانى بشر از ديدگاه اسلام و غرب و تطبيق آن دو بر يكديگر » تأليف نمودم . در آن كتاب ، تاريخ و فلسفهء حقوق جهانى بشر را از ابعاد مختلف به طور نسبتا مشروح مورد تحقيق و بررسى قرار دادم . در اين رساله كوشش شده است كه تنها مواد حقوق مزبور از دو ديدگاه فوق با تحليل و بررسى در مشتركات و تفاوتهاى آنها مطرح گردد . ( 1 )\r\n\r\n","description":"","footnote":"\r\n( 1 ) در اين مقاله ، مواد اعلاميه جهانى حقوق بشر در اسلام ، پيشنهادى و مصوّب سازمان كنفرانس اسلامى در سال 1990 با اعلاميه حقوق بشر مصوّب سازمان ملل متحد مقايسه و تطبيق شده است . روش بحث به ترتيب ذيل است :\r\nابتدا حق اساسى كلى مورد بررسى و تحقيق قرار گرفته است . سپس ماده مربوطه به آن از اعلاميه اسلامى و اعلاميهء سازمان ملل ذكر گرديده و آنگاه مشتركات هر دو مطرح مىشوند . در مرحلهء نهايى تفاوتهاى موجود بين دو نظام و امتيازات حقوق اسلامى بيان شده‌اند . عناوين حقوق اساسى كلى در اسلام كه مبانى حقوق بشر اسلامى را تشكيل مىدهند و سير مباحث بر اساس آنها در اين مقاله آورده شده است ، عبارتند از : 1 - حق حيات شايسته 2 - حق كرامت 3 - حق تعليم و تربيت 4 - حق آزادى مسئولانه 5 - حق مساوات در مقابل قوانين . ( رجوع شود به كتاب تحقيق در دو نظام حقوق جهانى بشر از ديدگاه اسلام و غرب و تطبيق آن دو با يكديگر ص 238 - 204 ( تأليف محمد تقى جعفرى )\r\n","page_name":" 143 ","page_number":143},
  {"content":"\r\n\r\n1 - حقّ حيات شايسته\r\n\r\nحقوق بشر در اسلام مادهء يكم\r\nالف - حيات عطاى خداوندى است و حق حيات براى همهء انسانها تضمين شده است و همهء دولتها و جمعيتها و افراد مكلَّفند به حمايت و دفاع از حق حيات در مقابل هر گونه تعدّى و وارد شدن هر گونه اخلال بر بقاى طبيعى آن ، مانند بيمارىها و بلاهاى طبيعى و انسانى ، و جايز نيست جدا كردن هيچ روحى از بدن بدون مقتضى شرعى .\r\nب - استفاده از هر وسيله اى براى نابودى چشمه سار حيات بشرى ، اعم از كلى و جزئى ، حرام است .\r\nج - حفظ ادامهء حيات بشرى تا آنجا كه خدا بخواهد واجب است ، خواه محافظت هر فردى بر حيات خود در مقابل تعدّى ديگران يا تعدّى بر خويشتن ( مانند انتحار ) يا محافظت او در بارهء حيات ديگران .\r\nد - واجب است بر هر كسى كه مورد استضعاف قرار گرفته و حيات و كرامت او از ناحيهء عوامل طبيعى يا از طرف قدرتمندان مورد تهديد واقع شده است ، قيام كند به دفع استضعاف و دفع خطر از حيات و كرامت خويشتن به هر نحو مشروعى كه توانايى آن را دارد . و هر كس كه به انجام اين تكليف قيام نكند ، عامل خطر و ظالم را در مستضعف ساختن و تهديد حيات و كرامت خود كمك كرده است . چنين شخصى از كسانى است كه « هنگامى كه فرشتگان آنان را در حال مرگ در وضعى در مىيابند كه تن به استضعاف داده و ظلم بر خويشتن نموده‌اند . از آنان مىپرسند : شما در زندگى دنيوى در چه حال بوديد ؟ آنان پاسخ مىدهند : ما در روى زمين مستضعف بوديم . فرشتگان مىگويند : آيا زمين خدا پهناور نبود تا در آن هجرت كنيد ؟ آنان كسانى هستند كه منزلگه\r\n","description":"","footnote":"","page_name":" 144 ","page_number":144},
  {"content":"\r\nنهايى آنان دوزخ است ، و دوزخ سرنوشت بدى است . ( 1 ) وجوب مهاجرت در روى زمين پهناور خداوندى ، مثالى است براى بيان يكى از وسايل نجات دادن خويشتن از ظلم و استضعاف .\r\nه - اسقاط جنين حرام است مگر به جهت ضرورتى كه شرع - با نظر به آن - تجويز نمايد . ( 2 )\r\n\r\nحقوق بشر از ديدگاه غرب مادّه سوم\r\nهر كس حق زندگى ، آزادى و امنيت شخصى دارد .\r\n\r\nمادّه پنجم\r\nاحدى را نمىتوان تحت شكنجه يا مجازات يا رفتارى قرار داد كه ظالمانه و يا بر خلاف انسانيت و شئون بشرى يا موهن باشد .\r\nتوضيح - بدان جهت كه تفكيك و تنظيم مواد حقوق بشر در اسلام در مباحث اين كتاب بر مبناى اصول كلى اساسى حقوق و آزادىها انجام گرفته ، و اين تفكيك و تنظيم در حقوق بشر از ديدگاه غرب مراعات نشده است ، لذا ما مجبور شديم موارد مشابه را كه در مجراى تطبيق و مقايسه قرار مىدهيم ، آن حق و تكليف را كه به اصل كلى اساسى ديگرى مربوط است در همان مورد تذكر دهيم و تحقيق مشروح در بارهء آن را به مورد خود موكول نماييم ، مانند مادّه سوم از مواد حقوق بشر از ديدگاه غرب كه سه حق را در يك مادّه گنجانيده است : « مادّه سوم - هر كس حق زندگى ، آزادى و امنيت شخصى دارد » .\r\nهمان گونه كه ملاحظه مىشود ، در اين ماده ، سه حق ( حق حيات ، حق آزادى ، حق امنيت ) كه با يكديگر مغايرت دارند با هم ذكر شده‌اند . ما در اين موارد ، حقّى را كه به\r\n\r\n","description":"","footnote":"\r\n( 1 ) سوره نساء ، آيه 97\r\n( 2 ) توضيحات و استدلالهاى مربوط به مواد هر يك از اصول اساسى حقوق ( حق حيات ، كرامت ، تعليم و تربيت ، آزادى مسئولانه و مساوات ) به طور مشروح تحت عنوان كلى آن اصل مطرح شده است ، لذا در مباحث مقايسه اى و تطبيقى نيازى به تكرار آنها نيست .\r\n","page_name":" 145 ","page_number":145},
  {"content":"\r\nاصل اساسى حق مورد تحقيق مربوط مىشود بررسى مىكنيم و حقوقى را كه مربوط به حق مورد تحقيق نيست به مبحث مربوط به خود موكول مىنماييم . ( 1 )\r\n\r\nمشتركات :\r\n1 - حق حيات شايسته 2 - حق آزادى 3 - حق امنيت 4 - ممنوعيت شكنجه 5 - ممنوعيت مجازات و هر گونه رفتار ظالمانه 6 - ممنوعيت رفتار بر خلاف شئون انسانيت ( اهانت ) همهء اين حقوق مورد توافق دو نظام حقوقى اسلامى و غربى هستند ، كه در حقيقت مىتوان گفت از جملهء حقوق طبيعى و انسانى بديهى به شمار مىروند .\r\n\r\nتفاوتهاى دو نظام حقوقى از ديدگاه اسلام و غرب\r\n1 - حقوق بشر در اسلام در مادّه يكم ( بند الف ) حيات را يك عطاى خداوندى مىداند و اين استناد در حقوق جهانى بشر از ديدگاه غرب وجود ندارد . معناى اين سكوت ، يعنى عدم توجه به اين كه انسان به كدامين حقيقت به عنوان مبدأ وجودى مستند است ، ارزش آن حقوقى را كه بر پايهء يك انسان مجهول الهوية و الاصل استوار شده است از بين مىبرد ، يا حد اقل ارزش آن حقوق را در ابهام غير قابل تفسير فرو مىبرد و طبيعى است كه اين ابهام باعث مىشود كه هيچ كس نتواند با تكيه بر چنين حقوقى از همهء انسانها كه مواد اين حقوق ، يا به كلى و يا در بعضى از موارد به نفع آنان نيست مطالبهء\r\n\r\n","description":"","footnote":"\r\n( 1 ) ترديدى نيست در اين كه مواد مربوط به حقوق و آزادىهاى بشر در هر دو نظام حقوقى ( از ديدگاه اسلام تدوين شدهء كنفرانس اسلامى و از ديدگاه غرب ) با نظر به اصول كلى حقوق ( حق حيات ، حق كرامت ، حق تعليم و تربيت ، حق آزادى مسئولانه و حق مساوات ) آن چنان معيّن و مشخص و تفكيك شده نيست كه هر يك از آن مواد مخصوص يكى از آن اصول كلى باشد ( يك ماده مخلوطى از دو يا سه يا از اصول كلى است ) ، لذا ما در هر مورد ، هر يك از آن مواد را با توجه به اصول پنج گانه ( مندرج در صفحات 272 و 171 كتاب حقوق جهانى بشر ) تحليل نموديم .\r\n","page_name":" 146 ","page_number":146},
  {"content":"\r\nمجاهدات و فداكارى در راه ايفا و اجراى آن بنمايد .\r\nاين كه در مادّه اول از اعلاميهء حقوق بشر از ديدگاه غرب مىگويد : « انسان داراى موهبت خرد و وجدان مىباشد » اگر چه مىتواند نوعى اشاره به جنبهء ما وراى طبيعى انسان و وابستگى او به خداوند متعال داشته باشد ولى اين اشاره نمىتواند ارزشى را براى بنى نوع انسان از آن جهت كه وابسته به خدا است اثبات نمايد بلكه همين مقدار اثبات مىكند كه انسان يك بعد فوق طبيعى دارد .\r\n2 - با اين كه مقدمهء حقوق بشر از ديدگاه غرب اشاره اى به مكلَّف بودن دولتها و جوامع براى اجراى مواد مربوط به حق حيات در ضمن لزوم اجراى همهء مواد حقوق بشر نموده است ، ولى بدان جهت كه تا كنون دول عضو و جوامع آنها بلكه همهء دول دنيا و اقوام و مللى كه در آن زندگى مىكنند نتوانسته‌اند در مديريت سياسى و فرهنگى و مذهبى و اخلاقى و اقتصادى خود به ايده‌ها و حقوق و تكاليف مشترك به حد كافى برسند ، لذا اجراى مواد حقوق بشر ، از آن جمله مواد مربوط به حق حيات نيز هر گز مستند به پذيرش واقعى ذات خود مواد حقوق نبوده بلكه از يك جهت مىتوان گفت ، با اختلافات بسيار با اهميّتى كه دولتها و جوامع دنيا در امور مزبور ( سياست و فرهنگ و مذهب و اخلاق و اقتصاد ) دارند ، محال است كه روزى فرا رسد كه همهء آن دولتها و جوامع ، با استناد به حق بودن مواد حقوقى و تكليفى ، نظام حقوق بشر از ديدگاه غرب را مطلق به پذيرند و به آن عمل كنند . در نتيجه بايد گفت كه عامل حقيقى اجراى اين مواد ، سلطه‌هاى سياسى غالب دنيا و براى انگيزهء منافع خود آن سلطه‌ها خواهد بود .\r\n3 - در بند « ب » از مادّه يكم حقوق بشر در اسلام استفاده براى نابود كردن چشمه سار حيات بشرى ، به هر وسيله اى كه باشد ( اعم از كلى و جزئى ) ، حرام شده است ، در صورتى كه در مواد حقوق بشر از ديدگاه غرب ، نه خود اين ممنوعيت و نه كسانى كه براى مراعات حق حيات به طور عام مكلَّفند مقرّر نشده است . ممكن است گفته شود كه در اعلاميهء حقوق بشر از ديدگاه غرب در ماده سوم با كمال صراحت حق حيات براى عموم انسانها مطرح شده است و اين طرح براى منظور فوق كفايت مىكند .\r\nيا به عبارت ديگر - كه با اصطلاح اصولى نيز قابل تطبيق است - هنگامى كه قانون با كمال صراحت حق حيات را براى هر كس كه ظهور عام آن در هر انسان به طور فرد فرد\r\n","description":"","footnote":"","page_name":" 147 ","page_number":147},
  {"content":"\r\nكاملا روشن است تثبيت نمود ، به طريق اولى ، سلب حق حيات انسانها به طور دسته جمعى يا به طورى كه به ريشه كن كردن حيات انسانها منتهى شود ممنوع مىگردد . اين مطلب فى نفسه صحيح است اما در موارد حقوقى ، هر اندازه مواد و بندها با صراحت بيان شوند ، از تكيه بر استلزام و اولويت و غير ذلك بهتر است كه در محاورات معمولى مىتوان روى آنها تكيه كرد . زيرا در حقوق ، به جهت حساسيت شديدى كه در حق و تكليف وجود دارد ، شايسته تر آن است كه تكيه به نص و صراحت باشد .\r\n4 - در بند « ج » مسأله اى وجود دارد كه سخت قابل توجه است و آن اين است كه « حفظ ادامهء حيات بشرى تا آنجا كه خدا بخواهد واجب است » .\r\nمعناى اين تكليف آن نيست كه ما نخست بايد مشيّت و ارادهء خدا را در بارهء مدت ادامه زندگى انسانها به دست بياوريم و سپس براى ابقاى حيات در آن مدت بكوشيم ، بلكه منظور اين است كه نه تنها نبايد از طرف هيچ انسانى عامل قطع ادامهء حيات يك بشر به وجود بيايد بلكه ، تا آنجا كه مقتضى ادامهء حيات محتمل است ، بايد براى ابقاى آن مقتضى اقدام نماييم .\r\nدر اين بند تكاليفى معين شده است كه معلوم مىدارد حق حيات يك حكم بسيار با اهميّتى است و همان گونه كه قابل نقل و انتقال و اسقاط نيست ، نسبت به همهء افراد انسانى تعميم دارد حتى در بارهء خود انسان . توضيح اين حكم چنين است :\r\nالف - واجب است محافظت هر فردى به حيات خود ، و هيچ كس نمىتواند بگويد كه حيات من مربوط به خود من است و من مىخواهم آن را از بين ببرم ! يا حق بهره بردارى از آن را به ديگرى واگذار مىكنم ! و يا آن را به ديگرى مىفروشم ! و غير ذلك از تصرفات .\r\nب - واجب است بر هر كسى كه مورد استضعاف قرار گرفته و حيات و كرامت او از ناحيهء عوامل طبيعى يا از طرف قدرتمندان تهديد مىگردد به دفع استضعاف و دفع خطر از حيات و كرامت خويشتن قيام كند به هر نحو مشروعى كه توانايى آن را دارد . و هر كس به انجام اين تكليف قيام نكند ، در مستضعف ساختن خود و تهديد حيات و كرامت خويشتن ، به ظالم و يا علت طبيعى كه موجب ناتوانى او در حوزهء حيات و كرامت خود شده كمك نموده است . چنين شخصى مرتكب بزرگترين معصيت گشته كه در قرآن\r\n","description":"","footnote":"","page_name":" 148 ","page_number":148},
  {"content":"\r\nوعدهء دوزخ به آن داده شده است . و همان گونه كه در مواد حقوق جهانى بشر از ديدگاه غرب مىبينيم متأسفانه اين دو تكليف بسيار با اهميّت مطرح نگشته است .\r\n5 - بند « ه » در اين ماده چنين است : « اسقاط جنين حرام است مگر به جهت ضرورتى كه شرع با نظر به آن تجويز نمايد » .\r\nاين حكم از روشنترين دلايل ارزش و احترام و كرامت حيات انسانى است . و با توجه به اين حكم ثابت مىشود كه حقوق اسلام انسان را از هنگام قرار گرفتن در نخستين مراحل وجود ، داراى حق حيات مىداند تا آنگاه كه آخرين نفس را بر آورده و ديده از اين دنيا بربندد . و اين حق بزرگ و عامل اثبات ارزش و كرامت حيات انسانى ، در حقوق غرب وجود ندارد .\r\n\r\nحقوق بشر از ديدگاه اسلام مادّه دوم\r\n( 1 ) الف - هر انسانى حق دارد وضع بهداشت و برخوردارى از خدمات اجتماعى او و خانواده اش از طرف جامعه و دولت ، با آماده كردن همهء وسايل عمومى كه وضع بهداشت و زندگى اجتماعى به آنها نيازمند است ، در حدود امكانات تأمين و مراعات شود . ( 2 ) ب - دولت بايد حق هر انسانى را در يك زندگى با كرامت كه كفايت او و اشخاص تحت كفالت او را تحقق ببخشد ضمانت نمايد . موضوع اين حق شامل خوراك و پوشاك و مسكن و تعليم و تربيت و معالجات و ديگر نيازهاى اساسى است . ( 3 )\r\n\r\n","description":"","footnote":"\r\n( 1 ) در كنفرانس قاهره يك بند به عنوان « د » كه گفته شده در كنفرانس تهران وجود نداشته است در ماده دوم اضافه شده و آن اين است : « سلامت بدن انسان حقى است محفوظ و تعدّى بر آن جايز نيست ، چنان كه تصرّف در سلامت بدن جايز نيست مگر با مجوز شرعى » . در صورتى كه مضمون اين بند در بند « ب » ماده دوم و نيز در ماده چهارم آمده است .\r\n( 2 ) بند « الف » اين ماده از اعلاميهء حقوق بشر را كه در كنفرانس اسلامى بود ، در بند « د » ماده ششم در حق اساسى و كلى « كرامت » آورديم زيرا اين بند مربوط به حق كرامت است .\r\n( 3 ) اين بند قابل تحليل است به :\r\nيك - حق كرامت ( دولت بايد حق هر انسانى را در يك زندگى با كرامت ، كه كفايت او و اشخاص تحت كفالت او را تحقق ببخشد ، ضمانت كند ) .\r\nدو - حق حيات ( موضوع اين حق شامل خوراك و پوشاك و مسكن و تعليم و تربيت و معالجه است ) .\r\nسه - ديگر حقوق ( و ديگر نيازهاى اساسى انسان ) .\r\n","page_name":" 149 ","page_number":149},
  {"content":"\r\nتبصره - برخوردارى از خدمات اجتماعى و زندگى با كرامت براى كسانى است كه ، با ارادهء آزاد خود ، شايستگى خدمات اجتماعى و كرامت انسانى را از خود سلب نكرده باشند .\r\n\r\nحقوق بشر از ديدگاه غرب مادّه بيست و پنجم\r\n1 - هر كس حق دارد كه سطح زندگانى او سلامت و رفاه خود و خانواده اش را از حيث خوراك و مسكن و مراقبتهاى طبى و خدمات لازم اجتماعى تأمين كند ، و همچنين حق دارد كه در مواقع بىكارى ، بيمارى ، نقص اعضاء ، بيوه گى ، پيرى يا در تمام موارد ديگر كه به علل خارج از ارادهء انسان ، وسايل امرار معاش از دست رفته باشد از شرايط آبرومندانهء زندگى برخوردار شود . ( 1 )\r\n\r\nمشتركات :\r\n1 - تأمين وضع بهداشتى با هر وسيلهء ممكن .\r\n2 - برخوردارى از خدمات اجتماعى .\r\n3 - زندگى با كرامت . وسايل اين گونه زندگى شامل خوراك ، پوشاك ، مسكن ، معالجات و ديگر نيازهاى اساسى است .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - در حقوق بشر از ديدگاه اسلام ، موضوع تأمين زندگى با كيفيت مطلوب آن ، با در نظر گرفتن شرايط محيط و زندگى اجتماعى يك جامعه مقرّر مىگردد . اين حكم شامل همهء حالات زندگى انسانى و براى همهء افراد است و نيز شامل مواقع بىكارى ، بيمارى ، نقص اعضاء ، بيوه گى ، پيرى و همه موارد نيازهاى اساسى مىشود ، در صورتى كه اين\r\n\r\n","description":"","footnote":"\r\n( 1 ) - بند 2 اين ماده در مادهء يازدهم و تفسير آن خواهد آمد .\r\n","page_name":" 150 ","page_number":150},
  {"content":"\r\nتعميم در حقوق بشر از ديدگاه غرب مشروحا و با ذكر موارد بيان شده است . لذا تفاوت عمده اى ميان دو نظام حقوقى در بارهء حق مزبور وجود ندارد . ( 1 ) 2 - در حقوق بشر از ديدگاه اسلام ، زندگى مطلوبى كه براى انسانهاى جامعه در نظر گرفته شده عبارت است از زندگى با كرامت انسانى كه قطعا با نظر به همه اصول و قواعد انسانى براى زندگى مناسبتر است از تفسير زندگى مطلوب به « رفاه » زيرا در مفهوم رفاه نوعى اضافه بر كرامت وجود دارد كه با توجه به وضع حيات همه انسانهاى كرهء زمين براى يك جامعه و فقط در يك جامعه براى بعضى از افراد منطقى نيست . و اين همان معنا است كه در حدود هشت آيه از قرآن مجيد آن را با كلمهء « ترف » مورد توبيخ و ممنوعيت قرار داده است . مگر اين كه گفته شود مقصود از « رفاه » معنايى شبيه به آسايش است كه مىتواند با كرامت در زندگى مساوى باشد .\r\n\r\nحقوق بشر از ديدگاه اسلام ماده سوم\r\nالف - در حالت جنگ و نزاعهاى مسلحانه جايز نيست كشتن كسانى كه در جنگ و نزاع شركت نكرده‌اند ، مانند كهنسالان و زنان و كودكان . و مجروحين و بيماران حق دارند كه معالجه شوند و اسير حق دارد كه اطعام شود و مسكن و پوشاك داشته باشد و مثله كردن كشته شدگان حرام است و جايز است تبادل اسيران و اجتماع خانواده هايى كه موقعيتهاى جنگى آنان را از يكديگر جدا كرده است به مقتضاى احكام شرع . ( 2 )\r\n\r\n","description":"","footnote":"\r\n( 1 ) تنها به عنوان نمونه به ذكر يك دليل براى اثبات تعميم حق مزبور قناعت مىكنيم : در كتاب وسايل ، شيخ حرّ عاملى در كتاب جهاد ( ص 49 مجلد 11 ) از تهذيب شيخ طوسى چنين نقل كرده است : مردى كهنسال كه نابينا بود در حالى كه گدايى مىكرد مىگذشت . امير المؤمنين على عليه السّلام او را ديد ، به مردمى كه در آنجا بودند فرمود : اين چيست ؟ ! يعنى گدايى در جامعهء اسلامى براى چه ؟ گفتند : يا امير المؤمنين ! مردى است نصرانى . آن حضرت فرمود : شما از كار اين مرد در جوانى او سود برده‌ايد ، اكنون كه پير شده است او را از حق خود ( حيات و كارى كه انجام داده است ) محروم نموده‌ايد ؟ ! از بيت المال مقرّرى به او بدهيد .\r\n( 2 ) بند « الف » در ماده سوم تحليل مىشود به :\r\nيك - حق حيات ( در حالت جنگ و نزاعهاى مسلحانه جايز نيست كشتن كسانى كه در جنگ و نزاع شركت نكرده‌اند ) .\r\nدو - حق آزادى ( و جايز است تبادل اسيران و ديدار و اجتماع خانواده هايى كه موقعيتهاى جنگى آنان را از يكديگر جدا كرده است ) .\r\nسه - حق حيات و فروع آن ( جايز نيست بريدن درخت يا نابود كردن مزارع و حيوانات غير موذى - اعم از اهلى و غير اهلى - و تخريب ساختمانها و جايگاههاى مختلف آباديها « مساكن به طور عام » به وسيله كوبيدن و شكستن و كندن و غير ذلك ) .\r\nدر كنفرانس قاهره كلمهء « الحرب » ( جنگ ) حذف و به جاى آن از كلمه « استخدام القوه » استفاده شده است . اين حذف صحيح به نظر نمىرسد . زيرا توسل به « قوه » و نيز بهره بردارى از آن در روياروييهاى خصمانه داراى معناى وسيعى است و شامل مواردى مىشود كه كشتار و اسارت و جدايى خانواده‌ها در آنها وجود نداشته باشد ، مگر گفته شود كه آن موارد از استخدام قوه منظور است كه به امور مزبور منتهى گردد .\r\nهمچنين اعلاميهء كنفرانس قاهره تبادل اسيران و ديدار خانواده‌ها و اجتماع آنها را كه شرايط جنگى آنان را از يكديگر جدا كرده است واجب مىداند ، در صورتى كه در كنفرانس تهران جايز شمرده شده بود . در اين مورد بايد در نظر گرفت كه چون موقعيتها و شرايط جنگ و بعد از جنگ در امتداد زمان و در محيطهاى گوناگون متفاوت است ، بنا بر اين ، نمىتوان به طور مطلق حكم به وجوب يا جواز صادر كرد بلكه بايد حكم را در اين موارد موكول به مقتضيات موقعيتها نمود .\r\n","page_name":" 151 ","page_number":151},
  {"content":"\r\n\r\nحقوق بشر از ديدگاه غرب\r\nاين ماده در اعلاميه جهانى حقوق بشر از ديدگاه غرب وجود ندارد . لذا لازم است كه در تأليفات صاحب نظران حقوق بشر در غرب علت يا علل اين مسأله بررسى شود كه به چه علت اين ماده ، كه مىتوان گفت يكى از با اهميّتترين مواد حقوق بشر به شمار مىرود ، در اين اعلاميه نيامده است ؟ ممكن است گفته شود كه اين ماده و مواد مشابه آن معمولا در حقوق و قوانين جنگ و صلح در عرصه بين المللى مورد توجه و تدوين قرار مىگيرد . اين پاسخ صحيح به نظر نمىرسد ، زيرا اگر اين گونه حقوق انسانى عالى در اعلاميه هايى مانند همين اعلاميه ( حقوق بشر ) مورد توجه جدى قرار بگيرد و براى افراد و گروهها و دول و جوامع بشرى اهميّت آن اثبات شود از بسيارى اخلالگريها در بارهء حيات و شئون آن جلوگيرى مىشود ، به اضافه اين كه مىبايست اين حقوق\r\n","description":"","footnote":"","page_name":" 152 ","page_number":152},
  {"content":"\r\nاگر چه در رشته‌هاى حقوقى ديگر هم مورد تذكر و تدوين قرار گرفته باشد ، از آن جهت كه مربوط به حيات انسانها و حقوق آن است ، هم در اصول بنيادين حقوق جهانى بشر مورد دارد و هم با نظر به اهداف اين حقوق كه حمايت هر چه بيشتر از حيات انسانها و شئون آن را به عهده گرفته است .\r\n\r\nحقوق بشر از ديدگاه اسلام مادّه چهارم\r\nجايز نيست گرفتن و بازداشت كردن انسان يا مقيد ساختن آزادى ، يا تبعيد ، يا كيفر دادن او بدون علت شرعى ، و هيچ انسانى را نمىتوان شكنجه بدنى يا روانى يا هر نوع آزارهاى موجب ذلت و قساوت بار يا مخالف كرامت انسانى نمود . همچنين جايز نيست هيچ فردى از انسان را مورد آزمايشهاى طبى و علمى قرار داد ، مگر با رضايت خود او و مشروط بر اين كه سلامت و زندگى او در معرض خطر قرار نگيرد ، و جايز نيست وضع قوانين استثنايى كه امور ممنوعهء فوق را در اختيار سلطه‌هاى اجرايى قرار بدهد .\r\nتوضيح : اين ماده از عالىترين اصول انسانى است كه از اسلام سرچشمه مىگيرد .\r\nاين ماده تحليل مىشود به :\r\nيك - حق آزادى ( جايز نيست گرفتن يا باز داشت كردن يا مقيد ساختن آزادى يا تبعيد يك انسان ) . همان گونه كه در مباحث مربوط به اصل كلى حق آزادى خواهيم گفت اين اصل كلى با نظر به تفسير معقولى كه در بارهء آن خواهيم داشت ، در حقيقت ، نخستين و ضرورىترين عامل چشيدن طعم حيات است ، به طورى كه مىتوان گفت كسى كه از آزادى محروم است ، در حقيقت ، از حياتى كه براى او مطلوب مىباشد محروم است . و همچنين ممنوعيت قرار دادن يك انسان در معرض آزمايشهاى طبى و علمى نيز مربوط به « حق آزادى » است كه البته در مواردى كه هدف از آزمايش خدمت صادقانه به علوم پزشكى باشد و خود انسان رضايت بدهد مانعى وجود ندارد و در صورتى كه آزمايش موجب اضرار بر انسان بوده باشد انسان نمىتواند از اين حق آزادى استفاده كند ، زيرا در اين صورت ، مشمول احكام حق حيات مىشود كه هيچ كس نمىتواند با تمسّك به حق آزادى آن را مختل سازد .\r\nدو - حق حيات ( ممنوعيت شكنجهء بدنى يا روانى ) . اگر چه حق سلامت بدن و روان\r\n","description":"","footnote":"","page_name":" 153 ","page_number":153},
  {"content":"\r\nدر مقابل شكنجه و هر گونه آزار از لوازم مستقيم حق حيات نيست ، ولى علاوه بر اين كه حيات با فقدان سلامت درد آگين مىگردد و چه بسا قابل تحمل نباشد ، به نوعى نقص دچار است كه مىتواند شكنجه را تحت عنوان ممنوعيت اضرار به حيات در آورد .\r\nسه - حق كرامت ( ممنوعيت هر نوع آزار موجب ذلت و اهانت و قساوتبار و مخالف كرامت انسانى ) . چنان كه در مباحث مربوط به « اصل كلى حق كرامت » خواهيم گفت : تاريخ طولانى بشر همان گونه كه شاهد بدنهاى متلاشى شدهء قربانيان ميليونها انسان در راه دفاع از حيات بوده است ، همچنين شاهد ميليونها قفس شكستهء بدنهاى شهداى راه دفاع از كرامت انسانى نيز مىباشد .\r\n\r\nحقوق بشر از ديدگاه غرب ماده پنجم\r\nاحدى را نمىتوان تحت شكنجه يا مجازات يا رفتارى قرار داد كه ظالمانه و يا بر خلاف انسانيت و شئون بشرى يا موهن باشد .\r\n\r\nماده نهم\r\nاحدى نمىتواند خود سرانه توقيف ، حبس يا تبعيد شود .\r\n\r\nماده يازدهم\r\n2 - همچنين هيچ كس به علت ارتكاب عملى يا خوددارى از عملى محكوم نخواهد شد مگر وقتى كه آن كار به موجب قوانين ملى يا بين المللى - در هنگام ارتكاب - جرم محسوب باشد ، نيز هيچ كس به مجازاتى بيش از مجازات مقرّر در هنگام ارتكاب جرم محكوم نخواهد شد .\r\n\r\nماده چهاردهم\r\nهر كس حق دارد براى گريز از هر گونه تعقيب ، شكنجه و آزار پناهگاهى جستجو كند ( به جايى پناهنده شود ) و در كشورهاى ديگر پناه اختيار كند .\r\n\r\nمشتركات :\r\n1 - ممنوعيت باز داشت كردن ( توقيف ) يك انسان بدون علت قانونى .\r\n","description":"","footnote":"","page_name":" 154 ","page_number":154},
  {"content":"\r\n2 - ممنوعيت مقيد ساختن آزادى .\r\n3 - ممنوعيت تبعيد .\r\n4 - ممنوعيت كيفر دادن بدون علت شرعى قانونى و مجازات بيش از آن چه جرم اقتضا مىكند .\r\n5 - ممنوعيت شكنجه اعم از بدنى و روانى .\r\n6 - ممنوعيت هر گونه آزار موجب ذلت و قساوت بار و مخالف كرامت انسانى .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - مشروط بودن ممنوعيت باز داشت كردن و مقيّد ساختن آزادى و تبعيد و كيفر دادن به عدم وجود مجوز قانونى شرعى در ماده چهارم حقوق بشر از ديدگاه اسلام با صراحت ذكر شده است ولى اين شرط در مواد حقوق بشر از ديدگاه غرب ديده نمىشود . البته ، ممكن است با نظر به قرائن موجود در مواد همين حقوق و با توجه به مشروط بودن همهء مواد حقوق بشر از ديدگاه غرب به عدم مخالفت با قوانين و مقرّرات جوامعى كه آن را پذيرفته‌اند ، همين شرط را كه حقوق بشر از ديدگاه اسلام بيان نموده است حقوق غرب نيز پذيرفته باشد .\r\n2 - در مواد حقوق بشر از ديدگاه غرب هر كجا كه آزادى مطرح شده معمولا بدون قيد « مسئولانه » است ، مگر در مواردى كه فقط مزاحم حقوق ديگران بوده باشد . در حقوق بشر از ديدگاه اسلام در هر جا كه كلمهء « آزادى » به عنوان يك حق مطرح مىگردد ، همان گونه كه مقيد است به عدم تزاحم با حقوق و آزادىهاى ديگران ، مقيد است به عدم تباه ساختن « حيات معقول » كه اسلام براى تحقق بخشيدن به آن قيام كرده است . به همين جهت - چنان كه در مباحث مربوط به آزادى خواهد آمد - همواره قيد « مسئولانه » با كلمهء « آزادى » ذكر مىگردد و يا به طور ضمنى منظور شده است اگر چه صريحا مورد تذكر قرار نگرفته باشد .\r\n3 - در حقوق بشر از ديدگاه غرب ممنوعيت آزمايشهاى طبى و علمى در هر دو بعد انسان ( بدنى و روانى ) مشاهده نمىشود ، در صورتى كه در حقوق اسلامى ، بدان جهت كه هر انسانى اختيار بدن و روان خود را دارد تا جايى كه ضررى بر آنها وارد نشود ، با\r\n","description":"","footnote":"","page_name":" 155 ","page_number":155},
  {"content":"\r\nرضايت خود انسان جايز است . لذا قرار دادن بدن يا روان انسان در معرض آزمايشها ممنوع است مگر با دو شرط :\r\nالف ) رضايت خود انسان مورد آزمايش .\r\nب ) عدم اضرار بر بدن و روان كسى كه مورد آزمايش طبى يا هر گونه بررسىهاى علمى قرار مىگيرد .\r\n4 - در حقوق بشر از ديدگاه اسلام اين حكم در تحكيم حقوق و آزادىهاى فوق آمده است كه : « جايز نيست كه وضع قوانين استثنايى امور ممنوعهء فوق را در اختيار سلطه‌هاى اجرايى قرار بدهد » . اين حكم در حقوق بشر از ديدگاه غرب صريحا ديده نمىشود ، در صورتى كه از ديدگاه منطق خاص حقوق مىبايست مورد تذكر قرار بگيرد . اين نكته بايد روشن شود كه مقصود از ممنوعيت وضع قوانين استثنايى كه موجب شود سلطه‌هاى اجرايى بتوانند ممنوعيتها را تجويز كنند ، غير از احكام ثانوى است كه با نظر به علل مصالح و مفاسد عارضه در زندگى مردم جامعه ، وضع آن مشروع و بلكه ضرورى است .\r\nدر نهايت ، بدان جهت كه احكام ثانويه معلول مصالح و مفاسد موقت و محدود است ، پس از مرتفع شدن علت وضع حكم ، آن حكم از بين مىرود و موضوعى كه محكوم به حكم ثانوى شده است بار ديگر محكوم به حكم اولى خود مىباشد .\r\n\r\nحقوق بشر از ديدگاه اسلام ماده پنجم\r\nهر انسانى حق دارد كه در يك محيط پاكيزه و سالم زندگى كند و بر دولت و جامعه تكليف است كه محيط زيست را از هر گونه آلودگيهاى مضر به حيات انسانى پاك كنند خواه محيط شهرى و خواه محيطهاى خارج از شهرها كه آلودگى آنها به محيط آباديهاى مورد استفادهء انسانها ضررى بزند ، و همچنين اعم از درياها و فضاهايى كه با زندگى انسانها در ارتباط مىباشند .\r\n\r\nحقوق بشر از ديدگاه غرب\r\nحقوق بشر از ديدگاه غرب اين ماده ( ماده پنجم ) را ندارد و اين بى توجهى جاى\r\n","description":"","footnote":"","page_name":" 156 ","page_number":156},
  {"content":"\r\nبسى شگفتى است . زيرا حق برخوردارى از هوا و محيط سالم از ضرورىترين شئون حيات طبيعى انسانها است . به نظر مىرسد اين بىاعتنايى ناشى از عدم توجه حقوق بشر از ديدگاه غرب به حقوق خود جامعه بوده باشد . زيرا سلامت محيط ، اعم از شهرها و محيطهاى خارج كه آلودگيهاى آنها موجب اضرار به محيط زندگى انسانها باشد ، يك پديدهء عمومى است كه همه افراد يك جامعه را در بر مىگيرد . به اين معنى كه اگر بنا شود يك فرد بشرى از هوا و زمين و دريا و هر گونه محيط ديگر با تندرستى و سلامت استفاده كند - اين امر بدون اشتراك همهء افراد جامعه از آن سلامت و تندرستى - امكان پذير نيست . متأسفانه اين بزرگترين نقصى است كه در حقوق بشر از ديدگاه غرب مشاهده مىشود و اميدواريم هر چه زودتر صاحب نظران اين نظام حقوقى در رفع اين نقيصهء اسفانگيز بكوشند .\r\n\r\n2 - اصل كرامت انسانى\r\n\r\nحقوق بشر از ديدگاه اسلام ماده ششم\r\nالف - كرامت حقى است كه براى همهء انسانها تضمين شده است . همهء افراد بشر اعضاى يك خانواده‌اند و بندگى خدا و فرزند بودن همه براى آدم عليه السّلام آنان را با يكديگر متحد ساخته است . و همه مردم در كرامت ذاتى ، كه خداوند سبحان به همهء آنان عطا فرموده است و نيز در اصل تكليف و مسئوليت فطرى با يكديگر مساويند ، بدون تفكيك از جهت نژاد و زبان و اقليم و تابعيت يا اعتقاد دينى كه از هوا و هوسها و بدعتهاى بى اساس ناشى نشده باشد ، مگر كسى كه اين كرامت را از روى اختيار و به سبب ارتكاب جنايت يا خيانت يا اشاعهء فساد از خويشتن سلب نمايد و نيز كسى كه به خدا شرك بورزد و يا او را انكار كند ، زيرا كسى كه بديهىترين و كاملترين موجود را كه ملاك همه ارزشها به او مستند است و همهء آغاز و انجام هستى به اختيار اوست ، مورد انكار يا ترديد قرار بدهد خائن به خويشتن است و در صورتى كه شخصيت او داراى تأثير در جامعه باشد به ديگر مردم جامعه نيز خيانت نموده است . در نتيجه ، چنين كسى كه به خود و به جامعهء انسانى خيانت مىكند كرامت را با اختيار از خويشتن سلب\r\n","description":"","footnote":"","page_name":" 157 ","page_number":157},
  {"content":"\r\nمىنمايد ، مگر اين كه از نظر فكرى و وجدانى به استضعاف كشيده شده باشد . ( 1 ) همچنين همه مردم در كرامت انسانى مساويند ، بدون تفكيك از نظر گرايشهاى سياسى يا وضع اجتماعى و غير اين موضوعات كه به عنوان آرمانها و هدفگيريها براى مردم تلقى مىشوند .\r\nب - منتفى شدن حق كرامت انسانى از يك انسان به سبب امور فوق ، موجب منتفى شدن حق حيات او نمىگردد مادامى كه شرع اسلامى كيفر او را اجرا نكرده باشد ، همان گونه كه پيش از اجراى قصاص در بارهء كسى كه مرتكب قتل نفس محترمهء با تعمد شده باشد ، اگر چه قاتل كرامت ذاتى را از خود سلب نموده است ( زيرا با ارتكاب چنين قتلى انسانى را از با اهميّتترين حقوق خود كه عبارت است از حق حيات ، محروم كرده است ) ، با اين حال ، حق حيات قاتل تا پيش از اجراى كيفر محفوظ است و لذا نبايد از غذا و مسكن و پوشاك و معالجه محروم شود .\r\nج - همهء مردم به منزلهء اعضاى خانوادهء خداوندى هستند و محبوبترين آنان نزد خداوند سودمندترين آنان نسبت به اعضاى خانوادهء خداوندى است ، و قطعى است كه هيچ كس بر ديگرى برترى ندارد مگر به وسيلهء تقوا كه همان كرامت اكتسابى ارزشى است كه تمامى ارزشهاى عالى انسانى مربوط به آن است . همچنين عقايد صحيح و اعمال نيكو در ارتباطات چهارگانه ( ارتباط انسان با خويشتن ، ارتباط انسان با خدا ، ارتباط انسان با هستى ، و ارتباط انسان با همنوعان خود ) است كه ضامن رشد و كمال او مىباشد . اين كرامت ارزشى در مسير حيات معقول اوست .\r\nد - هر انسانى حق دارد كه در محيطى پاك از مفاسد و بيماريهاى اخلاقى زندگى كند تا بتواند ذات خود را از جهت بعد معنوى بسازد و بر دولت و جامعه است كه براى ايفاى اين حق و اجراى آن اقدام نمايند .\r\n\r\n","description":"","footnote":"\r\n( 1 ) استضعاف فكرى و وجدانى در بارهء دريافت خدا و وحدانيّت او ، سخت بعيد به نظر مىرسد . زيرا دريافت مزبور مستند به فطرت پاك آدمى است و آلوده شدن فطرت آدمى به آن اندازه از كدورت و پليديها كه موجب انكار جزمى يا شرك در بارهء خدا شود بسيار بعيد است . همچنين دريافت قبح جنايت و خيانت و افساد در روى زمين از دريافتهاى اوليهء وجدان و لزوم تبعيت از آن ، از احكام قاطعانهء عقول سليمهء انسانها است .\r\n","page_name":" 158 ","page_number":158},
  {"content":"\r\n\r\nحقوق بشر از ديدگاه غرب\r\nمقدمه : از آنجا كه شناسايى حيثيت ذاتى كليّه اعضاى خانوادهء بشرى و حقوق يكسان و انتقال ناپذير آنان ، اساس آزادى و عدالت و صلح را در جهان تشكيل مىدهد ، از آنجا كه عدم شناسايى و تحقير حقوق بشر منتهى به اعمال وحشيانه اى گرديده است ، از آنجا كه مردم ملل متحد ايمان خود را به حقوق اساسى بشر و مقام و ارزش فرد انسانى و تساوى حقوق مرد و زن مجددا در منشور اعلام كرده‌اند ، . .\r\n\r\nماده يكم\r\nتمام افراد بشر آزاد به دنيا مىآيند و از لحاظ حيثيت و حقوق با هم برابرند . .\r\n\r\nماده پنجم\r\nاحدى را نمىتوان تحت شكنجه يا مجازات يا رفتارى قرار داد كه ظالمانه و يا بر خلاف انسانيت و شئون بشرى يا موهن باشد .\r\n\r\nماده دوازدهم\r\nاحدى در زندگى خصوصى ، امور خانوادگى ، اقامتگاه يا مكاتبات خود نبايد مورد مداخله‌هاى خودسرانه واقع شود و شرافت و اسم و رسمش نبايد مورد حمله قرار بگيرد .\r\n\r\nماده بيست و پنجم\r\nهر كس حق دارد كه سطح زندگى و سلامتى و رفاه خود و خانواده اش را از حيث خوراك و مسكن و مراقبتهاى طبى و خدمات لازم اجتماعى تأمين كند ، و همچنين حق دارد كه در مواقع بىكارى ، بيمارى ، نقص اعضاء ، بيوه گى ، پيرى يا در تمام موارد ديگر كه به عللى خارج از ارادهء انسان ، وسايل امرار معاش از دست رفته باشد از شرايط آبرومندانهء زندگى برخوردار شود .\r\n\r\nمشتركات :\r\n1 - تضمين كرامت ذاتى براى همهء انسانها .\r\n","description":"","footnote":"","page_name":" 159 ","page_number":159},
  {"content":"\r\n2 - هيچ انسانى را نمىتوان بدون علت مجوز تحقير نمود .\r\n3 - كرامت ذاتى انسانها موجب آن شده است كه آنان حقوق و تكاليف خاصى را در ايفاى اين حق دارا بوده باشند .\r\n4 - هيچ گونه گرايشهاى سياسى يا وضع اجتماعى و يا هر موقعيت ديگر ، مادامى كه موجب سلب شرافت و حيثيت انسانى نشده باشد ، در داشتن حق كرامت ذاتى خللى نمىرساند .\r\n5 - هر گونه شكنجه يا آزار ، يا هر آن چه كه موجب اهانت بر شئون انسانى محسوب گردد ، ممنوع است .\r\n6 - شرافت و اسم و رسم هيچ كسى نبايد مورد اهانت و حمله قرار بگيرد .\r\n7 - هر انسانى حق آن سطح از زندگى را دارد كه سلامتى و نيازهاى خود و خانوادهء او را از همهء جهات زندگى تأمين نمايد ، و هر انسانى در تمامى شئون زندگى بايد به طورى تأمين شود كه با آبرومندى كامل زندگى كند .\r\n\r\nتفاوتهاى حقوق بشر از ديدگاه اسلام و غرب\r\n1 - يكى از اساسىترين تفاوتهاى دو نظام حقوق بشر ( از ديدگاه اسلام و از ديدگاه غرب ) تفكيك كرامت ذاتى از كرامت اكتسابى ارزشى است . توضيح اين كه حقوق بشر از ديدگاه غرب موضوع كرامت و حيثيت و آبرو و شرافت و امثال اين اصطلاحات را در مواد و مقدمات خود به كار مىبرد ولى متأسفانه تفاوتى بين اين دو نوع كرامت ( كرامت ذاتى و كرامت اكتسابى ارزشى ) نمىگذارد ، و به نظر مىرسد كه اين بىاعتنايى و بىتوجهى به كرامت ارزشى به تنهايى مىتواند يكى از عوامل بسيار مهم ركود انسانها و محروميت آنان از تكامل اخلاقى و روحى باشد . كرامت اكتسابى ارزشى عبارت است از آن حيثيت والاى انسانى كه از مراعات حقوق خويشتن و ديگران و انجام تكاليف و وظايف ، نه با استناد به هدفهاى مادى شخصى بلكه مستند به احساس عميق وجدان انسانى كه خداوند متعال به عنوان بزرگترين عامل ترقّى و تكامل در نهاد انسانها به وديعت نهاده است ، سرچشمه مىگيرد .\r\nهمان گونه كه در مباحث كلى « حق كرامت » مطرح نموديم ، هر دو نوع كرامت در\r\n","description":"","footnote":"","page_name":" 160 ","page_number":160},
  {"content":"\r\nاسلام با كمال صراحت در آيات قرآنى بيان شده است . آيهء مربوط به كرامت ذاتى عبارت است از آيهء 71 سورهء اسراء . اين آيه در زمينهء مورد عنايت قرار گرفتن انسانها از طرف خدا براى برخوردارى از كرامت ، تفاوتى نمىگذارد ، و مسلم است كه اين كرامت ذاتى اگر چه موجب به وجود آمدن حقوق و تكاليف خاصى براى انسانها در مقابل يكديگر است ولى با نگرش به دلايل علمى و اخلاقى ويژه و نيز از ديدگاه اديان الهى نمىتواند به تنهايى دليل كمال و شرافت ارزشى انسان باشد ، بلكه براى به دست آوردن كرامت ارزشى ، كوشش و تلاش مستمر در تصفيهء درون و انجام تكاليفى كه در هر دو قلمرو فردى و اجتماعى متوجه انسان مىگردد ، ضرورت دارد . براى آشنايى بيشتر با حقيقت و لوازم هر دو نوع كرامت ( ذاتى و ارزشى اكتسابى ) به بحث كلى در بارهء « حق كرامت » ( مندرج در كتاب تحقيق در دو نظام حقوق جهانى بشر ) مراجعه فرماييد .\r\n2 - علت كرامت ذاتى براى همهء انسانها ، با نگرش به اختلاف شديد نظريات فلسفى در بارهء انسان كه هنوز دانشگاههاى دنيا موفق به بر طرف كردن آن نشده‌اند ، - يعنى هنوز از ديدگاه دانشگاهى توانايى اثبات شرف و حيثيت براى همهء انسانها به وجود نيامده است و لوياتان ( 1 ) توماس هابس هم به عنوان زير بناى شناخت و ارزشيابى انسانها از دانشگاه‌هاى دنيا رخت بر نبسته است - كاملا بىاساس بوده و نمىتوان براى كرامت ذاتى از ديدگاه علوم حرفه اى امروزهء دانشگاهى ( البته با تعريف بىپايه اى كه در حال حاضر براى علم در نظر گرفته مىشود ) اساس و مبنايى صحيح مطرح ساخت . در صورتى كه از ديدگاه اسلام اين كرامت ذاتى ، عنايت خداوندى در بارهء بندگان خويش است .\r\n3 - در مواردى كه يك انسان به جهت ارتكاب خيانت و يا جنايت و ديگر تبهكاريهايى كه ارزش انسانيت انسان را متزلزل و يا به كلى ساقط مىكند حق كرامت از او سلب مىشود ولى در عين حال ، حق حيات چنين انسانى محفوظ مىماند ، يعنى همه شئون حياتى چنين شخصى كه مسلوب الكرامه شده است بايد مراعات شود .\r\n\r\n","description":"","footnote":"\r\n( 1 ) براى لوياتان ( نام كتاب مشهور هابس ) ، دو معنى گفته شده است : يك - بزرگترين و نيرومندترين جانورى كه مىتواند بر همهء حيوانات ديگر غلبه كند و يا آنها را شكار نمايد . دو - نهنگ دريا\r\n","page_name":" 161 ","page_number":161},
  {"content":"\r\n4 - براى اثبات اين كه همهء افراد بشر اعضاى يك خانواده‌اند ، در حقوق بشر از ديدگاه غرب دليل قاطعى ديده نمىشود . لذا با نظر به مسأله اى كه در بالا متذكر شديم ( ناتوانى ديدگاه‌هاى دانشگاهى مغرب زمين از اثبات حيثيت و شرف ذاتى براى انسانها ) قضيهء مزبور يك ادعاى محض و خالى از دليل است كه براى انسانى كه مىخواهد در زندگى خود فقط با منطق حركت كند قابل اثبات نيست و در نتيجه نمىتواند از اعتبار علمى برخوردار باشد . در صورتى كه منابع اسلامى به جهت ارتباط بسيار عالى انسانها با خداوند متعال ، آنان را به عنوان « خانوادهء خداوندى » معرّفى نموده است :\r\nالخَلقُ كُلُّهُم عِيالُ الله وَأَحَبُّهُم إِلَيه أَنفَعُهُم لَهُم ( 1 ) ( همهء مردم خانوادهء خداوندىاند و محبوبترين آنان در نزد خداوند سودمندترين آنان نسبت به اعضاى خانوادهء خداوندى هستند . ) 5 - در حقوق بشر از ديدگاه اسلام حق زيستن انسانها در يك محيط پاك از مفاسد اخلاقى يك حقيقت مسلم است ، در صورتى كه چنين حقى در حقوق بشر از ديدگاه غرب مشاهده نمىشود . آن چه كه در مواد حقوق بشر ديده مىشود - در دو مورد - كلماتى به كار رفته است كه امكان دارد قابل تطبيق به وجود حقى به عنوان حق « گرديدن اخلاقى » براى بشريت منظور شود :\r\nمورد يكم - در بند دوم ماده بيست و ششم چنين آمده است : « آموزش و پرورش بايد طورى هدايت شود كه شخصيت انسانى هر كس را به حد اكمل رشد آن برساند و احترام حقوق و آزادى بشر را تقويت كند . . » .\r\nمورد دوم - در ماده بيست و نهم چنين آمده است : « هر كس در اجراى حقوق و استفاده از آزادىهاى خود فقط تابع محدوديتهايى است كه به وسيلهء قانون منحصرا به منظور تأمين شناسايى و مراعات حقوق و آزادىهاى ديگران و براى رعايت مقتضيات صحيح اخلاقى و نظم عمومى و رفاه همگانى در شرايط يك جامعهء\r\n\r\n","description":"","footnote":"\r\n( 1 ) الكافي ، ج 2 ، ص 164\r\n","page_name":" 162 ","page_number":162},
  {"content":"\r\nدموكراتيك وضع گرديده است » . و نيز اين كه در بند دوم ماده بيست و ششم مىگويد :\r\n« . . شخصيت انسانى هر كس را به حد اكمل رشد برساند » .\r\nبا توجه به جريان علوم انسانى در دانشگاه‌هاى امروز دنيا ( چنان كه در شمارهء 4 گفتيم ) منظور از « حد اكمل رشد » نمىتواند كمال رشد اخلاقى باشد ، زيرا شما وقتى كه به كتابها و تدريسهاى رسمى دانشگاه‌هاى دنيا مىنگريد ، مىبينيد كه معمولا اخلاق را مجموعه اى از اعمال و عقايد ساخته شدهء اجتماع هر قوم و جامعه اى معرفى مىكنند و اصالتى براى آن قائل نيستند و اگر هم اصالتى براى آن در نظر بگيرند ، با آن اصول و مبانى كه در بارهء علوم انسانى و ارزشهاى انسانى دارند ، نمىتوانند آن اصالت را اثبات نمايند . به علاوه ، با نظر به فرهنگ لذت گرايى افراطى و سود پرستى كه امروزه در بعضى از كشورها و پيروان خود باختهء آن سرزمينها حاكميت دارد ، اصطلاح « حد اكمل رشد » نمىتواند معنايى جز اجتماع همهء استعدادها و شرايط زندگى طبيعى محض ( نه آن حيات معقولى كه همهء انبياء و حكما و اخلاقيون و عرفاى راستين آن را براى بشر ترسيم كرده‌اند ) داشته باشد .\r\nاما در مورد دوم ، يعنى بند دوم ماده بيست و نهم ، بايد گفت كه اگر قيد « در شرايط يك جامعه دموكراتيك » ، وجود نمىداشت ممكن بود گفته شود كه مقصود از اصطلاح « رعايت مقتضيات صحيح اخلاقى » اشاره و بلكه تصريح در ترويج اخلاق و بهره ور ساختن انسانها از اخلاق والاى انسانى است . ولى اصطلاح فوق ، مسأله را در ابهام شديد فرو مىبرد ، زيرا مقتضيات صحيح اخلاقى جامعهء دموكراتيك ، مناسب خود همان جامعه است كه ما امروزه در بعضى از جوامع مىبينيم كه اخلاق به معناى حقيقى آن اصلا مفهومى ندارد بلكه آن چه كه امروزه در آنجا رواج كامل دارد موضوع عدم مزاحمت انسانها و عدم اخلال در زندگى يكديگر است كه اگر كاملا مراعات شود زنبور عسل و موريانه‌ها را به ياد مىآورد .\r\n\r\nحقوق بشر از ديدگاه اسلام ماده هفتم\r\nالف - زن در كرامت انسانى با مرد مساوى است و در برابر حقوقى كه دارد تكاليفى\r\n","description":"","footnote":"","page_name":" 163 ","page_number":163},
  {"content":"\r\nبر عهدهء اوست . زن داراى شخصيت اجتماعى است . او در تعهدات و جريانات مالى خود استقلال دارد و نيز حق نام و نسب خويشتن را دارا است .\r\nب - مرد مكلَّف است به ادارهء معاش خانواده و نيز مسئوليّت نظام خانوادگى ( به صلاح خانواده ) به عهدهء اوست .\r\n\r\nماده دهم\r\nالف - خانواده در ساختار جامعه يك تشكل بنيادى است و ازدواج اساس تكوين است ، و همه مردان و زنان حق ازدواج دارند و هيچ قيدى كه منشأ آن نژاد و رنگ و تابعيت باشد نمىتواند از برخوردارى از اين حق جلوگيرى كند .\r\nب - بر جامعه و دولت تكليف است كه هر گونه مانع را از جلوى ازدواج بردارند و طرق و وسايل آن را آسان سازند و از خانواده و رعايت آن حمايت نمايند . ( 1 )\r\n\r\nحقوق بشر از ديدگاه غرب ماده شانزدهم\r\n1 - هر زن و مرد بالغى حق دارند بدون هيچ گونه محدوديت از نظر نژاد ، مليت ، تابعيت يا مذهب با همديگر زناشويى كنند و تشكيل خانواده دهند . در تمام مدت زناشويى ، و هنگام انحلال آن ، زن و شوهر در كليّه امور مربوط به ازدواج داراى حقوق مساوى مىباشند .\r\n2 - ازدواج بايد با رضايت كامل و آزادانهء زن و مرد واقع شود .\r\n3 - خانواده ، ركن طبيعى و اساسى اجتماع است و حق دارد از حمايت جامعه و دولت بهره مند شود .\r\nپيش از بيان مشتركات و تفاوتهاى حقوق بشر از ديدگاه اسلام و از ديدگاه غرب دو مسألهء مهم را در اينجا تذكر مىدهيم :\r\n1 - اين كه « خانواده ركن طبيعى و اساسى اجتماع است » ، قطعا از نظر جامعه شناسى\r\n\r\n","description":"","footnote":"\r\n( 1 ) اين ماده كه در جاى خود و براى حفظ ترتيب مطرح خواهد شد ، به جهت داشتن ارتباط كامل با مادهء هفتم ، در اين مورد نيز آورده شده است .\r\n","page_name":" 164 ","page_number":164},
  {"content":"\r\nاقوام و ملل و از نظر مذهب و علوم روانى و ديگر معارف انسانى براى هيچ كس قابل ترديد نيست . ولى اين معنى ، يعنى ركن اساسى بودن و طبيعى بودن خانواده ، مانند ساير شئون بشرى اگر مستند به هوا و هوسها و انديشه‌هاى بىاساس و زود گذر بشرى باشد مسلم است كه در موقعيتهاى مختلف و با بروز تغييرات در پديده‌هاى زندگى بشرى مختلف و دگرگون خواهد شد ، چنان كه امروزه مىبينيم به جهت وجود آزادىهاى بى حد و حصرى كه با انگيزه‌هاى سود جويى و شهوت پرستى و بىاعتنايى به اصول تكاملى انسانى و شهرت پرستى توسط عده اى از متفكر نماهاى دورانهاى اخير تبليغ شده است كه به اعتراف عده اى از صاحب نظران « اصل شكنى مىكنند كه خود را آزاديخواه قلمداد كنند و به اخذ جايزه هايى نايل گردند » ، با بدترين وجه ، انسان و انسانيت را محو كرده و آن را تا سرحد حيوانات پستى كه از انسانيت فقط اختلال وارد كردن به اصول روانى را به آن حيوانيت افزوده‌اند ، تنزل داده‌اند .\r\nاين انحراف شديد از قانون طبيعى الهى بود كه دوران معاصر ما را به گسستن رشته‌هاى پر عطوفت و سازندهء دودمان انسان كه آشيانهء خانواده ناميده مىشد ، مبتلا نمود . وقاحت و تبهكارى اين مناديان آزادى به جايى رسيد كه تاريخ بشرى با ننگ غير قابل تصور انحرافات جنسى و ديگر امور شرم آورى كه واقعا قلم از نوشتن آن شرم دارد روبرو گشت .\r\nاين پديدهء انسان سوز چيزى نيست كه براى اثبات آن نيازى به دليل داشته باشيم .\r\nآن چه مىخواهيم در اين مورد متذكر شويم اين است كه حقوق بشر از ديدگاه غرب به هيچ وجه نمىتواند دم از اصالت و اساسى و طبيعى بودن خانواده بزند ، زيرا تقريبا همهء مظاهر فرهنگى مغرب زمين و حتى متأسفانه آثار به ظاهر علمى و روانى كه عده اى با سوء استفاده از اصطلاحات علمى براى محو اخلاق و عظمتهاى انسانى به وجود آورده‌اند ، ضد گفتار و فريادهاى آزادىخواهانهء آنان است .\r\n2 - حقوق بشر از ديدگاه غرب در بارهء خانواده و به طور كلى در بارهء حقوق زن بر مبناى آزادىهايى استوار شده است كه به هيچ وجه نمىتوان گفت آن آزادىها امورى طبيعى و منطقى هستند . زيرا أولا : اگر آن آزادىها امور طبيعى و منطقى بودند نمىبايست نظام خانوادگى جوامع غربى و حتى آن جوامعى از مشرق زمين و مسلمانان\r\n","description":"","footnote":"","page_name":" 165 ","page_number":165},
  {"content":"\r\nكه از روى تقليد كوركورانه به وسيلهء جاه طلبى حكومتهاى خود باخته اى كه بر آنان حكومت نموده و دنباله رو آنان هستند ، به اين شكل تأسف انگيز از هم به پاشد و موجب بروز انواع بيماريهاى جسمانى و روانى و سقط جنينها و بىهويتىها گردد كه در حال حاضر دامنگير جوانان آن جوامع گشته است . ثانيا : حقوق بشر از ديدگاه غرب ، كه نويسندگان آن مىبايست از مقدارى علوم انسانى برخوردار باشند ، متأسفانه تفاوت ما بين مساوات و عدالت را در نظام حقوقى خود مراعات ننموده است . هيچ منطقى نمىتواند اين مسأله را تأييد كند كه ما بايد به حكم مساوات هر يك از دو گروه ، مردها و زنها را تقسيم به دو قسمت كنيم و به يك قسمت رحم و مختصات زايمان و به قسمت ديگر وسايل مردانه را ببنديم تا تساوى برقرار شود ، زيرا اين خلاف تساوى است كه زاييدن و ابتلاى به عادت فقط براى زنان بوده باشد ! ! اگر فرهنگ غرب كه عمدتا منبع اصلى حقوق بشر غرب را تشكيل مىدهد ، اين حقيقت را كه عدالت و قانون بر مبناى واقعيت قرار دارد ، نه خواسته‌هاى بىمحاسبه ، مانند : آزادى در شهوت رانىها و سود جويىها و لجاجتها و شهوت طلبىها ، عمدهء مسايل زن و مرد با منطق انسانى حل و فصل مىشود و اين كه عدالت غير از تساوى بىاساس است و اگر غرب به تفكيك بين تساوى و عدالت معتقد نباشد ، هيچ منطق قابل دفاعى از گفته‌هاى خود در حقوق زن و مرد و آزادىهاى آن دو نمىتواند ارائه كند . ( 1 )\r\n\r\n","description":"","footnote":"\r\n( 1 ) براى تحقيق بيشتر در بارهء مسايل مربوط به دو صنف از يك حقيقت ( انسان ) كه مرد و زن ناميده مىشوند ، در جلد يازدهم از ترجمه و تفسير نهج البلاغه مطالبى را كه مورد بحث و تحقيق شرق و غرب است مطرح نموده‌ايم ، و چون اين مبحث براى بيان همهء آنها گنجايش ندارد ، لذا فقط به بيان عناوين مباحث آن مطالب قناعت مىكنيم تا مطالعه كنندگان محترم آن چه را كه مورد اهميّت و علاقهء آنان مىباشد ، مورد دقت قرار بدهند :\r\n1 - يك معماى مستمر كه با تقسيم انسان به دو ماهيت جداگانهء مرد و زن سر تا سر تاريخ را به خود مشغول كرده است .\r\n2 - آيا روزى فرا خواهد رسيد كه سود جويان اجازه بدهند تا انسانهاى انسان شناس معماى زن و مرد را تا حد مسأله زن و مرد تقليل دهند ؟\r\n3 - آيا زن وابستهء مرد است ؟\r\n4 - آيا لجاجت و عدم اعتراف زنها به اشتباه خويش و ناتوانى آنان از بازسازى و تجديد شخصيت خود بيش از مردها است ؟\r\n5 - مختصاتى كه براى هر يك از مرد و زن در ميان صاحب نظران رواج دارد .\r\n6 - تفاوت عينكى كه پديدهء حيات به وسيلهء حواس و عقل نظرى به ديدگان مردان مىزند ، با چشمانى كه زن با نيروى خود حيات در حيات مىنگرد .\r\n7 - هويت انسانى زن و مرد در اسلام .\r\n8 - بعد دوم زن و مرد كه عبارت است از قرار گرفتن آن دو به عنوان دو عنصر مهم در تشكيل خانواده .\r\n9 - تحليل و توضيح آيهء * ( « قَوَّامُونَ عَلَى النِّساءِ » .\r\n.\r\n10 - درون خانواده شورايى و ارتباط خانواده با اجتماع به سرپرستى مرد .\r\n11 - بحثى در راههاى سه گانه در موقع نشوز زن .\r\n12 - نشوز مرد .\r\n13 - آيا در موقع نشوز و اعراض مرد ، زن بايد از حقوق خود دست بردارد ؟\r\n14 - آيا زن كشتگاه مرد است ؟\r\n15 - تفاوت زنان و مردان در سه موضوع .\r\n16 - غائلهء پر سر و صداى عقل زن و عقل مرد .\r\n17 - تساوى زن و مرد در عقل عملى .\r\n18 - ترس از اشرار زنها و احتياط از خوبانشان چه معنا دارد ؟\r\n","page_name":" 166 ","page_number":166},
  {"content":"\r\n\r\nمشتركات :\r\n1 - زن با مرد از جهت كرامت ذاتى و شخصيت مساوى است و از اين جهت هيچ تفاوتى ما بين اين دو صنف وجود ندارد .\r\n2 - زن داراى شخصيت اجتماعى است و مانند مرد حق زندگى با شخصيت انسانى دارد و بايد مانند مرد از همهء وسايل زندگى آبرومندانه برخوردار شود .\r\n3 - زن مانند مرد در تعهدات و جريانات مالى خود استقلال دارد . اگر چه اين حق در حقوق بشر از ديدگاه غرب با صراحت ذكر نشده است ولى با نظر به ديگر رشته‌هاى حقوق حاكم بر دنياى غرب ، اين حق براى زن محفوظ است .\r\n","description":"","footnote":"","page_name":" 167 ","page_number":167},
  {"content":"\r\n4 - ازدواج بايد با كمال اختيار طرفين ( مرد و زن ) انجام بگيرد .\r\n5 - خانواده ، ركن طبيعى و اساسى اجتماع است و حق دارد از حمايت جامعه و دولت برخوردار شود .\r\n\r\nتفاوتهاى حقوق بشر از ديدگاه اسلام و غرب\r\n1 - زن ، در اختيار كردن شوهر و نيز مرد در اختيار كردن زن بايستى موضوع مذهب را مراعات كند ، يعنى زن مسلمان نمىتواند با مرد غير مسلمان ، از هر مذهبى كه باشد يا اصلا مذهبى نداشته باشد ، ازدواج كند و نيز مرد مسلمان نمىتواند با زن غير مسلمان ازدواج دائمى كند . علت اين حكم بسيار روشن است زيرا اسلام دين فطرت است و هر كسى كه واقعا به اين دين مقدس گرويده باشد ، در حقيقت ، فطرت ناب خود را به ثمر مىرساند و چنين شخصى نمىتواند با كسى كه فطرت و آرمانهايش غير از مسير اسلام را پيش گرفته است با تمام ابعاد روانى و شخصيتى خود هماهنگ شود و توانايى تبادل مهر و محبت اصيل را داشته باشد .\r\nاز سوى ديگر ، از آنجا كه اسلام زندگى بدون دين الهى صحيح را زندگى قابل تفسير نمىداند لذا آن زندگى را كه مبتنى بر زندگى غير قابل تفسير است منطقى نمىداند . مسألهء بسيار با اهميّتى كه در جريان ازدواج وجود دارد مسألهء فرزندان است . بى هيچ ترديد و اختلافى ، اسلام كه اين دنيا را گذر گاهى براى دنياى ديگر كه جاودانه است و جايگاه انبساط همهء استعدادها و مشاهدهء نتايج كمال مىداند ، نمىگذارد انسانهايى كه به اين دنيا مىآيند بدون قيد و شرط و مانند حيوانات غير مكلَّف زندگى كنند و پس از چند صباحى راهى زير خاك تيره شوند ، لذا دستور اكيد مىدهد كه فرزندان را بايد با معتقدات صحيح و با تعليم و تربيت براى يك زندگى انسانى - الهى آماده نمايند . حال ، اگر يكى از طرفين مسلمان نباشد مسأله فرزندان مشكلاتى غير قابل حلّ به وجود مىآورد و چنان كه به فراوانى مىبينيم . اين گونه ازدواجها باعث مىشود كه فرزندان غالبا بدون مكتب و مذهب زندگى كنند و همه مىدانيم كه زندگى بىمذهب هويتى ندارد . همچنين پدران و مادران اين گونه فرزندان هم به جهت ناتوانى از قانع كردن يكديگر مسأله را به « بارى به هر جهت » مىگذرانند .\r\n2 - با نظر به عبارت « زن و شوهر در كليّه امور مربوط به ازدواج داراى حقوق\r\n","description":"","footnote":"","page_name":" 168 ","page_number":168},
  {"content":"\r\nمساوى مىباشند « معلوم مىشود كه حقوق مهريّه و نفقه مانند خوراك و پوشاك و ساير وسايل زندگى در حقوق بشر غرب بر عهدهء مرد نيست . در صورتى كه در اسلام براى بقاى نظام خانوادگى ، به جهت مختصات حياتى و الا ( مانند احساسات و عواطف اعلاى انسانى ) كه در صنف زن وجود دارد ، تنظيم و ابقاى آشيانهء خانواده را به عهدهء زن مىگذارد ( نه به اجبار بلكه با قابل درك ساختن اين حقيقت كه ساختمان خانواده ، آن اندازه كه از مصالح عاطفى و احساسات پاك حيات بهره بردارى مىكند از فرمولهاى خشك كميّتها تبعيت نمىكند ) و بدون ترديد اين زن است كه مىتواند مصالح مزبور را براى ساختن و ابقاى خانواده آماده كند . به همين جهت است كه اسلام مراعات كامل عدالت را نموده و مرد را براى تهيهء نفقه و التزام به مقدار مناسبى مهريّه براى زن مكلَّف مىسازد .\r\n3 - از جمله : « در تمام مدت زناشويى و هنگام انحلال آن ، زن و شوهر در كليّه امور مربوط به ازدواج داراى حقوق مساوى مىباشند » معلوم مىشود كه زن و مرد در حق طلاق ( انحلال رابطهء زناشويى ) مساوى هستند .\r\nاين حق از ديدگاه اسلام به اين سادگى نيست كه صاحب نظران حقوق بشر از ديدگاه غرب در نظر گرفته‌اند ، زيرا سرعت تأثرات زنان در بارهء مسايل مربوط به ازدواج و نيز منطق خواسته‌هاى عمومى آنان باعث مىشود كه آنان غالبا بيش از مردها تقاضاى طلاق كنند و در اغلب موارد عللى كه براى طلاق مىآورند مستحكم نباشد . فقط به عنوان نمونه آمارى را از روز نامهء كيهان شمارهء 6627 مورخ 16 / 6 / 1344 نقل مىكنيم كه مىتواند براى اثبات مدعا كافى باشد : « بيشتر از 90 طلاقهاى صادره از دادگاه فرانسه در سال 1890 به درخواست زنان بوده است » ، به اضافهء اين كه عوارض حمل و نگهدارى كودكان نيازمند به حفاظت ، بيشتر به عهدهء زنان است و اگر بخواهند كودكان را به شيرخوارگاهها و ساير مراكز حفاظت كودكان بفرستند آنان از عواطف و احساسات انسانى محروم خواهند ماند . در اين صورت است كه اين كودكان در موقع جوانى با عدم احساس هويت و شخصيت ، به پوچى در زندگى مبتلا شوند و به قول بعضى از متفكران خود غرب : اين گونه جوانان فقط به درد سربازى مىخورند كه همواره مسألهء كميّت براى آن مطرح است ، نه به درد انسانيت با داشتن ابعاد با عظمت انسانى .\r\n","description":"","footnote":"","page_name":" 169 ","page_number":169},
  {"content":"\r\nاگر درست دقت كنيم خواهيم ديد در بند 2 مادّهء بيست و پنجم مسأله اى كه در بالا متذكر شديم مطرح گشته است و در حقيقت ، حقوق غرب نيز مىپذيرد كه مادران داراى حق مخصوصى هستند كه بايد مراعات شود . در اين بند آمده است : « مادران و كودكان حق دارند كه از كمك و مراقبت مخصوص بهره مند شوند » . اسلام اين مراقبت را اوّلا و بالذّات ، به عهدهء مرد مىگذارد تا زن بتواند با فراغت خاطر مسألهء آشيانهء خانوادگى و كودك را تنظيم كند ، و در صورتى كه مرد نتوانست و يا به عللى مادر و كودك از مراقبت خانوادگى محروم شدند نوبت به دولت و جامعه مىرسد . بنا بر اين ، خود همين حقوق غرب نيز مجبور است فى الجمله اين مسأله را به پذيرد كه زنان از جهاتى نياز به كمك دارند غير از آن چه كه به عنوان يك انسان بايد از حقوق زندگى فردى و اجتماعى برخوردار باشند .\r\n4 - يك مسألهء بسيار مهم وجود دارد كه متأسفانه مغرب زمين در همهء عناصر فرهنگى و حقوقى خود از آن غفلت مىورزد و يا به عللى تعمّدا آن را از همهء ديدگاه‌هاى زندگى بر كنار مىسازد و آن اين است كه هر اندازه هم جوانان از تعليم و تربيت عالى برخوردار باشند از درك معانى بسيار با اهميّت زندگى ناتوانند و نمىدانند كه زندگى بدون مسئوليت غير از زندگى با انواعى از مسئوليتها است . و همچنين به جهت شدت تحريكات جنسى در دوران جوانى اگر هم مسايل مربوط به مسئوليتهاى بعد از ازدواج به نوعى قابل درك براى جوانان باشد ، آن تحريكات نمىگذارد به آن مسايل توجه دقيق صورت بگيرد .\r\nبه عبارت ديگر ، اكثر جوانان در هنگام اقدام به ازدواج مسأله اى را كه از همهء مسايل با اهميّتتر مىدانند ( و خود يك امر طبيعى است ) مسألهء اشباع غريزهء جنسى است كه همهء موضوعات ديگر را در زندگى تحت الشعاع خود قرار مىدهد ، و هر اندازه كه ساليان عمر پيش مىرود و ابعاد و سطوح گوناگون زندگى در ارتباطات خانوادگى و اجتماعى رو به افزايش مىگذارد از احساس اهميّت اشباع غريزهء جنسى كاسته شده و به احساس اهميّت آن ابعاد و سطوح افزوده مىشود .\r\nبه همين جهت است كه اسلام اجازهء ولىّ دختر را در ازدواج شرط مىداند ، زيرا تكاليف اسلامى در بارهء لزوم حفظ عفت و پاكدامنى براى دختران ايجاب مىكند كه آنان\r\n","description":"","footnote":"","page_name":" 170 ","page_number":170},
  {"content":"\r\nبه اندازهء پسران از امور زندگى آگاهى نداشته باشند بلكه اگر هم وضع زندگى طورى بوده باشد كه دختران نيز به اندازهء پسران از امور زندگى اطلاع داشته باشند ، بدان جهت كه دختر در جاذبهء پسر در آغاز اقدام به ازدواج در حالت تأثر شديدترى قرار مىگيرد ، لذا دخالت اولياى دختر ( پدر و جدّ پدرى ) و در صورت نبودن آنها براى ارشاد لازم ، دخالت كسانى ديگر از اقرباء و خويشان ضرورت پيدا مىكند .\r\nالبته در همهء مواردى كه اجازهء ازدواج شرط است بايد اجازه دهنده داراى صلاحيت باشد و در صورت نبودن كسانى كه شرعا مىتوانند اجازهء ازدواج به دختر بدهند ، دولت يا جامعه مكلَّف به اين اجازه است . ( 1 )\r\n\r\n","description":"","footnote":"\r\n( 1 ) ما مىدانيم كه طرح مسايل فوق ، مانند عفت دختران و مسئوليتهاى زندگى و اجازهء اولياء و ديگر انسانهاى ذى صلاح براى اكثر مردم مغرب زمين قابل درك و طرح نيست . همان گونه كه امور بنيان كن زندگى - كه ذيلا به آنها اشاره مىشود و در مغرب زمين رايج است - براى ما مسلمانان مطرح و قابل درك نيست :\r\nالف - ارتباط زن و مرد با يكديگر كه حساسترين و با اهميّتترين ارتباط دو انسان با يكديگر است ، حتما بايد بر مبناى قانون باشد نه مانند حيوانات كه تنها مشروط به « خواستن » ناآگاه است .\r\nب - در اسلام شخصيت انسانى يك جنبه الهى دارد كه منشأ كرامت ذاتى انسان محسوب مىگردد . بنا بر اين براى وارد ساختن اين حقيقت الهى بر عرصهء زمين براى تكامل نبايد با اشكال وقيح و بدون قانون به فعاليت جنسى پرداخت .\r\nج - اسلام هر گز زن را به عنوان وسيلهء اشباع شهوت مرد نمىپذيرد ( اگر چه لذت براى طرفين و حتى تقويت آن در فعاليت مشروع جنسى مطلوب هم مىباشد ) ، زيرا از ديدگاه اسلام زن درست مانند مرد از كرامت و شرف و حيثيت انسانى برخوردار است و اجازه نمىدهد زن به عنوان جايگاه تخليهء مردان تلقى شود و يا مردان چنين تلقى كنند كه زنان براى آنان چنان جايگاهى هستند ! ! د - براى اسلام هر گز قابل پذيرش نيست كه تعليم و تربيت اعمال جنسى را بدان گونه كه امروزه در مغرب زمين مطرح است ، واجب و ضرورى بداند ولى تعليم و تربيت روحى را كه براى همهء انسانها ( براى يك زندگى قابل تفسير و هدفدار و پويا ) ضرورت دارد مورد توجه جدى قرار ندهد ! هنوز متفكر نماها نمىخواهند اعتراف كنند كه در گذشته و حال ميلياردها انسان بدون تعليمات جنسى بهترين انسانها را به وجود آورده‌اند . حال آن كه به يقين ، مادران و پدران عظماى تاريخ شرق و غرب از قدرتمندان فكرى مانند : ابن سينا و ابو ريحان بيرونى و محمد بن زكرياى رازى و مولوى و صدر المتألهين گرفته تا قدرتمندان جسمانى و داراى قوىترين اراده‌ها و نيز پدران و مادران عظمى و قهرمانان مغرب زمين ، كمترين كلاس تعليم و تربيت جنسى را نديده بودند . به نظر مىرسد كه متفكر نماها مىخواهند با اعلان ضرورت تعليم و تربيت جنسى بگويند كه انسان همهء مشكلات خود را حل و فصل كرده و هيچ درد بى درمانى براى بشر وجود ندارد و ما انسانها از خواندن همهء اوراق كتاب هستى فارغ شده‌ايم ! ( دليل آن هم كتابهايى مانند « انسان موجود ناشناخته » تأليف الكسيس كارل ! و امثال آن است ! ! ) و نيز بشريت با كمال ترقّى توانسته است عدالت را قدرت و عادل را قدرتمند بداند ، نه اين كه قدرت را عدالت و قدرتمند را عادل تلقى كند ! !\r\n","page_name":" 171 ","page_number":171},
  {"content":"\r\nتوضيح : در بارهء تفاوتهايى كه در حقوق اسلام ميان مرد و زن وجود دارد ، از سوى اشخاص بى اطلاع حملات نابخردانه اى به فقه اسلامى شده است كه چرا بايد فقه اسلامى ما بين اين دو موجود مساوى تفاوت بگذارد ؟ براى دادن پاسخ كلى به اين اعتراضها ، نخست اين اصل را متذكر مىشويم كه تفاوتهاى حقوقى مرد و زن معلول تفاوتهاى جسمانى و روانى و موقعيت ضرورى اين دو صنف در تشكل خانواده است كه براى هيچ عاقلى قابل ترديد نيست . بنا بر تحقيقات و مشاهدات صاحب نظران ( مانند پروفسور ريگ كه ساليان دراز در بارهء تفاوت ابعاد جسمانى و روانى دو صنف مرد و زن فعاليّت كرده است ) اعتقاد به تساوى اين دو صنف يا براى ارضاى شهرت طلبى است و يا از روى بى اطلاعى از موجوديت مادى و روانى آن دو مىباشد . آن چه كه تا كنون در بارهء تفاوت زن و مرد در دو بعد جسمانى و روانى روحى گفته شده بيش از صد مورد است . ( 1 ) بايد در اين مبحث به يك مسألهء بسيار مهم اشاره كنيم كه ، با توجه به پاسخ آن ، مىتوانيم قابل حلّ بودن ديگر مسايل را در بارهء تفاوت زن و مرد نيز به پذيريم .\r\nمسأله همان است كه در قصاص مطرح شده است كه اگر قاتل مرد ، زن باشد زن را مىتوان قصاص كرد ، مشروط بر اين كه اولياى مقتول ديه را نپذيرند و قاتل را عفو نكنند .\r\nاما اگر مردى زنى را به قتل برساند قصاص كردن مرد مشروط بر اين است كه اولياى زنى كه به قتل رسيده نصف ديهء مرد را بپردازند . گفته شده است كه اين تفاوت ميان زن و مرد عادلانه نيست .\r\n\r\n","description":"","footnote":"\r\n( 1 ) به عنوان نمونه مراجعه فرماييد به كتاب پر ارزش مرحوم شهيد آية اللَّه مرتضى مطهرى رحمه اللَّه : نظام حقوق زن در اسلام ، صفحات 178 - 167 .\r\n","page_name":" 172 ","page_number":172},
  {"content":"\r\nپاسخ اين اعتراض با توجه به اين كه پرداخت نصف ديهء مرد يك امر اقتصادى است و ارتباطى به ارزش و كرامت زن ندارد ، كاملا روشن است . توضيح اين كه اين موضوع كاملا بديهى است كه عمدهء تلاشهاى اقتصادى مخصوصا كوششهاى پر زحمت در توليدها و توزيعها و ديگر زحمات به عهدهء مردان است و اين مردان هستند كه در ميدان تكاپوى اقتصادى تلفات بيشترى را متحمل مىشوند . از سوى ديگر ، بدان جهت كه ادارهء معاش خانواده‌ها عمدتا به عهدهء مردان است لذا با كشته شدن يك مرد ممكن است خانواده اى در معرض بينوايى و فقر تلخ قرار بگيرد ، در صورتى كه با از دنيا رفتن زن اين محذور معمولا پيش نمىآيد . حاصل آن كه پرداخت نصف ديهء مرد در موقعى كه مردى زنى را به قتل برساند ، هيچ گونه اهانتى بر مقام زن و شخصيت و كرامت او وارد نمىآورد بلكه فقه اسلامى مىخواهد با تجويز قصاص براى مرد ، در صورتى كه زنى را به قتل برساند ، عدالت در قانون را مراعات كند و با واجب كردن پرداخت نصف ديهء مرد از طرف اولياى زن از ابتلاى يك و گاهى چند خانواده به درد خانمان سوز فقر و فلاكت جلوگيرى نمايد . اين اعتراض كه امروزه بدان جهت كه مخصوصا در مغرب زمين زنها در امور اقتصادى و اجتماعى مانند مردان در تلاش و كوششاند ، پس قانون مزبور مورد ندارد ( اگر چه صورت گيرنده اى دارد ) ، ولى با نظر به اين كه اشتغال زنان به كارهاى اقتصادى ، زن بودن آنان را به فراموشى سپرده و در نتيجه آشيانه‌هاى حيات بخش خانواده‌ها در آن كشورها رو به متلاشى شدن است ، حرف منطقى نيست . به عبارت كلَّىتر ، يا ما بايد از اصالت و اساسى بودن خانواده در اجتماع دست برداريم و معتقد شويم كه بشر بايد غريزهء جنسى خود را به هر نحو ممكن است اشباع كند ! ! و يا اين حقيقت را به پذيريم كه بايستى زنان با بيشتر اهميّت دادن به نظام خانوادگى ، مسايل توليد و توزيع و ديگر تلاشهاى اقتصادى و اجتماعى را در صورت اخلال رساندن به آشيانهء حياتبخش خانواده ، به مردان واگذار كنند .\r\nدر اين صورت مسلم است كه زن و مرد در مسايل حقوقى با يكديگر تفاوتهايى خواهند داشت بدون اين كه آن تفاوتها موجب سقوط ارزش يكى از آن دو بوده باشد ، زيرا ارزش و كرامت و حيثيت انسانى يك چيز است و اصول و قوانين حقوقى براى ادارهء نظام زندگى طبيعى چيز ديگر . بلكه مىتوان گفت : صنف زن از دو جهت داراى\r\n","description":"","footnote":"","page_name":" 173 ","page_number":173},
  {"content":"\r\nامتياز است : 1 - زن طعم حيات را مىچشد ، مرد مفهوم حيات را درك مىكند . 2 - زن بيشتر تحمّل وظايف ادامهء حيات را مىنمايد .\r\n\r\nحقوق بشر از ديدگاه اسلام ماده هشتم\r\nمراعات احترام هر انسان و حفظ آبروى اجتماعى او در زمان زندگى و پس از مرگش واجب است و دولت و جامعه به حمايت از بدن و مدفن او مكلَّفند .\r\n\r\nحقوق بشر از ديدگاه غرب مادهء بيست و پنجم\r\n1 - هر كس حق دارد كه سطح زندگى و سلامتى و رفاه خود و خانواده اش را از حيث خوراك و مسكن و مراقبتهاى طبّى و خدمات لازم اجتماعى تأمين كند و همچنين حق دارد كه در مواقع بىكارى ، بيمارى ، نقص اعضاء ، بيوه گى و پيرى ، يا در تمام موارد ديگر كه به علل خارج از ارادهء انسان ، وسايل امرار معاش از دست رفته باشد ، از شرايط آبرومندانهء زندگى برخوردار شود .\r\n\r\nمشتركات :\r\nمراعات احترام و آبروى همهء افراد انسانى در هر دو نظام حقوقى ( از ديدگاه اسلام و از ديدگاه غرب ) مسلم تلقى شده است و نيازى به تفصيل نيست .\r\n\r\nتفاوتهاى حقوق بشر از ديدگاه اسلام و غرب\r\nدر حقوق بشر از ديدگاه غرب اشاره اى به وجود حفظ كرامت و آبروى انسان پس از مرگ او وجود ندارد . در صورتى كه براى تحكيم كرامت و حيثيت انسانى تصريح به اين حق از ضرورت كامل برخوردار است و با توجه به اين حق و حق حيات جنين ( كه با نظر به حرمت سقط جنين ثابت شده است ) اثبات مىشود كه اسلام ، فوق انگيزه‌هاى احساساتى خام و يا اهداف ديگر ، واقعا انسان را از آغاز ورود به جهان هستى تا پس از خروج از آن ، داراى كرامت و حيثيت ذاتى مىداند ، و همان گونه كه در جملهء آخر مادهء\r\n","description":"","footnote":"","page_name":" 174 ","page_number":174},
  {"content":"\r\nفوق ديده مىشود ، حتى اهانت به مدفن يك انسان هم جايز نيست . براى تكميل اين مبحث به مباحث كلى و زير بنايى « اصل حيات » ( مندرج در كتاب تحقيق در دو نظام جهانى حقوق بشر ) مراجعه بفرماييد .\r\n\r\nحقوق بشر از ديدگاه اسلام مادهء نهم\r\nالف - هر انسانى حق دارد كه در امنيت جانى و مالى و دينى و ناموسى و خانوادگى زندگى كند .\r\nب - برخوردارى از امتيازات دينى مشروط به استناد آن دين است به يك سند الهى ، مانند كتب آسمانى سه گانه ( قرآن و تورات و انجيل ) و همچنين كتب اتباع زرتشت ( مجوس ) و صابئين . و اما عقايد ساختگى كه به هيچ سند الهى مستند نيست صاحبان آن ، حق برخوردارى از امتيازات دينى را ندارند ( زيرا برقرار نمودن حق دينى براى هر مدعى دين مستلزم آن است كه هر كسى هر ادعايى را كه به نام دين در اين دنيا داشته باشد از حقوق خاص كرامت و آزادى دينى برخوردار گردد ! ! و اين امر در امر اديان كه تفسير كنندهء حيات انسانى است ، موجب اختلال شده و مردم را به إ زندگى خواهد كشانيد ) ، اگر چه حق حيات و حق كرامت ذاتى آن مدعيان محفوظ است مگر اين كه خود آنان موجب سلب دو حق مزبور از خودشان بوده باشند ( 1 ) و صاحبان عقايد ساختگى نمىتوانند عقايد خود را در صورتى كه به حيات معنوى و دينى جامعه اخلال وارد كند ، منتشر نمايند .\r\nج - هر انسانى حق استقلال در شئون زندگى خاص خود در مسكن و خانواده و ارتباطات و مال خود دارد و هيچ گونه تفتيش و تحت نظر قرار دادن و تباه ساختن آبروى انسان جايز نيست ، و بر دولت و جامعه واجب است حمايت از هر انسانى در مقابل دخالت زور گويانه در زندگى او ( در ضمن مراعات احكام شرعى ) .\r\nد - احترام مسكن در هر حال محفوظ است و داخل شدن در آن بدون اجازهء اهل آن\r\n\r\n","description":"","footnote":"\r\n( 1 ) در مادهء نوزدهم ، موقعيت اصحاب عقايد باطل در جامعه اسلامى مطرح خواهد گشت .\r\n","page_name":" 175 ","page_number":175},
  {"content":"\r\nو يا به صورت غير مشروع و يا خراب كردن مسكن و مصادره و فرارى دادن اهل مسكن از آن مگر با مجوز شرعى جايز نيست .\r\nتبصره - بدان جهت كه تجويز شرع در بند « د » در بارهء تخريب مسكن يا مصادرهء آن و غير ذلك مبتنى بر احكام ثانويه مىباشد لذا بر حاكم واجب است كه در صادر نمودن حكم حد اكثر احتياط را مراعات نمايد تا بدون علت به حيات و كرامت يك انسان خللى وارد نشود .\r\n\r\nحقوق بشر از ديدگاه غرب ماده سوم\r\nهر كس حق زندگى ، آزادى و امنيت شخصى دارد .\r\n\r\nماده دوازدهم\r\nاحدى در زندگى خصوصى ، امور خانوادگى ، اقامتگاه يا مكاتبات خود ، نبايد مورد مداخله‌هاى خود سرانه واقع شود و شرافت و اسم و رسمش نبايد مورد حمله قرار گيرد .\r\nهر كس حق دارد كه در مقابل اين گونه مداخلات و حملات مورد حمايت قانونى قرار گيرد .\r\n\r\nماده بيست و دوم\r\nهر كس به عنوان عضو اجتماع ، حق امنيت اجتماعى دارد و مجاز است به وسيلهء مساعى ملى و همكارى بين المللى ، حقوق اقتصادى و اجتماعى و فرهنگى خود را كه لازمهء مقام و نمو شخصيت اوست ، با رعايت تشكيلات و منابع هر كشور به دست آورد .\r\n\r\nمشتركات :\r\n1 - حق امنيّت جانى و مالى و ناموسى و شخصيتى و خانوادگى در قلمرو ملى يا همكارىهاى بين المللى در هر دو نظام حقوقى ( حقوق بشر از ديدگاه اسلام و حقوق بشر از ديدگاه غرب ) مشترك است .\r\n2 - حق استقلال در شئون زندگى خاص براى هر كسى محفوظ است ، مانند مسكن\r\n","description":"","footnote":"","page_name":" 176 ","page_number":176},
  {"content":"\r\nو خانواده و مال و ارتباطات و ديگر امورى كه بر خلاف قوانين مقرّر در جامعه نباشد .\r\n3 - تباه ساختن آبروى انسان به هيچ وجه جايز نيست .\r\n4 - بر دولت و جامعه واجب است كه از دخالت زور گويانه در زندگى هر انسانى جدّا جلوگيرى كند .\r\n5 - احترام مسكن در هر حال محفوظ است و بدون تجويز قانونى نمىتوان در آن وارد شد . همچنين خراب كردن و مصادره و فرارى دادن اهل مسكن از اقامتگاه جايز نيست مگر با اجازهء قانون .\r\n\r\nتفاوتهاى حقوق بشر از ديدگاه اسلام و غرب\r\n1 - در بند « ب » مادهء نهم ، حق امنيت دينى از ديدگاه اسلام مشروط به استناد آن دين است به يك سند الهى مانند كتب آسمانى سه گانه ( قرآن و تورات و انجيل ) و همچنين است كتب اتباع زرتشت و صابئان . اين شرط ، با توجه به اين كه در طور تاريخ تبهكاران بسيار فراوانى پيدا شده و از راه دين و مذهب كه يكى از حساسترين شئون موجوديت انسانى در اين دنيا است بشريت را دچار بدبختيها و تيره روزيها و ركود كشنده نموده‌اند ، كاملا ضرورى است . مخصوصا با نظر به اين كه دين اسلام همهء شئون حيات بشرى را در قلمرو ماده و معنى و همچنين در دو منطقه فردى و اجتماعى و به طور كلى در هر دو سراى دنيا و آخرت تحت تعليمات سازنده خود گرفته و همه اين امور را با طرق فطرت پاك و خرد و وجدان سليم با حقوق و آزادىها و تكاليف معقول تنظيم نموده است ، لذا نمىتواند به پديدهء دين مانند مغرب زمين امروزى بنگرد كه فقط دين را به عنوان يك رابطهء شخصى و به عبارت ديگر ، يك حالت روانى آرامش بخش محض تلقى مىكند و كارى با هيچ يك از شئون حيات بشرى نداشته باشد ! به همين جهت است كه اسلام هر مدعى دين و هر ادعاى دينى را داراى حق دينى نمىداند مگر اين كه به يك سند الهى مستند باشد .\r\nجاى بسى شگفتى است كه بعضى از متفكران و صاحب نظران مغرب زمين با مشاهدهء عينى نتايج تباه كنندهء بىدينىها و چشيدن طعم تلخ حيات ضد دينى و حتى طعم ناگوار بىاعتنايى به دين ، هنوز هم نمىخواهند اين پديدهء اساسى را كه « به وجود\r\n","description":"","footnote":"","page_name":" 177 ","page_number":177},
  {"content":"\r\nآورندهء هويت اصلى براى حيات آدمى فقط دين است « كاملا جدّى تلقى كنند و ابعاد ضرورى و مفيد آن را به جوامع بشرى ارائه دهند و از ابعاد زيانبار آن ، مردم را بر حذر دارند و آنها را در امان قرار بدهند .\r\nهيچ علتى براى اين بى توجهى و اين ضدّيت با عميقترين عامل نمو شخصيت ديده نمىشود مگر سود جويىها و لذتپرستىها و به طور كلى خود محورىهايى كه هيچ دين الهى آنها را نمىپذيرد . و اين همان علت است كه نه تنها از رسميت دادن حقيقى به اديان الهى جلوگيرى كرده بلكه توانسته اخلاق را كه عبارت است از : « شكوفايى حقيقت در درون آدمى » ، بزدايد و با اين اقدام تباه كننده ، انسان را تا حد يك ماشين ناآگاه و وسيله اى براى خواسته‌هاى قدرتمندان روزگار تنزل دهد .\r\n2 - در حقوق بشر از ديدگاه غرب حق احترام مسكن ( اقامتگاه ) و مكاتبات به طور مطلق گوشزد شده است ، در صورتى كه در حقوق بشر از ديدگاه اسلام اين حق مشروط به عدم وجود مانع شرعى در ايفاى اين حق است . علت اين شرط بسيار واضح است زيرا مسكن و يا هر گونه اقامتگاهى كه مركز فساد و به وجود آورندهء عوامل اخلالگرىهاى اجتماعى باشد ، احترامى ندارد و به هر طريق ممكن بايد از فعاليتهاى مفسدانه در آن مسكن يا اقامتگاه بلكه هر جايگاهى كه بتواند به فساد و افساد كمك نمايد جلوگيرى شود . و به طور كلى ، بدان جهت كه اسلام براى هر دو بعد اصيل انسان ( فردى و اجتماعى ) اهميّت جدى قائل است ، لذا آزادىهايى كه در اين حقوق يا در هر رشته از قوانين و مقرّرات كه براى هر يك از افراد مطرح مىگردد ، محدود و مشروط به عدم اخلال و اضرار بر زندگى اجتماعى انسانها است .\r\nتبصره - ماده دهم به جهت ارتباط با ماده هفتم ، پس از همين مادهء ( هفتم ) بررسى و تحقيق شده است ، مراجعه فرماييد .\r\n\r\n3 - اصل تعليم و تربيت\r\nاز قدرت و سازندگى شگفت انگيز تعليم و تربيت است كه نه تنها مىتواند عوامل ارثى و محيط طبيعى و فرهنگى و اجتماعى را براى وصول به اهداف مطلوب حيات فردى و اجتماعى تعديل و توجيه كند بلكه در صورت آگاهى و مهارت و خلوص معلم و مربى و شخصيت آمادهء پذيرش عميق شخصى كه مورد تعليم و تربيت است ، مىتواند\r\n","description":"","footnote":"","page_name":" 178 ","page_number":178},
  {"content":"\r\nدر يك روز ، تبهكار خون آشامى را به انسانى عادل مبدل سازد و بر عكس ، با هماهنگى و مهارت يك معلم و مربى ، و شخصيت آمادهء پذيرش عميق يك فرد مىتواند در يك روز انسانى عادل را به تبهكارى خون آشام مبدل نمايد .\r\n\r\nحقوق بشر در اسلام ماده يازدهم\r\n1 - الف - هر كودكى از هنگام تولد حق حضانت و تربيت و رعايت بهداشتى مادّى و معنوى بر پدران و جامعه و دولت دارد . همچنين واجب است حمايت مادر و جنين و بذل عنايت مخصوص بر آن دو .\r\nب - پدران و هر كسى كه به حكم پدران است ، حق اختيار نوع تربيتى را دارند كه براى فرزندان خود مىخواهند با وجوب مراعات مصلحت فرزندان در پرتو ارزشهاى اخلاقى و احكام شرعى .\r\nج - پدر و مادر ، حقوقى بر فرزندان خود دارند . همچنين خويشاوندان نيز حقوقى بر يكديگر دارند به مقتضاى احكام شرعى .\r\n\r\nحقوق بشر از ديدگاه غرب ماده بيست و پنجم\r\n2 - مادران و كودكان حق دارند كه از كمك و مراقبت مخصوص بهره مند شوند .\r\nكودكان چه بر اثر ازدواج و چه بدون ازدواج به دنيا آمده باشند ، حق دارند كه همه از يك نوع حيات اجتماعى برخوردار شوند . ( 1 )\r\n\r\nمشتركات :\r\n\r\n","description":"","footnote":"\r\n( 1 ) بند « 1 » اين ماده در تحقيق مواد مربوط به اصل حيات ، مورد بحث و مقايسه و تطبيق قرار گرفته است . در مواد يازدهم از حقوق بشر در اسلام و بيست و پنجم از حقوق بشر از ديدگاه غرب حقوق ديگرى مانند حق حضانت و رعايت بهداشت مادى و حق حمايت مادر و جنين ، و همچنين در بند « ج » از ماده يازدهم حقوق بشر در اسلام ، حقوق مربوط به پدران و مادران كه بر فرزندان خود دارند و نيز حقوقى كه خويشاوندان بر يكديگر دارند آمده كه غير از حق تعليم و تربيت است . بدان جهت كه حقوق تعليم و تربيت در اين مواد آمده است لذا ما بدون تجزيهء مواد ، آنها را نيز مطرح كرديم .\r\n","page_name":" 179 ","page_number":179},
  {"content":"\r\n1 - هر دو نظام حقوقى در وجود حق حضانت و تربيت و رعايت بهداشت مادى و معنوى كودكان اتفاق نظر دارند . در حقيقت مىتوان گفت ، اين گونه حقوق مانند حق حيات است كه با نظر به اصالت ريشه‌هاى آنها در همهء مذاهب حقّه و فرهنگهاى اسلام و اخلاق انسانى ، مورد اتفاق آراء همهء اقوام و ملل است و در نظرات صاحب نظران آنان ابراز مىگردد .\r\nاگر چه در نص مواد حقوق بشر از ديدگاه غرب بهداشت معنوى كودكان مورد تصريح قرار نگرفته است ولى با نظر به وجوب بهداشت روانى كودكان مانند بزرگان كه در محتويات ساير مواد حقوق مزبور آمده است ، مىتوان گفت اين حق نيز مورد اتفاق نظر هر دو نظام حقوقى است .\r\n2 - مادران و جنينهاى آنان حق مراقبت مخصوص دارند .\r\nاگر چه در مواد حقوق بشر از ديدگاه غرب تصريح به مراقبت جنين نشده است ، با اين حال همان گونه كه در موضوع بهداشت معنوى كودكان گفتيم ، با نظر به علل و مناط حقوقى كه هر دو نظام حقوقى در بارهء كودكان و مادران و بلكه در بارهء حق حيات انسانها به طور كلى دارند حق مراقبت جنينها نيز واجب شمرده مىشود .\r\n\r\nتفاوتهاى حقوق بشر از ديدگاه اسلام و غرب\r\nبند ( 2 ) از ماده بيست و پنجم حقوق بشر از ديدگاه غرب در برخوردارى از نوع حيات اجتماعى ، ما بين كودكانى كه بر اثر ازدواج قانونى به وجود آمده‌اند و كودكانى كه به طور نامشروع متولد شده‌اند تفاوتى نگذاشته است . اين تساوى در اسلام ما بين اين دو گروه مطلق نيست بلكه اين دو گروه با يكديگر متفاوتند . توضيح اين كه در فقه اسلامى ، كودكانى كه از طريق نامشروع به دنيا مىآيند ، بدون كمترين تفاوت با ديگر كودكان از حق حيات ، برخوردارند و نيز حق كرامت ذاتى و كرامت ارزشى ، اگر كسب كرده باشند ، در بارهء آنان في الجمله ثابت است . زيرا آنان نيز انسانند و در كار پليد و نامشروعى كه پدر و مادر آنان مرتكب شده و موجب به وجود آمدن كودك نامشروع شده‌اند هيچ گونه اختيارى ندارند .\r\nاين كه تفاوتهايى در فقه اسلامى ميان دو گروه ( انسانهايى كه تولد آنان از ازدواج\r\n","description":"","footnote":"","page_name":" 180 ","page_number":180},
  {"content":"\r\nمشروع بوده و آنان كه بدون ازدواج مشروع به دنيا آمده‌اند ) ديده مىشود - مانند اين كه فرزندان نامشروع نمىتوانند قضاوت كنند يا مثلا رهبرى جامعه را به عهده بگيرند و نيز ممنوعيت آنان از ديگر كارها و مناصب عالى - نه از اين جهت است كه آنان بدون اختيار ، مردم پليد محض هستند و هيچ گونه حقوق انسانى ندارند بلكه از آن جهت است كه گوشمالى و هشدارى به مردان و زنانى باشد كه مرتكب عمل كثيف زنا مىشوند و موجودى را به دنيا مىآورند ، در حالى كه خود مىدانند قرار دادن نطفه در نخستين نقطهء خلقت بدون استناد به قانون ، عملى است وقيح و با اين توجه بلكه حتى بدون توجه به اين وقاحت و كثافت در حساسترين ارتباط مرد و زن ، موجب به وجود آمدن با عظمتترين موجود كارگاه هستى مىگردند .\r\nآيا اين بىخبران از رازهاى با عظمت هستى حتى احتمال آن را هم نمىدهند كه ورود غير قانونى كودكان به اين دنيا است كه كشف از بى ارزشى موجود انسانى مىكند و باعث مىشود كه اقويا و يكَّه تازان ميدان تنازع در بقاء و پوچ گرايان قهوه خانه‌هاى نيهيليستى به اين حقوقهاى جهانى بشر كه با هزاران آب و تاب نوشته مىشود و مورد تبليغات قرار مىگيرد ، بخندند ؟ آيا آن روزى فرا مىرسد كه خودكامگان بشريت بگذارند انسانها از آن تناقض بنيان كن كه مىگويد : « دروازهء ورود انسانها به زندگى باز ، ولى دروازهء خروج از آن مسدود است » نجات يابند ؟ ! توضيح اين تناقض چنين است : وقتى كه شما به همهء مراجع دادگسترى جوامع بشرى و به همهء كتب حقوقى و حتى به همهء آثار فرهنگى انسانها مراجعه مىكنيد مىبينيد همهء آنها با اتفاق كلمه مىگويند : وارد كردن هر گونه ضرر جانى بر انسانها ، اگر چه يك زخم كوچك باشد ، جرم است و كيفر دارد و بزرگترين ضرر غير قابل جبران در بارهء كسى آن است كه زندگى او بدون علت و مجوز از بين برود ، يعنى كشته شود . و اين مطلب كاملا صحيح است و همهء اديان الهى و مكاتب انسانى كه در تاريخ بروز كرده‌اند آن را تصديق مىكنند .\r\nبنا بر اين ، دروازهء خروج انسانها از زندگى كاملا مسدود است و هيچ كسى حق ندارد انسانى را نه تنها از دروازهء با اهميّت زندگى خارج سازد بلكه كسى نبايد با وارد كردن يك زخم ناچيز به يك انسان به اندازهء همان زخم او را به دروازهء خروج نزديك\r\n","description":"","footnote":"","page_name":" 181 ","page_number":181},
  {"content":"\r\nكند .\r\nاديان الهى و ديگر مكتبهايى كه آگاهانه يا به طور ناآگاه از اديان الهى پيروى مىكنند ، مطابق ممنوعيت خروج از دروازهء زندگى به طور غير قانونى ، دروازهء ورود به عرصهء زندگى را هم محترم و وابسته به قانون مىدانند و معتقدند كه نبايد اين دروازهء حساس را بدون قانون و فقط براى اشباع شهوات وسيلهء بازى تلقى نمود و انسانهايى را بدون جنبهء قانونى و به اصطلاح امروز بدون كارت ورودى ، به عرصهء وجود معنادار وارد كرد . اما آن كسانى كه با نمايش متفكرانه و قيافهء فيلسوفانه ! براى ورود از دروازهء زندگى هيچ قانونى را سراغ ندارند و براى لذت ناشى از اشباع غريزهء جنسى بازى با دروازهء ورود به زندگى را تجويز مىكنند نمىفهمند كه اگر از آنان بپرسند شما كه با هيچ قانونى براى دروازهء ورود معتقد نيستيد به چه دليل آن همه اصرار مىورزيد كه قتل نفس ممنوع است و نبايد هيچ كسى را حتى با وارد كردن زخمى ناچيز ، به دروازهء خروج از زندگى نزديك نمود ؟ آيا اين يك تناقض صريح نيست ؟ ! و آيا اين تناقض ، بىپايگى تمامى فرهنگهاى حقوقى و اخلاقى و حتى سياسى جوامع انسانى را اثبات نمىكند ؟ زيرا فرهنگى كه نتواند به اين سؤال كه « چرا ورود به زندگى با اشباع هر لذتى بدون قانون جايز باشد ولى بيرون راندن انسانها از دروازهء خروج از زندگى براى اشباع لذت قدرت پرستى ممنوع ؟ ! » پاسخى قانع كننده بدهد قطعى است كه چنين فرهنگى ، خواه حقوقى و خواه اخلاقى و خواه غير ذلك ، هيچ پايهء اصيلى ندارد .\r\nبه اين جهت است كه اسلام براى گوشمالى دادن مردان و زنان زنا كار و جلوگيرى از اين عمل وقيح كه پايهء اساسى پوچ گرايى است ، فرزندانى را كه از طريق نامشروع متولد شده‌اند از بعضى مزاياى اجتماعى محروم مىسازد بدون اين كه حيات و كرامت و تعليم و تربيت آنان را حذف كند .\r\n\r\nحقوق بشر از ديدگاه اسلام مادهء دوازدهم\r\nالف - طلب علم بر هر كسى كه توانايى آن را دارد واجب است و تعليم انسانها بر\r\n","description":"","footnote":"","page_name":" 182 ","page_number":182},
  {"content":"\r\nدولت و جامعه و هر كسى كه توانايى داشته باشد تكليف است ، لذا بر دولت و بر هر كسى كه توانايى دارد واجب است ، طرق و وسايل تعليم را آماده نمايد و همچنين واجب است بر آنان تضمين تنوع تعليم به طورى كه مصلحت جامعه را بر آورد و معرفت دين اسلام و حقايق عالم هستى و تصرف معقول در آن حقايق را به سود بشريت امكان پذير سازد . اين حق به نام حق توجيه ذهن و فكر بشرى ناميده مىشود .\r\nب - هر انسانى بر مؤسّسات مختلف تربيت و توجيه ، از خانواده گرفته تا مدرسه و دانشگاه و وسايل رسانه‌هاى گروهى و غير ذلك حق دارد كه او را از جهت كمالات دنيوى و دينى تربيت كنند . اين تربيت بايد به قدرى هماهنگ و تكاملى باشد كه شخصيّت انسانى را بروياند و ايمان او به خدا و احترام به حقوق و تكاليف را تشديد و تكميل نمايد . و قطعى است كه اجراى حق تعليم و تربيت ، معرفت حقوق اصلى چهار گانهء ديگر ( حق حيات ، حق كرامت ، حق آزادى مسئولانه و حق مساوات ) را نيز به ثمر مىرساند . اين حق به نام حق تربيت توجيهى يا توجيه تربيتى ناميده مىشود .\r\n\r\nمادهء سيزدهم\r\nالف - دعوت به خير و امر به معروف و نهى از منكر بر هر كسى كه قدرت آن را داشته باشد واجب است ، خواه دولت باشد و خواه جامعه و يا هر فردى كه بتواند از عهدهء آن برآيد . اين تكليف به اضافهء شرط قدرت و علم به خير و معروف ، مشروط است به احتمال قابل اعتنا به تأثير آن . دولت به انجام اين تكليف به جهت قدرتى كه دارد و به جهت ملاحظات نظم زندگى اجتماعى شايسته تر از ديگران است و در صورت عدم اقدام دولت به انجام اين تكليف ، جامعه و هر كسى كه توانايى انجام تكليف مزبور را داشته باشد بايد اقدام نمايد . و هر انسانى مىتواند با افراد و اجتماعات ديگر در عمل به اين تكليف شركت كند . در اين اشتراك و عمل ، موافقت با شرع اسلامى ضرورت دارد .\r\nو در آن هنگام كه افراد يا گروه هايى متصدى انجام اين تكليف شدند بر جامعه و دولت واجب است كه آنان را يارى دهند .\r\nب - تبليغ ، يك ضرورت حياتى براى جامعه مىباشد و حرام است گرفتن آن در زير سلطهء شخصى و به كار بردن آن به طور ناشايست . و همچنين حرام است اهانت بر\r\n","description":"","footnote":"","page_name":" 183 ","page_number":183},
  {"content":"\r\nمقدسات و كرامت پيامبران در رسانه‌هاى تبليغى و غير ذلك . و همچنين حرام است تصميم و اقدام به هر كارى كه به ارزشها خللى وارد نمايد يا موجب پراكندگى و پاشيده شدن جامعه و اضرار بر آن شود و يا عقايد جامعه را متزلزل سازد .\r\nج - جايز نيست برانگيختن و تحريك كينه‌هاى قومى و مذهبى در جامعه و هر چيزى كه به تفكيك و امتياز نژادى منتهى گردد . ( 1 ) توضيح - در كنفرانس اسلامى تهران بند « ب » از ماده بيست و سوم چنين بود : « هر انسانى در دعوت به خير و امر به معروف و نهى از منكر حق دارد و هر كسى مىتواند با ديگر افراد و گروه‌ها در اجراى اين حق شركت نمايد و همهء اين حقوق مشروط به موافقت شريعت اسلامى است و بر دولت و جامعه است كه در اجراى اين حقوق و تكاليف حمايت لازم را به عمل آورند » . اين بند در كنفرانس قاهره به شكل زير آمده است :\r\n( هر انسانى حق دارد كه به تنهايى يا با اشتراك با ديگران دعوت به خير و امر به معروف و نهى از منكر كند بر اساس مراعات حقوق و تكاليف ديگران و با نظامهاى قانونى مقرّر در جامعه و در چار چوب شريعت اسلامى . ) اين تغيير با كمال تأسف ، حق و تكليف اسلامى را در دعوت به خير و امر به معروف و نهى از منكر مبهم ساخته است . زيرا در اين تغيير توجهى نشده است كه اگر حقوق و تكاليف ديگران و نظامهاى قانونى مقرّر در جامعه مخالف شريعت اسلامى باشد ، در اين صورت چه بايد كرد ؟ ! به نظر مىرسد - همان گونه كه در مورد حقوق بشر از ديدگاه اسلام تذكر داده‌ايم - جملهء « چار چوب شريعت اسلامى » مذكور در كنفرانس قاهره ، در حقيقت پوششى براى منظور اصلى خود باختگان از احكام جوامع اسلامى بوده است .\r\nزيرا آنان ديده‌اند كه اگر اين جمله را در ماده نياورند مردم جوامع اسلامى اعتراض خواهند كرد كه نظامهاى قانون مقرّر در جوامع اسلامى امروزى در موارد بسيار فراوان\r\n\r\n","description":"","footnote":"\r\n( 1 ) مادهء سيزدهم در اعلاميهء حقوق بشر كنفرانس اسلامى تهران داراى بندهاى « الف » و « ب » و « ج » و « د » است ، و چون بند « الف » مناسب با حق آزادى است ، لذا ما آن را در مواد همان اصل آورديم .\r\n","page_name":" 184 ","page_number":184},
  {"content":"\r\nبا احكام اسلامى موافقت ندارد . اينان گمان كردند كه با جملهء فوق مىتوانند فقها و حقوقدانان راستين و معتقد جوامع اسلامى و مردم را قانع كنند كه : آرى ، ما اين قيد را متذكر شديم كه « در چار چوب اسلامى » ! ولى متوجه نشده‌اند كه اين پوشش نازكتر از آن است كه بتواند تضاد نظامهاى قانونى مقرّر در جوامع اسلامى با احكام اسلامى را به پوشاند .\r\n\r\nحقوق بشر از ديدگاه غرب ماده بيست و ششم\r\n1 - هر كس حق دارد كه از آموزش و پرورش بهره مند شود . آموزش و پرورش لا اقل تا حدودى كه مربوط به تعليمات ابتدايى و اساسى است بايد مجانى باشد .\r\nآموزش ابتدايى اجبارى است . آموزش حرفه اى بايد عموميت پيدا كند و آموزش عالى بايد با شرايط تساوى كامل به روى همه باز باشد تا بنا بر استعداد خود ، همه بتوانند از آن بهره مند گردند .\r\n2 - آموزش و پرورش بايد طورى هدايت شود كه شخصيت انسانى هر كس را به حد اكمل رشد آن برساند و احترام حقوق و آزادىهاى بشر را تقويت كند . آموزش و پرورش بايد حسّ تفاهم و گذشت و احترام عقايد مخالف و دوستى بين تمام ملل و جمعيتهاى نژادى يا مذهبى و همچنين توسعهء فعاليتهاى ملل متحد را در راه حفظ صلح تسهيل نمايد .\r\n3 - پدر و مادر در انتخاب نوع آموزش و پرورش فرزندان خود نسبت به ديگران اولويت دارند .\r\n\r\nمشتركات :\r\n1 - اصل كلى حق تعليم و تربيت مورد اتفاق نظر هر دو نظام حقوقى اسلام و غرب است .\r\n2 - توجيه تعليم و تربيت در مسير امكان پذير ساختن رشد و تكامل انسانى از مشتركات هر دو نظام حقوقى است ، اگر چه معناى رشد و تكامل انسانى در فرهنگ اسلام و غرب - در عين داشتن مشتركاتى چند - اختلافات مهمى نيز با يكديگر دارند .\r\n3 - مواد مربوط به تعليم و تربيت انسانها را در مباحث مربوط به تعليم و تربيت و\r\n","description":"","footnote":"","page_name":" 185 ","page_number":185},
  {"content":"\r\nفلسفه آن از ديدگاه اسلام ( مندرج در كتاب تحقيق در دو نظام جهانى حقوق بشر ) متذكر شده‌ايم ، مراجعه فرماييد . از آن جمله است احترام به حقوق انسانها و آزادىهاى مسئولانه و حسن تفاهمهاى تكاملى و غير ذلك . به عبارت كلىتر ، يكى از مواد بسيار مهم در تعليم و تربيت از ديدگاه اسلام موضوع اخلاق والاى انسانى است كه اصول عالى آن در مكتب اسلام پىريزى شده است و همهء آن چه را كه در مواد حقوق بشر از ديدگاه غرب به عنوان مواد تعليم و تربيت آمده است ، تا آنجا كه زندگى هدفدار انسانها را تأمين كند و در تنظيم فردى و دسته جمعى روابط مؤثر باشد ، مورد دستور جدى قرار مىدهد .\r\n4 - اين اصل كه پدر و مادر در انتخاب نوع تعليم و تربيت براى فرزندان خود بر ديگران ترجيح دارند مورد اشتراك هر دو نظام حقوقى است ، نهايت امر ، در حقوق بشر از ديدگاه اسلام مشروط به مصلحت كلى فرزندان از جهت ارزشهاى اخلاقى و دينى است كه در مبحث تفاوتها خواهيم گفت .\r\n5 - حق همهء مردم است آن نوع آموزشها و پرورشها كه آنان را آمادهء زندگى با كرامت و شرف نمايد .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - اسلام ، نخستين اختصاصى كه در مسايل تعليم و تربيت دارد و از آن جهت با حقوق بشر از ديدگاه غرب متفاوت است ، وجوب تكليفى است كه در بارهء تعليم و تربيت براى هر كس كه توانايى آن را دارد متوجه ساخته است . اين يك امتياز بزرگ است كه در حقوق اسلام وجود دارد ، در صورتى كه در حقوق بشر از ديدگاه غرب فقط دوران ابتدايى را منظور مىنمايد و تحصيلات ابتدايى را لازم مىشمارد . بايد گفت بدان جهت كه اسلام براى انسانها حيات شايسته و با كرامت را مىخواهد ، و معلوم است كه بدون تعليم و تربيت صحيح در بارهء موادى كه مقدارى از آنها در امتداد همهء زمانها ضرورى است و مقدارى ديگر به بعضى از زمانها اختصاص دارد ، هيچ انسانى نمىتواند از زندگى شايسته و با كرامت برخوردار باشد .\r\n2 - حق اختيار نوع تربيت كودكان در اسلام مقيد و مشروط به لزوم مراعات مصلحت فرزندان از نظر ارزشهاى اخلاقى و احكام فطرى اسلامى است ، در صورتى كه در حقوق بشر از ديدگاه غرب اين شرط وجود ندارد . البته ممكن است گفته شود كه\r\n","description":"","footnote":"","page_name":" 186 ","page_number":186},
  {"content":"\r\nحقوق غرب به فهم كلى انسانها كه صلاح فرزندان خود را مىخواهند قناعت كرده است ولى همان گونه كه مىدانيم در مفاهيم و قضاياى حقوقى هر اندازه كه كلمات صريح و بار دار معناى مقصود بوده باشد بهتر است .\r\n3 - اگر كودكى پدر و مادر نداشته باشد نوبت اختيار تعليم و تربيت به كسانى مىرسد كه پس از ولىّ شرعى كودك - كه پدر اوست - ولايت قانونى دارند ، مانند پدر پدر و غيره . اين گونه اختيار براى ديگر خويشاوندان در حقوق بشر از ديدگاه غرب تصريح نشده است . امتياز اين اختيار در پيوستن شاخه‌هاى درخت خويشاوندان به يكديگر است كه از اتصال آنها به ريشهء درخت كلى حيات كشف مىكند و مهمترين نتيجهء اين پيوستگى ، نجات از بيمارى قرن معاصر ما است كه بيمارى « بيگانگى انسانها از يكديگر » ناميده شده و اين همان بيمارى است كه به بيمارى بدترى منجر مىگردد كه آن را « بيگانگى انسان از خويشتن » ناميده‌اند .\r\n4 - يكى از اساسىترين تفاوتهايى كه ميان دو نظام حقوق بشر از ديدگاه اسلام و از ديدگاه غرب وجود دارد آن مادهء بسيار با اهميّتى است كه به جنبهء معنوى و روحى فرزندان مربوط مىشود . متأسفانه در مواد حقوق بشر از ديدگاه غرب اين ماده با كمال بىتوجهى ناديده گرفته شده است و همان گونه كه در مباحث تعليم و تربيت مشاهده كرديم ، بدون مراعات حق معنويت انسانها و بدون اهميّت دادن به جنبهء روحى آنان ، همهء حقوقى كه براى انسانها تنظيم و تدوين مىشود جز براى به راه انداختن يك زندگى ماشينى ناآگاه نتيجهء ديگرى نمىدهد .\r\n5 - دعوت به خيرات و كمالات و اخلاق انسانى عالى از حقوق بسيار با اهميّت انسانها در جامعهء اسلامى است . اين حق همان گونه كه نسبت به هر كسى كه قدرت اجراى آن را دارد تعميم دارد ، همچنين تكليف فراگيرى و پذيرش و عمل به خيرات و كمالات و تخلق به اخلاق والاى انسانى نيز شامل همهء انسانهايى كه توانايى دارند مىشود . در صورتى كه متأسفانه در نظام حقوق بشر از ديدگاه غرب اين جنبهء انسان مورد توجه جدى قرار نگرفته است .\r\n6 - موضوع تبليغات و دستگاه‌هاى رسانه‌هاى گروهى كه امروزه در سر تا سر جوامع بشرى مطرح مىباشد ، در حقوق بشر از ديدگاه اسلام از اهميّت خاصى برخوردار است و بدان جهت كه امروزه ماشينى بودن زندگى از يك طرف و گسترش ابعاد سطوح\r\n","description":"","footnote":"","page_name":" 187 ","page_number":187},
  {"content":"\r\nمختلف حيات از طرف ديگر ، فرصتى براى انديشيدن و پيگيرى در بارهء قضايا نمىدهد لذا مىتوان گفت تبليغات و رسانه‌هاى گروهى تنها راه آگاهى يافتن مردم از قضايا و حقايق است و متأسفانه همان گونه كه مىدانيم ، گسترده ترين و عميقترين و همه جانبه ترين دستگاه‌هاى تبليغاتى و اطلاعاتى در اختيار قدرتهايى است كه جز نفع پرستى و لذت گرايى و خود محورى هدفى در دنيا ندارند . به همين جهت است كه حقوق اسلام اهميّت بسيار بالايى به اين پديده داده و بهره بردارى از آن را در مسير فساد جامعه و توهين به مقدسات و برانگيختن كينه‌ها و تعصبات قومى و نژادى حرام مؤكَّد مىداند .\r\n\r\n4 - اصل آزادى مسئولانه\r\nآفريده گار كارگاه با عظمت هستى بر مبناى حكمت بالغهء خود ، يك زنجير قانونى در درون انسانها تعبيه فرموده است كه اگر آنان آزادى شخصيت انسانى خود را بخواهند بايد آن زنجير را به « خود حيوانى » كه خودكامگىها اساسىترين مشخصهء آن است ببندند تا با مهار كردن طغيانگرىهاى آن ، عرصه براى فعاليت تكاملى شخصيت انسانى آماده گردد و اگر آنان آزادى « خود حيوانى » و خودكامگىهاى آن را بخواهند بايد آن زنجير را به شخصيت انسانى ببندند تا عرصه براى حاكميت مطلق « خود حيوانى » و خودكامگىهاى آن باز شود . هدف اعلاى حيات آدمى تكامل جان او در اين كارگاه بزرگ است . آزادى شخصيت او در اين تكاپوى تكامل اساسىترين وسيله براى وصول به آن هدف است .\r\nآن كسى كه آزادى را ايده آل حيات تلقى نموده و مىگويد : « من حاضرم جانم را از دست بدهم تا تو سخن خود را آزادانه بيان كنى اگر چه من خود مخالف سخن تو باشم » ! ! نه معناى آزادى را فهميده و نه معناى جان را و نه توانايى تفكيك وسيله از هدف را دارا بوده است . ( 1 )\r\n\r\nحقوق بشر از ديدگاه اسلام ماده چهاردهم\r\nالف - هر انسانى آزاد به دنيا مىآيد و هيچ كس نمىتواند او را برده قرار بدهد يا او\r\n\r\n","description":"","footnote":"\r\n( 1 ) اين عبارت به ولتر ، متفكر معروف فرانسوى ، نسبت داده شده است .\r\n","page_name":" 188 ","page_number":188},
  {"content":"\r\nرا پست و ذليل نمايد و يا او را منكوب سازد و يا تحت سلطهء شخصى خود قرار دهد و هيچ عبوديتى جز براى خداوند سبحان وجود ندارد .\r\nب - استعمار با تمامى انواعى كه دارد ، بدان جهت كه خود نوعى از برده گيرى و برده دارى است ، مؤكدا حرام است و آن ملل و اقوامى كه گرفتار اين بينوايى و استضعاف هستند حق كامل دارند كه خود را از استعمار آزاد سازند و سرنوشت خود را تثبيت نمايند . و واجب است براى همهء دولتها و ملتها كه در مبارزهء استعمار شدگان در راه آزادى از استعمار و اشغال كشورشان كمك نمايند . و همهء ملتها حق دارند شخصيت مستقل خود را حفظ كنند و نيز همهء ملتها حق دارند ثروتها و دارايىهاى طبيعى و صنعتى خود را حفظ و حراست نمايند .\r\n\r\nحقوق بشر از ديدگاه غرب ماده يكم\r\nتمام افراد بشر آزاد به دنيا مىآيند و از لحاظ حيثيت و حقوق با هم برابرند ، همه داراى عقل و وجدان مىباشند و بايد نسبت به يكديگر با روح برادرى رفتار كنند .\r\n\r\nماده چهارم\r\nاحدى را نمىتوان در بردگى نگاه داشت و داد و ستد بردگان به هر شكلى كه باشد ، ممنوع است .\r\n\r\nماده هشتم\r\nدر برابر اعمالى كه حقوق اساسى فرد را مورد تجاوز قرار بدهد و آن حقوق به وسيلهء قانون اساسى يا قانون ديگرى براى او شناخته شده باشد ، هر كس حق رجوع مؤثر به محاكم ملى صالحه را دارد .\r\n\r\nمشتركات :\r\n1 - همهء انسانها آزاد به دنيا مىآيند و هيچ كس نمىتواند آنها را برده قرار بدهد ( مآخذ اين حكم و تكليف را در مباحث فلسفى آزادى در كتاب تحقيق در دو نظام حقوق جهانى بشر ، مشروحا مطرح كرده‌ايم ، مراجعه فرماييد .\r\n2 - همهء انسانها از لحاظ حيثيت و حقوق با هم برابرند ( اين موضوع در « اصل تساوى » مطرح خواهد گشت ) .\r\n","description":"","footnote":"","page_name":" 189 ","page_number":189},
  {"content":"\r\n3 - همهء انسانها داراى عقل و وجدان هستند . اين مطلب بيان دو مختص بسيار مهم از مختصات انسانى است و نمىتواند به عنوان حق و تكليف مورد تذكر قرار بگيرد مگر اين كه منظور اين باشد : بدان جهت كه همهء انسانها از عقل و وجدان به عنوان دو موهبت الهى برخوردارند ، لذا از كرامت و حيثيت و شرف ذاتى بهره مند هستند و يا اين كه مقصود حق تعقل و رجوع به وجدان باشد كه از عوامل اساسى ارتباط با حق و تكليفاند .\r\n4 - همهء انسانها بايد با يكديگر با روح برادرى رفتار كنند . اين ماده هم مورد اتفاق قطعى هر دو نظام حقوقى ( از ديدگاه اسلام و از ديدگاه غرب ) است . نهايت امر اين قيد را بايد در نظر گرفت كه روح برادرى تا موقعى مىتواند ميان انسانها برقرار باشد كه سود جويى و خود محورى و خودكامگى ، آنان را از يكديگر جدا نكند و به جهت خصومتهاى متنوع ، روياروى هم قرارشان ندهد .\r\n5 - همان گونه كه در مواد مربوط به اصل كرامت گفتيم و نيز چنان كه در مباحث فلسفهء « اصل كرامت » آورديم ، اهانت به انسانها و منكوب نمودن آنان به هيچ وجه جايز نيست .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - هيچ كسى حق سلطه بر ديگرى را ندارد و با نظر به مجموع قوانين و فرهنگهاى متنوع بشرى مىتوان اين قضيه را به عنوان يك اصل اساسى تلقى كرد . در اين اصل ، صراحتى كه در حقوق بشر از ديدگاه اسلام مشاهده مىشود در حقوقها و قوانين ديگر به چشم نمىخورد . به همين جهت در حقوق بشر از ديدگاه اسلام اصل مزبور در همهء اشكال تسلط كسى بر كس ديگر يا بر جامعه اى از انسانها مورد تصريح قرار گرفته است .\r\nبند « ب » از ماده چهاردهم را بار ديگر مورد توجه قرار مىدهيم : « استعمار ( به معناى معمولى آن ) با تمامى انواعى كه دارد ، بدان جهت كه خود نوعى برده گيرى و برده دارى است ، مؤكدا حرام است » ( 1 ) .\r\n\r\n","description":"","footnote":"\r\n( 1 ) اين كه گفتيم « به معناى معمولى آن » براى اين است كه اگر استعمار به معناى آبادسازى و نجات دادن يك جامعه از بينوايى و استضعاف و قرار دادن آن در مسير تكامل مادى و معنوى بوده باشد ، نه تنها ممنوع نيست بلكه خدمت حياتى براى انسانها محسوب مىگردد و اين غير از معناى معمولى آن است كه در گذرگاه زمان ، انسانها و جوامعى را گرفتار بينوايى و استضعاف و بردگى مىكند .\r\n","page_name":" 190 ","page_number":190},
  {"content":"\r\nدر حقوق اسلام علاوه بر وضع اين حق ، هم خود انسانها و هم دولت و جامعه را براى منتفى ساختن اين سلطه مكلَّف مىداند . و همان گونه كه همهء ملتها و جوامع بشرى حق تسلط بر وجود خود دارند حق تملك و حفظ و حراست ثروتهاى طبيعى و صنعتى خود را نيز دارا هستند .\r\n2 - تصريح به اين كه همهء انسانها بندگان خداوند سبحان هستند و هيچ كس بنده و برده ديگرى نيست ( و آن چه كه در دورانهاى باستان جريان داشته پديده اى غير طبيعى بوده كه همهء مسايل اقتصادى و اجتماعى و اخلاقى رسمى و سياسى را رو بناى خود قرار داده بود ) يك حقيقت بسيار عالى انسانى است كه همهء انسانها بايد از آن مطَّلع باشند و به همين جهت بود كه اسلام با منطقىترين راه كه عبارت بود از ريشه كن كردن تدريجى بردگى و بندگى ، اين پديدهء خلاف اساسىترين حقوق بشرى را كه « آزادى » است از بين برد .\r\n\r\nحقوق بشر از ديدگاه اسلام ماده پانزدهم\r\nهر انسانى در بيان رأى خود آزاد است به نحوى كه با اصول شرعى تعارض نداشته باشد .\r\n\r\nماده شانزدهم\r\nهر انسانى حق بهره بردارى از نتايج فعاليتهاى علمى و ادبى و هنرى و كسبى خود را دارا است و نيز هر انسانى حق دارد از مصالح معنوى و اعتبارى و مالى خود كه از فعاليتش ناشى مىشود حمايت كند ، مشروط به اين كه آن فعاليت مخالف شرع نباشد .\r\n\r\nحقوق بشر از ديدگاه غرب ماده هيجدهم\r\n","description":"","footnote":"","page_name":" 191 ","page_number":191},
  {"content":"\r\nهر كس حق دارد كه از آزادى فكر ، وجدان و مذهب بهره مند شود . اين حق متضمن آزادى تغيير مذهب يا عقيده و همچنين متضمن اظهار عقيده و ايمان مىباشد ، و نيز شامل تعليمات مذهبى و اجراى مراسم دينى است . هر كس مىتواند از اين حقوق ، منفردا يا مجتمعا به طور خصوصى يا عمومى برخوردار باشد .\r\n\r\nماده نوزدهم\r\nهر كس حق آزادى عقيده و بيان دارد ، و حق مزبور شامل آن است كه از داشتن عقايد خود بيم و اضطرابى نداشته باشد و در كسب اطلاعات و افكار در اخذ و انتشار آن به تمام وسايل ممكن و بدون ملاحظات مرزى ، آزاد باشد .\r\n\r\nماده بيست و هفتم\r\n1 - هر كس حق دارد آزادانه در زندگى فرهنگى اجتماع شركت كند ، از فنون و هنرها متمتع گردد و در پيشرفت علمى و فوايد آن سهيم باشد .\r\n2 - هر كس حق دارد از حمايت منافع معنوى و مادى آثار علمى يا هنرى خود برخوردار شود .\r\n\r\nمشتركات :\r\n1 - هر دو نظام حقوقى ( حقوق بشر از ديدگاه اسلام و حقوق بشر از ديدگاه غرب ) اصل آزادى انديشه و بيان و قلم و اظهار رأى را با تفاوتى كه در مبحث تفاوتهاى همين مواد مطرح خواهيم كرد ، به عنوان يك اصل اساسى مىپذيرند . احتجاجات و مباحثى كه اقوام و ملل غير اسلامى با مسلمانان و حتى با پيشوايان اسلامى ( كه در كتابهايى مانند احتجاج طبرسى جمع آورى شده است ) ، داشته‌اند خود بهترين دليل آزادى معقول و مسئولانه است .\r\n2 - حق بهره بردارى از نتايج فعاليتهاى علمى و ادبى و هنرى و كسبى از حقوق مسلم انسانها در هر دو نظام حقوقى است ، به اين معنا كه هر كسى حق بهره بردارى از نتايج فعاليتهاى علمى و ادبى و هنرى و كسبى خود را دارا است .\r\n3 - هر دو نظام حقوقى در آزادى مذهب كه مستند به يك سند الهى است ، مانند\r\n","description":"","footnote":"","page_name":" 192 ","page_number":192},
  {"content":"\r\nاسلام و يهود و مسيحيت و آيين زرتشت و صابئان ، اتفاق نظر دارند . تفاوتى كه ما بين دو نظام حقوقى وجود دارد اين است كه در حقوق بشر از ديدگاه غرب ، آزادىهاى مزبور - اعم از قلم و بيان و عقيده و مذهب و غير ذلك - بدون هيچ قيدى عموميت دارد ، در صورتى كه در حقوق بشر از ديدگاه اسلام عموميت آزادى امور مزبور بدون حد و مرز نيست . چنان كه در مبحث تفاوتها بيان خواهيم كرد - اين حق آزادى - مشروط است .\r\n4 - آزادى انديشه و هر گونه فعاليتهاى فكرى غير مضر به حال خود متفكر و جامعه ، در هر دو نظام ، حق مسلم است .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - بدان جهت كه انسانها علاوه بر مسئوليت در ساختن سر نوشت تكاملى خود از ديدگاه اسلام ، مسئول حقوق ثابت شدهء جامعه خود نيز هستند ، لذا هيچ كس نبايد از آزادى قلم و بيان و ابراز عقيده و مذهب بدون هيچ قيد و شرطى استفاده كند و موجبات اختلال در زندگى مطلوب مردم جامعه را فراهم آورد .\r\nهمان گونه كه در مباحث فلسفهء آزادى ( مندرج در كتاب تحقيق در بارهء دو نظام جهانى حقوق بشر ) متذكر شديم آزادى ، فى نفسه ، مطلوب مطلق و هدف نيست بلكه آزادى ، در حقيقت ، برخوردارى از نيروى خلاقهء حيات است تا آدمى بتواند به وسيلهء آن به حيات معقول نايل گردد . ما از ديدگاه روان شناسى در مورد انتحار مىبينيم كه از آزادى بهره بردارى مىشود ، نه اين كه اراده در اين موقع مختل مىگردد و انسان دست به انتحار مىزند ، بلكه بايد در نظر گرفت كه گاهى اراده در موقع انتحار به نيرومندترين موقعيت خود مىرسد كه انسان در صدد خاتمه دادن به حيات خويش كه صيانت آن از شديدترين نيروها سرچشمه مىگيرد ، بر مىآيد .\r\nتفكرات و كردارهاى زشت در همان حال كه ممكن است بدون اراده از انسانها سر بزند ، امكان دارد در كمال ارادهء آزاد نيز به وجود بيايد . و اگر ما بخواهيم آزادى را در هر مورد و در بارهء هر موضوع و عملى كه باشد تجويز نماييم ، بايستى قوانين و كيفرها و تحسينها و ملامتها را به كلى از زندگى بشرى حذف كنيم ! !\r\n","description":"","footnote":"","page_name":" 193 ","page_number":193},
  {"content":"\r\nبنا بر اين ، خود آزادى هدف و مطلوب مطلق نيست بلكه بهترين وسيلهء حيات انسانى براى زندگى با خلاقيت ذاتى است . ولى ارزش و كمال كار آزادانه بسته به اين است كه كميت و كيفيت خير و نيكو بودن آن كار چيست و در چه حد است . به همين جهت است كه صاحب نظران حقوق بشر از ديدگاه غرب بايستى حد اكثر كوشش مخلصانهء خود را براى برداشتن تناقض ما بين دو حق « كرامت و شرف انسانى » و « حق آزادى مطلق قلم و بيان » به خرج دهند . و بدان جهت كه مقيد ساختن حق كرامت و حيثيت انسانى از ديدگاه اخلاق عالى و حقوق اوليه و ذاتى انسانى امكان پذير نيست ، لذا بايد حق آزادى قلم و بيان را مشروط به عدم مزاحمت حقوق حيات و كرامت انسانها نمود . و بر همين مبنا است كه حقوق بشر از ديدگاه اسلام بيان عقيده و رأى را مشروط به مراعات اصول شرعى مىكند كه عبارت است از ممنوعيت اخلالگرى به وسيلهء قلم در شخصيت خود صاحب قلم و در روحيات و عقايد سالم مردم جامعه . و اين كه گفته شده است : « بنا بر اين بايد ما به دوران تفتيش عقايد و محدوديت قلم و زبان برگرديم » ، اعتراضى بىمورد است . زيرا وقتى كه براى تجويز يك قرص براى علاج سر درد حتما بايد مقامهاى پزشكى و ديگر مقامهاى ذى صلاح موافقت نمايند ، همهء مردم جامعه نيز سخن آن اعتراض كننده كه مىگويد : « تفتيش عقايد نكنيد » را به قدرى مخالف قانون تلقى مىكنند كه اصلا نوبت به دادن پاسخ نمىرسد ، چون همان گونه كه بازى با سلامت انسانها به هيچ وجه جايز نيست ، بازى با شخصيّت انسانها نيز ممنوع است و اين يك امر تخصصى است كه فلان قرص براى رفع سر درد مناسب است يا نه و هر كسى آزادى تجويز هر چه را كه خيال مىكند مىتواند دواى آن درد باشد ، ندارد . آيا روان و جان و روح شخصيت و من و خود انسانى به قدر يك سر درد اهميّت ندارد كه صاحب نظران براى همهء انسانها ، اگر چه كمترين اطلاعى از انسان « آن چنان كه هست » و انسان « آن چنان كه بايد » نداشته باشند ، آزادى قلم و بيان را تجويز نمايند و سپس تماشاگر سقوط همهء ارزشها و اخلاق والاى انسانى شوند ؟ ! 2 - اما در بارهء آزادى مذهب ، بايد گفت كه اگر آزادى در بارهء مذهب براى يك فرد يا جوامعى داده شود كه مردم آن جوامع از حيث تفكر و تعقل و وجدان و تزكيهء درونى به حدى از كمال رسيده باشند كه بتوانند تخيلات را از واقعيات تشخيص دهند ، و نيز\r\n","description":"","footnote":"","page_name":" 194 ","page_number":194},
  {"content":"\r\nبتوانند تلقينات را از حقايق تفكيك كنند و هوسبازى و خودخواهى را در اين امر حياتى دخالت ندهند ، بسيار منطقى خواهد بود . اما جوامعى كه به چنين رشد و كمالى نرسيده‌اند ، بىترديد از آزادى مزبور نه تنها نمىتوانند به طور صحيح برخوردار گردند بلكه ممكن است آزادى براى آنان وسيلهء تيره روزيها و بىچارگىهاى فكرى و ديگر امور زندگى شود . از ديدگاه اسلام مىتوان گفت كه انسانها مىتوانند دورانى را براى تحقيق و بررسى در بارهء مذاهب در نظر بگيرند ولى البته با تعليمات و راهنمايىهاى عالمانه و مخلصانه . در قرآن مجيد آمده است كه :\r\n* ( لا إِكْراه فِي الدِّينِ قَدْ تَبَيَّنَ الرُّشْدُ مِنَ الْغَيِّ ) * ( 1 ) * ( ) * ( هيچ گونه اكراهى در دين نيست زيرا رشد و هدايت از ضلالت آشكار شده است . ) بديهى است براى فرد يا جامعه اى كه رشد و هدايت از ضلالت آشكار و تفكيك نشده است نمىتوان به آن فرد و جامعه در انتخاب مذهب كه طريق كمال آدمى است آزادى داد بلكه بايد آنان را تحت تعليم و تربيت و توجيه صحيح قرار داد . اين آيه واقعيت كاملا روشنى را متذكر مىشود كه : با تبيين و تفكيك حق از باطل و رشد از گمراهى ، هر انسان آگاه و خردمندى دين الهى را مىپذيرد و نيازى به اكراه و اجبار نيست .\r\nاز اينجا و با نظر به مجموع منابع اسلامى از يك سو و با توجه دقيق به محتويات ديگر عقايد و مكاتب از سوى ديگر ، مىتوان پاسخ اين سؤال را كه چرا اسلام با تغيير دادن مذهب اسلام مخالف است ، با اين كه خود را حامى آزادى مىداند ، بيان نمود كه بدان جهت كه اسلام جامع امتيازات انسانى همهء اديان حقهء الهى و تأمين كنندهء همهء حقوق و آزادىهاى مسئولانهء بشريت است ، لذا تغيير دادن عقايد اسلامى به مذاهب ديگر نه تنها موجب به دست آوردن امتيازى نمىگردد بلكه باعث از دست دادن امتيازات زندگى با « حيات معقول » مىشود كه هدف اساسى اسلام است و ما وقتى كه مىگوييم « اسلام » ، در حقيقت مىگوييم « دين حضرت ابراهيم خليل عليه السّلام » كه جامع\r\n\r\n","description":"","footnote":"\r\n( 1 ) سورهء بقره ، آيهء 256\r\n","page_name":" 195 ","page_number":195},
  {"content":"\r\nامتيازات اديان اسلام و مسيحى و يهودى و زرتشتى و صابئان و ديگر مذاهبى است كه به سند الهى منتهى مىشوند .\r\n3 - در حق بهره بردارى از نتايج فعاليتهاى علمى و ادبى و هنرى و كسبى و نيز در حق بهره بردارى از مصالح معنوى و اعتبارى و مالى ، هر دو نظام اشتراك نظر دارند و قطعى است كه همان شرط عدم مزاحمت در برخوردارى از حقوق مزبور با مصالح اجتماعى كه از ديدگاه حقوق اسلامى وجود دارد از ديدگاه حقوق غرب نيز بايد مراعات شود . به عبارت ديگر ، هر دو نظام حقوقى حق بهره بردارى از حقوق مزبور را مشروط به عدم مزاحمت با مصالح جامعه مىدانند . آن چه كه تفاوت ميان اين دو نظام حقوقى را موجب مىشود اين است كه برخوردارى از حقوق مزبور در حقوق بشر از ديدگاه اسلام ، علاوه بر شرط مزبور ، مشروط به اين است كه موجب فساد و تبهكارى خود انسان ذى حق نيز نباشد .\r\nبه عنوان مثال ، در حقوق اسلام هيچ مسلمانى نبايد از خلاقيت هنرى خود در بارهء منحرف ساختن جامعه و وارد كردن هر گونه ضرر بر آن و يا بر خويشتن ، مانند تحريك شهوات غير قانونى خود و يا اندوختن ثروتى كه او را به طغيانگرى وادار كند و امثال اين امور استفاده نمايد اگر چه اين دو موضوع ضررى به ديگران وارد نسازد .\r\nبه طور كلى ، يكى از موارد مهم تفاوت ما بين دو نظام حقوق بشر از ديدگاه اسلام و از ديدگاه غرب در همين است كه حقوق بشر از ديدگاه غرب در بهره بردارى از آزادىها ، فقط ممنوعيت را متوجه مواردى مىكند كه اخلالى بر حقوق ديگران وارد شود و كارى با خود انسان ندارد كه اگر با برخوردارى از آزادى ، روحيات و اخلاق خود را فاسد كند ، اين آزادى بايد براى او نيز ممنوع باشد .\r\n\r\nآيا با مشروط ساختن آزادىهاى بشر با عدم مزاحمت با كرامت و كمال خود انسان و مصالح جامعه ، آزادى منتفى مىگردد ؟\r\nاين سؤال حتما مطرح است كه آيا با مشروط ساختن آزادىهاى انسانى با مصالح فرد و اجتماع ، حكم به منتفى ساختن خود آزادى داده نمىشود ؟\r\nپاسخ اين سؤال - همان گونه كه در گذشته اشاره كرديم - با نظر به حقايق ذيل ، بسيار\r\n","description":"","footnote":"","page_name":" 196 ","page_number":196},
  {"content":"\r\nواضح است :\r\nالف - بىبند و بارى و فرار از قوانين انسان و جهان را نمىتوان آزادى ناميد بلكه اين نوع بىبند و بارى دشمن بىامان آزادى شخصيت است كه بدون مهار كردن خواسته‌هاى غريزى به سود تعقل و ارتباط صحيح با واقعيات ، نصيب شخصيت نمىگردد .\r\nآزادى نامشروط كه جز خواسته‌هاى لذتبار چيزى را به رسميت نمىشناسد ، از قديمترين دورانهاى معرفت بشرى ، هم به وسيلهء اديان الهى و هم توسط حكما و اخلاقيون با بصيرت بشرى مردود شناخته شده است . به علاوه ، هدف قرار دادن اشباع غرايز حيوانى ( چه كسى بخواهد و چه نخواهد و خواه آگاهانه يا ناآگاهانه باشد ) ، وضع روانى انسانى را به نيهيليسم ( پوچ گرايى ) مىكشاند و اين يك حقيقت تجربه شده است .\r\nب - وقتى كه مىگوييم « آزادى بلى ، بىبند و بارى نه » ، نمىخواهيم جلوى برخوردارى از لذت آزادى را بگيريم و مردم را از خلاقيتهاى فكرى و هنرى و نتايج آنها محروم سازيم بلكه بر عكس مىخواهيم انسانها را از لذت صورى بىبند و بارى به برخوردارى از لذايذ حقيقى كه ضمن هماهنگى با شخصيت به وجود مىآيد تحريك و تشويق كنيم .\r\nج - اگر در هر جامعه اى نهادهايى براى بررسى نتايج عالى انديشه و فعاليتهاى هنرى و اعتقادات معنوى تأسيس شود ، نه براى جلوگيرى و نابود ساختن اين فعاليتها بلكه براى بررسىهايى آگاهانه و عادلانه جهت تميز تخيلات از واقعيات و حقايق از توهّمات باطل ، اين تفتيش عقايد نيست ، نجات دادن مغزهاى بشرى است از رگبار تناقضاتى كه سرانجام بشريت را به پوچ گرايى كشانده و از داشتن ايده‌ها و عقايد معقول و سازنده محروم ساخته است . ولى اقدام جدى براى چنين خدمت بزرگى جهت سالم سازى مغزهاى مردم و نجات دادن جوانان و آماده ساختن آنان براى يك زندگى قابل تفسير ، سخت بعيد به نظر مىرسد ، زيرا متأسفانه در مقابل منطق سازنده اى كه انسان شناسان مخلص از آن تبعيت مىكنند ، منطقى ! ديگر وجود دارد كه مورد عمل و دفاع شديد خودكامگان سلطه طلب قرار دارد و اين منطق مىگويد : هر كسى در همهء شرايط و در هر موقعيتى كه باشد ، حتى اگر يك كلمه هم در بارهء انسانها آگاهى نداشته باشد ، مىتواند از آزادى مورد حمايت حقوقها بهره بردارى نموده و هر چه بخواهد\r\n","description":"","footnote":"","page_name":" 197 ","page_number":197},
  {"content":"\r\nدر بارهء انسان بگويد ، فقط به اين شرط كه مزاحمتى براى خودكامگى خود محوران روزگار به وجود نياورد .\r\n\r\nحقوق بشر از ديدگاه اسلام ماده هفدهم\r\nهر انسانى حق بهره بردارى از تابعيت خود را دارد و هيچ كس را نمىتوان از تابعيت خود به طور زور گويانه محروم ساخت .\r\nتوضيح : اين ماده كه در مواد حقوق بشر از ديدگاه اسلام در كنفرانس تهران ماده هشتم بود ، در كنفرانس قاهره حذف شده است ، به اين دليل كه تابعيت به معناى معمولى آن ( در دوران ما ) در اسلام وجود ندارد . ما در مادهء بيستم اين اعلاميه ، معناى اسلامى آن را مطابق حق اختيار « محل اقامت » منظور نموديم .\r\n\r\nحقوق بشر از ديدگاه غرب ماده پانزدهم\r\n1 - هر كس حق دارد كه داراى تابعيت باشد .\r\n2 - احدى را نمىتوان خود سرانه از تابعيت خود يا از حق تغيير تابعيت محروم كرد .\r\n\r\nمشتركات :\r\nهر دو نظام حقوقى ( از ديدگاه اسلام و از ديدگاه غرب ) در اين ماده با دو بندى كه دارد اتفاق نظر دارند . نهايت امر اين كه مقصود از تابعيت ، « اقامت در محلى » باشد .\r\n\r\nتفاوتهاى دو نظام حقوق بشر از ديدگاه اسلام و غرب\r\nاگر محل اقامت ، كشور غير اسلامى باشد و مخصوصا شخص مسلمان در معرض تأثر از روحيات و اخلاق و اعتقادات غير اسلامى قرار بگيرد ، در صورتى كه ضرورتى اقتضا نكند ، فقه اسلامى اقامت در چنان محلى را جايز نمىداند .\r\n","description":"","footnote":"","page_name":" 198 ","page_number":198},
  {"content":"\r\n\r\nحقوق بشر از ديدگاه اسلام ماده هيجدهم\r\nهر انسانى حق برخوردارى از شخصيت حقوقى خود را دارد و مىتواند از جهت الزام و التزام از شخصيت خود بهره ور گردد و در صورت فقدان يا نقض آن ، ولىّ قانونى قائم مقام او مىگردد .\r\n\r\nحقوق بشر از ديدگاه غرب ماده ششم\r\nهر كس حق دارد كه شخصيت حقوقى او در همه جا به عنوان يك انسان در مقابل قانون شناخته شود .\r\n\r\nمشتركات :\r\nهر دو نظام حقوقى در اين ماده اتفاق نظر دارند ، تنها ممكن است از نظر قوانين مدنى ، كشورهاى غير اسلامى در موقع فقدان شخصيت يا نقض آن ، قوانين ديگرى داشته باشند كه از ديدگاه اسلام براى همان كشورها لازم الاتباع است .\r\n\r\nحقوق بشر از ديدگاه اسلام ماده نوزدهم\r\nالف - بدان جهت كه هر انسانى حق دارد از اسلام كه دين فطرت است تبعيت نمايد ، لذا جايز نيست هيچ كس را با اكراه به رها ساختن اسلام و تبعيت از دين ديگر وادار كرد . همچنين جايز نيست كسى را وادار به الحاد نمود ، چنان كه جايز نيست از فقر و ناتوانى و يا نادانى او سوء استفاده كرد و با زير سلطه قرار دادن او به تغيير دينش وادار ساخت .\r\nب - واجب است براى دولت و جامعه از بين بردن آراء و عقايد باطله و بىاساس و ناشى از هواها و بدعتهاى بىاصل در جوامع اسلامى و در صورت امكان حتى از جوامع غير اسلامى ، به وسيلهء بيان حكمت و موعظهء نيكو و بحث و تحليل و انتقاد با بهترين طرق واقعيابى . اگر اصحاب آراء و عقايد و مكتبهاى باطله و بى اساس دست از انحراف كشيدند تا جامعه در مسير تكامل خود قرار گيرد ، در آن هنگام اسلام نيز بهترين يارىها را براى تقويت و تأييد آن حركت تكاملى انجام خواهد داد ، و اگر اهل\r\n","description":"","footnote":"","page_name":" 199 ","page_number":199},
  {"content":"\r\nباطل اعتنايى به منطق و حكمت و ديگر توجيهات راستين نكردند ، براى دولت و جامعه واجب است كه از ترويج آن آراء و عقايد و مكتبهاى فاسد براى سالم نگاه داشتن معنويات و ذهنيات مردم جامعه جلوگيرى كنند با طرقى كه مناسب اصول انسانى و اسلامى باشد .\r\nج - اصحاب آراء و عقايد باطله و بىاساس در جامعهء اسلامى - چنان كه در بندهاى « الف » و « ب » ماده ششم و بند « ب » ماده نهم آمده است - مادامى كه اخلالى به جامعه وارد نياورند ، در همهء شئون حيات و كرامت و آزادى و تعليم و تربيت و تساوى در مقابل قوانين از همزيستى با مسلمين برخوردار مىباشند و با نظر به لزوم تصحيح عقايد آنان از ديدگاه ضرورت قرار گرفتن در مسير تكامل در حيات معقول ، حاكم اسلامى در هر زمانى با نظر به مقضيات موضوعات و مسايل مستحدثه در بارهء آنان و همزيستى با مسلمين ، مطابق مقرّرات اسلامى عمل مىكند .\r\n\r\nحقوق بشر از ديدگاه غرب\r\nماده نوزدهم حقوق بشر از ديدگاه اسلام كه در بالا مطرح نموده‌ايم با دو ماده پانزدهم و شانزدهم از حقوق بشر از ديدگاه اسلام ارتباط دارد كه در مباحث قبلى در موقع تحقيق و تطبيق با مواد هجدهم و نوزدهم از ديدگاه غرب مورد بحث و تحقيق قرار گرفته است ، ( مراجعه فرماييد ) .\r\n\r\nحقوق بشر از ديدگاه اسلام ماده بيستم\r\nالف - هر انسانى حق دارد كه آزادانه از محلى به محل ديگر منتقل شود و محل اقامت خود را در شهرها و كشورهاى اسلامى يا خارج از آنها در موقع ضرورت انتخاب نمايد . هر كسى كه در يك جامعه منكوب و بينوا شود مىتواند به جامعهء ديگرى پناهنده گردد و بر هر جامعه اى كه يك انسان پناهنده شده ، واجب است كه او را پناه بدهد تا او را به جايگاه امن برساند .\r\nحق پناهندگى مشروط بر اين است كه شخص پناهنده ، مرتكب جرمى نشده باشد تا\r\n","description":"","footnote":"","page_name":" 200 ","page_number":200},
  {"content":"\r\nموجب تعقيب او بوده باشد . و جايز نيست مهاجرت و پناهندگى به جوامع غير اسلامى مگر در موقع ضرورت و در حد ارتفاع ضرورت .\r\nب - شخصى كه مسلمان نباشد از حريم مكه نبايد عبور كند و براى عبور او از خاك حجاز ، بنا به نظر بعضى از فقها ، اجازهء زمام دار مسلمين لازم است .\r\nج - براى غير مسلمان اقامت در مكه جايز نيست .\r\n\r\nحقوق بشر از ديدگاه غرب ماده سيزدهم\r\n1 - هر كس حق دارد كه در داخل هر كشورى آزادانه عبور و مرور كند و محل اقامت خود را انتخاب نمايد .\r\n2 - هر كس حق دارد هر كشورى و از جمله كشور خود را ترك كند يا به كشور خود باز گردد .\r\n\r\nماده چهاردهم\r\n1 - هر كس حق دارد در برابر تعقيب ، شكنجه و آزار ، پناهگاهى جستجو كند و در كشورهاى ديگر پناه اختيار نمايد .\r\n2 - در موردى كه تعقيب واقعا مبتنى به جرم عمومى و غير سياسى يا رفتارهاى مخالف با اصول و مقاصد ملل متحد باشد نمىتوان از اين حق استفاده نمود .\r\n\r\nمشتركات :\r\n1 - هر دو نظام حقوقى ( حقوق بشر از ديدگاه اسلام و از ديدگاه غرب ) انتقال از محلى به محل ديگر و نيز انتخاب محل اقامت را حق هر كسى مىدانند . همچنين هر كسى مىتواند بعد از مهاجرت به يك كشور و يا هر محل ديگر به كشور و محل اصلى خود مراجعت كند .\r\n2 - هر كسى كه در يك جامعه مورد اذيت و آزار قرار بگيرد و يا منكوب و بينوا شود حق پناهندگى به جامعهء ديگر را دارد .\r\n3 - شرط پناهندگى اين است كه شخص پناهنده تحت تعقيب قانونى ناشى از جرم غير سياسى نباشد .\r\n","description":"","footnote":"","page_name":" 201 ","page_number":201},
  {"content":"\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - بند « ب » ماده سيزدهم در حقوق بشر از ديدگاه اسلام مشروط به اين است كه انسان ، كشور يا هر محلى را كه انتخاب مىكند سرزمين كفر و ديگر جايگاه‌هاى تباهى و نكبت مادى و معنوى نباشد .\r\n2 - اين كه در حقوق بشر از ديدگاه غرب استفاده از حق پناهندگى مشروط به اين شده است كه جرم غير سياسى نباشد يعنى جرمى نباشد كه از ديدگاه محاكم مدنى و جزايى و ديگر مقرّرات كشورى قابل تعقيب بوده باشد . بايد اين تفاوت را با حقوق بشر از ديدگاه اسلام در نظر گرفت كه حتى در موردى كه جرم سياسى باشد ، در آن صورت كه سياست حاكم در كشور اسلامى مطابق اصول سياسى اسلام بوده و از نظر اسلام هيچ گونه مورد ترديد و اعتراض و اشكال نباشد و شخص پناهنده از پناهندگى سوء استفاده كند ، نمىتوان از حق پناهندگى به كشور ديگر بهره بردارى نمود .\r\n3 - شخص غير مسلمان از حريم مكه نبايد عبور كند و براى عبور او از خاك حجاز ، بنا به نظر بعضى از فقها ، اجازهء زمام دار مسلمين لازم است . همچنين براى غير مسلمان اقامت در مكه جايز نيست .\r\n\r\nحقوق بشر از ديدگاه اسلام ماده بيست و يكم\r\nكار ، حق هر اسنانى است كه قدرت كار كردن دارد و براى دولت و جامعه تكليف است كه ايفا و اجراى اين حق را براى همه انسانهايى كه توانايى كار دارند تضمين نمايد . هر انسانى حق آزادى در انتخاب كارى را كه شايستهء او و به مصلحت او و جامعه است دارا مىباشد .\r\nكارگر ، حق امنيت و سلامت و همه وسايل رفاه زندگى فردى و اجتماعى را دارا است . هيچ كارگرى را نمىتوان به كارى بيش از توانايى او واداشت . همچنين جايز نيست اكراه كارگر وزير سلطه قرار دادن او و يا وارد كردن ضرر به او . در اين حقوق ، تفاوتى ميان كارگران از نظر زن و مرد و رنگ و نژاد و تابعيت ( اقامت در محل كار ) و غير ذلك از اعتبارات وجود ندارد مگر در مواردى كه شرع اسلام با تشخيص صلاح از طرف اشخاص خبره و مورد وثوق ، حكم خاصى داشته باشد .\r\n","description":"","footnote":"","page_name":" 202 ","page_number":202},
  {"content":"\r\n\r\nماده بيست و دوم\r\nالف - بر صاحب كار واجب است دست مزد عادلانه اى به كارگر پرداخت نمايد اگر چه كارگر به جهت اضطرار و يا جهل به ارزش كار خود ، به دست مزدى پايينتر از ارزش عادلانه كارش راضى باشد . اين حكم مفاد آيهء 85 از سورهء اعراف در قرآن مجيد و آياتى ديگر ( 1 ) است كه مىگويد :\r\n* ( وَلا تَبْخَسُوا النَّاسَ أَشْياءَهُمْ ) * ( و اشياء مردم را از ارزش نيندازيد . ) يعنى ارزش هر آن چه را كه متعلق به انسان است و او مىتواند آن را در معرض نقل و انتقال قرار دهد به خود او بپردازيد . و اين كلمهء « اشياء » از عمومىترين مفاهيمى است كه شامل هر گونه كار ( كارهاى فكرى و كارهاى عضلانى ) و هر آن چه كه مىتواند مفيد باشد ، مىشود . همچنين وجوب پرداخت ارزش عادلانهء كار شامل همهء موارد است ، خواه كارگر به قيمت عادلانه كار خود آگاه باشد يا نه ، و نيز وجوب پرداخت قيمت عادلانهء كار شامل آن مواردى است كه كارگر براى كار با دست مزد مقرّر ، مجبور يا مضطر شود و يا مورد اكراه قرار بگيرد .\r\nب - كارگر حق دارد دست مزد عادلانه براى كار خويش مطالبه كند ، و اگر صاحب كار به تكليف خود در پرداخت قيمت عادلانه عمل نكرد ، بر دولت واجب است كه براى دفع ظلم از كارگر دخالت كند و حق او را استيفاء نمايد . كارگر حق دارد از گواهىهاى امتياز مربوط به دوران كار و صحّت عمل خود برخوردار گردد . همچنين حق دارد از مزاياى كارهاى اضافى و ترفيعاتى كه شايستهء او است استفاده كند . كارگر به اخلاص در كار و صحّت عمل و دقت كامل در آن مكلَّف است . در مواردى كه كارگر و صاحب كار ( يا كارگران و صاحبان كار ) با يكديگر اختلاف داشته باشند دولت مكلَّف است براى رفع اختلاف و نزاع و منتفى ساختن ظلم و تثبيت حق و الزام به عدالت دخالت نمايد ، بدون كمترين طرفدارى از يكى از طرفين .\r\nج - هر كارگرى حق استراحت و فراغت و تفريح دارد و بخصوص حق محدوديت\r\n\r\n","description":"","footnote":"\r\n( 1 ) سوره هود ، آيهء 85 و سوره شعراء آيهء 183\r\n","page_name":" 203 ","page_number":203},
  {"content":"\r\nمعقول ساعات كار و مرخصىهاى لازم با استحقاق حقوق را دارا است . ( 1 ) د - كارگر در دوران ناتوانى از كار ، مانند بيمارى و پيرى يا حامله بودن زن كه كارگر است ، حق تأمين معاش از طرف صاحب كار را دارد و اگر صاحب كار از تأمين معاش كارگر ناتوان باشد دولت مكلَّف است براى اين وظيفه قيام كند و در صورتى كه صاحب كار به تأمين مقدارى از معيشت كارگر توانايى داشته باشد ، در اين صورت با هميارى دولت ، معاش كارگر تأمين مىگردد .\r\n\r\nحقوق بشر از ديدگاه غرب ماده بيست و سوم\r\n1 - هر كس حق دارد كار كند ، كار خود را آزادانه انتخاب نمايد ، شرايط منصفانه ( 2 ) و رضايت بخشى براى كار خواستار باشد و در مقابل بىكارى مورد حمايت قرار بگيرد .\r\n2 - همه حق دارند كه بدون هيچ تبعيضى در مقابل كار مساوى ، اجرت مساوى دريافت دارند .\r\n3 - هر كس كه كار مىكند به مزد منصفانه و رضايت بخشى ذى حق مىشود كه زندگى او و خانواده اش را مطابق شئون انسانى تأمين كند و آن را در صورت لزوم با هر نوع وسايل ديگر حمايت اجتماعى تكميل نمايد .\r\n\r\nماده بيست و چهارم\r\nهر كس حق استراحت و فراغت و تفريح دارد ، و بخصوص به محدوديت معقول ساعات كار و مرخصىهاى ادوارى با اخذ حقوق ذى حق مىباشد .\r\n\r\n","description":"","footnote":"\r\n( 1 ) بايد در نظر گرفت كه اين حقوق در منابع و تأليفات فقهى سابق وجود ندارد ، ولى نبايد تصور كرد كه حقوق مزبور براى كارگر در دوران معاصر دليلى ندارد . زيرا پس از تسلط ماشين بر همهء شئون زندگى جوامع بشرى كه مقتضى وضع و تدوين مقرّرات و حقوق بسيار ضرورى براى كارگر است ، در حقيقت ، آن مقرّرات و حقوق مانند شروط جهانى ضمنى براى كار و كارگر در آمده كه هر صاحب كارى ملزم به مراعات آن شروط است .\r\n( 2 ) در نسخه مرحوم دكتر مبشرى « عادلانه » آمده است .\r\n","page_name":" 204 ","page_number":204},
  {"content":"\r\n\r\nماده بيست و پنجم\r\n1 - هر كس حق دارد كه سطح زندگى او سلامتى و رفاه خود و خانواده اش را از حيث خوراك و مسكن و مراقبتهاى طبى و خدمات لازم اجتماعى تأمين كند ، و همچنين حق دارد كه در مواقع بىكارى ، بيمارى ، نقص اعضاء ، بيوه گى ، پيرى يا در تمام موارد ديگر كه به علل خارج از اراده انسان وسايل امرار معاش از دست رفته باشد از شرايط آبرومندانهء زندگى برخوردار باشد .\r\n\r\nمشتركات :\r\n1 - هر انسانى كه توانايى كار كردن دارد حق كار دارد . در مقابل اين حق ، دولت و جامعه مكلَّفند كه تا سر حد امكان اجراى اين حق را تضمين كنند .\r\n2 - هر انسانى حق آزادى انتخاب كارى را كه شايستهء اوست دارد .\r\n3 - كارگر حق امنيت و سلامت و همهء وسايل رفاه زندگى فردى و اجتماعى را دارا است . از ديدگاه حقوق اسلام اين حق مشروط به امرى است كه در تفاوتهاى دو نظام حقوقى تذكر داده خواهد شد .\r\n4 - هيچ كارگرى را نمىتوان به كارى بيش از توانايى او واداشت . اشتراك دو نظام حقوقى در اين موضوع با صراحت از طرف حقوق بشر از ديدگاه غرب مطرح نشده است . بلكه اين حق لازمهء حقوقى است كه حقوق غرب براى كارگر مطرح نموده است و ما آن را در مبحث تفاوتها مورد توجه قرار خواهيم داد .\r\n5 - جايز نيست هيچ كارگرى را به كارى اكراه كرد و نمىتوان او را تحت سلطه قرار داد و همچنين نمىتوان كمترين ضررى بر او وارد ساخت .\r\n6 - در حقوق كار هيچ تفاوتى ميان زن و مرد و رنگ و نژاد و تابعيت ( محل اقامت ) و ديگر اعتبارات وجود ندارد . اين عدم تبعيض در حقوق بشر از ديدگاه غرب با عبارت كلى گفته شده است بدين ترتيب : « همه حق دارند كه بدون هيچ تبعيض در مقابل كار مساوى اجرت مساوى دريافت دارند » . ولى همان گونه كه در مبحث تفاوتها خواهيم ديد اين عبارت با اين كه كلى است ، تنها در مورد تساوى اجرت است نه در بارهء حقوق ديگر .\r\n7 - همه كارگران حق دارند در مقابل كار مساوى دست مزد مساوى دريافت دارند .\r\n","description":"","footnote":"","page_name":" 205 ","page_number":205},
  {"content":"\r\n8 - هر كارگرى حق دارد در مقابل بىكارى غير عمدى ( اضطرارى ) ، بيمارى ، نقص اعضاء ، بيوه گى ، پيرى و يا در تمام موارد ديگرى كه به علل خارج از اختيار ، وسايل امرار معاش از دست رفته باشد از شرايط آبرومندانه اى براى زندگى خود برخوردار گردد .\r\nتوضيح : اگر چه زندگى شرافتمندانه در جامعه حق همه انسانها است و هر دولت و جامعه اى در حدّ توان براى آماده ساختن وسايل زندگى شايسته و نجات همهء مردم جامعه از هر گونه بينوايى و استضعاف ، مكلَّف است ، ولى اين امتياز براى كارگران وجود دارد كه آنان به جهت مستهلك ساختن انرژى حياتى خود در به راه انداختن چرخ زندگى جامعه ، در وسايل ضرورى زندگى حق اولويت دارند .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - آزادى كارگر در انتخاب كار فقط مشروط به اين است كه موجب فساد شخصيت خويشتن و جامعه نباشد .\r\n2 - هيچ كارگرى را نمىتوان به كارى بيش از توانايى او واداشت . اين ماده اگر چه در حقوق بشر از ديدگاه غرب مورد تصريح قرار نگرفته است ولى مىتوان با نظر به ساير حقوقى كه در مواد مربوط به كار و كارگر گفته شده است ، هر دو نظام حقوقى را در اين حق نيز مشترك تلقى كرد .\r\n3 - اگر چه مىتوان عدم تفاوت ميان زن و مرد و رنگ و نژاد و تابعيت ( محل اقامت ) را از عبارت كلى بند « ب » ماده بيست و سوم حقوق بشر از ديدگاه غرب استفاده كرد ولى - همان گونه كه در گذشته اشاره كرديم - در مواد حقوقى ، تصريح به محتوا و مقصد ، مخصوصا در اين گونه موارد كه احتمال تبعيض ميان اصناف مزبور مىرود ضرورت دارد . اين كلَّيّت هم فقط در مورد اجرت مساوى است .\r\n4 - يكى از مهمترين موارد تفاوت ما بين دو نظام حقوق بشر ، موضوع دست مزد است .\r\nدر اعلاميهء كنفرانس اسلامى كه در تهران مورد بحث و تحقيق قرار گرفت اشاره اى به اين نشده بود كه دست مزد كارگر بايد به طور عادلانه پرداخت شود . در تحقيقاتى كه ما در مواد اعلاميهء مزبور كرديم موضوع دست مزد عادلانه را بيان داشتيم و متأسفانه آنان كه\r\n","description":"","footnote":"","page_name":" 206 ","page_number":206},
  {"content":"\r\nبه عنوان صاحب نظر در كنفرانس مزبور جمع شده بودند متوجه اين نكته نشده و گويا به مجرد رضايت كارگر در بارهء دست مزدى كه مىگيرد كفايت كرده بودند . امّا جاى ترديد نيست كه اين نظريه با توجه به آيه * ( وَلا تَبْخَسُوا النَّاسَ أَشْياءَهُمْ ) * نمىتواند از ديدگاه فقه اسلامى قابل قبول باشد . در اين مورد ، حقوق بشر از ديدگاه غرب ، هم از كلمهء « منصفانه » استفاده كرده است و هم از كلمهء « رضايت بخش » ، و اين دو تعبير كه بى ترديد از يكديگر تفكيك مىشوند از نظر حقوقى به اشكال برخورد مىكند . توضيح چنين است كه مفهوم دو كلمهء مزبور سه مورد دارد :\r\nمورد يكم ، اجتماع آن دو با يكديگر است ، يعنى دست مزدى كه هم مورد رضايت كارگر و هم از ديدگاه ارزش منصفانه است .\r\nمورد دوم ، دست مزد ، منصفانه باشد ولى مورد رضايت كارگر نباشد .\r\nمورد سوم ، دست مزد ، مورد رضايت كارگر باشد ولى منصفانه نباشد .\r\nحقوق بشر از ديدگاه غرب بايد توضيحى در بارهء دو موردى كه منصفانه بودن و رضايت بخش بودن از يكديگر تفكيك مىشوند ( مورد رضايت است ولى منصفانه نيست و منصفانه هست ولى رضايت بخش نيست ) بدهد .\r\nاز ديدگاه اسلام - همان گونه كه با نظر به آيهء قرآنى * ( وَلا تَبْخَسُوا النَّاسَ أَشْياءَهُمْ ) * گفتيم - أولا دست مزد بايد عادلانه باشد و كلمهء « عدالت » بيشتر بار دار حقوقى است تا كلمهء « منصفانه » كه مفهوم آن به شايستگى نزديكتر از بايستگى است . همچنين در موردى كه دست مزد ، عادلانه بوده ولى مورد رضايت كارگر نباشد ، مىتواند با توجه به آزادى كارگر در انتخاب كار ، دست مزد مزبور را نپذيرد ولى حق مراجعه به محاكم حقوقى مربوط را نيز ندارد ، زيرا فرض اين است كه دست مزد عادلانه پرداخت شده است و اگر دست مزد ، رضايت بخش بوده ولى عادلانه نباشد ، به اين معنا كه كارگر به دست مزدى كه مىگيرد رضايت دارد ولى عادلانه نيست ، در اين صورت بايد ديد كه آيا كارگر از ارزش واقعى كار خود اطلاع دارد يا خير ؟\r\nاگر كارگر از ارزش كار خود اطلاع دارد به چه سبب به كمتر از ارزش عادلانهء كار رضايت مىدهد ، و اگر از روى بىچارگى و اضطرار است ، در اين صورت ، صاحب كار مكلَّف است ارزش عادلانهء كارى را كه كارگر انجام مىدهد بپردازد و كارگر مىتواند در\r\n","description":"","footnote":"","page_name":" 207 ","page_number":207},
  {"content":"\r\nصورتى كه صاحب كار از پرداخت ارزش عادلانهء كار او امتناع كند به محاكم مربوط رجوع نمايد و دولت يا جامعه مكلَّف است حق دريافت دست مزد عادلانهء كارگر را در آن موقع به اجرا در آورد ، و اگر از ارزش كار خود اطلاعى ندارد و به دست مزدى كه صاحب كار مىپردازد از روى جهل به ارزش كار خويش رضايت مىدهد ، در اين صورت ، صاحب كار مطابق آيهء قرآنى كه متذكر شديم ظالم است و بايستى دولت و يا جامعه با توسل به طرق قانونى ، ظلم را از كارگر مرتفع سازد .\r\n5 - در حقوق بشر از ديدگاه اسلام كارگر حق دارد دست مزد عادلانه اى را براى كار خويش مطالبه كند و اگر صاحب كار از اين تكليف امتناع نمود ، دولت يا جامعه بايد براى رفع ظلم از كارگر دخالت نمايد . اين حق به طور صريح در مواد مربوط به كار و كارگر در حقوق بشر از ديدگاه غرب نيامده است ولى با نظر به محتواى بعضى از جملات در مواد مربوط به كار و كارگر مىتوان اين دو نظام حقوقى را در اين مورد نيز مشترك تلقى كرد .\r\n6 - كارگر در حقوق اسلامى مكلَّف است به اخلاص و دقت در كار و صحت عمل .\r\nاين تكليف در حقوق بشر از ديدگاه غرب ديده نمىشود در صورتى كه با نظر به لزوم رابطهء عادلانه ما بين كار و كالا و كارگر و صاحب كار ، يك تكليف ضرورى است .\r\n\r\nحقوق بشر از ديدگاه اسلام ماده بيست و سوم\r\nالف - هر كس مسئول خويشتن است .\r\nب - هيچ جرم و كيفرى براى انسان ثابت نمىگردد مگر خود مسئول آن باشد و اين مسئوليت از طرف احكام شرعى براى انسان مقرّر شده باشد .\r\nج - متهم مبرّا از جرم است تا اين كه محاكمهء عادلانه اى كه همهء وسايل مربوط به دفاع آزادانه آماده باشد تأمين گردد .\r\n\r\nحقوق بشر از ديدگاه غرب ماده يازدهم\r\n1 - هر كس كه به بزهكارى متهم شده باشد بىگناه محسوب خواهد شد تا وقتى كه\r\n","description":"","footnote":"","page_name":" 208 ","page_number":208},
  {"content":"\r\nدر جريان يك دعواى عمومى كه در آن كليّهء تضمينهاى لازم براى دفاع او تأمين شده باشد تقصير او قانونا محرز گردد .\r\n2 - هيچ كس براى انجام يا عدم انجام عملى كه در موقع ارتكاب آن عمل به موجب حقوق ملى يا بين المللى جرم شناخته نمىشده است ، محكوم نخواهد شد . به همين طريق هيچ مجازاتى شديدتر از آن چه كه در موقع ارتكاب جرم بدان تعلق مىگرفت در بارهء احدى اعمال نخواهد شد .\r\n\r\nمشتركات :\r\n1 - هر انسانى بىگناه محسوب مىشود تا از طريق قانونى اثبات شود كه او جرمى را مرتكب شده است ، يعنى اصل در هر دو نظام حقوقى برائت از جرم است تا آنگاه كه ثابت گردد .\r\n2 - هر كسى مسئول آن جرمى است كه خود مرتكب آن شده است . اگر چه در حقوق بشر از ديدگاه غرب اين حكم مورد تصريح قرار نگرفته است ولى با نظر به محتواى هر دو بند 2 و 1 ، مىتوان همين حكم را يكى از مشتركات دانست .\r\n3 - يكى از طرق اثبات جرم اين است كه در يك محاكمهء عادلانه اثبات شود . ملاك جرم بودن يك عمل آن است كه آن عمل در موقع ارتكاب ، جرم بوده باشد . اما اگر عملى پيش از ارتكاب و يا بعد از ارتكاب ، جرم محسوب مىشده است نه در موقع ارتكاب ، در اين صورت ، جرم محسوب نخواهد گشت .\r\n4 - مجازات هر جرمى همان است كه در موقع ارتكاب آن جرم مقرّر بوده است .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - در حقوق بشر از ديدگاه غرب ماده اى به عنوان اين كه هر كسى مسئول خويشتن است با صراحت ديده نمىشود ولى با نظر به اين كه اصل فوق يك اصل كلى عقلى است و همهء قوانين و حقوقهاى دنيا چه تصريح كنند و چه تصريح نكنند آن را پذيرفته‌اند ، لذا مىتوان گفت اين حكم مورد اشتراك نظر هر دو نظام حقوقى است .\r\n2 - يكى از تفاوتهاى مهمى كه در ميان دو نظام حقوقى بشر وجود دارد اين است كه\r\n","description":"","footnote":"","page_name":" 209 ","page_number":209},
  {"content":"\r\nدر فقه اسلام علم به تكليف از شرايط عقلى و عمومى هر تكليفى است و مادامى كه مكلَّف ، عالم به تكليفى نباشد نمىتوان او را در بارهء ارتكاب خلاف مؤاخذه نمود .\r\nالبته بايد در نظر گرفت در مواردى كه بيان و اعلام تكليف در دسترس مكلَّف باشد و خود در تحصيل اطلاع به تكليف تقصير نمايد چنين شخصى در حكم عالم است و به تكاليف بيان شده اى كه او مىتوانست از آنها آگاهى پيدا كند مكلَّف و در بارهء آنها مسئول است .\r\n\r\nحقوق بشر از ديدگاه اسلام ماده بيست و چهارم\r\nالف - هر كسى حق دارد با طرق شرعى ، چه منفردا و چه مشتركا ، مال يا اعتباراتى را كه قابل تملَّك است تحت ملكيت خود در آورد و از آن تملك برخوردار گردد ، مشروط بر اين كه اين تملك ضررى به خود او و ديگر افراد جامعه نرساند . سلب مالكيت از كسى بدون ضرورتهاى مربوط به خود مالك يا مربوط به مصالح اجتماعى و بدون پرداخت عوض آن جايز نيست .\r\nب - مصادرهء اموال و ممنوع نمودن مالك از تصرف در اموال خود حرام است مگر به مقتضاى احكام شرعى .\r\n\r\nماده بيست و پنجم\r\nالف - هر انسانى حق كسب مشروع دارد اعم از كشاورزى و صنعتى و بازرگانى و غير ذلك بدون احتكار يا خيانت و وارد كردن ضرر بر خود و يا بر ديگران ، خواه به طور مستقيم و خواه به طور غير مستقيم ، به طورى كه اسناد ضرر به بهره بردارى از حقوق مزبور صحيح بوده باشد .\r\nب - ربا جدّا ممنوع است .\r\n\r\nحقوق بشر از ديدگاه غرب ماده هفدهم\r\n1 - هر شخصى منفردا يا به طور اجتماعى حق مالكيت دارد .\r\n2 - احدى را نمىتوان خود سرانه از مالكيت محروم نمود .\r\n","description":"","footnote":"","page_name":" 210 ","page_number":210},
  {"content":"\r\n\r\nمشتركات :\r\n1 - هر دو نظام حقوقى در هر دو بند از مواد مربوط اتفاق دارند .\r\n2 - هر دو نظام حقوقى در ممنوعيت مصادرهء بىعلت اموال مردم و نيز در ممنوعيت محروم ساختن آنان از برخوردارى از مالكيت و نتايج آن مشتركند .\r\n3 - اگر چه ممنوعيت مالكيتهايى كه موجب وارد شدن ضرر به جامعه باشد در حقوق بشر از ديدگاه غرب مورد تصريح قرار نگرفته است ولى مىتوان گفت ، با نظر به مقتضاى حقوق ثابت شدهء مردم جامعه كه همه اقوام و ملل دنيا از آن تبعيت مىكنند ، همين حقوق غرب نيز مانند حقوق اسلام ، مالكيتى را كه براى جامعه مضر باشد ممنوع مىداند . اين شرط را مىتوان از كلمهء « خود سرانه » كه در بند ( 2 ) ، از ماده هفدهم حقوق بشر از ديدگاه غرب آمده است استفاده كرد .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - يكى از مواردى كه در همه مواد حقوقى ما بين دو نظام حقوقى مشترك مىباشند « شرط عدم ورود ضرر به شخص ذى حق » است . البته مىتوان گفت در مواردى كه برخوردارى از يك حق موجب ورود ضرر به جامعه باشد نظام حقوق بشر از ديدگاه غرب نيز موافق اسلام است ، زيرا ممنوعيت برخوردارى از حقى كه موجب ضرر براى مردم جامعه باشد يك قانون عقلى و يا به عبارت مناسبتر ، يك حكم طبيعى است .\r\nولى در موردى كه برخوردارى از يك حق موجب ضرر براى خود شخص ذى حق باشد ، چه از نظر جسمانى و چه از نظر روحى ، حقوق بشر از ديدگاه غرب - مانند دسته اى ديگر از قوانين و حقوقهاى دنيا - يا سكوت مىكند و يا برخوردارى از حق را مقدم مىداند . ولى قوانين و حقوق اسلام در مواردى كه برخوردارى از حق موجب ورود ضرر - چه مادى و چه معنوى - به خود شخص ذى حق باشد آن را ممنوع مىداند .\r\nبنا بر اين ، بهره بردارى از مالكيت در اسلام همان گونه كه اگر ضررى به جامعه برساند محدود مىگردد ، در صورت ضرر جسمى يا روحى در بهره بردارى از مالكيت ، براى خود مالك نيز ممنوع است .\r\n2 - احتكار و ربا در اسلام شديدا ممنوع است و هر معامله و هر گونه تصرف در\r\n","description":"","footnote":"","page_name":" 211 ","page_number":211},
  {"content":"\r\nاموال و اختيارات كه موجب وارد شدن ضررى به جامعه و يا به خود صاحب مال و اعتبار باشد ممنوع است .\r\n\r\nحقوق بشر از ديدگاه اسلام ماده بيست و ششم\r\nگروگانگيرى در همهء اشكالش و براى هر هدفى كه باشد حرام است .\r\n\r\nحقوق بشر از ديدگاه غرب ماده سوم\r\nهر كس حق زندگى ، آزادى و امنيت دارد .\r\n\r\nماده نهم\r\nاحدى نمىتواند خود سرانه ، حبس و يا تبعيد شود . توقيف شامل گروگانگيرى نيز مىشود .\r\nممنوعيت گروگانگيرى اگر چه صريحا در حقوق بشر از ديدگاه غرب نيامده است ولى مىتوان اين ممنوعيت را از بعضى مواد اين حقوق استنباط كرد نظير دو ماده فوق .\r\n\r\nحقوق بشر از ديدگاه اسلام ماده بيست و هفتم\r\nالف - حكومت ، امانت است و استبداد در آن مؤكدا حرام است ، و در بند كشيدن و قرار دادن حكومت در سلطهء شخصى براى اغراض شخصيه حرام است . حرمت استبداد و قرار دادن آن در سلطهء شخصى به جهت وجوب تضمين حقوق اساسى انسان و حفظ امانت عظيم خداوندى است ، چه اين امانت را مستقيما از خدا بدانيم ( چنان كه شيعه معتقد است ) و چه از طرف مردم بدانيم چنان كه اهل سنت معتقدند كه رأى مردم در صورت حجيت نيز مستند به خدا است .\r\nاگر حاكم اسلامى معصوم باشد ، مانند انبياء و ائمهء معصومين عليهم السّلام ، بديهى است كه آنان به جهت عدم ارتكاب خطا و اشتباه استيضاح نمىشوند . و اگر حاكم غير معصوم باشد با اين كه عدالت و بلكه صيانت نفس از هوا و هوس در حاكميت اسلامى شرط شده\r\n","description":"","footnote":"","page_name":" 212 ","page_number":212},
  {"content":"\r\nاست ، باز در صورت ارتكاب خطا و اشتباه مورد استيضاح قرار مىگيرد ، ولى نه براى كشف جرم و اجراى كيفر بلكه براى كشف حقيقت براى مردم جامعه و كشف علل ارتكاب خطا و يا اشتباه جهت محاسبه و تفكر بيشتر در امور به طور دقيقتر تا در نتيجه از احتمال خطا و اشتباه در آينده كاسته شود . و اگر حاكميت مستقيما امانت از طرف مردم باشد - چنان كه اهل سنت به آن اعتقاد دارند كه مىگويند خدا و رسول او امر حكومت را به خود مردم سپرده‌اند كه آن را انتخاب كنند ، يا همان گونه كه در نظامهاى دموكراسى به اصطلاح ديده مىشود - استيضاح حاكم در صورت خطا يا حتى در صورت احتمال خطا ضرورىتر خواهد بود ، زيرا حاكم منتخب از طرف مردم ممكن است نه تنها عادل نباشد بلكه ممكن است مرتكب جرم سياسى و غير سياسى نيز شده باشد . و به هر تقدير اگر حاكميت امانتى از طرف مردم باشد باز اجتناب از استبداد ضرورى است ، زيرا در اين فرض ، حاكميت ، هم از طرف مردم امانت است و هم از طرف خدا براى حفظ نظام حيات اجتماعى بندگان خدا .\r\nب - هر انسانى حق دارد در ادارهء شئون عمومى جامعهء خود شركت كند چه به صورت مستقيم و چه به صورت غير مستقيم . همچنين هر انسانى حق دارد در تصدى وظايف عمومى جامعهء خود با داشتن شرايط قانونى شرعى شركت جويد .\r\n\r\nحقوق بشر از ديدگاه غرب ماده بيست و يكم\r\n1 - هر كس حق دارد كه در ادارهء امور عمومى كشور خود ، خواه مستقيما و خواه با وساطت نمايندگانى كه آزادانه انتخاب شده باشند ، شركت جويد .\r\n2 - هر كس حق دارد با تساوى شرايط به مشاغل عمومى كشور خود نايل آيد .\r\n3 - اساس و منشأ قدرت حكومت ، ارادهء مردم است . اين اراده بايد به وسيلهء انتخاباتى ابراز گردد كه از روى صداقت و به طور ادوارى صورت پذيرد . انتخابات بايد عمومى و با رعايت مساوات باشد و با رأى مخفى يا طريقه اى نظير آن انجام گيرد كه آزادى رأى را تأمين نمايد .\r\n","description":"","footnote":"","page_name":" 213 ","page_number":213},
  {"content":"\r\n\r\nمشتركات :\r\n1 - ممنوعيت استبداد در حكومت مورد اتفاق هر دو نظام حقوقى است .\r\n2 - هر كس حق دارد در ادارهء امور عمومى كشور تا آنجا كه مربوط به موضوعات و حوادث و تشخيص و تصويب آنها براى تنظيم حيات در هر دو صورت فردى و اجتماعى باشد ، شركت نمايد . اما در بارهء احكام در مبحث تفاوتها بيان خواهيم كرد كه چون در اسلام تمامى احكام و قوانين و حقوق اوليه از طرف خداوند متعال به وسيلهء پيامبر اكرم صلَّى الله عليه و آله ابلاغ شده است ، لذا شركت مردم در سرنوشت زندگى خود در جامعه براى تشخيص موضوعات مربوط به همهء شئون زندگى خويش ، چه به طور مستقيم و چه به وسيلهء انتخاب اشخاص شايسته ، امرى ضرورى است ، نه براى احكام .\r\n3 - در اصل ، عدم استبداد در حكومت و اين كه متصدى اين مقام بسيار با اهميّت بايد از تمام جهات مربوط به امور مديريت جامعه داراى شايستگى باشد مورد اتفاق هر دو نظام حقوقى است .\r\n4 - حق هر انسانى در تصدى وظايف عمومى جامعهء خود از ديدگاه هر دو نظام امرى است مسلَّم .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - حكومت از ديدگاه اسلام امرى است بسيار با اهميّت و از ديدگاه مبانى تشيّع امرى است الهى ، و به همين جهت ، حتى كمترين استبداد در آن ممنوع است . و در صورت عدم امكان تصدى معصومان ( انبياء و ائمه داراى مقام عصمت ) ، كسانى شايستهء اشغال اين مقام بزرگ هستند كه داراى عالىترين مقام علمى در مكتب اسلام و داراى بيشترين تقوا و صيانت نفس از آلودگىها و مخالف هر گونه هوا و هوس باشند . اين مقام بيان كنندهء احكام و وظايف و حقوق انسانها در همهء شئون مادى و معنوى آنها است . ( 1 ) 2 - اساس و منشأ حكومت و قدرت آن - همان گونه كه در تفاوت اول گفتيم - خدا است ، زيرا خدا است كه اختيار همهء بندگان را دارد . مشورت در امور مربوط به\r\n\r\n","description":"","footnote":"\r\n( 1 ) براى اطلاع بيشتر از ماهيت حكومت در اسلام و شرايط حاكم و وظايف او مراجعه فرماييد به كتاب حكمت اصول سياسى اسلام و تفسير فرمان مبارك امام امير المؤمنين عليه السّلام به مالك اشتر ( تأليف محمد تقى جعفرى )\r\n","page_name":" 214 ","page_number":214},
  {"content":"\r\nموضوعات و شئون افراد اجتماع به جز احكام اوليه كه مستند به وحى است حتى موضوعاتى كه موجب صدور احكام ثانويه مىباشد ، امرى است واجب .\r\n\r\n5 - اصل مساوات تساوى\r\nنخست بايد بدانيم كه معناى مساوات و اتحاد چيست ؟ بديهى است كه مقصود از مساوات آن نيست كه همهء انسانها با يكديگر تماثل و تشابه تام و كامل دارند و نيز منظور آن نيست كه انسانها عين يكديگرند ، زيرا اين يك تخيل محض است كه حتى دو موجود بسيار ناچيز از جمادات ، از تساوى و تشابه كامل برخوردار باشند ، چه رسد به عالم جانداران ، و چه رسد به انسانها كه موجوداتى هستند بسيار پيچيده و داراى استعدادها و نيروها و پذيرشها و امكانات بىشمار و نيز قابل فعليتهاى نامحدود . و همهء اين اختلافات به اضافهء ارادهء آزاد مىتواند در انگيزگى علل و اسباب ديگر موجودات و پديده‌هاى جهان هستى و انسانى تنوعات بسيار به وجود آورد . خلاصه ، با توجه به اين كه حتى يك انسان نمىتواند در دو حال از همهء جهات يكى باشد ، اختلاف انسانها با يكديگر كاملا روشن مىگردد . اين مغايرتها و تفاوتها يك جريان تصادفى نيست كه در عرصهء طبيعى هستى حكم فرما باشد ، بلكه بر مبناى همان قانون كلى است كه مىگويد :\r\nالشَّيءُ ما لَم يَتَشَخَّص لَم يُوجَد ( هر چيزى مادامى كه به وسيلهء ذات و عوامل و عوارض و لوازم مختلفى ، تشخص خود را پيدا نكند گام به عالم وجود نمىگذارد . ) حال اين مسأله پيش مىآيد كه معناى برادرى و برابرى و مساوات انسانها چيست ؟ براى توضيح اين مسأله بايد بگوييم منظور از تساوى ، مساوات در همهء ابعاد انسانها نيست ، بلكه با نظر به ابعاد گوناگون انسانها ، آنان در ارتباط با يكديگر از سه قسم همانندى ( تساوى ) برخوردارند :\r\nنوع يكم ، تساوى در ارتباط با مبدأ و اصول عاليهء هستى .\r\nنوع دوم ، تساوى در ماهيت و مختصاتى كه همهء انسانها داراى آنها هستند .\r\n","description":"","footnote":"","page_name":" 215 ","page_number":215},
  {"content":"\r\nنوع سوم ، تساوى قرار دادى در برابر حقوق طبيعى و وضعى و ديگر قوانينى كه براى تنظيم زندگى طبيعى و حيات معقول انسانها ضرورت دارد .\r\nو اين سه قسم تساوى به دوازده نوع عمده تقسيم مىگردد . اتحاد انسانها نيز كه فوق تساوىها است به سه نوع عمده تقسيم مىشود كه اين تقسيمات در كتاب تحقيق در دو نظام حقوق جهانى بشر مورد بررسى قرار گرفته است .\r\nاما تساوى انسانها از نظر بعد طبيعى بر دو نوع است :\r\nنوع يكم ، در ابعاد مادى . اين همان تماثل و تشابه است كه در ساير ابعاد اجسام طبيعى و مصنوعى نيز وجود دارد ، اگر چه اين تماثل و تشابه نيز حتى صد در صد و از همهء جهات ميان اشياء امكان پذير نيست ، زيرا چنان كه مولوى در يكى از اشعارش مىگويد :\r\n\r\nمتحد نقشى ندارد اين سرا\r\nتا كه مثلى وا نمايم مر تو را\r\nهم مثال ناقصى مىآورم\r\nتا ز حيرانى خرد را وا خرم\r\n\r\nاين قانون با يك قانون حكمى بسيار معروف و مورد قبول حكما نيز تأييد مىشود كه مىگويد :\r\nلا تِكرارَ فى التَّجَلَّى ( تجلَّى وجود قابل تكرار نيست . ) نوع دوم ، همانندى به معناى تساوى در حقايق نامحسوس است ، مانند انديشه و تعقل و تجسيم و اراده و تداعى معانى و اكتشاف و انواع لذايذ و آلام و غير ذلك ، و اين تساوى و همانندى حقيقتى است بالاتر از تماثل و تشابه صورى كه انسان آن را با حواس طبيعى ظاهرى مىبيند و مىشنود . زيرا انسان اگر انديشه و تعقل و ديگر فعاليتها و پديده‌هاى نامحسوس را در درون خود دريافت نكند نمىتواند چيزى در بارهء آنها در ديگران درك كند . بنا بر اين ، حقايقى در انسانها وجود دارد كه با دريافت آن حقايق در خويشتن مىتوانند آنها را در ديگران نيز دريافت كنند .\r\n\r\nاتحاد\r\nمقصود از اتحاد آن وحدت مطلقه اى نيست كه در بيش از يك واحد فوق كميّتها\r\n","description":"","footnote":"","page_name":" 216 ","page_number":216},
  {"content":"\r\nنمىتواند تجلَّى كند بلكه عبارت است از اتحاد در حقيقتى كه افراد انسانى مىتوانند خود را مانند اجزايى از آن حقيقت درك كنند . مىتوان چنين تصور كرد كه افراد انسانى در چنين موقعيتى خود را اجزايى از يك كل متشكل مىبينند كه هر امرى كه به آن كل يا به بعضى از اجزاء آن برسد همهء آنان كه به منزلهء اجزاء آن كل هستند تحت تأثير آن امر قرار مىگيرند . اين حقيقت مشترك كه از يك جهت شبيه به كل است به سه قسم عمده تقسيم مىگردد :\r\nقسم يكم ، حقيقتى است مانند يك كل كه همهء افراد را در بر گرفته ولى كل ، حقيقتى نيست كه هر يك از انسانها جزئى از آن باشد ، مانند جامعه كه همهء افراد خود را مانند اجزاء حقيقى در بر مىگيرد .\r\nقسم دوم ، آن همانندى است كه انسانها را با يكديگر متحد ساخته است . در اين اتحاد همهء انسانها مانند امواج يك دريا هستند . اين قسم از اتحاد از آيهء شريفهء 32 ، از سورهء مائده استفاده مىشود :\r\n* ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً ) * ( و به همين جهت بود كه ما بر بنى اسرائيل نوشتيم كه هر كس يك انسان را بدون عنوان قصاص يا بدون عنوان فساد در روى زمين بكشد مانند اين است كه همهء انسانها را كشته است ، و هر كس كه يك انسان را احياء نمايد مانند اين است كه همهء انسانها را احياء نموده است . ) و نيز اتحاد مزبور از آيهء شريفهء 98 از سورهء انعام نيز استفاده مىشود :\r\n* ( وَهُوَ الَّذِي أَنْشَأَكُمْ مِنْ نَفْسٍ واحِدَةٍ ) * ( آن خدايى است كه شما را از يك نفس آفريده است . ) قسم سوم ، اتحاد اختيارى و اكتسابى ارزشى است كه انسانها مىتوانند آن را با عمل به اصول اخلاقى عالى انسانى - الهى و تصفيهء درون از رذايل و آلودگىهاى\r\n","description":"","footnote":"","page_name":" 217 ","page_number":217},
  {"content":"\r\nحيوانى به دست بياورند . در اين هنگام است كه مىتوانند لذايذ و آلام يكديگر را واقعا دريافت كنند و به مقام وحدت اعلاى جانها كه نيروى آن را خداوند سبحان در كارگاه وجود انسانها آفريده است نايل آيند .\r\nبنا بر اين همهء انواع همانندىهاى انسانى - چنان كه ديديم - به دو قسم عمده تقسيم مىشوند : تساوىها و اتحادها .\r\n\r\nاتحادها فقط در سه مورد است :\r\nمورد يكم ، اتحاد به معناى اجزاء يك كل اعتبارى ولى مانند كل متشكل از اجزاء حقيقى مانند جامعهء انسانى كه از يك عده افراد مانند اجزاء حقيقى تشكل يافته است .\r\nمورد دوم ، اتحادى فوق وحدتها و كثرتهاى طبيعى كه اكتسابى و اختيارى نيست .\r\nمورد سوم ، اتحاد ناشى از جاذبهء كرامت اكتسابى كه انسانهاى با ايمان را به مقام اشعهء خورشيد عظمت الهى بالا مىبرد و آنان را در آن مقام شامخ به وحدتى عالى نايل مىسازد .\r\n\r\nحقوق بشر از ديدگاه اسلام ماده بيست و هشتم\r\nالف - همهء مردم در مقابل شرع و قانون مساوى بوده و در اين تساوى همهء افراد ، گروه‌ها و سازمانها مشترك هستند .\r\nب - حق رجوع به دادرسى براى همه تضمين شده است .\r\nج - هر كسى كه در جامعهء اسلامى زندگى كند و در صدد ايجاد اخلال در جامعهء اسلامى نباشد و هر كسى كه در جامعهء غير اسلامى زندگى كند و در آن جامعه فسادى به راه نيندازد بدون تفاوت از حيث رنگ و زبان و جنس و مذهب ( مشروط به اين كه مستند به تخيلات و اعتقادات بىاساس نباشد ) و همچنين از حيث مليّت و وضع اجتماعى و غيره ، از حقوق و آزادىهايى كه در اعلاميهء حقوق بشر از ديدگاه اسلام آمده است ، مىتواند برخوردار باشد .\r\n\r\nمادهء بيست و نهم\r\nهمهء مردم در تشكيل جمعيتها براى امور خيريه و مصالح اجتماعى و كمك به\r\n","description":"","footnote":"","page_name":" 218 ","page_number":218},
  {"content":"\r\nانسانها حق دارند و همچنين اشخاص مىتوانند براى مشورتها و خدمات اجتماعى و سياسى ، هم تشكيل جمعيت بدهند و هم در جمعيتها شركت نمايند ، مشروط به اين كه از قوانين اساسى و ديگر مقرّرات و قوانين تثبيت شده در جامعه منحرف نشوند و در صورتى كه اشتباه و خطا و نارسايى در بارهء بعضى از قوانين موضوعه مشاهده شود ، جمعيتها مىتوانند به عنوان ارشاد و مشورت و خيرخواهى محض ، مقامهاى قانونگذارى را در جريان امر قرار بدهند و با كمال خلوص نيّت با آن مقامها همكارى و هميارى داشته باشند .\r\n\r\nحقوق بشر از ديدگاه غرب ماده دهم\r\nهر كس با مساوات كامل حق دارد كه دعوايش به وسيلهء دادگاه مستقل و بىطرف ، منصفانه و علنا رسيدگى شود و چنين دادگاهى در بارهء حقوق و الزامات او يا هر اتهام جزايى كه به او توجه پيدا كرده باشد ، تصميم اتخاذ نمايد .\r\n\r\nمادهء هفتم\r\nهمه در برابر قانون مساوى هستند و حق دارند بدون تبعيض و بالسويه از حمايت قانون برخوردار شوند . همه حق دارند در مقابل هر تبعيضى كه ناقض اعلاميهء حاضر باشد و عليه هر تحريكى كه براى چنين تبعيضى به عمل آيد به طور مساوى از حمايت قانون بهره مند شوند .\r\n\r\nمادهء دوم\r\n1 - هر كس مىتواند بدون هيچ گونه تمايز مخصوصا از حيث نژاد ، رنگ ، جنس ، زبان ، مذهب ، عقيدهء سياسى يا هر عقيدهء ديگر و همچنين مليّت ، وضع اجتماعى ، ثروت ، ولادت يا هر موقعيت ديگر ، از تمامى حقوق و آزادىهايى كه در اين اعلاميه ذكر شده است بهره مند گردد .\r\n2 - بعلاوه ، هيچ تبعيضى به عمل نخواهد آمد كه مبتنى بر وضع سياسى ، ادارى و قضايى يا بين المللى كشور يا سرزمينى باشد كه شخص به آن تعلق دارد ، خواه اين كشور مستقل ، تحت قيمومت يا غير خود مختار و يا حاكميت آن به شكلى محدود شده باشد .\r\n","description":"","footnote":"","page_name":" 219 ","page_number":219},
  {"content":"\r\n\r\nمادهء بيستم\r\n1 - هر كس حق دارد آزادانه مجامع و جمعيتهاى مسالمت آميز تشكيل دهد .\r\n2 - هيچ كس را نمىتوان مجبور به شركت در اجتماعى كرد .\r\n\r\nمادهء بيست و هشتم\r\nهر كس حق دارد برقرارى نظمى را بخواهد كه از لحاظ اجتماعى و بين المللى حقوق و آزادىهايى را كه در اين اعلاميه ذكر گرديده است تأمين كند و آنها را به مورد عمل بگذارد .\r\n\r\nمادهء بيست و نهم\r\n1 - هر كس در مقابل آن جامعه اى وظيفه دارد كه رشد آزاد و كامل شخصيت او را ميسّر سازد .\r\n2 - هر كس در اجراى حقوق و استفاده از آزادىهاى خود فقط تابع محدوديتهايى است كه به وسيلهء قانون منحصرا به منظور تأمين شناسايى و مراعات حقوق و آزادىهاى ديگران و براى رعايت مقتضيات صحيح اخلاقى و نظم عمومى و رفاه همگانى در شرايط يك جامعهء دموكراتيك وضع گرديده است .\r\n\r\nمشتركات :\r\n1 - هر دو نظام حقوقى در اين مادهء حياتى كه تساوى همهء انسانها را در مقابل قوانين گوشزد مىكند ، اتفاق نظر دارند . همچنين همهء افراد و گروه‌ها و سازمانها از حق تساوى برخوردارند . مىتوان گفت : اين ماده به صورت يك اصل قضايى مسلم ، از آن موقع كه مردم جوامع حرمت و عظمت قانون را در ارتباط با يكديگر در شئون حياتى ذكر كرده‌اند ، با كمال قاطعيت مطرح است . ولى متأسفانه هنوز يك اصل تباه كننده از طرف اقوياى از انسان و خدا بىخبر مورد تبعيت آنان بوده و تأكيد دارند كه همهء قوانين بشرى حتى محكمترين آنها ، از مقاومت « تار عنكبوتى » تجاوز نكند تا آنان بتوانند همواره بر مبناى تمايلات شخصى و خود محورانهء خويشتن كه ناشى از « من هدف و ديگران وسيله » است ، عمل كنند ! ! 2 - هر دو نظام حقوقى حق رجوع به دادرسى را براى همه تضمين شده مىدانند .\r\n","description":"","footnote":"","page_name":" 220 ","page_number":220},
  {"content":"\r\n3 - همهء مردم حق برخوردارى از مشتركات اين دو نظام حقوقى را در جوامع اسلامى بدون كمترين تفاوت از نظر رنگ و زبان و جنس و مذهب ( با تفصيلى كه در مادهء بيست و هشتم اعلاميهء حقوق بشر از ديدگاه اسلام بيان كرديم ) و همچنين از نظر مليت و وضع اجتماعى و غيره دارا هستند . در مواردى نيز كه اين دو نظام با يكديگر توافق ندارند ، در جوامع غير اسلامى مطابق تعهدى كه در بارهء حقوق غرب داده‌اند عمل خواهند كرد . اما در جوامع اسلامى ، در موارد اختلاف دو نظام حقوقى به جهت حجيّت قطعى منابع حقوق و تكاليف و آزادىهاى اسلامى ، بديهى است كه بايد از مقرّرات اسلامى تبعيت شود .\r\n4 - حق تشكيل جمعيتها براى امور خيريه و مصالح اجتماعى و كمك به انسانها در هر دو نظام حقوقى تضمين شده است . همچنين شركت در جمعيتها به منظور امور فوق كه متذكر شديم مورد اتفاق هر دو نظام حقوقى است و مىتوان گفت : مادهء بيست و نهم با وارد كردن تفسير مختصر در محتويات آن مورد قبول هر دو نظام حقوقى است .\r\nزيرا در حقيقت ، محتواى اين ماده كه قسمت عمدهء آن در حقوق بشر از ديدگاه غرب نيز آمده است ، با نظر به نيازهاى زندگى اجتماعى امرى بسيار بديهى است .\r\n5 - حق طرح دعوا در دادگاه‌هاى مربوط ، در هر دو نظام حقوقى تأمين شده است . و بدان جهت كه در فقه اسلامى عدالت و اجتهاد يا خبره بودن قاضى ( حد اقل در امور قضايى ) از ضرورىترين شرايط قضاوت است ، لذا مىتوان گفت با توجه به مفهوم « منصفانه » كه در حقوق غرب آمده همان شرايط منظور شده است .\r\n6 - همهء افراد و گروه‌هاى جامعه مىتوانند در برابر هر گونه تبعيضى كه در عمل به حقوق و تكاليف و آزادىهاى هر دو اعلاميه در موارد مشترك آنها صورت بگيرد از حمايت قانون برخوردار گردند . اين حق ناشى از بند بعدى است كه ضرورت عدم تبعيض را مقرّر مىدارد .\r\n7 - از موارد اشتراك دو نظام حقوقى ، يكى هم ممنوعيت شديد تبعيض در عمل به حقوق و آزادىهايى است كه به طور مشترك در اين دو نظام حقوقى آمده است ، ولى متأسفانه چنان كه همه مىدانيم ، اين موضوع نه تنها در دورانهاى گذشته ، كه مردم مانند دوران متأخر از معارف انسانى و ديگر اسباب اصلاح برخوردار نبودند ، مورد\r\n","description":"","footnote":"","page_name":" 221 ","page_number":221},
  {"content":"\r\nعمل قرار نگرفته و تبعيض در پذيرش تكاليف در برابر حقوق امرى شايع بوده بلكه در دوران ما نيز كه گسترش علوم در ابعاد و سطوح گوناگون طبيعى و سطوح مادى انسانها به اوج رسيده است تبعيض شوم با قيافه‌هاى خشن و نرم و انواع سالوس بازىها ، كه انگيزهء اصلى آن خودكامگىهاى خود محوران است ، شيوع و رواج دارد و شگفت آور اين كه عده اى از همان مدّعيانى كه جانب حمايت از حقوق بشر را مىگيرند ، خود مرتكب تبعيض مىشوند ! ! شايد هم علت بروز انواع جدىتر بلايا و ناگوارىها ، كه بشر را در خود غوطه ور مىسازد ، معلول اين گونه تبعيضات است كه قانون پشت پردهء طبيعت به نام « هر عملى را عكس العملى است » بدون استثناء آنان را به مجازات مىرساند .\r\n8 - مادهء بيست و هشتم اعلاميهء حقوق بشر از ديدگاه غرب در موارد مشترك ما بين دو نظام حقوقى كه در اين رساله مورد تحقيق قرار گرفته است ، اتفاق نظر دارد ، به اين معنا كه از ديدگاه حقوق بشر اسلامى نيز هر انسانى مكلَّف است كه اجراى اين حقوق و آزادىها را بر مبناى تكاليف شرعى الزامى با هر وسيلهء ممكن مطالبه و به آن عمل كند .\r\n9 - هر انسانى براى وصول به اهداف عالى زندگى خود كه بدون رشد آزاد و كامل شخصيت او امكان پذير نيست ، حق تلاش دارد و اگر انسانى در يك جامعه نتواند به آرمانها و اهداف عاليهء خود نايل شود ، بايد در اصلاح آن جامعه بكوشد و اگر توانايى اصلاح جامعه را نداشته باشد ، براى نجات دادن شخصيت خويش بايد از آن جامعه بيرون برود و محلى را انتخاب كند كه بتواند شخصيت خود را در آنجا به ثمر برساند . اين حق و تكليف در مواد مربوط به « اصل حيات » ( در كتاب تحقيق در بارهء دو نظام جهانى حقوق بشر ) مطرح شده است ، مراجعه فرماييد .\r\n10 - اجراى حقوق و استفاده از آزادىهاى طرح شده در مشتركات اين دو اعلاميه از ديدگاه اسلام در سه صورت ممنوع مىشود : يكى اين كه اين حقوق و آزادىها مزاحم احكام ثانويه اى باشد كه از سوى مقامهاى مسئول رهبرى جامعهء اسلامى صادر شده است . دوم اين كه مزاحم حقوق و آزادىهاى مشروع ديگران باشد كه در اين صورت ، محاكم قضايى و يا ديگر مقامهاى مربوط با تبعيت از اصل « تقديم اهم بر مهم » عمل خواهند كرد . مورد سوم اين است كه اگر اجراى حقوق و آزادىهاى طرح شده در\r\n","description":"","footnote":"","page_name":" 222 ","page_number":222},
  {"content":"\r\nمشتركات اين دو نظام حقوقى مستلزم اخلال بر مسايل اخلاقى جامعه و ساير نتايج فاسده باشد ، براى حفظ موازين اخلاقى و منتفى ساختن فساد محدود مىگردند .\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - اگر وجود كسى در جمعيتى كه براى مصالح جامعه تشكيل شده است مورد نياز باشد براى چنين شخصى ورود در آن جمعيت واجب مىشود ، بىاعتنايى به اين تكليف ، بىاعتنايى به تكليف واجب است كه از ديدگاه فقه اسلامى محكوم مىباشد .\r\n2 - در بارهء مشروط ساختن عمل به حقوق و آزادىهاى مشترك در دو نظام حقوقى به مراعات نظم عمومى و رفاه همگانى در جامعه ، هر دو نظام حقوقى كاملا با يكديگر اشتراك نظر دارند ، ولى اين تفاوت وجود دارد كه شرايط يك جامعهء دموكراتيك از ديدگاه غرب و حقوق و آزادىهاى آن است و به طور مختصر بايد گفت : آن چه كه در غرب آزادى شمرده مىشود به گونه اى نيست كه از همهء جهات با احكام و حقوق و آزادىهاى اسلامى سازگار باشد . امروزه حقوقهاى متداول در مغرب زمين نه چندان اهميّتى به مذهب و نه چندان اهميّتى به مسايل اخلاقى مىدهند و اين حقيقتى است كه اكثر صاحب نظران غرب به آن اعتراف دارند ، در صورتى كه شكوفايى اخلاق انسانى و الا از مهمترين اهداف دين اسلام به شمار مىرود كه در منابع معتبر اسلامى بر آن سخت تأكيد شده است .\r\n3 - در مادهء دوم اعلاميهء حقوق بشر از ديدگاه غرب تعميم از حيث نژاد ، رنگ ، جنس ، زبان ، مليت و وضع اجتماعى براى بهره بردارى از همهء حقوق و آزادىهاى مقرّره در اعلاميه مورد اشاره قرار گرفته است كه هر دو نظام حقوقى در بارهء آن اتفاق نظر دارند . ولى در بارهء عقايد مذهبى ، همان گونه كه در تحقيق مادهء ششم اعلاميهء حقوق بشر از ديدگاه اسلام آمده و موضوع ولادت نامشروع كه در تحقيق مادهء يازدهم مورد بررسى قرار گرفته است ، در دو نظام حقوقى اختلاف نظر به چشم مىخورد .\r\n\r\nحقوق بشر از ديدگاه اسلام مادهء سىام\r\nالف - همهء حقوق و آزادىهاى مقرّر در اين اعلاميه مشروط به موافقت با احكام\r\n","description":"","footnote":"","page_name":" 223 ","page_number":223},
  {"content":"\r\nشرع اسلامى است .\r\nب - در جوامعى كه مردم آنها به اسلام معتقد نيستند ، از نظر حقوق و تكاليف ملزمند به آن چه كه قانونا خود را به آن ملتزم مىدانند . اين حكم بر مبناى قاعدهء الزام است كه مىگويد :\r\nأَلزِموهُم بِما أَلزَمُوا بِه أَنفُسَهُم ( 1 ) ( آنان را به آن چه كه خود را به آن ملزم نموده‌اند الزام نماييد . )\r\n\r\nمادهء سى و يكم\r\nشريعت اسلامى تنها مرجع تفسير و توضيح همهء مواد اين اعلاميه است .\r\nتبصره :\r\n1 - بدان جهت كه آراء و عقايد فقهى در اسلام ممكن است در بعضى از مواد اين اعلاميه يا بعضى از بندهاى آن مورد اختلاف باشد ، لذا لازم است كشورهاى اسلامى سازمانى جهت بحث و تحقيق بيشتر در بارهء مواد و بندهاى اين اعلاميه تشكيل دهند و به وسيلهء كنگره‌ها و سمينارها و ديگر اشكال تحقيق و بررسى ، آنها را مورد تحقيق و بررسى قرار دهند و تا آنجا كه امكان دارد ما بين عقايد فقهى مربوط ، اتفاق نظر كامل يا تقريبى به وجود آورند .\r\n2 - واجب است مقايسه‌ها و تطبيقات مستمر ما بين حقوق بشر از ديدگاه غرب و حقوق بشر از ديدگاه اسلام و تعيين موارد اتفاق و اختلاف ما بين اين دو نظام حقوقى .\r\n\r\nمادهء سى و دوم\r\nدول اسلامى ، اعم از آن كه اعضاى كنفرانس اسلامى باشند يا نباشند ، بايد براى تطبيق حقوق و آزادىها و تكاليف اين اعلاميه كوشش جدّى به عمل آورند و با هر وسيله اى كه ممكن است در تطبيق آن در جوامع اسلامى اقدام نمايند .\r\nتبصره :\r\n1 - واجب است بر دول عضو كه يك سازمان عالى براى صادر كردن مقرّرات اجراى اين اعلاميه در همهء كشورها و جوامع اسلامى به وجود بياورند و واجب است\r\n\r\n","description":"","footnote":"\r\n( 1 ) مراجعه شود به تهذيب الكلام فى قاعدة الالزام آية اللَّه مرحوم آقاى حاج ميرزا فتّاح شهيدى تبريزى رحمه اللَّه\r\n","page_name":" 224 ","page_number":224},
  {"content":"\r\nهر يك از اعضاى اين سازمان حد اقل يك نماينده در اين سازمان داشته باشد . همچنين واجب است هر يك از دول عضو ، سازمانى در كشور و جامعهء خود جهت اجراى مواد اين اعلاميه و تنظيم ارتباط ما بين خود و سازمان عالى به وجود بياورد .\r\n2 - موادى كه در اين اعلاميه مقرّر و تدوين شده است ، پس از تحقيقات نهايى به وسيلهء كارشناسان قانون و حقوق و تصويب آن از طرف فقهاى جامع الشرائط براى زعامت و ولايت و زمام داران صالح كشورهاى اسلامى ، از جملهء حدود الله محسوب مىشود و احدى نمىتواند از نظر اسلامى از اين حدود تعدّى كند .\r\n* ( تِلْكَ حُدُودُ الله فَلا تَعْتَدُوها وَمَنْ يَتَعَدَّ حُدُودَ الله فَأُولئِكَ هُمُ الظَّالِمُونَ ) * ( 1 ) * ( ) * ( اين است حدود « قوانين » خداوندى ، پس ، از آن حدود تجاوز نكنيد و كسانى كه از حدود خداوندى تجاوز كنند آنان ستم كارانند . )\r\n\r\nحقوق بشر از ديدگاه غرب مادهء سىام\r\nهيچ يك از مقرّرات اعلاميهء حاضر نبايد طورى تفسير شود كه متضمن حقى براى دولتى يا جمعيّتى يا فردى باشد كه به موجب آن بتواند هر يك از حقوق و آزادىهاى مندرج در اين اعلاميه را از بين ببرد و يا در آن راه فعاليتى بكند .\r\n\r\nمشتركات :\r\n1 - هر دو نظام حقوقى ، سوء استفاده از حقوق و آزادىهاى مقرّر در دو اعلاميه را شديدا ممنوع مىكنند .\r\n2 - هيچ دولت يا جمعيت يا فردى نمىتواند مواد و بندهاى اين دو نظام حقوقى را به سود خود تفسير كند و يا به هر علتى دخل و تصرفى در آنها به عمل آورد .\r\n\r\n","description":"","footnote":"\r\n( 1 ) سورهء بقره ، آيهء 229\r\n","page_name":" 225 ","page_number":225},
  {"content":"\r\n\r\nتفاوتهاى دو نظام حقوق بشر از ديدگاه اسلام و غرب\r\n1 - در نظام حقوق بشر از ديدگاه غرب ملاك و منابع تفسير و توضيح مواد و بندهاى آن معين نگرديده و نيز معلوم نشده است كه چه مقامهايى حق دارند در تفسير و تغيير دادن اين حقوق دخالت كنند . در صورتى كه در اسلام ملاك تفسير و به وجود آوردن تغيير و مقامهايى كه مىتوانند دخالت كنند تعيين شده است : « ملاك تفسير نياز مواد به توضيح و تسهيل استفاده از حقوق مزبور است ، منابع تفسير خود منابع اسلامى ، ( كتاب ، سنت ، اجماع و عقل ) است ، و مقامهايى كه مىتوانند تغييرى در مواد يا بندهاى حقوق بشر از ديدگاه اسلام بدهند كارشناسان حقوقى و قانونى ، و در درجهء بالاتر ، فقهاى جامع الشرائط براى ولايت و زعامت مسلمين هستند » .\r\n2 - مشروعيت حقوق و آزادىهاى مقرّره در اعلاميهء حقوق بشر از ديدگاه اسلام و اعلاميهء حقوق بشر از ديدگاه غرب مشروط به موافقت آنها با احكام شرع اسلامى است .\r\n3 - آن قسمت از جوامعى كه مردم آنها معتقد به دين اسلام نيستند ، از نظر حقوق و آزادىها و تكاليف ، ملزم به آن قوانينى هستند كه خود را ملتزم به آنها مىدانند و اسلام آنان را به قبول عقايد و احكام و حقوق و آزادىهاى مقرّر در قوانين خود مجبور نمىسازد مشروط به اين كه مزاحم جوامع اسلامى و معتقدات آن نباشند . در صورتى كه حقوق بشر از ديدگاه غرب لزوم عمل به اعلاميهء جهانى حقوق بشر از ديدگاه غرب را براى همهء مردم روى زمين ( مخصوصا براى جوامعى كه زعماى آنها به هر علتى آن را امضاء كرده‌اند ، خواه ملت آنان امضاى آن زعما را قبول داشته باشند يا نه ) تعميم مىدهد .\r\n4 - در دو تبصرهء مادهء سى و يكم اعلاميهء حقوق بشر از ديدگاه اسلام آمده است كه به جهت اختلاف نظر فقهاى اسلامى در مسايل فقهى ، براى آن كه اين اختلاف موجب اختلاف در حقوق بشر از ديدگاه اسلام يا اجراى آن نگردد ، بحث و بررسىهاى مستمر به وسيلهء كنگره‌ها و سمينارهاى مرتب ضرورت دارد ، در صورتى كه اين تبصره را در اعلاميهء جهانى حقوق بشر از ديدگاه غرب نمىبينيم ، با اين كه قطعا چنين تحقيقات و بررسىهاى مستمر در بارهء خود مواد و بندهاى آن نيز مانند حقوق بشر از ديدگاه اسلام ضرورت دارد و اين تحقيق و بررسى باعث مىشود كه اعلاميهء حقوق بشر از ديدگاه\r\n","description":"","footnote":"","page_name":" 226 ","page_number":226},
  {"content":"\r\nغرب نيز حالت پويايى به خود بگيرد و شايد روزى بتواند با تفسيرها و تغييرات اصلاحى كه در آن به وجود بيايد قدرت تعميم بيشترى در ميان جوامع بشرى پيدا كند .\r\n5 - در بند دوم از تبصرهء مادهء سى و يكم حقوق بشر از ديدگاه اسلام ، مقايسه‌ها و تحقيقات و تطبيقات مستمر ما بين دو نظام حقوق بشر ( از ديدگاه اسلام و از ديدگاه غرب ) را يك امر واجب مقرّر كرده است و بديهى است كه عمل به اين بند موجب پويايى و فعاليت تكاملى هر دو نظام مىشود ، و در نتيجه نه تنها چشم اندازهاى بسيار مفيد براى جوامع بشر در اين دو نظام پديدار مىگردد بلكه هر چه زمان با اين پويايى و فعاليت جلوتر برود به مشتركات و اتحادهاى بيشترى ميان دو نظام حقوقى دست مىيابيم .\r\n6 - يكى از مهمترين تفاوتها ميان دو نظام حقوق بشر از ديدگاه اسلام و از ديدگاه غرب در عامل ضمانت اجرا است . گر چه اغلب دول كشورهاى روى زمين اعلاميهء حقوق بشر از ديدگاه غرب را تأييد و خود را ملزم به اجراى آن قلمداد كرده‌اند ، ولى چون شمار بسيار چشمگير و قابل توجهى از قوانين اساسى كشورها و مذاهب و اخلاقيات اقوام و ملل با مواد و بندهاى حقوق بشر از ديدگاه غرب موافقت كامل ندارند ( مانند كشورهاى اسلامى و بسيارى از كشورها و جوامع شرقى و جهان سوم ) ، لذا عامل اجراى حقوق مزبور به مشكلاتى برخورد مىكند ، مخصوصا با مشاهدهء تبعيض كه به و فوز در اجراى آن مشاهده مىشود . در صورتى كه عامل ضمانت اجراى حقوق بشر از ديدگاه اسلام مربوط به منابع دين اسلام است و همان گونه كه در بند 2 تبصرهء ماده سى و دوم آمده است همهء مواد و بندهاى آن « حدود الله » ( قوانين الهى ) محسوب مىشود و ضمانت اجرايى آن از متن خود دين اسلام بر مىآيد .\r\n","description":"","footnote":"","page_name":" 227 ","page_number":227},
  {"content":"\r\n","description":"","footnote":"","page_name":" 228 ","page_number":228},
  {"content":"\r\n\r\nامر به معروف و نهى از منكر\r\n","description":"","footnote":"","page_name":" 229 ","page_number":229},
  {"content":"\r\n","description":"","footnote":"","page_name":" 230 ","page_number":230},
  {"content":"\r\n\r\nبحثى در بارهء امر به معروف و نهى از منكر\r\nامر به معروف و نهى از منكر از با اهميّتترين واجبات اسلام است . آيات قرآنى از يك طرف و روايات بسيار معتبر در وجوب اين ارشاد حياتى از طرف ديگر ( كه مىتوان گفت فوق متواتر است ) كمترين ترديدى در ضرورى بودن اين حكم حيات بخش نمىگذارد . مىتوان گفت : در هر برهه از تاريخ اسلامى نه تنها اجماع منقول بلكه اجماع محصل ( 1 ) در ضرورى بودن اين تكليف مقدس قابل دريافت مىباشد . به يك لحاظ مىتوان گفت : اگر هم شمارش اين تكليف از جملهء فروع فقهيّه ، ناشى از وجهى است كه عبارت است از حكم مربوط به فعل مكلَّف ، از جهت ديگر بايد گفت :\r\nاين تكليف مانند ديگر اصول اعتقادى هم مستند به استدلال و بلكه متكى به مبانى بديهى است ، زيرا كه بدون اعتقاد و اجراى اين تكليف با هر شكلى كه ممكن است ، اصل خود دين در معرض فنا و زوال قرار مىگيرد . بنا بر اين ، ضرورت اين تكليف حياتى مستند بر همهء دلايل چهار گانه ( كتاب الله و سنت و اجماع و عقل ) مىباشد .\r\nآيات مربوط به لزوم امر به معروف و نهى از منكر بر دو گروه عمده تقسيم مىگردد :\r\nگروه يكم - آن آيات شريفه است كه صريحا مطلوبيت مطلقهء اين حكم ضرورى را بيان مىدارند . اين آيات به قرار زير است :\r\n\r\nآيات مربوط به امر به معروف و نهى از منكر\r\n\r\n","description":"","footnote":"\r\n( 1 ) اجماع همهء فقها در يك عصر\r\n","page_name":" 231 ","page_number":231},
  {"content":"\r\n* ( وَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُولئِكَ هُمُ الْمُفْلِحُونَ ) * ( 1 ) ( و همواره بايد جمعى از شما باشند كه مردم را دعوت به خير نموده و آنان را امر به معروف و از منكر نهى كنند و آنان هستند رستگاران . ) * ( 2 - كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِالله . . ) * ( 2 ) ( شما بهترين امت بوديد كه براى پيشبرد انسانها مهيا گشتيد ، امر به معروف مىكنيد و نهى از منكر و ايمان به خدا مىآوريد . ) 3 - * ( لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ الله آناءَ اللَّيْلِ وَهُمْ يَسْجُدُونَ . يُؤْمِنُونَ بِالله وَالْيَوْمِ الآخِرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُسارِعُونَ فِي الْخَيْراتِ وَأُولئِكَ مِنَ الصَّالِحِينَ ) * ( 3 ) ( مساوى نيستند از اهل كتاب كسانى كه بر پاى ايستاده در اوقات شب آيات خداوندى را تلاوت مىكنند و آنان به سجده مىروند ايمان به خدا و روز معاد مىآورند و امر به معروف و نهى از منكر مىكنند و مسابقه در خيرات مىنمايند و آنان از بندگان صالح خدا هستند . ) 4 - * ( الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ يَأْمُرُهُمْ بِالْمَعْرُوفِ وَيَنْهاهُمْ عَنِ الْمُنْكَرِ ) * . . ( 4 ) ( « مردمان با تقوا » كسانى هستند كه رسول پيامبر را پيروى\r\n\r\n","description":"","footnote":"\r\n( 1 ) سوره آل عمران ، آيه 104\r\n( 2 ) سوره آل عمران ، آيه 110\r\n( 3 ) سوره آل عمران ، آيه 114 و 113\r\n( 4 ) سوره اعراف ، آيه 157 .\r\n","page_name":" 232 ","page_number":232},
  {"content":"\r\nمىكنند كه نام او را در تورات و انجيل كه در نزد خود دارند ، در مىيابند « پيامبرى كه آنان را » امر به معروف كند و نهى از منكر . . ) از صفات نفاق و انحراف اين است كه :\r\n* ( 5 - الْمُنافِقُونَ وَالْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ . . ) * ( 1 ) * ( ) * ( مردان و زنان منافق سنخ يكديگرند امر به منكر مىكنند و نهى از معروف . . ) 6 - * ( وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ . . ) * ( 2 ) * ( ) * ( مردان و زنان مؤمن بعضى با بعضى ديگر دوست و پيوسته‌اند آنان امر به معروف مىكنند و نهى از منكر . . ) در سورهء توبه ، آيه 112 و در سورهء نحل ، آيه 90 و سوره حج ، آيه 41 دستور به امر به معروف و نهى از منكر صريح وارد شده است . سپس در آياتى ديگر :\r\n1 - كار شيطان را كه امر به فحشاء و منكر است متذكر مىشود . مانند سوره نور ، آيه 21 .\r\n2 - بعضى از مصاديق منكر را بيان مىنمايد . مانند سورهء عنكبوت ، آيه 29 ( عمل شنيع قوم لوط ) .\r\n3 - نتيجهء نماز گزاردن جلوگيرى از فحشاء و منكرات است . سورهء عنكبوت ، آيه 45 .\r\nگروه دوم - اما گروه غير مستقيم از آيات قرآنى كه به نوبت خود به دسته‌هاى مختلف تقسيم مىگردند ، مقدارى از آنها به قرار زير است :\r\n1 - آياتى كه هدف و انگيزهء بعثت انبياء را امر به تحصيل شايستگىها ( معروفها ) و اجتناب از ناشايستگىها ( منكرات ) معرفى مىفرمايد . مانند :\r\n\r\n","description":"","footnote":"\r\n( 1 ) سوره توبه ، آيه 67\r\n( 2 ) سوره توبه ، آيه 71\r\n","page_name":" 233 ","page_number":233},
  {"content":"\r\n* ( يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * ( 1 ) ( خداوند در ميان آن مردم رسولى از خود آنان برانگيخت كه آيات خداوندى را براى آنان مىخواند و آنان را از ناشايستگىها « منكرات » تزكيه و تهذيب مىنمود و براى آنان كتاب و حكمت تعليم مىكرد . ) و بديهى است كه محتويات كتاب و حكمت امر به آن نيكىها و شايستگىها است كه انسان را به مراحل عالى رشد صعود مىدهد و نهى از آن بدىها و ناشايستگىها است كه انسان را به وسيله پاك كردن از آنها آمادهء صعود به آن مراحل عالى مىنمايد .\r\n2 - بيان لزوم محسنات و ضرورت شايستگىها و قبايح و آلودگى ناشايستگىها است كه در آيات فراوانى آمده است . مانند :\r\n* ( إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ ) * ( 2 ) ( قطعا نماز از كثافت و منكر دور مىدارد . ) * ( وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ ) * ( 3 ) ( و در راه خدا انفاق كنيد و خود را با دست خودتان به هلاكت نيندازيد . ) 3 - * ( وَلا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى ) * . . ( 4 ) ( و عداوت با قومى شما را وادار نكند كه عدالت نورزيد ، عدالت بورزيد ، زيرا عدالت به تقوى نزديكتر است . ) اما روايات بيش از اندازهء معمول و مىتوان گفت فوق متواتر است . در كتاب وسايل الشيعه تأليف شيخ حرّ عاملى جلد 11 از صفحهء 393 تا صفحهء 601 كه آخر اين مجلَّد است ، در حدود هشتاد باب در بارهء اين تكليف ضرورى و آن چه كه مربوط به آن\r\n\r\n","description":"","footnote":"\r\n( 1 ) سوره جمعه ، آيهء 2\r\n( 2 ) سورهء عنكبوت ، آيهء 45\r\n( 3 ) سورهء بقره ، آيهء 195\r\n( 4 ) سورهء مائده ، آيهء 8\r\n","page_name":" 234 ","page_number":234},
  {"content":"\r\nاست ، مطرح شده است و مقدار رواياتى كه در اين ابواب آمده است در حدود هفتصد است و همانطور كه متذكر شديم فوق حد تواتر است . بنا بر اين ، اصل ضرورى بودن حكم از نظر فقهى ، جايى براى بحث در اثبات آن نمىگذارد . ما مىدانيم كه يكى از دلايل چهار گانه احكام و عقايد ما عقل سليم است .\r\n\r\nحكم بديهى عقل سليم به ضرورت امر به معروف و نهى از منكر\r\nبدان جهت كه عقايد اسلامى و احكام آن مانند قوانين ضرورى طبيعت نيستند كه ضمانت شناخت و اجراى خود را در ذات خود داشته باشند ، لذا همواره نياز به عوامل شناسايى و اجراى آنها از خارج از ذات انسانها وجود خواهد داشت . ( 1 ) ممكن است براى متوجه ساختن مردم به حكم بديهى مزبور ( عقل سليم به ضرورت امر به معروف و نهى از منكر ) دلايل و طرقى متعدد ارائه شود كه هر يك به نوبت خود ، آن حكم بديهى را مورد توجه و قبول مردم قرار بدهد ، ولى ما با طرح يك مطلب از تفصيل آنها خوددارى مىنماييم . نخست يك مقدمهء لازم را تذكر مىدهيم : هيچ كس ترديدى در اين حقيقت ندارد كه همان گونه كه عالم طبيعت در جريانات خود از عده اى از قوانين پيروى مىكند و اختلال قوانين در عالم طبيعت موجب اختلال جريانات قانونى خود مىباشد . همچنين مشاهدات و تجارب و تعقل ناب ما در بارهء قلمرو انسان نيز حكم بديهى مىكند كه اگر بخواهيم زندگى و كارگاه مغز و روان و نفس آدمى را نيز ، در مجراى طبيعى و صحيح خود بشناسيم و به كار بيندازيم قطعا بايد قوانين آنها را دريابيم و آنها را به جهت ظرافت و حساسيت شديدترى كه از طبيعت دارند با دقت و علاقهء بيشترى مراعات نماييم .\r\nممكن است گفته شود : اين توصيه كه از طرف اديان و حكماى راستين و همه خردمندان مصلح جامعهء بشرى در هر دوره اى از تاريخ مطرح شده است ، مورد عمل\r\n\r\n","description":"","footnote":"\r\n( 1 ) اين نياز منافاتى با فطرى بودن عقايد و احكام اسلامى ندارد ، زيرا فطرت و وجدان ناب اكثريت قريب به اتفاق افراد انسانى به جهت نامساعد بودن محيطها و تعليم و تربيتها و ديگر عوامل سازندهء شخصيت آنان از فعاليت مىافتند ، لذا جهت وادار كردن فطرت و وجدان براى درك حقيقت و لزوم اجراى آنها ، عوامل خارجى ضرورت دارد .\r\n","page_name":" 235 ","page_number":235},
  {"content":"\r\nقرار نگرفته است ، مگر براى اقليتهايى از بشريت و با اين حال ، بشريت به راه خود ادامه داده است .\r\nپاسخ اين اعتراض به طور اجمال اين است كه بشر به راه خود ادامه داده است ، كاملا صحيح است ، ولى بايد پرسيد اين راه كه بشر حركت در آن را ادامه داده است از كجا تا به كجا كشيده شده است ؟ هيچ مكتب و متفكرى براى اين سؤال پاسخى صحيحتر از اين ندارد كه راه بشريت از انسانيت پر از عاطفه و احساس و انديشه و آزادى و تعقل و احساسهاى حيات بخش محبت و عشق و فعاليتهاى نورانى وجدان و گذشت و فداكارىهاى متنوع در پيشبرد ارگانهاى مادى و معنوى بشر . . شروع و استمرار داشته و در نتيجه بنا به تصريح همهء صاحب نظران انسان شناس به دندانه‌هاى ناآگاه ماشين رسيده است ، يعنى موجودى كه داراى آن همه عظمتها و سرمايه‌ها و امتيازات بود ، امروزه مبدل به دندانه‌هاى ماشين ناآگاه گشته است .\r\nاين سقوط تكاملنما و اين ارتجاع پيشرفتنما ، هيچ علتى جز عدم مراعات همهء نيروها و استعدادها و ابعاد انسانى نمىتواند داشته باشد . و اگر ماشين زده اى بگويد : چه اشكال دارد كه بشر در مسير تاريخ جبرى خود به مرحلهء « دندانه‌هاى ناآگاه ماشين » برسد ؟ پاسخ اين سؤال هم در بيانيهء وانكوور - كانادا كه از كنفرانس بزرگترين دانشمندان جهان امروز منتشر شده است ، در مىيابيم ، و خلاصهء آن چنين است كه : « كرهء زمين بىثبات است ، زمين به موتور سوزانى تبديل شده است . . نابودى سريع محيط طبيعى زيست كه در ضمن موجد بليهء عظيم و جبران ناپذير نابودى كامل كرهء مسكون - يعنى سيستم حياتى طبيعى خواهد شد . . سلب مفهوم انسانيت كه حذف و ناديده گرفتن ساير ابعاد انسان است ، دقيقا در راستاى ديد علمىاى است كه نسبت به جهان و انسان وجود دارد ، از اين ديدگاه جهان به صورت ماشين و انسان تنها به صورت چرخ دنده‌هاى آن نگريسته مىشود . » نتيجه يا معلول ضرورى تبدل انسان به دندانه‌هاى ناآگاه ماشين ، اين است ، « مهلت كم است ، هر گونه تعلَّل و تأخيرى در برقرارى صلح اقتصادى - فرهنگى در جهان ما را ناگزير مىسازد كه بهاى سنگينترى براى بقاى بشر بپردازيم » ( فراموش نكنيم كه اصل موضوع كنفرانس بقاى بشر در قرن بيست و يكم است ، يعنى عده اى از دانشمندان جهانى ، كنفرانس وانكوور - كانادا را براى اين به راه انداخته‌اند كه\r\n","description":"","footnote":"","page_name":" 236 ","page_number":236},
  {"content":"\r\nبراى بقاى بشر در قرن بيست و يكم راهى پيدا كنند ! ! ) حال ما مىتوانيم منطقىترين نتيجهء تبدل بشر به دندانه‌هاى ماشين ناخود آگاه كه انتحار بشر با دست خويش است به دست بياوريم .\r\nپس از اين مقدمه مىپردازيم به طرح مطلبى كه بداهت لزوم ارشاد بشر را براى قرار گرفتن در جاذبهء كمال به وسيلهء امر به معروف و نهى از منكر به هر شكلى كه باشد ، آشكار مىسازد . مطلب اين است كه هر كسى انديشه‌ها و اعمال درونى و روانى و ديگر فعاليتهاى مغزى و همچنين اعمال و رفتار برونى فيزيكى كه براى حفظ انسانيت و به فعليت رساندن استعدادها و برخوردارى از سرمايه‌هاى كمالى لازم است ، مانند واقعيات ضرورى طبيعى مانند تنفس از هوا و تغذيه و بهداشت و مسكن تلقى نمىكند كه ضمانت لزوم شناخت و پيروى از آنها در ذات خود آنها بوده و هيچ چاره اى جز شناخت و تبعيت از آنها وجود نداشته باشد . و به عبارت مختصرتر ، بشر بدان جهت كه وصول به كمال را به عنوان يك هدف جبرى براى حيات خود نمىداند ( زيرا ارادهء آزاد در وصول به كمال ، اصل اساسى آن است ) لذا همواره نياز به تشويق و ارشاد و تحريك خيرات و كمالات و اجتناب از كثافتها و زشتىها و موجبات سقوط تا دندانه‌هاى ناآگاه ماشين دارد كه نام مجموع آنها « امر به معروف و نهى از منكر » مىباشد . در حقيقت همان گونه كه در مبحث بعدى خواهيم ديد انگيزه و فلسفهء امر به معروف و نهى از منكر ، قرار دادن انسان در مسير كمال است كه مىتوان گفت : اساسىترين وظيفهء انبياء عليهم السّلام مىباشد .\r\nدر اينجا مجبوريم به يك مطلب با اهميّت ديگر براى اثبات ضرورت امر به شايستگىها ( معروفها ) و نهى از ناشايستگىها ( منكرات ) اشاره كنيم و آن اين است كه طبيعت حيوانى و سركش بشر به قدرى در راه خودخواهىها و به دست آوردن خواسته هايش بىقيد و بىبندوبار است كه حتى در نظام ( سيستم ) هاى حقوقى هم كه همواره با كيفرهاى تلخ و بسيار ناگوار پشتيبانى شده‌اند ، هنوز حقوقدانان و مديريتها به طور عمومى اين حقيقت را مىپذيرند كه اگر كيفرها برداشته شود و تبليغات مناسب براى اجراى حقوق و قوانين متروك شوند ، افراد بشر يكديگر را در ميدان تنازع در بقاء مىدرند و نابود مىكنند . البته اين نكته را در نظر داريم كه مفهوم معروف و منكر كه در\r\n","description":"","footnote":"","page_name":" 237 ","page_number":237},
  {"content":"\r\nاين مباحث با شايسته‌ها و ناشايسته‌ها تعبير مىنماييم به معناى اخلاقى اصطلاحى آنها نيست كه اتصاف به شايستهء نيكو ( بدون الزام ) و اتصاف به ناشايسته ، غير نيكو ( بدون الزام ) باشد ، بلكه شامل مفاهيم و قضاياى جدى مانند وجوب احياى انسانها و ممنوعيت و حرمت قتل انسانها نيز مىباشد . دليل اين كه حقوق ما نمىتوانند تغييرات اساسى در درون انسانها براى حركت در مسير « حيات معقول » ايجاد كنند ، بروز چهره‌هاى درّنده و مخرّب و ضد اصل و قانون در هنگام بروز تحولات و جنگها و حوادث دگرگون كننده مىباشد كه انسان بدون سر افكندگى نمىتواند آنها را تصور كند .\r\n\r\nراه اثبات اين كه يك عمل معروف و يا يك عمل منكر است چيست ؟\r\nما براى اثبات اين معنى دو راه داريم :\r\nراه يكم - طرح صحيح خود متن منابع معروف و منكر در اخلاق عالى و شرع مقدس اسلام است . اين شرع مقدس همان گونه كه همهء اصول عقايد سازندهء شخصيت انسانى را در گذرگاه ابديت براى به ثمر رساندن آن در جاذبه كمال الهى بيان فرموده است مانند :\r\nتوحيد و صفات جمال و جلال خداوندى و اتخاذ مسير انبياء عليهم السّلام و معاد و ابديت و امامت ، همچنين همهء احكام فقهى به معناى عام و اخلاقيات را كه تنظيم كنندهء مصالح وجود آدمى و دور ساختن او از مفاسد است ، تبليغ نموده است . براى كسانى كه متكى بودن عقايد و احكام مزبور و لو بالاجمال اثبات شده است ، لزوم رجوع به همان منابع چه به طور مستقيم مانند عقلاء و صاحب نظران و مجتهدان ، و چه بطور غير مستقيم ( تحصيل علم اجمالا به وسيلهء صاحب نظران ) كاملا بديهى است ، و احتياجى به بحث و اثبات ندارند . البته واضح است كه مجرد علم به حقايق فوق ، خود ضامن به فعليت رسيدن و اجراى آن در رفتار خارجى عالم نيست . و اين كه افراد بسيار بسيار فراوان در هر دورانى در جوامع اسلامى بوده‌اند كه به همهء آن حقايق عالم بوده‌اند ، ولى از نظر تطبيق دانسته‌هاى خود بر آن چه كه در درونشان مىگذشته و بر عمل و رفتار خارجى خود ، در مراحل پايين بوده‌اند .\r\nراه دوم - توضيح و تفسير همان عقايد و احكام است كه به وسيلهء علوم و معارفى كه در هر برهه اى از تاريخ به حدّ لازم و كافى براى مردم آن دوران قابل استفاده مىباشد .\r\n","description":"","footnote":"","page_name":" 238 ","page_number":238},
  {"content":"\r\nبدان جهت كه در دوران ما علوم و معارف مربوط به انسان و شئون عمومى آن ، چه در شكل مكتبها و ايدئولوژىها و چه در قلمرو علوم انسانى به طور عام ، گسترش فراوان يافته است تا آنجا كه مىتوان گفت : اكثر مسايل علوم مزبور چه به وسيلهء تأليفات و مقالات و چه به وسيلهء دانشگاه‌ها و ديگر مراكز علمى و ساير رسانه‌هاى گروهى مانند مجلات و روز نامه‌ها و تلويزيونها ، در كمترين مدت پس از ظهور و انتشار ، در همهء جوامع به اصطلاح پيشرفته و در حال توسعه و حتى جوامع عقب مانده مطرح مىگردد .\r\nاز طرف ديگر اكثريت قريب به اتفاق مردم معمولى در جوامع اسلامى توانايى به دست آوردن علوم و معارف اسلامى را ندارند تا بتوانند با نظر به حكمت و عمق آن علوم و معارف تحت تأثير مفاهيم و قضاياى سطحى و وارداتى قرار نگيرند ، لذا هموار كردن اين راه دوم براى مسلمين فوق العاده با اهميّت و حياتى مىباشد . ( 1 ) البته مخفى نيست كه منظور ما لزوم يافتن فلسفهء دقيق و مشروح و نهايى براى احكام نيست ، چنان كه در مبحث بعدى مطرح خواهد شد .\r\n\r\nچگونگى هموار ساختن راه دوم براى تحريك جدى مردم به معروف و جلوگيرى آنان از منكر ، با سه عامل صورت مىگيرد\r\nعامل يكم - مردم را بايد با حقايق و نتايج و حكمت مادى و معنوى عقايد و احكام آشنا ساخت . قطعى است كه با اين آشنايى ، مردم نه تنها در برابر آن حقايق و احكام ، قيافهء انكار و ترديد نشان نخواهند داد ، بلكه آنها را همانند قوانين ضرورى ، طبيعى تلقى نموده و اشتياق و رغبت جدى براى تطبيق حيات مادى و معنوى بر آنها از خود نشان خواهند داد . حال مواردى را در نظر بگيريم :\r\n1 - در آن هنگام كه شما بتوانيد معناى نماز را كه در حقيقت عبارت است از :\r\n\r\n","description":"","footnote":"\r\n( 1 ) البته نبايد از نظر دور بداريم كه همان مشكلى كه در مورد عدم تلازم ما بين علم به صحت عقايد و احكام و عمل درونى و رفتار خارجى در بارهء اين راه دوم هم جريان دارد ، يعنى هيچ تلازمى نيست كه هر انسانى كه از راه علوم و معارف روشنگر ، عقايد و احكام اسلامى را درك كرد حتما بايد و به طور قانونى طبيعى جبرى معتقد كامل به آن عقايد و عامل دقيق به آن احكام باشد زيرا حركت به كمال بى ارادهء آزاد ، قابل تصور نيست .\r\n","page_name":" 239 ","page_number":239},
  {"content":"\r\n« در ارتباط قرار دادن من بىنهايت كوچك با ذات بىنهايت بزرگ » كه همان ارتباط انسان با خدا است ، براى مردم خوب بفهمانيد و تأثير اين ارتباط را در گسترش « من انسانى » در جاذبيت كمال قابل درك بسازيد . چنين مردمى نماز را در « حيات معقول » مانند تنفس در « حيات طبيعى » تلقى خواهند كرد .\r\n2 - اگر شما بتوانيد معناى حج را كه عالىترين عامل الغاى آلودگىها و خصوصيات شخصيّت مجازى است ( 1 ) ، براى انسانها درست تفهيم نماييد ، اشتياق و رغبت جدى مردم براى انجام چنين عمل سازنده اى را به حركت آورده و او را راهى آن معبد سترگ عالم بشريت خواهيد كرد و او همراه لبيكهايش كه بيان كنندهء قلهء مرتفع وجود اوست ، چنين زمزمه خواهد كرد :\r\n\r\nسر خوان وحدت آن دم كه دم از صفا زدم من\r\nبه سر تمام ملك و ملكوت پا زدم من\r\nدر ديد غير بستم بت خويشتن شكستم\r\nز سبوى يار مستم كه مىولا زدم من\r\nپى حك نقش كثرت ز جريدهء هيولى\r\nنتوان نمود باور كه چه نقشها زدم من\r\nدر دير بود جايم به حرم رسيد پايم\r\nبه هزار در زدم تا در كبريا زدم من\r\nقدم وجود در بارگه قدم نهادم\r\nعلم شهود در پيشگه خدا زدم من\r\n\r\n3 - اگر شما ضرورت و عظمت احساس برين تكليف را براى مردم بفهمانيد و طعم حياتى عمل به دستورات و قوانين را به انسانهاى جامعه بچشانيد ، قطعى است كه او با عمل به اين معروف كه حيات بخش جان او است هر گز دنبال منكر زشت و وقيح به نام « روابط » نخواهد رفت ، و « ضوابط و قوانين اجتماعى » را مقدم بر « روابط » تلقى خواهد نمود .\r\n4 - بديهى است كه اگر لوازم و نتايج خانمان سوز منكرات اعمال جنسى و بىپروايى به دروازهء ورود و خروج زندگى را به وسيلهء آمار صحيح كه قطعا مىتوانيد از جوامع مبتلا به آنها به دست بياوريد ، به خوبى توضيح بدهيد و از نظر تجارب علمى ، آنها را مورد اثبات قرار بدهيد ، ترديدى نيست در اين كه موقعيت شما را در اين مسير تا حدى\r\n\r\n","description":"","footnote":"\r\n( 1 ) اين آلودگىها و خصوصيات شخصيت مجازى همواره زنجيرى سنگين بار بر دست و پاى شخصيت حقيقى آدمى مىباشد .\r\n","page_name":" 240 ","page_number":240},
  {"content":"\r\nكه مورد رضايت نسبى باشد ، تأمين خواهد نمود .\r\nامروزه با وسايل و ابزارى كه جوامع اسلامى مىتوانند نتايج خانمان سوز فحشاء و منكرات را از ديدگاه معنوى و فرهنگى و حقوقى با كمال صراحت و بىطرفى در رسانه‌هاى گروهى مانند جرايد ، راديو و تلويزيون و شبكه‌هاى جهانى رايانه اى با تفسير و تحليلهاى علمى و فلسفى صحيح به خوبى مطرح كنند و مردم را از آن نتايج نابود كنندهء ماده و معنى آگاه بسازند . و هر تقصيرى كه در طرح آمار اين نتايج بنيان كن در جامعه رخ بدهد ، نه تاريخ و وجدان زير بنايى جامعه آن را خواهد بخشود و نه خداوندى كه امروزه وسايل ارشاد و امر به معروف و نهى از منكر را در اختيار مقامات مربوطه و مردم قرار داده است . خلاصه فعاليت و تكاپوى علمى و فرهنگى براى شناساندن معروف و ضرورت عمل به آن و شناساندن منكر و ضرورت اجتناب از آن ، اساسىترين شرط اين تكليف الهى است .\r\nعامل دوم - علم و ايمان كسانى است كه متصدى مقام والاى امر به معروف و نهى از منكر هستند كه قطعا مبناى رسالت انبياء عليهم السّلام مىباشد . كسى كه خود نمىداند معروف و منكر يعنى چه ؟ و يا مىداند ولى ايمان به آن ندارد و يا ايمان به آن دارد ، و ضعيف الاراده بوده و از استقلال فكرى و ارادى بىبهره مىباشد چنين شخصى از تصدى به اين مقام ناتوان خواهد بود .\r\nاين نكته بسيار با اهميّت را نبايد از نظر دور داشت كه گاهى ، در اغلب موارد ، عدم سه شرط مزبور ( علم و ايمان و ارادهء قوى ) موجب آن مىشود كه معروف و منكر رنگ و اهميّت خود را از دست مىدهند . اين مثل معروف را هر گز نبايد فراموش كرد كه مىگويد : « براى آن كه يك حقيقت را مردود بسازيد ، لازم نيست كه زحمت پيدا كردن دليل را براى خود هموار كنيد ، بلكه كافى است كه از آن بد دفاع كنيد » و اگر در تاريخ واقعيات و حقايق ، مطالعات لازم و كافى داشته باشيم ، به اين نتيجهء بسيار مهم خواهيم رسيد كه مقدارى بسيار فراوان از آن واقعيات و حقايق در عرصهء افكار بشرى مردود شناخته شده است ، نه از آن جهت كه آنها واقعا بىاساس بوده و شايستهء رد و طرد شدن بوده‌اند ، بلكه معلول طرح ناشايست و دفاع بد از آنها بوده است . و بالعكس چه خرافات و اباطيل و مزخرفاتى را خواهيم ديد كه با وجود بىپايه بودن آنها ، با اين كه ضد واقعيت\r\n","description":"","footnote":"","page_name":" 241 ","page_number":241},
  {"content":"\r\nو حقيقت بوده‌اند به جهت مهارتى كه در طرح و دفاع به ظاهر زيبا و فريبنده صورت گرفته است ، مقبوليّت چشمگير پيدا كرده و گاهى همهء جامعه را هم تا مدتى فريفته است . اگر چنين چيزى نبود ، امثال مولوى نمىگفتند :\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\nاما از اين عنايت ربّانى غفلت نكنيم كه با اجراى قانون « لطف » نه حقيقت و واقعيت و نه خرافات و اباطيل براى ابد زير پرده‌هاى نيرنگبازانه و جاهلانه مخفى مىماند . و در بيان اين قاعدهء لطف در ادبيات عامّه چنين مىگويند : « بعضى مردم را براى هميشه مىتوان فريب داد و همهء مردم را هم براى مدتى مىتوان گول زد و اما همهء مردم را براى هميشه نتوان فريب داد . » عامل سوم - برانگيختن اراده و تقويت آن براى ورود در مسير گرديدن تكاملى است . براى درك اهميّت حياتى اين عامل لازم است كه وضع روانى بشر را در اين موقعيت دقيقتر و روشنتر مورد مطالعه قرار بدهيم .\r\nوضع روانى بشر در طول تاريخ ممتد خود ، ما را به اين نتيجه مىرساند كه هر گز چنين نبوده است كه بشر هر آن چه را كه در بارهء مصالح و مفاسد خود بداند ، فعاليتهاى درونى و برونى خود را با آنها تطبيق نمايد . به عنوان مثالهاى ساده :\r\n1 - قطعا بشر يك احساس درونى والايى دارد كه جهان هستى با اين عظمت كه علم و فلسفه‌ها آن را اثبات مىكنند نمىتواند بيهوده و عبث باشد :\r\n\r\nدر عالم عالم آفريدن\r\nبه زين نتوان رقم كشيدن\r\nكار من و تو بدين درازى\r\nكوتاه كنم كه نيست بازى\r\n\r\nحتى به اين اندازه هم كفايت مىكنيم كه بگوييم : حد اقل بشر احتمال مىدهد كه جهان با اين عظمت ، معنا و هدفى بسيار و الا داشته باشد ، با اين حال مىبينيم عملا اعتنايى به اين احساس يقينى يا احتمالى ندارد .\r\n2 - بشر هزاران بار تجربه كرده است كه هر عملى عكس العملى به دنبال دارد ، با اين حال به اين قانون ترتيب اثرى نمىدهد .\r\n3 - بشر يقينا مىداند كه هر نيرنگ و خلاف حقيقت و دروغى كه به راه بيندازد ، هم\r\n","description":"","footnote":"","page_name":" 242 ","page_number":242},
  {"content":"\r\nبا خودش در تضاد درونى است ، و هم با وجدانها و عقول جامعه در حال مبارزه است .\r\n4 - در اين كه هوسرانى و پيروى بىقانون از شهوت رانى ، تعقل و احساسات عالى انسانى را در بارهء تكليف تا حدّ سقوط پايين مىآورد هيچ ترديدى نيست و همه مىدانند ، با اين حال ، اكثريت بسيار چشمگير مردم در صدد رها كردن خود از هوسرانى و شهوت رانىهاى ضد قانون ، بر نمىآيند .\r\n5 - همهء افراد نوع بشر مىدانند كه خودخواهى خارج از حدود « صيانت ذات تكاملى » تا حد اختلالات روانى و جنون پيش مىرود و حد اقل انسان را از ارتباط صحيح با واقعيات و حقايق محروم مىسازد ، با اين حال ، اقليّت بسيار اسفانگيزى از انسانها هستند كه در صدد تعديل اين خودخواهى بنيان كن بر مىآيند .\r\nپس ما بايد به پذيريم كه اساسىترين كارى كه پيشتازان ارشاد يك جامعه اسلامى پس از شناساندن شايستگىها و ناشايستگىها ( پس از طى مرحله اول ) ، بايد انجام بدهند برانگيختن اراده و تقويت آن ، براى انجام دادن شايستگىها ( معروفها ) و اجتناب از ناشايستگىها ( منكرات ) مىباشد .\r\n\r\nراه‌هاى برانگيختن اراده و تقويت آن براى انجام شايستگىها ( معروفها ) و اجتناب از ناشايستگىها ( منكرات )\r\nبهترين و كوتاه ترين راه براى برانگيختن اراده و تقويت آن عبارت است از تفسير صحيح معناى حيات و معناى شايستگىها و ناشايستگىها كه ارتباط جدى با حيات دارند . توضيح اين مسأله چنين است كه هر اندازه معناى حيات پستتر و به عالم طبيعت ناآگاه و بىاراده پيوسته تر باشد ، قطعى است كه دو مقولهء شايستگىها و ناشايستگىها در بارهء چنان حياتى بىاثرتر خواهد بود .\r\nهمان گونه كه عدالت و حق و آزادى و تكليف و تعديل خودخواهى و فرهنگ و حقوق سالم و اخلاق فاضله هيچ ارتباطى با حيات حيوانى محض ندارد . بلكه از يك جهت مخالف آن است . هم چنان اجتناب از ناشايستگىها ، هيچ تأثيرى بر چنان حياتى ندارد و به عبارت اصطلاحى حيات پست حيوانى ، چيزى نيست كه به شايسته و ناشايسته ارزشى تقسيم گردد . و هر اندازه حيات به مراحل عالى رشد و كمال بيشتر\r\n","description":"","footnote":"","page_name":" 243 ","page_number":243},
  {"content":"\r\nنايل گردد ، اتصاف شايستگىها براى آن ضرورى و اجتناب از ناشايستگىها براى آن حتمى و لازم خواهد بود . و اين يك قاعده كلى است كه هر حقيقتى كه براى حيات مطلوب آدمى ضرورىتر بوده باشد ، موجب شدت انگيزش اراده و تقويت آن براى به دست آوردن آن حقيقت خواهد بود . و يا به عبارت مختصر ، آن چه كه براى پيشتازان ارشاد و تعليم و تربيت عموم مردم جامعه ضرورى است ، اثبات جدى لزوم تحصيل شايستگىها و اجتناب از ناشايستگىها براى آن مردم است از طريق درخشان كردن رنگ حيات و شيرين بودن آن و اين كه حيات براى ادامهء خود ، جوشش درونى دارد .\r\nوقتى كه رنگ حيات درخشيدن گرفت و شيرين بودن آن ، ذائقهء انسان را نوازش داد و جوشش براى ادامهء حيات از درون ذات خود سر كشيد . مطلوبيت آن در نظر انسان جدى و ضرورى مىگردد .\r\nدر اين هنگام انسان به حيات مطلوب خود رسيده است . از طرف ديگر هر مقدار كه بر آگاهى و آزادى ارادهء انسان افزوده شود دخالت شايستگىها در مطلوبيت حيات و اخلالگرى ناشايستگىها در آن مطلوبيت آشكارتر مىگردد ، در نتيجه اراده براى به جا آوردن شايستگىها و اجتناب از ناشايستگىها افزوده مىگردد . حالا اگر در اين جريان دقت كنيم كه مطلوبيت واقعى حيات بستگى مستقيم به آگاهىهاى بيشتر و احساس آزادىهاى عالىتر در برخوردارى از نيروها و استعدادها دارد ، اين قضيه را مىپذيريم كه هر انسان عاقلى با فرض اعتدال مغزى و روانى چنين ، « حيات معقول » را با علاقهء هر چه شديدتر مىخواهد . زيرا حيات مطلوب خود را در آن حيات مىبيند . در نتيجه با شديدترين و مؤكدترين اراده براى تحصيل شايستگىها و اجتناب از ناشايستگىها به حركت در مىآيد و در مسير « حيات معقول » كه آرمان اعلاى بشرى است قرار مىگيرد .\r\n","description":"","footnote":"","page_name":" 244 ","page_number":244},
  {"content":"\r\n\r\nحرمت سقط جنين\r\n","description":"","footnote":"","page_name":" 245 ","page_number":245},
  {"content":"\r\n","description":"","footnote":"","page_name":" 246 ","page_number":246},
  {"content":"\r\nحرمت سقط جنين\r\n\r\nتوضيحى مختصر در بارهء ابتداى خلقت انسان\r\nاين قضيه را مىتوان به عنوان يك قانون مسلم علمى مطرح كرد كه هر يك از موجودات در مسير تحولاتى كه براى رسيدن به يك هويّت سپرى مىكند ، هر اندازه كه حركت بيشترى صورت بگيرد و موجود بتواند به نقطه اى كه هويّتش در آن بروز خواهد كرد نزديكتر شود تعيّن و فعليّت او بيشتر و كاملتر مىگردد و هر اندازه كه فاصله ميان نقطهء حركت و نقطهء هويت بيشتر بوده باشد ، به جهت تعدّد و تنوّع مسيرهاى ممكن كه در سر راه موجود قرار گرفته است تعيّن و فعليّت آن ضعيفتر مىباشد . اين قانون در تمام موجودات كه در مجراى حركت و تحول و تنوع ناشى از حركت قرار گرفته‌اند صدق مىكند .\r\nآن مواد اوليه كه در بيرون از ارگانيسم بدن مرد در جهان طبيعى وجود دارد تا نطفه و از نطفه به تكون انسانى در رحم زن ، مسيرهاى طولى و عرضى فراوانى دارد كه از تماس با پديده‌ها و عوامل جهان طبيعت ممكن است نمودار گردد . هر اندازه كه آن مواد به هويت نطفه نزديكتر مىشود انعطاف خود را در مسيرهاى متعدد و متنوع ديگر از دست مىدهد و در حال نطفه بودن داراى هويتى مشخص و معين مىگردد كه از نظر طبيعى و انسانى و قراردادهاى اجتماعى و تكاليف دينى ، موقعيت مخصوصى را اشغال مىكند . به همين ترتيب وقتى كه نقطهء حركت نطفه ، نقطهء مسير هويت انسان فرض مىشود ، بدون ترديد مسير مخصوصى را بايد سپرى كند ، در اين مسير نيز همواره در حركت و تحولى است كه از هويتهاى مختلفى مىگذرد و هر يك داراى موقعيت\r\n","description":"","footnote":"","page_name":" 247 ","page_number":247},
  {"content":"\r\nمعينى از نظر طبيعى و انسانى و قراردادهاى اجتماعى و تكاليف دينى در اين جريان مىباشد . اين يك جريان كاملا طبيعى است كه اختلاف ديدگاه‌هاى مكتبى تفاوتى در آن ايجاد نمىكند . اين جريان به طور كلى در قرآن مجيد به ترتيب ذيل وارد شده است :\r\n* ( وَلَقَدْ خَلَقْنَا الإِنْسانَ مِنْ سُلالَةٍ مِنْ طِينٍ ثُمَّ جَعَلْناه نُطْفَةً فِي قَرارٍ مَكِينٍ ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناه خَلْقاً آخَرَ فَتَبارَكَ الله أَحْسَنُ الْخالِقِينَ . ) * ( 1 ) * ( ) * ( البته ما انسان را از برگزيدهء مواد خاكى آفريديم ، ( 2 ) سپس او را در حال نطفه گى در جايگاهى كه براى استقرار او آماده شده است قرار داديم . سپس همان نطفه را علقه و علقه را به صورت مضغه در آورديم ، سپس در آن مضغه استخوانها آفريده و گوشت به آن استخوانها پوشانيديم سپس آفرينش ديگرى در او صورت داديم . خير و بركت از آن خدا است كه بهترين آفرينندگان است . ) با نظر به آيه فوق و امثال آن روشن مىشود كه ( مانند شش مرحلهء خلقت آسمانها و زمين ) شش مرحله پيش از تكون هويت انسان مورد توجه قرار گرفته مانند اين كه هويت انسان از همان مواد برگزيدهء پيش از انسان شروع شده است . نهايت امر اين است كه به جهت عوارض مربوط به زندگانى خود انسانها ، تكاليف و مقرّرات دينى مربوط به هويت انسان از موقع استقرار در رحم آغاز مىشود . البته مقصود از هويت انسان در حالت نطفه گى قرار گرفتن او است در گذرگاه و مسير مخصوص كه با فرض عدم بروز\r\n\r\n","description":"","footnote":"\r\n( 1 ) سوره مؤمنون ، آيات 14 و 13 و 12\r\n( 2 ) اين كه مىفرمايد : انسان را از برگزيدهء مواد خاكى آفريديم ، به جهت كلمهء سلاله است . اين كلمه در لغت غربى به معناى بيرون آوردن چيزى از شىء يا اشياء است با نرمى و مدارا و دقت در لسان العرب ابن منظور ج 11 ، صفحهء 338 پس از بيان معناى فوق مىگويد : و السّل سلَّك الشّعر من العجين . سلّ كشيدنى است مانند كشيدن موى از خمير ( كه آلوده نشود ) سپس مىگويد : انسلال بيرون آمدن از تنگناى و ازدحام را مىگويند .\r\n","page_name":" 248 ","page_number":248},
  {"content":"\r\nموانع به هويت انسان منتهى خواهد گشت .\r\nيكى از دلايل صريح براى اثبات اين كه مراحل تكون انسان از موقع استقرار نطفه در رحم آغاز مىشود ، روايتى است از اسحاق بن عمّار :\r\nقالَ قُلتُ لِاءبِي الحَسَنِ عليه السّلام : المَرأَةُ تَخافُ الحبلَ فَتَشرَبُ الدَّواءَ فَتُلقِى ما فِى بَطنِها ؟ قالَ : لا . فَقلتُ إِنَّما هُوَ نُطفَةٌ ، فَقالَ إِنَّ أَوَّلَ ما يُخلَقُ نُطفَة . ( 1 ) ( اسحاق بن عمار مىگويد : به حضرت موسى بن جعفر عليه السّلام عرض كردم : زن از آبستن شدن مىترسد ، دوايى مىآشامد و آن چه را كه در شكمش دارد بيرون مىاندازد « حكمش چيست ؟ » فرمود : نه ، « اين كار جايز نيست » عمار مىگويد ، عرض كردم : آن چه كه زن از شكمش بيرون مىاندازد ، نطفه است ، فرمود : آغاز خلقت انسانى نطفه است . ) اين روايت با صراحت كامل ، هم آغاز موجوديت انسانى را توضيح مىدهد و هم حكم قطعى آن را بيان مىكند . همين معنى از امير المؤمنين عليه السّلام نيز نقل شده است كه :\r\nوَ جَعَلَ مَنِيَّ الرَّجُلِ خَمسَةَ أَجزاء فإِذا كانَ جَنِيناً قَبلَ أَن تَلِجَه الرُّوحُ مِائَة دِينار وَذلِكَ إِنَّ الله عَزَّ وَجَلَّ خَلَقَ الإِنسانَ مِن سُلالَةٍ وَهِىَ النُّطفَةُ فَهذا جُزءٌ ثُمَّ العَلَقَةُ فَهُوَ جُزءان . ( 2 ) ( و مراحل منى مرد را پنج جزء كرد . هنگامى كه در مرحلهء جنين باشد ، ديهء آن پيش از آن كه روح در آن داخل شود ، 100 دينار است . اين بدان جهت است كه خداوند عزّ و جل انسان را از جوهرى كشيده شده از خاك آفريده و آن نطفه است . پس اين يك جزء « مرحلهء اول » سپس علقه . . )\r\n\r\n","description":"","footnote":"\r\n( 1 ) الوسائل ، ابواب القصاص ، ج 19 ، ص 15\r\n( 2 ) فروع كافى ، ج 7 ، ص 342 و من لا يحضره الفقيه ، ج 4 ، ص 54\r\n","page_name":" 249 ","page_number":249},
  {"content":"\r\nبا نظر به آيهء فوق و روايات مزبوره و امثال آنها موجوديت انسان از موقع استقرار نطفه در رحم شروع مىشود ، بدين جهت تلف كردن آن تلف كردن مرحله اى از انسانيت است كه در مسير فعليت و بروز هويت او قرار گرفته است . لذا نمىتوان از بين بردن و سقط جنين انسانى را حتى پيش از وصول به هويت فعلى انسانى ، با از بين بردن يك مادهء مستعد به حيات مطلق كه حتى جانداران نيز دارا مىباشند ، مقايسه نمود . ( 1 ) بنا بر ملاحظات فوق تعيين ديه براى جنين از موقع استقرار در رحم منصوص العلَّه بوده و يك مسأله تعبدى خالص نمىباشد . اين علت چنان كه گفتيم : عبارت است از قرار گرفتن نطفه در گذرگاه وجود انسانى . و به جهت قرار گرفتن نطفه در گذرگاه به سوى انسان است كه موضوع احكام خاص قرار گرفته است . مانند وجوب دفن پيش از 45 روزه باشد و وجوب دفن قانونى زن غير مسلمان كه از مرد مسلمان حامله گشته است ، به نحوى كه روى حمل به طرف قبله باشد .\r\n\r\nادلَّه حرمت سقط جنين پس از استقرار در رحم\r\n1 - روايت اسحاق بن عمار كه در بالا نقل شد صريحا اسقاط جنين را ممنوع مىسازد ، از حيث سند مورد وثوق كامل و دلالتش به حرمت سقط جنين پس از استقرار در رحم صريح است .\r\n2 - روايت صحيحهء ابو عبيده از حضرت باقر عليه السّلام :\r\nفى امرَأَةٍ شَرِبَت دواءً وَهِىَ حامِلٌ لِتَطرحَ وَلَدَها فَأَلقَت وَلَدَها فَقالَ إِن كان عَظماً قَد نَبَتَ عَلَيه اللَّحمُ وَسُوِّي لَه السَّمعُ وَالبَصرُ فَإِنَّ عَلَيها دِيَتُه تُسَلِّمُها إِلى أَبيه وَإِن كانَ عَلَقَةً أَو مُضغَةً فَإِنَّ عَلَيها أَربَعينَ دِينارا أَو غُرَةً تُسَلِّمُها إِلى أَبيه قُلتُ فَهِىَ لا ترِثُ مِن وَلَدِها\r\n\r\n","description":"","footnote":"\r\n( 1 ) اين مطلب هم بايد در نظر گرفته شود كه حتى استدلال به جواز سقط جنين پيش از وصول به هويت كامل انسانى به جواز كشتن حيوان به طور عموم صحيح نيست ، زيرا از مجموع منابع فقهى مىتوان به اين نتيجه رسيد كه بدون مجوز قانونى مانند مفيديت يا دفع ضرر ، حيوانى را نمىتوان از پاى در آورد . شكار لهو كه ادلَّه كافى براى حرمتش وجود دارد ، مىتواند حرمت كشتن حيوان را بدون سبب مجوز اثبات نمايد .\r\n","page_name":" 250 ","page_number":250},
  {"content":"\r\nدِيَتَه ؟ قالَ : لا ، لأَنَّها قَتَلَته ( 1 ) ( زنى در حالى كه آبستن است دوايى مىآشامد كه فرزندش را سقط كند ( حكمش چيست ؟ ) فرمود : اگر استخوانى باشد كه گوشت بر او روييده و گوش و چشم براى او ايجاد شده است بايد ديهء او را به پدرش تسليم كند و اگر علقه يا مضغه بوده باشد بايد چهل دينار يا برده اى به پدرش تسليم نمايد . گفتم : آيا اين زن از ديهء فرزندش ارث نمىبرد ؟ فرمود : نه ، زيرا او قاتل فرزندش است . ) سؤال دوم در بارهء مادر اين است كه آيا مادر مىتواند سهمى از ديه را به عنوان ارث مادرى ببرد . پاسخ امام منفى است با ذكر اين علت كه قاتل است و اين معنى شامل تمام مراحل ديه مىباشد .\r\nروايات فوق به هيچ وجه قابل حمل به عوارض ديگر نيستند و اين كه مادرى كه خود سقط كند ارث نمىبرد ، مورد اتفاق نظر است . ( 2 ) و اگر گفته شود كه چگونه عنوان قاتل بر مادر صدق مىكند در صورتى كه هنوز در مراحل اوليهء جنين ، انسانى وجود ندارد ؟\r\nجواب اين سؤال به اضافهء آن كه اجتهاد در مقابل نصّ است كه باطل است ، رواياتى است كه ممنوعيت سقط و لزوم ديه را به اسقاط جنين مربوط به اين مىداند كه آغاز خلقت انسانى است . از قبيل روايت اسحاق بن عمار از موسى بن جعفر عليه السّلام كه متذكر شديم . و همچنين است روايتى كه سعيد بن مسيّب از على بن الحسين سجاد عليه السّلام نقل كرده . در ذيل اين روايت اين جملات وجود دارد :\r\nقُلتُ لَه ( عَلِىِّ بن الحُسَينِ عليه السّلام : أَ رَأَيتَ تَحَوُّلَه في بَطنِها إِلى حالٍ أَ بِرُوحٍ كانَ ذلِكَ أَو بِغَير روحٍ ؟ قالَ : بِرُوحٍ عَدا الحَياةُ القَدِيم المَنقُولِ فى أصلابِ الرِّجالِ وَأَرحامِ النِّساءِ وَلَو لا أنَّه كانَ فِيه رُوحٌ عَدا الحَياةَ ما تَحَوَّلَ عَن حالٍ بَعدَ حالٍ فى الرَّحِمِ وَما كانَ إِذا عَلى مَن\r\n\r\n","description":"","footnote":"\r\n( 1 ) وسايل الشيعه ، ج 19 ، ص 242\r\n( 2 ) جواهر ، ديات ، صفحهء 696\r\n","page_name":" 251 ","page_number":251},
  {"content":"\r\nيَقتُلُه دِيَةٌ وَهُوَ فى تِلكَ الحال ( 1 ) سعيد بن مسيّب مىگويد :\r\n( به حضرت سجاد عليه السّلام عرض كردم به نظر شما تحوّلى را كه جنين در رحم مادر از حال به حالى سير مىكند ، آيا به وسيلهء روح است يا غير روح ؟ فرمود : تحول جنين به وسيلهء روحى است غير از آن حيات قديم در اصلاب مردان و ارحام زنان . و اگر جنين جز همان حيات قديم روحى نداشت نمىتوانست از حالى به حال ديگر منتقل گردد ، و همچنين براى كسى كه آن جنين را كشته است ديه اى واجب نمىگشت . ) اين روايت نيز با تمام صراحت قتل را در بارهء اسقاط جنين صادق مىداند .\r\n3 - تمام ادلَّه اى كه ديه را به تمام مراتب جنين از آغاز استقرار نطفه در رحم تثبيت مىكند دلالت به وقوع قتل مىكند . أولا معناى لغوى ديه بنا به شهادت لغويون در مقابل قتل است از آن جمله زبيدى در تاج العروس ( شرح قاموس فيروزآبادى ) چنين مىگويد : « الدِّية بالكسر حقّ القتيل » ( 2 ) ابن اثير در نهايه ( 3 ) ، جوهرى در صحاح ، ابن منظور در لسان العرب ( 4 ) مىگويند : « ودى حقّ القتيل و قد وديته وديا » ، ( ديهء مقتول را كه حق او است پرداخت و من ديهء او را دادم . ) درست است كه ديه پيش از تعيّن هويت كامل انسان به عنوان قتل نفس انسانى نيست ، ولى چنان كه از روايات معتبر نقل كرديم قتل موجود زنده اى است كه در گذرگاه حيات انسانى در حال حركت است . و اين از با اهميّتترين دلايل احترام و حيثيت جان آدمى است .\r\n4 - استدلال به علت محروم بودن مادر از سهم ديهء جنينى كه ساقط كرده است روايات ديگرى وجود دارد كه به طور كلى قاتل را از سهم ديه محروم كرده است و فقهاء با اكثريت قاطع مطابق آن روايات فتوا داده‌اند ، مدلول آن روايات اثبات مىكند كه ديه\r\n\r\n","description":"","footnote":"\r\n( 1 ) فروع كافى ، ج 7 ، ص 347\r\n( 2 ) تاج العروس ، ج 10 ، 386\r\n( 3 ) نهايه ابن اثير ، ج 4 ، ص 202 ماده ودى\r\n( 4 ) لسان العرب ، ج 15 ، ص 383\r\n","page_name":" 252 ","page_number":252},
  {"content":"\r\nمال خود مقتول به قاتل نمىرسد . روايات معتبر از سكونى و محمد بن قيس و ديگران ( 1 ) صريحا مىگويد : ثلث ديهء مقتول داخل در وصيتى است كه به مقتول در بارهء ثلث خود كرده بوده است . بنا بر اين ، لزوم ديه بر مراتب جنين از آغاز استقرار نطفه در رحم به جهت فوت شدن مال از اولياء نيست . در اين موضوع حكمى وجود دارد و حقى . حق مقتول در ديهء خود و حكم الهى به پرداخت قاتل ، ديهء مقتول را . حق مقتول به جهت كشته شدنش از طرف او نه قابل اسقاط است و نه قابل نقل و انتقال لذا ديه به عنوان ارث به باقى ماندگان جنين سقط شده منتقل مىگردد و چون قاتل از بردن ارث محروم است ، لذا چيزى از ارث به او نمىرسد .\r\nروايات فوق كه دلالت صريح به حرمت سقط جنين دارد به هيچ وجه معارضى ندارد و چنان كه گفتيم ، قابل حمل به موارد مخصوص مانند عدم رضايت پدر يا ضرر جسمانى مادر هم نمىباشد ، زيرا روايت اسحاق بن عمار و ابو عبيده علت را به طورى بيان كرده است كه حمل آن دو روايت به موارد ديگر ، ناديده گرفتن خود روايت است .\r\n5 - شهادت متخصصان تشريح و پزشكان به ورود ضرر بر مادر مىتواند حرمت سقط جنين را تأكيد كند . پزشكان و ديگر متخصصان مربوط با بيانات گوناگون در يك معنى اتفاق نظر دارند ، و آن عبارت از تحول عارض بر زن از هنگام آبستن شدن است .\r\nاين تحول در تمام اعضاء مربوطه مشاهده مىشود . لذا در حقيقت سقط جنين ، مختل ساختن وضع جسمانى خاص زن است كه به جهت باردارى به وجود آمده و ضررهاى جسمانى را نتيجه مىدهد .\r\n6 - اين قضيه از نظر روان پزشكان صاحب نظر هم مىتواند مورد تأييد باشد كه زن از نظر روانى - طبيعى ، نه روانى تصنّعى و تحميلى ، نطفه وارده در رحم را تا وضع حمل مانند جزئى از شخصيت خود مىداند . به همين جهت است كه مىگويند : زن در دوران حاملگى با دو شخصيت كه يكى تحت تأثير ديگرى است ( شخصيت جنين تحت تأثير شخصيت مادر ) ، زندگى مىكند .\r\n7 - از قضايايى كه مىتواند حرمت سقط جنين را پس از استقرار نطفه در رحم تأييد\r\n\r\n","description":"","footnote":"\r\n( 1 ) تهذيب ، شيخ طوسى ، ج 10 ، ص 313 و وسائل ، ج 13 ، ص 372 و تهذيب ، ج 2 ، ص 391\r\n","page_name":" 253 ","page_number":253},
  {"content":"\r\nكند ، تعبير « جنايت » است كه بعضى از فقها در بارهء اسقاط نطفه از رحم نموده‌اند . به عنوان نمونه : صاحب جواهر شيخ محمد حسن نجفى قدس سرّه پس از عبارت محقق ابو القاسم حلى صاحب شرايع :\r\nأَمَّا النُّطفَةُ فَلا يَتَعَلَّقُ بِها إِلَّا الدِّيَةَ وَهِىَ عِشرُونَ ديناراً بَعدَ إِلقائِها فى الرَّحِم ( امّا نطفه ، پس به آن متعلق نمىشود مگر ديه ، پس از قرار گرفتن در رحم مادر و آن 20 دينار است . ) و مىگويد : فجنى عليها الجانى و أسقطها . .\r\n( پس جنايت كار به آن جنايت نمود و اسقاط كرد . . )\r\n\r\nمقتضاى اصل\r\nاگر فرض شود كه دلايل حرمت سقط جنين فى نفسه ضعيف باشد ، ( كه با وجود دلايل محكم خلاف واقع است ) يا در اين مورد دلايل معارض وجود داشته باشد كه موجب شبههء حكمى براى فقيه بوده باشد ، مقتضاى اصل در اين موضوع بدون ترديد حرمت است ، زيرا از يك نظر جنبهء نفسى دارد و از سوى ديگر جنبهء عرضى و هيچ فقيهى در جريان اصل احتياط در اين دو مورد ترديدى ندارد .\r\nدو مسألهء با اهميّت ديگر در اين مورد وجود دارد كه بررسى در بارهء آنها لازم به نظر مىرسد :\r\nمسأله يكم - ترس از معيشت مادى مردم در صورت افزايش جمعيت .\r\nمسألهء دوم - بر طرف كردن موانع اختلاط زن و مرد .\r\n\r\nمسأله يكم - آيا ترس از معيشت مادى مردم در صورت افزايش جمعيت مىتواند مجوز سقط جنين شود ؟\r\nممكن است گفته شود : ما در حرمت سقط جنين ترديدى نداريم ، ولى طبق محاسبهء\r\n","description":"","footnote":"","page_name":" 254 ","page_number":254},
  {"content":"\r\nبعضى از متفكران ( 1 ) كه گفته است : « افزايش خواربار در روى زمين با تصاعد حسابى است و افزايش نفوس با تصاعد هندسى و نتيجهء آن ، انفجار زمين از گرسنگى مىباشد » مسأله وارد باب تزاحم مىگردد كه قانون اقتضاء مىكند كه اهم را بر مهم مقدم بداريم .\r\nمىگوييم : آياتى در قرآن خبر از نامحدوديت روزى مىدهد . از آن جمله :\r\n* ( 1 - وَلا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَإِيَّاكُمْ ) * ( 2 ) * ( ) * ( فرزندان خود را از ترس فقر نكشيد ، ماييم كه به شما و آنها روزى مىدهيم . ) البته نمىگوييم اين آيه به طور مستقيم دلالت به حرمت سقط جنين به علت گرسنگى دارد بلكه حتى با قطع نظر از ظهور عام كه شامل همهء مراحل فرزنديست ، مىگوييم : علت مزبور براى تجويز سقط جنين با منطق قرآن سازگار نمىباشد .\r\n2 - * ( وَفِي السَّماءِ رِزْقُكُمْ وَما تُوعَدُونَ . فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ ) * ( 3 ) ( روزى شما و هر چه كه به شما وعده داده مىشود از آسمان است .\r\nسوگند به خداى آسمان و زمين ، روزى شما حقى ثابت است چنان كه سخن گفتن شما مورد ترديد نيست . ) 3 - * ( وَإِنْ تَعُدُّوا نِعْمَتَ الله لا تُحْصُوها إِنَّ الإِنْسانَ لَظَلُومٌ كَفَّارٌ ) * ( 4 ) ( اگر بخواهيد نعمتهاى خداوندى را بشماريد ، از شمارش آنها ناتوان خواهيد ماند ، انسان ستم كار و كفران كنندهء نعمتها است . ) از مجموع ملاحظات مربوط به قدرتهاى متنوع انسانى و گسترش و عمق صنعت و باز بودن نظم بوجود آمدن و جريان مواد غذايى و امكان جلوگيرى از اسرافهاى وقيحانه و تجملات ضد معيشت مردم ، و جواز جلوگيرى از انعقاد نطفه در ارحام براى محدوديت معقول جمعيت ، به اين نتيجه مىرسيم كه گرسنگى بشر معلول\r\n\r\n","description":"","footnote":"\r\n( 1 ) روبرت مالتوس\r\n( 2 ) سوره اسراء ، آيه 31\r\n( 3 ) سوره ذاريات ، آيات 23 و 22\r\n( 4 ) سوره ابراهيم ، آيهء 34\r\n","page_name":" 255 ","page_number":255},
  {"content":"\r\nمعيشت ضنك است ، نه فقدان واقعى مواد غذايى .\r\n* ( وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً . . ) * ( 1 ) * ( ) * ( و هر كس از ذكر و توجه به من ( خدا ) روى گردان شود ، پس براى او است معيشت تنگ و اضطراب آميز و ناتوانى در تعقل . . ) * ( 4 - وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ ) * ( 2 ) * ( ) * ( اگر مردم آبادىها ايمان مىآوردند و تقوى مىورزيدند بركاتى از آسمان و زمين براى آنان نازل مىكرديم . ) در اين مورد بسيار مناسب است جمله اى را از سخنان يكى از صاحب نظران علوم انسانى بياوريم او مىگويد :\r\n( اگر يك صدم گريه اى كه در طول تاريخ در بارهء شكمهاى گرسنه و بدنهاى برهنه ريخته شده است به ارواحى كه گرسنهء معرفت و تقواى انسانى هستند ، ريخته مىشد ، نه شكمى گرسنه مىماند و نه بدنى برهنه و نه ارواح گرسنه . )\r\n\r\nمسأله دوم - بر طرف كردن موانع قانونى اختلاط زن و مرد مانند تجويز سقط جنين\r\nآن چه كه تجربه‌هاى مربوط به انسان شناسى در قلمروهاى گوناگون نشان داده است ، اين است كه گسيختن انسان از اصول و قوانين تثبيت شده اى كه منطق و وجدان دينى و اخلاقى و جريانات طبيعى تأييد كرده است ، حيات و شئون آن را به شكل بار سنگينى بر دوش انسان در مىآورد به طورى كه تحمل يك قضيهء تابو بر يك انديشمند آگاه آسانتر از تحمل حيات بىاصل به يك انسان داراى عقل و روان معتدل مىباشد . اين حالت جنون و مبارزه با انديشه كه در وقيحترين شكلش به فرزندان نيمهء دوم قرن\r\n\r\n","description":"","footnote":"\r\n( 1 ) سوره طه ، آيهء 124\r\n( 2 ) سوره اعراف ، آيهء 96\r\n","page_name":" 256 ","page_number":256},
  {"content":"\r\nبيستم حكمفرما شده است ، نه از آسمان افتاده و نه از زمين روييده است . اين حالت وحشتناك تنها مولود به بازى گرفتن اصول تثبيت شده است كه بدون آنها حيات جز جلوهء غير قابل محاسبه اى از ماده ناخود آگاه چيز ديگرى نيست . پس از آن كه حيات از تفاعلات و جريانات طبيعى به عنوان يك محصول عالى سر برمىآورد ، اگر چه زنجير قوانين عمومى را نمىتواند از خود دور كند ( زيرا مثلا : احتياج به آب و نور آفتاب و غذا و هوا براى تنفس دارد ) اما در حالت طبيعى كامل خود را مجبور به پيشرفت و باز كردن موقعيت هر چه بهتر در تكاپوى زندگى مىبيند . خود پيشرفت و وسايل آماده كنندهء آن ، با وجود هوش و تجارب و انواع معرفت و استعدادها ، بدون بايستگىها و شايستگىهايى كه از مقام ما فوق آن انسان تعيين مىشود قابل تحصيل نيست . وقتى كه حيات آدمى بدون هدف تصور شود و به عنوان يك تابو ( قضيهء بىاساس ) به دوش انسان سنگينى كند ، براى در آوردن دمار از روزگار چنين حيات ، دست بردن به اسلحه اى مانند بمبهاى اتمى و سلاحهاى ديگر ، به مثابهء فرو كردن كاردى كند به جسد مرده اى است كه جايى را در روى اين كرهء خاكى بيهوده اشغال كرده است .\r\nاز طرفى ديگر بديهى است موقعى كه بىبند و بارى و قانون شكنى در ارتباط مرد و زن بلا مانع قلمداد شود مانند تجويز سقط جنين ، و هر گونه بازى با دروازهء ورود انسانها به صحنهء مقدس زندگى ، ما به هيچ وجه نمىتوانيم نه براى قداست حيات انسانها كه همهء اديان الهى و همهء مكاتب حقوقى و همهء نظامهاى اخلاقى ارزشى و همهء فلسفه‌هاى مثبت آن را اصل اساسى تلقى كرده‌اند ، دليلى داشته باشيم و نه براى ممنوعيت وارد كردن ضرر بر جانهاى آدميان ، زيرا در برابر همهء دلايلى كه براى آن ممنوعيت آورده شود ، دليل قانع كننده اى براى ممنوعيت راندن انسانها از دروازهء زندگى نخواهيم داشت ، زيرا اگر پيروان مكتب تنازع در بقاء و معتقدان اصالت قوّه بگويند : حيوانى كه به نام انسان بدون قانون از دروازهء ورود به زندگى عبور كرده و به عرصهء حيات وارد شده است ، مىتوان آن را نيز بدون قانون از دروازهء مرگ بيرون راند ! ! ما پس از بيان « تنظيم مواد معيشت و جمعيت از ديدگاه اسلام » توضيحاتى را در بارهء امكان تنظيم و هماهنگ ساختن مواد معيشت و جمعيت روى زمين از صاحب نظران متخصص همين مسأله ، مطرح خواهيم كرد .\r\n","description":"","footnote":"","page_name":" 257 ","page_number":257},
  {"content":"\r\n\r\nتنظيم مواد معيشت و جمعيت از ديدگاه اسلام\r\nاولين عامل - براى ايجاد زمينه براى تنظيم مواد معيشت و جمعيت از ديدگاه اسلام ، اهتمام شديد به كار و كوشش جدى براى بهره بردارىهاى قانونى از زمين و درياها و حتى در صورت امكان از عوامل فوق زمين و غيره مىباشد .\r\nدومين عامل - جلوگيرى جدى از اسراف و تبذير و تجملات نابخردانه كه موجب استهلاك و نابودى مواد و وسايل معيشت مردم مىگردد .\r\nسومين عامل - توجيه صنايع متنوع به سوى ايجاد نيروهاى و مواد مؤثر در توسعه مواد و وسايل معيشت به جاى مستهلك ساختن وسايل و نيروهاى مستعد در مسير ساختن تجملات و سلاحهاى غير ضرورى و مانند اينها .\r\nچهارمين عامل - عبارت است از جلوگيرى از ورود نطفه به رحم و انعقاد آن در آن جايگاه كه نخستين منزلگه بروز وجود بنى نوع انسانى است . اين پديده به وسيلهء انواع عزل نطفه و جلوگيرى آن از ورود به ارحام ، جايز مىباشد . شيخ حر عاملى براى جواز عزل ، رواياتى را در دو باب نقل كرده است كه ما ذيلا مىآوريم :\r\n1 - محمد بن مسلم مىگويد : از ابو عبد الله امام صادق عليه السّلام در بارهء عزل ( جلوگيرى ) از ورود منى بر رحم پرسيدم . آن حضرت فرمود : مرد اختيار دارد كه آن را به هر نحو بخواهد مورد تصرف قرار بدهد ( 1 ) .\r\n2 - مثل اين روايت را شيخ طوسى از محمد بن يحيى و شيخ صدوق از محمد بن مسلم نقل كرده‌اند ( 2 ) .\r\n3 - عبد الرحمن بن ابى عبد الله مىگويد : از امام صادق عليه السّلام در بارهء « عزل » پرسيدم .\r\nفرمود : مانعى ندارد كه مرد عزل كند . ( 3 ) 4 - امام صادق عليه السّلام مىفرمايد : على بن الحسين عليه السّلام مانعى براى عزل نمىديد . . ( 4 ) 5 - محمد بن مسلم از ابو جعفر محمد بن على الباقر عليه السّلام نقل كرده است كه مانعى از عزل نيست . ( 5 )\r\n\r\n","description":"","footnote":"\r\n( 1 ) وسايل الشيعه - شيخ محمد بن الحسن الحرّ العاملى ، ج 20 از ص 149 تا 151\r\n( 2 ) وسايل الشيعه - شيخ محمد بن الحسن الحرّ العاملى ، ج 20 از ص 149 تا 151\r\n( 3 ) وسايل الشيعه - شيخ محمد بن الحسن الحرّ العاملى ، ج 20 از ص 149 تا 151\r\n( 4 ) وسايل الشيعه - شيخ محمد بن الحسن الحرّ العاملى ، ج 20 از ص 149 تا 151\r\n( 5 ) وسايل الشيعه - شيخ محمد بن الحسن الحرّ العاملى ، ج 20 از ص 149 تا 151\r\n","page_name":" 258 ","page_number":258},
  {"content":"\r\n6 - شيخ طوسى از محمد بن يعقوب كلينى مثل همين روايت را نقل نموده است . ( 1 ) محمد بن مسلم از امام محمد باقر عليه السّلام و ابو بصير از امام صادق عليه السّلام جواز عزل را روايت كرده‌اند . ( 2 ) 7 - رواياتى ديگر وجود دارد كه جواز عزل را با كراهت از ائمه عليهم السّلام نقل كرده و بر طرف شدن كراهت را با شرط عزل در موقع ازدواج بيان نموده است .\r\n8 - محمد بن مسلم از يكى از دو امام ( امام محمد باقر و امام جعفر صادق عليهما السّلام ) : مثل همين روايت .\r\n9 - محمد بن مسلم از امام محمد باقر عليه السّلام مثل همان روايت را نقل نموده است . چند روايت ديگر با مضامين مختلف ولى به طور كلى موافق با احاديث فوق نقل شده است .\r\nامروزه راه هايى متنوع براى « عزل » از طرف پزشكان و ديگر متخصصان مطرح مىشود كه برخى از آنها بهداشتىتر از ديگر اقسام جلوگيرى از ورود نطفه به رحم مىباشد . بديهى است كه هر قسمى كه بهداشتىتر و مخصوصا بر آورندهء رضايت زن براى دفع كراهت باشد مقدم است .\r\n\r\nتوضيحى در بارهء امكان تنظيم و هماهنگ ساختن مواد معيشت و جمعيت روى زمين\r\nعبارات ذيل را از رئيس سابق سازمان خواروبار و كشاورزى ملل متحد مورد بررسى قرار بدهيم .\r\n( براى حفظ تابوى ( 3 ) گرسنگى ، بايد گفت علل ديگرى قوىتر از بهانه‌هاى اخلاقى در حال پيكار و مبارزه بودند ، عللى كه در قلب منافع اقتصادى اقليت حاكم و ممتاز بشر داشتند ، همان اقليتى كه براى حذف بررسى پديدهء گرسنگى از چشمانداز علم و درك نوين ، از هيچ گونه تلاش دريغ نداشته است ، زيرا آن چه از نظر\r\n\r\n","description":"","footnote":"\r\n( 1 ) همان مأخذ\r\n( 2 ) همان مأخذ\r\n( 3 ) تابو آن قسمت از عقايدى را مىگويند كه مستند به قضاياى بىاساس يا مخالف عقل بوده باشد . در اينجا مقصود اشاره به آن عده مردم است كه معتقد به ضرورت گرسنگى جمعى از مردم دنيا مىباشند .\r\n","page_name":" 259 ","page_number":259},
  {"content":"\r\nامپرياليسم اقتصادى و بازرگانى بين المللى اهميّت اساسى داشت عواملى كه به شدت تحت اختيار و ارادهء اين اقليت بود - اقليتى كه بر اثر عطش سود جويى و نفع پرستى همواره كور بود - اين بود كه امر توليد و توزيع و مصرف منحصرا در جهت منافع مالى آنها انجام شود نه اين كه به عنوان مهمترين مسايل اجتماعى هدفشان بهبود زندگى عمومى باشد . از قرن شانزدهم به بعد بر اثر گسترش افق جغرافيايى جهان و توسعهء اقتصادى مستعمراتى كه به دنبال آن پديد آمده بود تمدن اروپايى در آن زمان به اوج خود رسيده بود . بنا بر اين ، به هيچ قيمتى نمىبايست در بحبوحهء شكوه و عظمت ظاهرى اين از روى فاجعهء نفرتانگيز گرسنگى پرده برگرفت . فاجعه اى كه قسمت اعظم آن حاصل استعمار غير انسانى و استثمار غير انسانىتر ثروت مستعمره با وسايل اقتصادى منهدم كننده بود ، از قبيل كشت انحصارى و مالكيت بزرگ اين وسايل اجازه مىدادند كه مواد اوليهء لازم براى صنايع پر رونق و سود آور با نازلترين بها تهيه شوند . عوامل مختلفى كه از اين سياست اقتصادى خاص سرچشمه مىگرفتند ، فجايع نفرت بارى را مانند حوادث چين از ديدهء جهانيان پنهان مىداشتند . در چين در تمام طول قرن 19 چند ميليون نفوس به خاطر يك مشت برنج از گرسنگى جان سپردند و يا در هند در طىّ سى سال اخير قرن گذشته به همين علت جان بيست ميليون موجود انسانى فدا شده است . ( 1 ) )\r\n\r\n","description":"","footnote":"\r\n( 1 ) انسان گرسنه ، ژوزوئه دوكاسترو ( رئيس سابق سازمان خواروبار و كشاورزى ملل متحد ) ص 31 و 30\r\n","page_name":" 260 ","page_number":260},
  {"content":"\r\n\r\nمسئوليّت مدنى ناشى از جرم كودكان بزهكار در فقه و حقوق اسلامى\r\n","description":"","footnote":"","page_name":" 261 ","page_number":261},
  {"content":"\r\n","description":"","footnote":"","page_name":" 262 ","page_number":262},
  {"content":"\r\nمسئوليّت مدنى ناشى از جرم كودكان بزهكار در فقه و حقوق اسلامى ( 1 ) پيش از بررسى موضوع مسئوليّت كودكان ، اوّلا بايستى دو مقدمهء مهم را متذكر شويم :\r\n\r\nنظرى به تاريخ توجه به مسئوليت و تأديب كودكان\r\n\r\nمقدمهء يكم -\r\nاز نظر تاريخى مىتوان گفت : موضوع مسئوليت كودكان مانند دورانهاى اخير مورد اهميّت زيادى نبوده است . ما تا پيش از ظهور اسلام دلايل روشنى در دست نداريم كه ثابت كند قانونگذاران در بارهء كودك مواد مخصوصى را بطور همه جانبه به عنوان قانون لازم الاجراء در نظر گرفته باشند .\r\nقديمىترين قانونى كه در دسترس ما قرار گرفته است ، عبارت است از قانون حمورابى كه 285 مادهء آن محفوظ مانده و مورد استناد بررسى كنندگان حقوق مىباشد .\r\nدر اين قانون 8 ماده ( مادّه‌هاى 185 و 186 و 187 و 188 و 189 و 190 و 193 و 194 ) فقط از نظر رابطهء فرزندان با پدران يا كسانى كه آنها را به فرزندى قبول نموده‌اند متذكر شده و مسألهء مسئوليت كودكان و حدود آن را اصلا متعرّض نگشته است .\r\nفقط دو ماده وجود دارد كه مسئوليت مشخصى را با مجازاتش بيان مىكند .\r\n\r\n","description":"","footnote":"\r\n( 1 ) بديهى است كه منظور از جرم در عنوان بحث ، به معناى خلاف است ، زيرا كودك مكلَّف نيست تا در صورت خلاف ، مجرم به او صدق كند .\r\n","page_name":" 263 ","page_number":263},
  {"content":"\r\nاين دو ماده عبارتند از :\r\n1 - مادهء 192 - اگر پسر مردى كه در قصر سلطنتى طرف مرحمت واقع شده يا پسر راهبه به شخصى كه او را تربيت كرده يا به شخصى كه در آغوش تربيت او بزرگ شده بگويد : تو پدر من نيستى ، تو مادر من نيستى ، زبان آن پسر را مىبرّند .\r\n2 - مادهء 195 - اگر پسرى پدر خود را كتك بزند دست پسر را مىبرند .\r\nملاحظه مىشود كه اين دو ماده هم بسيار غير عاقلانه بوده و دو مورد از حركات فرزند را منظور نموده است . و نيز پسر كلمه اى است كه تمام دورانهاى كودكى و جوانى و ميان سالى و پيرى را شامل مىشود . لذا دو مادهء مزبور نمىتواند دليلى روشن براى اثبات مسئوليت در بارهء بزهكارى كودكان بوده باشد .\r\nدر دروس سقراط كه در كتاب « جمهوريهء افلاطون » منعكس شده است اين اندازه متذكر مىشود كه : دولت بايد به تربيت دسته جمعى كودكان بپردازد . ولى مسئوليت كودكان از نظر بزهكارى چيست ؟ و آيا استحقاق مجازات و كيفر دارند ؟ و در چه حدود مىباشد ؟ مباحثى ديده نمىشود .\r\nدر حقوق يهود ، موادى براى ممنوعيت كودكان از تصرّف در اموال و مسئوليت پدران و ساير سرپرستان و مسبّبين بزهكارى كودكان و حتى كيفر و مجازات براى آنان مقرّر شده است . ولى چنان كه ملاحظه خواهيم كرد ، در اين حقوق در بارهء كودك افراط صورت گرفته است . پس از ظهور اسلام اگر چه حقوقدانان اسلامى باب مشخصى به عنوان مسئوليت مدنى و ساير امور مربوط به كودك از لحاظ روابط اجتماعى منعقد ننموده‌اند ، ولى به پيروى از مدارك معتبر اسلامى عنوانى از عناوين حقوقى و عبادى فقه اسلامى پيدا نمىشود كه حقوق و تكاليف كودكان روشن نگردد . اگر چه در مسايل مربوط به شرط بلوغ در تكاليف . خلاصه آن چه كه در دسترس ما قرار گرفته است از لحاظ تاريخى فقط اسلام است كه با اشكالى مختلف ، مسئوليت كودك را و مسئوليت پدران و حتى دولت را در بارهء كودكان به طور روشن متذكر شده است .\r\n\r\nمقدمهء دوم\r\n- پيش از ظهور اسلام هيچ گونه اعتنايى به وضع روانى و شخصيت كودك با روش منطقى صحيح ديده نمىشود . اما خود عربستان كه وضع كاملا روشنى دارد ، و چنان كه از تواريخ معتبر استفاده مىشود نه تنها به شخصيت كودكان اعتنايى\r\n","description":"","footnote":"","page_name":" 264 ","page_number":264},
  {"content":"\r\nنمىشد بلكه بنا به نقل بعضى از تواريخ در صورت دختر بودن اولاد ، پدران ، خود را در دريايى از ننگ و عار غوطه ور مىديدند ، تا آنجا كه حاضر به زنده به گور كردن كودك دختر مىشدند .\r\nخداوند متعال مىفرمايد :\r\n* ( وَإِذا بُشِّرَ أَحَدُهُمْ بِالأُنْثى ظَلَّ وَجْهُه مُسْوَدًّا وَهُوَ كَظِيمٌ . يَتَوارى مِنَ الْقَوْمِ مِنْ سُوءِ ما بُشِّرَ بِه أَ يُمْسِكُه عَلى هُونٍ أَمْ يَدُسُّه فِي التُّرابِ أَلا ساءَ ما يَحْكُمُونَ ) * ( 1 ) ( هنگامى كه يكى از آنان به تولد دختر بشارت داده مىشد ، از شدت غضب ، رويش سياه و غضب را به درون خود فرو مىداد از زشتى آن چه كه به او بشارت داده شده بود از مردم پنهان مىگشت « او مضطرب بود » آيا با تحمل اهانت دختر را نگاهدارد يا زير خاك برده او را در خاك به پوشاند . ) در غير از شبه جزيرهء عربستان اطلاعاتى در دست است كه مىگويد آن اقوام و ملل ديگر هم به شخصيت كودك نه تنها بىاعتنا بوده‌اند ، بلكه در بعضى از اقوام پدران صاحب اختيار مرگ و زندگى اطفال خود بوده‌اند ، خواه آن اطفال از صنف دختر يا از صنف پسر بودند .\r\nمنتسكيو چنين مىگويد :\r\n( مقرّراتى كه رومىهاى قديم در خصوص قتل اطفال وضع كرده بودند قابل توجه است ، به طورى كه دنيس در كتاب « روم باستانى » مىگويد : رومولوس مقرّر داشته بود رومىها مىبايست فرزندان ذكور و اناث خود را تربيت و بزرگ نمايند ، و چنان كه اطفال ناقص الخلقه به وجود مىآمدند و يا هيكلهاى عجيب داشتند آن وقت پدر و مادر مىتوانستند پس از نشان دادن نوزاد به پنج نفر از همسايگان نزديك خود آن را به قتل برسانند .\r\n\r\n","description":"","footnote":"\r\n( 1 ) سوره نحل ، آيات 59 ، 58\r\n","page_name":" 265 ","page_number":265},
  {"content":"\r\nبايد اين نكته را متذكر شد كه قوانين اوليّهء روم ، پدران را صاحب اختيار مرگ و حيات فرزندان قرار داده بود ، و به همين جهت بعدها يعنى در زمان رومولوس قانون براى جلوگيرى از قتل اطفال وضع شد . ولى براى اين كه بين اين قانون و قانون سابق موافقتى وجود داشته باشد ، رومولوس مقرّرات زير را وضع كرد :\r\n1 - هيچ پدرى نمىتواند كودكى را كه سنّش كمتر از سه سال است به قتل رساند .\r\n2 - پدران مىتوانند دختران صغير را به قتل برسانند .\r\nليكن در عين حال بر اثر وضع و اجراى قانون مربوط به لزوم ازدواج و نگهدارى و تربيت فرزندان كه تا سال 277 رومى داراى قوّت بود ، اختيار پدران راجع به قتل اطفال به نسبت زياد تعديل گرديد . مىگويند در قانون الواح دوازده گانه كه در سال 301 رومى وضع شد ، مقرّراتى راجع به قتل اطفال وجود داشته ليكن ما از اين مقرّرات بىخبر هستيم ، و فقط سيسرون خطيب معروف در كتاب خود نكته اى را ذكر مىكند كه مختصرا به اين قانون اشاره مىنمايد و مىگويد : دادگاه ملَّى كه اين همه مورد توجه عموم بود و همگى آرزوى تأسيس آن را داشتند ، بعد از به وجود آمدن آن ، قتل اطفال ناقص الخلقه بر طبق قانون الواح دوازده گانه معدوم گرديده . . از طرف ديگر جز قانون رومولوس كه قتل اطفال را مقيد به شرايطى نموده ، در هيچ يك از ادوار روم به قانونى برنمىخوريم كه قاتل اطفال را مجاز كرده باشد . اين است كه تصور مىرود قتل اطفال از رسوم بدى است كه بعدا در روم پيدا شد ، و هنگامى كه تجمل پرستى مآلا منتهى به فقر گرديد ، و مردم از حيث فقر و دارايى تفاوت بسيار با هم پيدا كردند ، و تربيت كودكان براى پدران خانواده گران تمام شد . تصور مىكردند هر چه در راه بزرگ كردن مصرف كنند از جيب آنها رفته\r\n","description":"","footnote":"","page_name":" 266 ","page_number":266},
  {"content":"\r\nاست آن وقت اين رسم بد شايع گرديد . ) ( 1 ) باز از اين داستان كه منتسكيو نقل مىكند به خوبى روشن مىشود كه كودك مورد اهميّت پدران و سرپرستان نبوده است . ولى پس از آن كه اسلام ظهور مىكند ، فرزندكشى و اهانت بر كودكان چنان كه بعدا متذكر مىشويم به كلى از بين مىرود .\r\n\r\nمسئوليت مدنى ناشى از جرم در مورد كودكان بزهكار در حقوق اسلامى\r\nمسئوليت مدنى عبارت است از : ملزم ساختن افراد جامعه به جبران ضررى كه به افراد ديگر يا به اموال يا به حيوانات وارد مىگردد .\r\nدر حقوق اسلام مسئوليت الزامى سه نوع متفاوت دارد :\r\n1 - مسئوليت به عنوان استحقاق كيفر ناشى از تكليف .\r\nاين گونه مسئوليت براى افراد بالغ بوده و به كودكان متوجّه نمىباشد . مانند حبس و قصاص و تازيانه‌هاى مقرّره و غير ذلك . زيرا مطابق حديث :\r\nرُفِعَ القَلَمُ عَنِ الصَّبِىِّ حَتَّى يَحتَلِمَ وَعَنِ المَجنُونِ حَتَّى يُفِيق ( قلم تكليف از كودك برداشته شده است تا اين كه به مرحلهء بلوغ برسد و از ديوانه تا اين كه از جنون رهايى يابد . ) 2 - مسئوليت به عنوان استحقاق تأديب .\r\n3 - مسئوليت به عنوان مشمول بودن به احكام وضعى ( لزوم جبران ضرر و خسارت ) .\r\n\r\n1 - مسئوليت به عنوان استحقاق كيفر ناشى از تكليف\r\nدلايل قاطعانه اى در مدارك حقوق اسلامى با وضوح كامل ، مسئوليت به عنوان استحقاق كيفر ( به معناى عمومى ) ناشى از تكليف را از كودكان سلب نموده است و در قاعدهء فقاهى گفته مىشود :\r\n( چون كودكان مكلَّف نيستند ، پس مجرم نيستند ، لذا عقاب و كيفر نيز براى آنان وجود ندارد . )\r\n\r\n","description":"","footnote":"\r\n( 1 ) روح القوانين ، منتسكيو ، ص 658 و 657\r\n","page_name":" 267 ","page_number":267},
  {"content":"\r\nبنا بر اين كودك ، از نظر حقوق اسلامى مجرم حقيقى نمىباشد . دليل اين اصل به اضافهء حكم عقل كه يكى از مدارك چهارگانهء اسلام است ، روايت متواترى است كه از قانون گذار اسلام ثابت شده است آن روايت چنان كه در بالا متذكر شديم اين است :\r\n( قلم تكليف از كودكان تا دوران بلوغ ، و از ديوانگان تا موقع بهبودى روانى برداشته شده است و از كسى كه به خواب رفته است تا بيدار شود . ) ( 1 ) و همچنين روايت معتبرى است كه مىگويد :\r\nعمد كودك به منزلهء خطا است . ( 2 ) يعنى كودك نمىتواند منشأ مسئوليت به عنوان استحقاق كيفر ناشى از مخالفت تكليف بوده باشد . اين اصل در ابواب مختلفهء فقه اسلامى از عبادات و معاملات و دادرسىها و جنايات و باب شهادات و غير ذلك ، بدون كوچكترين اختلاف ، مورد عمل فقها و حقوقدانان اسلامى مىباشد . ما مواردى را به عنوان نمونه متذكَّر مىگرديم :\r\n1 - در موضوع سرقت ، كيفرى براى كودك مقرّر نشده است ، و لو اين كه مكرّر انجام بگيرد . فقط تأديبى كه از نظر كميّت و كيفيّت بسته به نظر حاكم است مقرّر شده است .\r\n2 - اگر كودكى با زن بالغه زنا كند فقط چند ضربهء تأديبى به او مىزنند .\r\n3 - در لواط فرد غير بالغ كيفر مقرّر نشده و فقط تأديب خواهد شد .\r\n4 - اگر كودكى كسى را متّهم بسازد تأديب مىشود .\r\n5 - اگر كودكى شراب بخورد تأديب مىشود .\r\n6 - اقرار كودك به جرم مسموع نيست .\r\n7 - در وقوع جنايت از كودك ، قصاصى براى كودك وجود ندارد ، و فقط تأديب مىشود .\r\nاين اصل چنان كه در بالا اشاره نموديم و از اين نمونه‌هاى مهمّ نيز آشكار شد در حقوق اسلام ثابت شده است . يعنى كودك مسئوليتى به عنوان استحقاق كيفر ناشى از\r\n\r\n","description":"","footnote":"\r\n( 1 ) روايت چنين است : رفع القلم عن الصّبىّ حتّى يحتلم و عن المجنون حتّى يفيق و عن النّائم حتّى يستيقظ .\r\n( 2 ) عمد الصّبىّ خطاء\r\n","page_name":" 268 ","page_number":268},
  {"content":"\r\nتكليف ندارد . زيرا تكليفى بر كودك متوجّه نيست تا در صورت مخالفت با آن تكليف ، مجرم شناخته شود .\r\n\r\n2 - مسئوليّت به عنوان استحقاق تأديب\r\nگر چه ما در اين قسم نيز از كلمهء مسئوليت استفاده كرديم ، ولى در حقيقت به كار بردن مسئوليّت در بارهء كودكان مخصوصا كودكانى كه هنوز به مرحلهء رشد مغزى نرسيده‌اند بىمورد است . پس مقصود حقيقى از مسئوليت ، تعليم اصل بازخواست در جامعهء بشرى براى كودكان مىباشد كه تدريجا آنها نيز آگاه شوند به اين كه فردى كه در جامعهء متشكَّل زندگى مىكند رها نبوده و بايستى او از يك عدّه قوانين براى امكان همزيستى يا عدالت اجتماعى پيروى كند .\r\nالبتّه اين نكته هم مخفى نيست كه سنهاى قانونى كه در حقوقهاى مختلف براى رشد و بلوغ گفته شده ، گوناگون است . مثلا در حقوق رم براى مردان 25 سال است ولى در ازدواج 12 سال براى زن و 14 سال براى مرد قانونى است . در حقوق فرانسه از حيث ازدواج 15 سال براى زن و 18 سال براى مرد . ولى از نظر ساير قوانين 22 سال براى مردها قانونى است . ( 1 ) و در اسلام از اوّل سال دهم براى دختران ، و اوّل سال شانزدهم براى پسران ، با نظر بحدّ متوسط افراد بوده است . و الَّا با يك نظر واقعى مىبينيم كه حدود مزبوره مرز واقعى ميان عدم بلوغ و رشد و بلوغ واقعى نمىباشد ، زيرا كودكانى هستند كه بيش از همان سالهاى مقرّره تجاوز كرده‌اند ، با اين حال از نظر جسمانى يا روانى رشدى ننموده‌اند .\r\nپس تطبيق تأديب براى كودكان به عنوان استحقاق كيفر يا تأديب تعليمى در بسيارى از موارد بسته به نظر قاضى خواهد بود .\r\nخلاصه از نظر حقوق اسلام براى كودكان قسم دوّم از مسئوليت كه ما آن را به عنوان استحقاق تأديب اصطلاح نموده‌ايم وجود دارد . براى تحليل و توضيح لازم در بارهء اين قسم از مسئوليّت مىگوييم :\r\nاين مسئوليّت در حقيقت براى منعقد ساختن شخصيّت معتدل براى كودكان است كه\r\n\r\n","description":"","footnote":"\r\n( 1 ) براى تكميل تحقيق ، به قوانين جديد جوامع امروزى كه ممكن است تغييراتى كرده باشد ، مراجعه فرماييد .\r\n","page_name":" 269 ","page_number":269},
  {"content":"\r\nبا مديريت آن در زندگى آينده كه جزئى از افراد جامعهء متشكل خواهند بود ، از ارتكاب بزه خوددارى نمايند . براى استشهاد به اين كه مسئوليت مزبور در حقوق اسلامى جنبهء كيفر حقيقى نداشته و فقط هدف اصلى آن ، ساختن شخصيّت اجتماعى كودك مىباشد ، مسايلى را به طور اختصار مطرح مىكنيم :\r\n1 - در موضوع سرقت ، كيفرى براى كودك مقرّر نشده است ، فقط تأديبى كه از نظر حاكم به صلاح كودك مىباشد اجرا مىگردد . و اين تأديب از حيث كيفيّت و كميّت مربوط به انتخاب حاكم مىباشد .\r\nملاحظه مىشود كه در اين مادّه وضع جسمانى و روانى طفل كاملا منظور شده و شخصيّت او از حيث استعداد به تربيت و تأديب در نظر گرفته شده است .\r\n2 - اگر كودك كسى را متّهم بسازد ، براى جلوگيرى او از اين بزهكارى بايستى تأديب ضربى نمود ، ولى مشروط بر اين كه اين تأديب بتواند از بزهكارى كودك جلوگيرى نمايد .\r\nاز اين ماده نيز كاملا روشن مىشود كه تأديب ضربى براى كودك موقعى است كه بتواند در منعقد ساختن شخصيّت او از نظر خوددارى از بزهكارى اثرى داشته باشد ، و در غير اين صورت ، مفهوم اين ماده مىرساند كه تأديب ضربى از كودك مرتفع مىگردد .\r\n3 - 0 تأديب كودكان با احتمال وقوع در بزهكارى واجب است .\r\nملاحظه مىشود كه موضوع تأديب به واسطهء زدن و غير ذلك فقط به عنوان جلوگيرى از بزهكارى مىباشد . همچنين مفاد اين اصل مىرساند كه حتّى طفل پيش از ارتكاب بزه بايستى مورد نظر مربّى خانواده و در مرحلهء دوم مورد نظر حاكم بوده باشد ، در صورتى كه پيشگيرى جرم در بارهء افراد بالغ فقط جنبهء اخلاقى دارد ، زيرا افراد بالغ به جهت رشد مغزى و اعتدال روانى كه دارند ، از دوران سازندگى شخصيّت كه بتواند آنها را در مقابل قانون تسليم نمايد گذشته‌اند . آنان به جهت داشتن توانايى و علم و اراده و تصميم و اختيار دو قطب « اقدام به كار و خوددارى از آن » را مىتوانند مورد بهره بردارى قرار داده و بار مسئوليت را تحمّل كنند .\r\nولى اين شخصيت هنوز براى كودكان منعقد نشده ، و هميشه سود و ضرر را با مقياس شخصى خام مادّى اندازه گيرى مىكنند . و اين اندازه گيرى در دوران كودكى ، طبيعى و\r\n","description":"","footnote":"","page_name":" 270 ","page_number":270},
  {"content":"\r\nبه طور جبرى انجام مىگيرد ، لذا پيشگيرى جرم در بارهء كودكان يك اقدام عاقلانه بلكه ضرورى خواهد بود . و روى همين علَّت است كه گفتيم حتى در بارهء افراد بالغ ، اگر شخصيت روانى آنان معتدل نبوده باشد ، أولا براى اولياى آنان و سپس براى حاكم ضرورت دارد كه از بزهكارىهاى آنان جلوگيرى نمايند ، مانند ديوانگان و ساير بيماران روانى . زيرا همهء آنان در اين علت كه وضع روانى آنها اعتدال نداشته و به يك بيمارى ارثى يا غير ارثى كه موجب اخلالگرى به قوانين مقرّره خواهند گشت مشترك مىباشند .\r\nباز ما مىتوانيم از اصل « پيشگيرى جرم در بارهء كودكان » اصل عدم مسئوليت كيفرى را به خوبى استنتاج نماييم ، زيرا پيشگيرى در حقيقت ، ايجاد عامل مقاومت طبيعى در مقابل يك پديدهء ضرورى و طبيعى است كه وضع جسمانى و روانى كودك ايجاب مىكند . و به همين جهت است كه ما در بارهء ميان سالان و بزرگسالان به اين پيشگيرى طبيعى نيازمند نيستيم زيرا كه توانايى و رشد علم و اختيار خود آنها بايستى عامل پيشگيرى جرم بوده باشد ، بنا بر اين مسئوليت كيفرى براى ميان سالان و كهنسالان منطقى خواهد بود . از آن جهت كه مسئول عدم وقوع بزه ، خود كودك به طور مستقيم نيست ، اكنون اين مسأله مطرح مىگردد كه مسئول مستقيم و واقعى بزهكارى كودكان كيست ؟\r\n\r\nمسئول بزهكارى كودكان كيست\r\nدو قسم مسئوليت براى بزهكارى كودكان مىتوان در نظر گرفت :\r\n1 - مسئوليت بزهكارى از نظر تكليف .\r\n2 - مسئوليت مدنى جبران بزهكارى .\r\nدر اينجا ما قسم اول را مورد بررسى قرار مىدهيم ، زيرا قسم دوم را پس از اين مبحث به عنوان « مسئوليت ناشى از مشمول بودن كودك به احكام وضعى » بررسى خواهيم نمود .\r\n1 - مسئوليت بزهكارى كودكان از نظر تكليف به طور ترتيب از اين قرار است :\r\n\r\nمسئوليت رئيس خانواده\r\nرئيس خانواده كه مسئول نگهدارى كودكان است . اين قسم شامل مربيان و\r\n","description":"","footnote":"","page_name":" 271 ","page_number":271},
  {"content":"\r\nگردانندگان كارگاه هايى مىشود كه كودكان در آن مكانها ساعتهايى را به عنوان تحصيل و يا اشتغال به كار ، به سر مىبرند . بايد گفت آن ساعاتى كه كودك در اختيار گردانندگان اماكن مزبوره هستند ، از نظر قانونى مسئول بزهكارى كودكان خواهند بود . مگر در صورتى كه بزهكارى كودك مستند به اهمال و مسامحهء رئيس خانواده بوده باشد كه در اين صورت به جهت استناد بزه به اهمال رئيس و مسئول خانواده ، مربّى يا كارفرما مسئول نخواهد بود . اين مسأله را در صورت يك قانون كلى به قرار ذيل مىتوان بيان نمود :\r\nاز آن جهت كه طبيعت كودك فى نفسه عامل جلوگيرى بزه را ندارد ( زيرا شخصيت او هنوز منعقد نشده است كه بتواند دو قطب اقدام به كارها و خوددارى از آنها را به طور منطقى كه اجتماع معين نموده است رهبرى نمايد ) در نتيجه اين عامل به طور ترتيب به افراد مربوطه واگذار شده است . و به طور كلى هر كس كه كودك در زير دست او قرار گرفته است ، يا به عنوان رئيس خانواده يا به عنوان مربى و كارفرما و . . اگر از بزهكارى كودك جلوگيرى ننمايد در حقيقت مانند اين است كه عامل اين بزه او بوده است و در فقه و حقوق اسلامى گفته مىشود كه : حادثهء موجوده به « سبب » استناد داده مىشود . و با ملاحظهء طبيعت رشد نيافتهء كودك ، اشخاص مزبور در صورت پيشگيرى ننمودن به منزلهء سبب حقوقى بزه خواهند بود . تفاوت ما بين طفل مميز ( كه نوجوان گفته مىشود ) با اطفال غير مميز را بايد در نظر گرفت ، زيرا طفل غير مميز مخصوصا نزديك به بلوغ « مراهق » كه معناى تكليف را مىفهمد و به توانايى اجتناب از جرم نيز و اصل شده باشد ، سببيّت را مىتوان به او نسبت داد . همچنين لازم است ما بين اماكنى كه از همه جهات مىتوان كودكان را زير نظر و مراقبت قرار داد و آن قسم اماكنى كه كودكان قانونا به حال خود رها هستند ، فرق گذاشت ، در صورت اول ، مسئوليت به عهده همان اداره كنندگان اماكن مزبور مىباشد .\r\nدر بارهء اصلاح شخصيت كودك در سيستم خانوادگى و مسئوليت بزهكارى ، ادلَّهء معتبرى در دست داريم كه هيچ گونه خدشه در مفاد تكليفى آنها نمىتوان كرد ، ما چند جمله از آنها را به عنوان نمونه در اينجا گوشزد مىكنيم :\r\n1 - حضرت امام سجاد عليه السّلام در بارهء حقوق كودكان بر پدران چنين فرموده است : تو\r\n","description":"","footnote":"","page_name":" 272 ","page_number":272},
  {"content":"\r\nدر بارهء كسانى كه به آنها ولايت دارى از حيث تأديب و متوجه ساختن آنها به خدا مسئوليت دارى . ( 1 ) 2 - روايتى است كه مىگويد : پيغمبر اسلام به بعضى از كودكان نگريسته و فرمود : واى بر كودكان زمانهاى آينده از پدران آنها .\r\nگفتند : اى پيامبر خدا ، پدران آنها مشركين هستند ؟ فرمود : نه ، آنان اظهار ايمان مىكنند ولى فرزندان و كودكان خود را تعليم و تربيت نمىكنند و اگر فرزندان آنها هم به تعليم و تربيت اشتياق داشته باشند ، پدران آنها را جلوگيرى نموده و فقط به مظاهر مادى آنان اهميّت مىدهند . آنان كسانى هستند كه من از آنها بيزارم و آنها از من بر كنار مىباشند . ( 2 ) 3 - فرزندان خود را اكرام كنيد ، و تأديب آنها را به وجه احسن انجام بدهيد . ( 3 ) مطابق مضامين فوق روايات متعددى داريم كه احتياج به نقل همهء آنها نداريم . اما در بارهء ساختن شخصيت انسانى كودكان باز مدارك بسيار عالى در اسلام وجود دارد كه حقيقتا مىتوان آنها را از شاه كارهاى دين مقدس اسلام محسوب نمود مخصوصا با در نظر گرفتن اين كه در آن دورانها مسأله آموزش و پرورش كودكان نه تنها مطرح نبوده است ، بلكه آنان را در صورت دختر بودن به بدترين وجهى مورد تحقير و توهين و حتى به كشتن آنها اقدام مىنمودند . در يك روايت وارد شده است : كسى كه دختر خود را خوشحال نمايد ، مانند اين است كه يك برده از فرزندان اسماعيل عليه السّلام را آزاد كرده است . ( 4 ) مسئوليّت پدران و عموم كسانى را كه كودكان تحت سرپرستى آنان مىباشند ، از نظر حقوقى چنان كه در اين بررسىها ملاحظه خواهيد فرمود ، نه به اين عنوان است كه رئيس و يا سرپرست كودكان بايستى متحمل مجازات و كيفرهايى بوده باشند كه ناشى از بزهكارى كودك بوده است ، بلكه چنان كه توضيح داده شده است به اين معنا است كه\r\n\r\n","description":"","footnote":"\r\n( 1 ) تحف العقول ، حسن بن على بن شعبه ، ص 263\r\n( 2 ) مستدرك الوسائل نورى\r\n( 3 ) بحار الأنوار ، مجلسى ، ج 23 ، ص 114\r\n( 4 ) مكارم الاخلاق طبرسى ، ص 114\r\n","page_name":" 273 ","page_number":273},
  {"content":"\r\nعدم تنبيه يا توبيخ يا وادار كردن سرپرست به انجام تكليف تأديب مربوطه به نظر حاكم بوده و تصويب او در اين باره مسموع و لازم الاجراء مىباشد .\r\nالبته چنين قانونى با اختلاف شرايط محيط و زمان متفاوت مىباشد ، لذا نمىتوان يك مجازات معيّنى براى سرپرستان مقرّر نمود . باز در اين مسأله با يك عده قوانين افراطى روبرو مىشويم ، از آن جمله موردى است كه منتسكيو نقل مىكند او مىگويد :\r\n( در چين ، پدران را براى خطاى پسران مجازات مىكنند ، و در پرو هم اين ترتيب معمول بود ، اين هم يكى از افكار استبدادى است ، و لو اين كه فلسفهء آن اين باشد كه بگويند : چون پدران از قدرت پدرى كه طبيعت به آنها داده و قوانين هم اين قدرت طبيعى را در بارهء آنان تقويت نموده استفاده نكرده و فرزندان خود را تربيت ننموده‌اند ، چه آن كه اگر اين اصل را به پذيريم بايد فرض كرد كه در چين شرافت موضوعى ندارد ، و الَّا خجلت و شرمسارى از تنبيه بايد براى پدر - از اين كه اولادش مجازات شده - كافى است . ( 1 ) در ميان ما پدرانى كه اولادشان محكوم شده‌اند و پسرانى كه پدرانشان دچار مجازات گرديده‌اند ، در اثر خجلت و شرمسارى خود تنبيه مىشوند ، و اين عمل همان نتيجه را مىدهد كه در چين پدر را به جاى پسر تنبيه مىكنند تا به اين نتيجه برسند . ( 2 ) ) البته خود اين قانون كه در هر مورد پدران را به جاى پسران مجازات كنند ، بسيار دور از عدالت است و اما اين كه فقط بر شرمسارى پدران يا ساير سرپرستان قناعت كنيم ، موقعى است كه :\r\nأولا - پدران يا سرپرستان آن اندازه وجدان اخلاقى داشته باشند كه بزهكارى كودكان را ناشى از مسامحهء خود دانسته و به كيفر درونى كه همان شكنجهء وجدانى است تسليم شوند . اين حقيقت در همهء دورانها و براى همهء اشخاص وجود ندارد .\r\n\r\n","description":"","footnote":"\r\n( 1 ) البته قوانين و مقرّرات فعلى چين و پرو را بايد در نظر گرفت .\r\n( 2 ) روح القوانين ، منتسكيو ، ص 213 ، چاپ پنجم\r\n","page_name":" 274 ","page_number":274},
  {"content":"\r\nثانيا - در مواردى كه براى كودك ، پدر يا سرپرست ديگرى وجود ندارد . آيا مىتوان در اين مورد از وقوع بزهكارى كودكان قطع نظر كرد .\r\nثالثا - در مواردى كه پدران يا سرپرستان اشخاص بىصلاحيت بوده باشند و موضوع شرمسارى و شكنجهء وجدانى براى آنان مطرح نبوده باشد ، مىتوان كودكان را به حال خود گذاشت ؟ خلاصه مسئوليت پدران و ساير سرپرستان از نظر منطق روش اجتماعات كاملا صحيح مىباشد ، نهايت امر اين است كه بايستى كاملا رسيدگى شود كه آيا پدر يا سرپرست مقصر بوده است يا نه ؟ البته مقصود منتسكيو اين نيست كه هنگامى كه پدر يا سرپرست مسئول بزهكارى كودك نيست ، پس براى كودك هم هيچ گونه مسئوليتى وجود ندارد ، بلكه كودك به طور منطقى بايستى تأديب و تنبيه شود . اين مطلب صحيح است ولى اين قضيه كه مسئوليت پدران فقط منحصر به شرمسارى آنان از كردار كودكانشان بوده باشد ، منطقى نمىباشد . در حقوق يهود مسئوليت پدران و ساير كسانى كه موجب بزهكارى كودكان گشته‌اند بسيار روشن مىباشد : كسانى كه كودكان را به فسق و فجور وادار مىكنند ، و همچنين پدرانى كه در جلوگيرى كودكان از فساد ، اهمال كارى و مسامحه مىنمايند تازيانه زده مىشوند ، و همچنين هر كودكى كه پدر يا مادر خود را بزند ولى جراحت او خونين نشود ، تازيانه زده مىشود ، و امّا اگر پدر يا مادر را مجروح كرد كيفر او كشتن است . ( 1 ) البتّه افراطگرى اين قانون بسيار روشن است ، ولى همين اندازه معلوم مىشود كه مسئوليت كودكان و اشخاص ديگر در بارهء آنها كه عنوان سرپرستى يا تسبيب دارند در حقوق يهود ثابت شده است .\r\n\r\nمسئوليت دولت\r\nدر صورت نبودن يا عدم صلاحيّت رئيس خانواده و افراد مزبوره براى تأديب و پيشگيرى بزهكارى كودكان ، حاكم مسئول بزهكارى كودكان خواهد بود . مسئوليت حاكم در بارهء بزهكارى كودكان با مسئول قرار دادن متصديان زندگى يا تربيت و يا شغل و حرفهء كودكان مىباشد .\r\n\r\n","description":"","footnote":"\r\n( 1 ) المقارنات و المقابلات ، ص 119\r\n","page_name":" 275 ","page_number":275},
  {"content":"\r\nزيرا اگر چه عنوان مشخصى براى كيفر اين مسامحه و تقصير در فقه و حقوق اسلامى معيّن نشده است ، ولى از نظر لزوم اجراى شئون « حسبى » كه براى نظم اجتماع ضرورت حقوقى دارد ، حاكم مىتواند براى رئيس خانواده مسئوليت و كيفر عادلانه معيّن نمايد .\r\nدر اين فرض اگر رئيس خانواده از روى مسامحه يا عدم توانايى به پيشگيرى بزه از كودك اقدام نكرد ، از نظر حقوق اسلامى حاكم موظَّف است كه براى تقليل و نابود ساختن بزه از طرف كودكان و همچنين براى منعقد ساختن شخصيّت كودك اقدامات لازم را انجام بدهد .\r\nصاحب جواهر در كتاب جواهر الكلام - كتاب حدود پس از بيانات مشروح در مسأله مورد بحث ما مىگويد :\r\n« اين تأديبها و پيشگيرىها به عنوان تكليف بر ذمّهء كودكان نيست ، بلكه حاكم مكلَّف است كه براى حفظ نظام اجتماعى ، بزه‌هاى كودكان را پيشگيرى نموده و در صورت ارتكاب بزه ، كودكان را تأديب نمايد . ( 1 ) » و مادّهء 1173 از قانون مدنى ايران هم ناظر به اين حكم است كه مىگويد :\r\n( هر گاه در اثر عدم مواظبت يا انحطاط اخلاقى پدر يا مادرى كه طفل تحت حضانت اوست ، صحّت جسمانى يا تربيت اخلاقى طفل در معرض خطر بوده باشد ، محكمه مىتواند به تقاضاى اقرباى طفل يا به تقاضاى قيّم او يا تقاضاى مدعى العموم هر تصميمى را كه براى حضانت طفل مقتضى بداند اتّخاذ كند . ) باز همين مادّه در قانون مدنى فرانسه بند 117 چنين منعكس است :\r\n« مسئولين در قبال كارهاى ديگران عبارتند از :\r\n1 - پدر و مادر در بارهء فرزندان خود كه هنوز به مرحلهء رشد نرسيده‌اند .\r\n2 - معلَّمين مدارس و متصدّيان كار و حرفه هايى كه كودكان در آن كارگاه‌ها اشتغال مىورزند .\r\n\r\n","description":"","footnote":"\r\n( 1 ) جواهر الكلام كتاب حدود ص 507\r\n","page_name":" 276 ","page_number":276},
  {"content":"\r\n3 - كار فرما و مأمور حاكم در بارهء كارهاى اشخاصى كه تحت تسلَّط آنان قرار گرفته‌اند البتّه فقط در مورد كارهاى مربوطه . « مفهوم اين قانون اين است كه مسئوليت پدر و مادر و آموزگاران و مربّيان و كارفرمايان ناشى از عدم مواظبت و اهمال كارى مىباشد ، و به همين جهت مىتوانند در صورت رويداد بزه از كودكان در مقام دفاع بر آمده و اثبات كنند كه در اين باره مقصّر نبوده‌اند .\r\nقانون فرانسه حاكم را فقط در بارهء مربّيان سازمانهاى عمومى مسئول قرار مىدهد .\r\nولى ما مىتوانيم از ملاحظهء مجموع مواد قانون فرانسه در بارهء مسئوليت ، ( مخصوصا همين ماده را كه فعلا متذكَّر شديم ) استفاده كنيم كه تعقيب مسئوليتهاى فوق مانند :\r\nساير وظايف حاكم به عهدهء او مىباشد . ( البته بديهى است كه به جهت امكان عروض تغيّرات ، بايد به مواد فعلى قانون فرانسه مراجعه كرد . ) بنتام در كتاب « اصول قوانين » صفحهء 157 چنين مىگويد :\r\n( بعضى از فلاسفه گفته‌اند : نبايستى پدران را در بارهء تربيت فرزندان رها نمود ، تا در نتيجه كودكان به جهت عدم تربيت ، اسير غرايز و هوا و هوس بوده و قوانين را محترم ندانند و از اين راه ضررها و خسارتها براى افراد جامعه وارد گردد . فلاسفه مثالهايى هم در اين باره بيان نموده‌اند ، مانند « اسپارتىها » و « ايرانيان قديم » آنان دخالت دولت را براى تربيت و جلوگيرى كودكان از بزهكارى لازم شمرده‌اند . ) البته در دوران كورش كبير دخالت دولت در تربيت و جلوگيرى كودكان از بزهكارى به طور دسته جمعى ثابت شده است . ما چند جمله در اين باره نقل مىكنيم :\r\n« در پارس دوازده طايفه وجود دارد ، براى تربيت كودكان از ميان پير مردان كسانى را انتخاب مىكنند كه بتوانند اخلاق آنها را نيكوتر كنند . . كودكان به دبستان مىروند تا خواندن را فرا گيرند ، سرپرست آنها بيشتر روز را به اجراى عدالت مشغول است ، زيرا بين كودكان هم اتّهام به دزدى ، جبر ، فريفتن ، دشنام دادن و ساير تقصيرات روى مىدهد .\r\n","description":"","footnote":"","page_name":" 277 ","page_number":277},
  {"content":"\r\nو اگر ثابت شود كه كسى مرتكب اين نوع تقصيرات شده مجازات مىيابد ، و نيز مجازات مىشوند كسانى كه تهمت زده‌اند . . آنها به كودكان نيز مىآموزند كه به ميانه روى خو كنند . .\r\nو آنها به كودكان مىآموزند كه مطيع رؤسا باشند ، و اين تربيت مؤثر است زيرا كودكان مىبينند كه بزرگتران هم خود فرمانبردارند . » ( 1 ) اما بنتام اگر چه صراحتا دخالت دولت را در تربيت كودكان جايز نمىشمارد ، ولى اين نه به اين معنا است كه ايشان هر گونه دخالت را ممنوع مىدانند ، بلكه مقصودشان اين است كه دولت نبايد به جاى پدران تربيت و مسئوليت كودكان را به عهده بگيرد . و اما اگر پدران وجود نداشتند ، ( يا اين كه صلاحيت تأديب و جلوگيرى از بزهكارى كودكان را نداشتند ) در اين صورت به نظر نمىرسد كه بنتام با دخالت دولت مخالفت بورزد . دليل روشنى كه براى اين ادعا مىتوان بيان نمود ، نظريه وى در بارهء لزوم ايجاد طرقى است كه اراده‌هاى مردم را از توجه به جرمها جلوگيرى نمايد و براى اين معنى فصلى منعقد ساخته و آن را ضرورى مىداند ، به طور اختصار ما چند جمله از اين فصل را نقل مىكنيم .\r\n« فصل سوم ، در بيان راه‌هاى جلوگيرى از طغيان اراده افراد به جرايم . گفتيم اولين وسيله براى جلوگيرى از طغيان اراده به بزه‌ها توجيه انعطافات انسانى است رو به آن كارها كه به حال عموم اجتماع سودمند است . اين وسيله نتيجهء دانشى است كه بسيار پر پيچ و خم بوده و تعريف آن تقريبا امكان ناپذير مىباشد . .\r\nمن بعضى از اين عوامل را كه مىتواند از جرايم جلوگيرى نمايد بيان مىكنم :\r\n1 - ايجاد تنوع در مأكولات و پيشرفت دادن به اقسام كشاورزى براى تهيّهء اين مأكولات .\r\n2 - توليد مشروبات غير مسكر مخصوصا قهوه و چاى ، اين گونه مشروبات اگر چه اشخاص سطحى را از آن جهت كه آنها را از جملهء اشياء تجمّلى محسوب مىدارند قانع\r\n\r\n","description":"","footnote":"\r\n( 1 ) تاريخ ايران باستان ، آقاى پيرنيا ، ص 245\r\n","page_name":" 278 ","page_number":278},
  {"content":"\r\nساخته و براى آنها سودمند جلوه مىدهد ولى چون مىتوانند از مسكرات جلوگيرى نمايند سزاوار تكثير و توليد مىباشند .\r\n3 - پيشرفت دادن به منظَّم و زيبا ساختن لباس و ظواهر حتّى از قبيل فرش و زيبا ساختن مناظر و باغها و . . غير ذلك .\r\n4 - اختراع بازىها و وسايل تفريح خواه منقول بوده باشد و خواه غير منقول . . ( البته قمار را از اين نوع خارج مىدانيم ) اين گونه بازىها و تفريحات ، خستگى و بىحوصلگى را كه آفت نوع انسانى است بر طرف مىنمايد مخصوصا گروه اغنيا را .\r\n5 - پيشرفت دادن علوم و تكنيك و ادبيات و غير ذلك . » ( 1 ) از اين بررسى ملاحظه مىشود كه بنتام مىكوشد براى تقليل جرم هر گونه وسيلهء مشروع را براى اين هدف تجويز نمايد . اگر فرض اين بوده باشد كه خود بزرگسالان به جهت هوا و هوس و طغيان خواسته‌ها ، به اين كارها اقدام نكنند ، بدون شك از آن جهت كه تقليل جرم ، مقصود اصلى دولتى است كه مىخواهد افراد اجتماع با عدالت اجتماعى زندگى نمايند ، يا حد اقل همزيستى داشته باشند بايد وسيلهء معقول ديگرى براى تربيت كودكان در نظر گرفته شود . ( و فرض اين است كه انسان با طبيعت مادى خود دائما رو به شهوات و مخالفت با قوانين است ) لذا ناچاريم كه دخالت جامعه و دولت را در كار كودكان ضرورى بدانيم .\r\nسقراط در دروس خود بنا به نقل افلاطون اين مسأله را به طور اكيد مورد نظر قرار داده است . نظريهء اين دو فيلسوف را بارتلمى سانتهيلر چنين توضيح مىدهد :\r\n( اگر مرد سياسى مىخواهد در بارهء وطن خود بكوشد و تغييرات لازم را در وطن خود ايجاد كند ناچار است در اجتماع خود اجزايى را پيدا كند كه تربيت آنها را آن طور كه مىخواهد به عهده بگيرد . اين اجزاء عبارتند از گروه كودكان . و بايستى دولت در كودكان بذرهايى را كه براى آينده اجتماع ضرورت دارد بكارد .\r\nاين اصل صحيح است كه انسان به وسيلهء تربيت مىتواند آن چه را\r\n\r\n","description":"","footnote":"\r\n( 1 ) اصول قوانين بنتام ، ص 265\r\n","page_name":" 279 ","page_number":279},
  {"content":"\r\nكه از انسان توقع دارد تحصيل نمايد . . تربيت است كه تمام خواص و پديده‌ها را كه انسان در موقع تولَّد با خود به همراه مىآورد تعديل مىنمايد . . ) سقراط و افلاطون تا آنجا پيش مىروند كه مىگويند :\r\n( با تربيت كودكان است كه دولت انسانهاى برازنده و معتدل به اجتماع تحويل داده و در نتيجه خود دولت مدارج ترقّى و سعادت و فضيلت را خواهد پيمود . ) سانتهيلر عناصر اصلى فلسفهء افلاطون را در مقدمهء كتاب سياست ارسطو چنين استخراج كرده است :\r\n( كافى نيست كه ما كودكان خود را رها كنيم كه هر چه كه مىتواند دامن طهارت و عفت آنها را آلوده كند ، بدون مانع در آنها تأثير نمايد . كافى نيست كه ما فقط با نور علم و بيان كردن فضايل و گفتن پند و اندرز دلهاى آنها را روشن نماييم ، بلكه بالاتر از اين بايستى ريشه‌هاى دين را كه طبيعت در قلوب آنان به وديعت نهاده است و موجب بروز اعتقادات قويه اى كه ارتباط انسان را با خدا مستقيم مىنمايد ، در قلوب آنها برويانيم . خدا است اول . خدا است وسط . خدا است آخر تمام موجودات . ) « تنها خداوند است كه مىتواند مقياس واقعى دادگرى ميان مخلوقات خود بوده باشد . ايمان به وجود خدا اساس تمام قوانين است ، اين عقايد با عظمت كه كاملا ضرورت دارد ، واجب است كه ما كودكان خود را به فرا گرفتن و ايمان به آنها وادار نماييم . اين عقايد با عظمت به همان مقدار كه ضرورت دارد ساده و بدون پيچ و خم مىباشند . اينها عقايدى هستند كه اگر قانونگذار ، مرد حكيم و خردمند بوده باشد بايستى با تمام وسايل عاطفى و تهديدى ، در نفس هموطنان متمركز نموده و اجراى آن را به عهدهء خود بگيرد . اين عقايد به سه عقيدهء بزرگ و ساده بر مىگردد :\r\nوجود خدا ، نظارت او ، دادگرى او ، كه كوچكترين تمايل را بر آن راه يا بى ندارد و كسى كه از اين عقايد اصيل و روشن روى گردان مىشود ، در حقيقت خود را به\r\n","description":"","footnote":"","page_name":" 280 ","page_number":280},
  {"content":"\r\nتاريكىها و نادانىها مىسپارد . انسانى كه نمىخواهد بداند از كجا آمده است ؟ و چيست آن هدف مقدس كه بايستى نفس خود را در وصول به آن تربيت نمايد در حال مبارزه با خود مىباشد ، او خود را منكر است ، زيرا اساس وجود خود را ناديده مىگيرد و براى دولت هيچ قاعدهء ثابتى وجود ندارد ، مادامى كه به اين قاعده ( رويانيدن بذرهاى عقايد مقدس در دلهاى نوباوگان ) تكيه نكند زيرا آن عدالت كه بر پا دارندهء حيات دولت و نظام آن است ناشى نمىشود ، مگر از عدل خداوندى كه مستند به ذات اقدس او است . پس سزاوار است كه دولت از دوران نخستين كودكان به تربيت آنان سبقت نموده و اين عقايد مقدسه را براى حفظ پاكدامنى آنان در دلهاى كودكان بروياند . بلكه خود قانون نبايد بىاعتنا به اين امر باشد تا در نتيجه مردمى كه ضعف نفس يا اخلاقى زشت دارند ، آن عقايد را فراموش كنند يا از درون آنان معدوم گردد . هر تربيتى كه دينى نيست ناقص و باطل است . هر دولتى كه شهروندان آن از اين عقايد با عظمت اعراض كرده‌اند در معرض هلاكت مىباشند . حقيقت چنان نيست كه برخى سياستمداران عوام گمان مىكنند كه دين را وسيلهء حكومت خود قرار دهند ، نه هر گز ، بلكه جوامع و دولتها بيش از آن نياز به دين دارند كه تنها براى نظم جامعه آن را منظور بدارند . » ( 1 ) اگر در اين جملات افلاطون و بيانات بنتام با كمى دقت توجه نماييم ، خواهيم ديد پيشگيرى جرم نه تنها از كودكان ضرورت دارد حتى اگر دولت واقعا سعادت افراد جامعهء خود را مىخواهد بايستى قوانينى وضع كند ، و لو با اجراى عدهء زيادى از اصول اخلاقى براى تحكيم مبانى حقوق اجتماع كه به توسط آن قوانين ، از شمار بزه و جرم كاسته شود .\r\n\r\nاختيارات دولت در كيفيت پيشگيرى و تأديب كودكان در حقوق اسلامى\r\nبرگرديم به اصل موضوع ( دخالت دولت در تأديب و پيشگيرى كودكان از ارتكاب\r\n\r\n","description":"","footnote":"\r\n( 1 ) مقدمهء كتاب « سياست - ارسطو » به قلم بارتلمى سانتهيلر ، ص 20 . جملات فوق در كتاب قوانين افلاطون كتاب چهارم پاسخ 56 به اكلينياس آمده است . در ترجمهء فارسى به وسيلهء فاضل ارجمند آقاى محمد حسن لطفى ص 129 و در همين مأخذ ص 125 چنين آمده است : افلاطون از زبان آن مرد آتنى چنين مىگويد : « اگر حكومت جامعه به دست خدا نباشد و انسان فانى در جامعه حكومت كند دردها و مصايب آن جامعه پايان نمىپذيرد . »\r\n","page_name":" 281 ","page_number":281},
  {"content":"\r\nبزه ) . بايد بدانيم كه در حقوق اسلام يك اصل بسيار مهم اجتماعى وجود دارد كه هر گز كهنه نگشته و هميشه مىتواند ضامن اجراى اصولى باشد كه براى تنظيم روابط اجتماعى و پديده‌هاى آن وضع گرديده و از بروز هر گونه فساد جلوگيرى نمايد . « قانون حسبى » مقتضاى اين اصل بسيار عمومى بوده و قاعدهء مشخصى هم ندارد تا گفته شود ، اصول مقرّرهء زمانى ، موافق مقتضيات زمان ديگر نمىباشد . خلاصه ، اين اصل بسيار اساسى ، اهميّت زندگانى اجتماعى و تثبيت عدالت اجتماعى را هدف خود قرار داده و افراد با صلاحيت و دولت را به طور اكيد به اجراى آن اصل ملزم مىسازد .\r\nدر بارهء اين اصل در بعضى از ابواب فقه اسلامى مباحثى انجام گرفته و كتابى نيز به عنوان « معالم القربة فى احكام الحسبة » نوشته شده است . ( 1 ) اكنون بايد ببينيم اختيارات دولت و حدود آن در بارهء تأديب و پيشگيرى بزه از كودكان تا چه اندازه مىباشد ؟\r\nبدون شك اين مسأله به عكس آن چه كه دولتها در امروز رفتار مىكنند ، وظيفهء بسيار اساسى دولت مىباشد كه تا آخرين حد امكان به توسط نشريات و تشويق رؤساى خانواده‌ها و ساير وسايل تبليغ به تأديب كودكان اقدام جدى نمايند .\r\nبايد در نظر گرفت تشكيلاتى كه مأمور رسيدگى بزه‌هاى كودكان و تأديب آنها مىباشد ، نمىتواند از سنخ دادگاه‌هاى عادى كه براى ميان سالان و بزرگسالان وجود دارد بوده باشد ، زيرا از آن جهت كه زندگى كودك در دورانى است كه تكاليف شامل حال او نمىگردد ، پس مسئوليت عقلايى براى او متصوّر نيست . در نتيجه كودك ، مستحق كيفر ناشى از جرم كه عبارت است از مخالفت با قانون ، نمىباشد . براى پيشگيرى و اجراى تأديبات مناسب بايستى ما از چهار سازمان منظم و نيرومند برخوردار بوده باشيم :\r\n1 - سازمان تربيتى - اين سازمان به طور معمول مىتواند در دوره‌هاى كودكستانى و دبستانى و گاهى هم در دوره‌هاى دبيرستانى ادغام شده و آموزش و پرورش حقيقى بر كودكان حكم فرما بوده باشد .\r\nالبته به همراه فعاليتهاى اين سازمان ، رؤسا و مسئولين خانواده‌ها هم با هماهنگى\r\n\r\n","description":"","footnote":"\r\n( 1 ) اين كتاب تأليف « ابن اخوة دمشقى » است كه چاپ كمبريج آن در نزد اين جانب موجود است .\r\n","page_name":" 282 ","page_number":282},
  {"content":"\r\nكامل ، تربيت و مسئوليت كودكان را به عهده بگيرند .\r\n2 - سازمان بازرسى - كه سياست ادارهء سازمانهاى تربيتى ، و دائما معايب يا پيشرفتهاى سازمانهاى مزبوره را به عهده بگيرد ، حتى نظريات نوظهورى كه به توسط دانشمندان متخصص ابراز مىگردد در اختيار سازمانهاى مزبور قرار دهند .\r\n3 - سازمان اكتشافى روانى - اين سازمان وضع روانى كودكان را از نظر بزهكارى و استعداد پذيرش تنبيه و تشخيص ساير عوامل روانى كودكان در نظر مىگيرد .\r\n4 - سازمان تعيين كيفيت و كميت تأديب و تنبيه كودكان بزهكار و بالعكس تشويق اطفال تربيت شده و قانونشناس . البته ممكن است اين سازمانها هر يك براى خود مشتقّاتى داشته باشند كه وجود آنها را براى تكميل فعاليت خود لازم بداند . بدون شك با تشكيل اين سازمانهاى منظم ، ما ديگر براى تشكيل دادگاه اطفال نيازمند نخواهيم بود و يا اين كه دادگاه به آن معنا كه براى ميان سالان و بزرگان مفهوم دارد در بارهء كودكان وجود نخواهد داشت . ضرورت اين تشكيلات و وجوب ايجاد اين سازمانها با نظر به مقتضيات روز و از نظر پيچيدگى روابط و حساس بودن شئون زندگى از ديدگاه مكتب اسلام مطابق قانون « حسبى » هيچ گونه مورد ترديد نمىباشد .\r\n\r\nمسئوليت افراد مورد اعتماد جامعه\r\nاگر به عللى حاكم در مسألهء پيشگيرى كودكان مسامحه نمود و يا اشتباه خود را نتوانست جبران نمايد ، در صورت اول مقصّر و مسئول شناخته مىشود و در صورت دوم به همان مقدار ناتوانى از صلاحيّت بر كنار خواهد بود . اگر به عللى حاكم نتوانست مأموريت خود را در اين باره اجرا نمايد ، مانند ساير موارد ضرورت زندگى ، نوبت افراد مورد اعتماد اجتماع مىرسد . اينان بايستى با تشخيص موضوع و حكم در بارهء تأديب و تنبيه و تربيت كودكان اقدام جدى نمايند . دو مدرك قاطع به اين حكم در حقوق اسلام وجود دارد :\r\nيك - در روايت معتبر كه مىگويد :\r\nهر كس صبح كند و به امور مسلمين اهميّت ندهد او از دين اسلام خارج است . ( 1 )\r\n\r\n","description":"","footnote":"\r\n( 1 ) من أصبح و لم يهتمّ بأمور المسلمين فليس بمسلم - الكافي - محمد بن يعقوب كلينى\r\n","page_name":" 283 ","page_number":283},
  {"content":"\r\nدوم - همهء شما چوپانيد و در بارهء زير دستان خود مسئول مىباشيد . ( 1 ) تبصره - مسئوليتى كه مقامات سه گانهء گذشته ( رئيس خانواده و حاكم و افراد مورد اعتماد اجتماع ) بر ذمّه دارند « اگر تحريك و تسبيب از طرف اداره كنندگان كودك نبوده باشد » به اين معنى نيست كه كيفرهاى مقرّره براى بزه به يكى از آن مقامات مسئول وارد شود .\r\nمثلا اگر كودك فردى را كشت نبايد كيفر قتل را به پدر يا حاكم يا افراد مورد اعتماد اجتماع وارد ساخت ، بلكه مقصود اين است كه عدم پيشگيرى از بزهكارى كودكان ، خود جرمى است كه يكى از مقامات سه گانه به ترتيب مزبور مسئول خواهد بود . و اما اگر وقوع بزه به تحريك و تسبيب يكى از اشخاص مزبور يا افراد ديگر انجام گرفت - چنان كه در مباحث آينده خواهيم گفت - از حيث جبران خسارت مالى قاعدتا سبب مسئول قرار داده مىشود ولى اقسام كيفر مختلف است ، چنان كه بعد از اين مطرح خواهيم نمود .\r\n\r\n3 - مسئوليت به عنوان مشمول بودن به احكام وضعى ( لزوم جبران ضرر و خسارت )\r\nدر فقه و حقوق اسلامى مخالفت با قانون سه صورت عمده دارد :\r\nصورت يكم - مخالفت فقط از جنبهء تكليف ، يعنى فردى كه در بارهء تكليف متوجه به او ، مخالفت بورزد . اين مخالفت جرم شناخته شده و مرتكب آن يا در دنيا و يا در آخرت مستحق كيفر خواهد بود . مثلا كسى كه مىگسارى مىكند ، اگر چه ضررى به هيچ كس وارد نسازد ، اين شخص در فقه اسلامى كه به اضافهء تنظيم روابط انسان ، تربيت روانى و جسمانى اشخاص را هم تحت نظر قرار داده و تكاليف مناسبى براى آنها وضع نموده است مخالفت با آنها نيز مستوجب كيفر خواهد بود . و همچنين كسى كه قمار بازى كند با اين كه طرفين به ضرر احتمال با علم و اختيار اقدام مىكنند ، با اين حال به جهت ممنوع بودن قمار ، خواه از نظر اخلالگرى به اقتصاد و اجتماع و خواه از نظر ايجاد بغض و كينه‌هاى شخصى روانى جرم محسوب شده و مخالفت با آن مستوجب كيفر خواهد بود .\r\n\r\n","description":"","footnote":"\r\n( 1 ) كلَّكم راع و كلَّكم مسئول عن رعيّته . ( از كلمات امير المؤمنين عليه السّلام )\r\n","page_name":" 284 ","page_number":284},
  {"content":"\r\nچنان كه در مباحث قبلى گفتيم اين نوع مخالفت از كودك ساخته نيست ، زيرا هيچ گونه تكليفى براى كودك متوجه نيست تا در صورت مخالفت مجرم شناخته شده و بدان جهت مسئوليت و استحقاق تكليف را داشته باشد .\r\nصورت دوم - از مخالفت آن است كه هيچ گونه بزهكارى نداشته ولى موجب ضرر مالى يا جانى بر ديگران شده است ، مانند قتل و يا وارد ساختن غير عمدى جراحت و يا تلف كردن مال ديگرى بدون مجوّز قانونى ولى باز به طور غير عمدى . در اين صورت به جهت غير عمدى بودن ضرر ، هيچ گونه عنوان بزهكارى صدق نمىكند ، لذا شخص را نمىتوان در اين صورت بزهكار ناميد ، امّا مسئوليت جبران ضرر يا خسارت به عهدهء آن شخص ثابت مىباشد . و در اصطلاح فقه و حقوق اسلامى گفته مىشود : مسئوليت در احكام وضعى مربوط به بلوغ و رشد و اختيار نمىباشد بلكه احكام وضعى يك عده مقرّراتى هستند كه بايستى منظور شوند ، خواه مخالفت با آن از روى تقصير و بزهكارى و خواه از روى عدم درك و اشتباه و ناتوانى بوده باشد ، و حتى اجبار در موارد زيادى داراى مسئوليت محسوب شده و بايد ضرر ناشى از عدم اجراى آن احكام جبران شود مانند اين كه كسى را به قتل فردى مجبور كنند . در اين مورد ، هم از جنبهء تكليفى و هم از نظر وضعى ، شخص مفروض مسئول خواهد بود . مگر در بعضى از موارد مثلا : انسان را مخيّر كنند كه يا خود و يا كسى ديگر را بكشد . اين گونه موارد مورد بحث فقها مىباشد .\r\nروايتى معروف در اين مورد آمده است كه مىگويد :\r\nالتّقيّة ما لم يبلغ الدّم فإذا بلغ الدّم فلا تقيّة ( تقيّه تا موقعى لازم است كه مستلزم ريختن خونى ناحق نباشد و هنگامى كه مستلزم ريختن خونى ناحق گشت جايز نمىباشد . ) اين مسئوليت در بارهء كودكان نيز قابل اجرا است ، يعنى كودكان نيز مانند اشخاص بالغ بايستى از عهدهء جبران ضرر و خسارت مالى وارد بر ديگران در آيند .\r\nصورت سوم - جامع هر دو صورت است ، يعنى در اين صورت هم داراى كيفر تكليفى و هم الزام به جبران ضرر يا خسارت وجود دارد . و در اين صورت نيز كيفر تكليفى براى كودك مقرّر نشده ولى جبران ضرر و خسارت به عهدهء او ثابت است .\r\n","description":"","footnote":"","page_name":" 285 ","page_number":285},
  {"content":"\r\n\r\nجبران ضرر و خسارت به طور مستقيم به عهدهء كيست ؟\r\nآن چه كه از روش عقلى و عرفى عقلايى احساس مىشود اين است كه به پيروى از مشمول نبودن كودك به هيچ قانون بايستى حتى جبران ضرر و خسارت نيز به عهدهء او نبوده باشد . ولى ادلَّهء قاطعانه در مدارك حقوق اسلامى مىگويد :\r\n( نبايد ضرر جانى بر كسى وارد شود ، و در صورت وارد شدن ضرر بايستى جبران گردد . ( 1 ) ) ( احترام مال افراد جامعه مانند احترام خون آنها است . ( 2 ) ) ( هر كسى مال فرد ديگرى را تلف كند ضامن خسارت او خواهد بود . ( 3 ) ) از اين عمومات ثابت مىشود كه مال تلف شده از هر كس و به وسيلهء هر كس بوده باشد ، بايستى جبران گردد . و نيز ضرر جانى به هر كس و به وسيلهء هر كس كه وارد شود ، بايستى جبران شود . ولى از آن طرف چون قانون و تكليف به هيچ وجه قابل توجه به كودكان نمىباشد ، لذا بايستى ببينيم اين جبران و ضرر از چه مقامى بايد انجام بگيرد .\r\nفقهاء و حقوقدانان اسلامى مطابق مدارك موجوده حكم مىكنند كه در بزه‌هاى مالى اگر كودك داراى مال باشد از اموال خود كودك كه تحت نظارت ولىّ يا قيّم است پرداخت خواهد شد ، چنان كه در بزه‌هاى جنايى نيز به اضافهء تأديب و تنبيه ، كيفر مالى متوجه كودك نيست ، ولى از آن طرف ساير افراد اجتماع هم مسئول جبران ضرر يا جبران خسارت از طرف كودك نمىباشند . نتيجتا براى اين كه خون هيچ فردى به ناحق هدر نرفته باشد و مال كسى بدون مجوّز قانونى تلف نشده باشد ، ديهء قتل نفس را بر خويشاوندان پدرى ( 4 ) و جبران خسارت را به عهدهء اموال خود كودك قرار داده‌اند .\r\nعده اى از فقها و حقوقدانان مأخذ اين حكم را روايتى كه فوقا نقل نموديم منظور كرده‌اند ، و آن اين است كه « خون هيچ كس نبايد هدر برود » و « هر كس مال كسى را تلف\r\n\r\n","description":"","footnote":"\r\n( 1 ) لا يطلّ دم امرئ مسلم .\r\n( 2 ) حرمة ماله كحرمة دمه .\r\n( 3 ) من أتلف مال الغير فهو له ضامن .\r\n( 4 ) الدّية الخطائية على العاقلة . ( عاقله يعنى خويشاوندان پدرى )\r\n","page_name":" 286 ","page_number":286},
  {"content":"\r\nكند ضامن آن خواهد بود . » و « ديهء قتل خطايى بر عاقله است » . و اما در صورتى كه كودك مالى نداشته باشد ، در اين صورت جبران ضرر و خسارتى را كه بر ديگرى وارد ساخته است ، به عهدهء ولىّ يا قيّم او نخواهد بود ، بلكه در اين صورت نيز بنا بر قواعد فوق بايد عمل شود .\r\n\r\nكميّت و كيفيّت تنبيه كودكان بزهكار در فقه و حقوق اسلامى\r\nدر فقه و حقوق اسلامى اگر چه مقدار و چگونگى تأديب در بعضى از مدارك معيّن شده است ، ولى در موارد فراوانى از بزه‌هاى كودكان فقط به كلمهء تأديب اكتفا شده است .\r\nاز ملاحظهء مجموع مدارك در ابواب گوناگون فقه و حقوق اسلامى تأديبهاى مختلفى مشاهده مىشود كه مىتوان تعيين آنها را مربوط به نظر حاكم دانست ، يعنى حاكم بايستى وضع روانى و جسمانى و مقدار تأثير تأديب را در كودك تشخيص داده و مطابق آن عمل نمايد . مثلا كودكانى هستند كه تهديد به حال آنان مؤثر نبوده و بايستى تلخى ضرب يا محروميّت از بعضى از خواستهء نفسانى خود را بچشند . به همين جهت است كه منابع اسلامى يك نوع خاصّ براى مقدار و كيفيت تأديب و تنبيه در همهء موارد مقرّر ننموده است ، لذا اغلب كلمهء تأديب به طور عمومى گوشزد شده است . گاه ضرب به طور عمومى گفته شده است ، گاهى هم مقدار كمى تازيانه از قبيل سه يا چهار يا پنج تازيانه تعيين شده است . صاحب شرايع مىگويد :\r\n( ضربهء بيش از ده تازيانه براى كودكان مكروه است . ) ملاحظه مىشود كه تأديب ضربى در بارهء كودكان بسيار ناچيز مىباشد . ( 1 ) همچنين با نظر به كيفيت ضرب ، اين مطلب كه در بارهء كودكان ملايمت و رفق توصيه شده است ، به خوبى آشكار مىگردد ، زيرا كلمهء ملايمت با الفاظ مختلفى در بعضى از موارد فقه اسلامى مشاهده مىشود . ( 2 ) در روايت سكونى از امير المؤمنين عليه السّلام چنين نقل شده است : امير المؤمنين عليه السّلام لوحه هايى را به تساوى در ميان كودكان گذاشت و سپس فرمود : هر كسى يكى از اينها را انتخاب نمايد .\r\n\r\n","description":"","footnote":"\r\n( 1 ) ابو القاسم حلَّى - محقق اوّل\r\n( 2 ) جواهر الكلام - كتاب حدود ، ص 501\r\n","page_name":" 287 ","page_number":287},
  {"content":"\r\nسپس فرمود : حكومت در بارهء كودكان هم مانند ساير حكومتها است و جور و ستم به آنها مانند جور و ستم در بارهء بزرگان مىباشد ، و به كودكان فرمود : برويد به آموزگار خود بگوييد اگر شما را بيش از سه ضربه تازيانه بزند من او را قصاص خواهم كرد . ( 1 ) از اين مدرك به خوبى آشكار مىشود كه در تأديب و تنبيه كودكان و حتى در قضاوت ميان آنها بايستى كمال عدالت مراعات گردد ، و چنان كه ملاحظه مىشود روش قوانين اسلام با كودكان حد متوسط و معتدلترين راهى است كه يك نظام حقوقى مىتواند در بارهء كودكان روا بدارد . ولى افراط و تفريط هم چنان دست از گريبان بشر بر نمىدارد . در اين مورد خوب است كه افراط و تفريط قوانين بشرى را از نظر بگذرانيم ، در قانون حمورابى مادهء 192 و 195 چنين آمده است كه :\r\n( اگر پسر پدر خود را كتك بزند دست پسر را مىبرّند . ) ( اگر پسر مردى كه در قصر سلطنتى طرف مرحمت واقع شده يا پسر راهبه به شخصى كه او را تربيت كرده يا به شخصى كه در دامن تربيت او بزرگ شده بگويد : تو پدر من نيستى ، تو مادر من نيستى ، زبان آن پسر را مىبرّند . ) اين دو ماده پسر را به طور عموم ذكر كرده است ، ولى كاملا روشن است كه عموميت اين دو قانون هيچ گونه تفاوتى ميان كودك و غير كودك نمىگذارد ، بلكه با نظر به اين كه احكام كودكان را در قانون حمورابى در ضمن مواد مشخص مىنمايد ، در نتيجه شمول دو قانون مزبور براى كودكان هم از نظر عبارت آن دو قانون روشن مىگردد .\r\nاما قوانين تفريطى در بارهء كودكان ، همهء آن قوانين هستند كه مىگويند : ما نبايد براى كودك تكليفى معيّن كنيم و او بايد راه زندگى خود را انتخاب نمايد . البته حقوقى كه صريحا چنين تفريط را گوشزد نمايد ما سراغ نداريم ، ولى امروزه به طور فراوان شنيده مىشود كه مىگويند :\r\nنبايست با زدن كودك ، شخصيت او را جريحه دار نمود ، اگر اين مطلب زير بناى يك حقوق بر ملاك عدم خشونت با كودك قرار بگيرد بدون شك تأديب و تنبيه\r\n\r\n","description":"","footnote":"\r\n( 1 ) همان مأخذ\r\n","page_name":" 288 ","page_number":288},
  {"content":"\r\nكودكان نيز به طور كلى ممنوع و غير قانونى خواهد بود .\r\nولى از ملاحظهء مباحث مربوطه و روشهاى انسانى به اين نتيجه مىرسيم كه اين يك تفريط بىجا و بلكه ناديده گرفتن ضرورت مشموليت به قانون است كه كودك از همان ابتداى كودكى به آن عادت كند .\r\n\r\nبا گرايش به نظام حقوق پيرو ، رسيدگى جامعه به حقوق كودكان مشكلتر مىباشد\r\nنظام حقوق پيرو مىگويد : هيچ كس نبايد به هيچ كس كارى داشته باشد ، بگذاريد هر كس هر كارى مىكند آزادانه آن را انجام بدهد ، فقط مزاحم ديگران نباشيد ! ! كافى است كه شما جنبنده اى بىمزاحمت باشيد كه از مزاياى انسانى در جامعه برخوردار شويد .\r\nاين منطق نه فقط كار بزرگان و ميان سالان را غير قابل تفسير قرار مىدهد ، بلكه مشكلات زندگى جوانان و كودكان و مسئوليتهاى آنان را از نظر كميت و كيفيت دچار معمّاهاى لا ينحلَّى مىسازد .\r\nمعناى اين حقوق و نظام آن ، اين است كه بگذاريد غرايز كنترل نشدهء اشخاص به هر شكلى كه تمايلات آنان اقتضا مىكند اشباع شود ! ! اگر چنين منطقى صحّت داشته باشد و اثبات كند كه انسان مىتواند هر گونه انعطافى داشته و از هيچ گونه اصل انسانى تبعيّت نكند ، آيا همين منطق اثبات نمىكند كه اگر بتوانيد از پيشگاه عدالت فرار كنيد و با تكيه به نيروى خود ، مزاحم انعطاف و « خواسته‌هاى » ديگران باشيد ! اگر براى بزرگسالان و ميان سالان افراد جامعه و حقوق آنها احترامى وجود نداشته و اصلى براى آنان لازم الاتباع جلوه نكند ، تأديب و تعليم « آموزش و پرورش » كودكان چه معنا خواهد داد ؟\r\nما براى اين كه شخصيّت كودك را معتدل و انسانى بسازيم بايستى هم اصل تنبيه و هم عظمت انسان شدن و احترام به قانون گذاردن را براى او گوشزد كنيم . اگر منطقى وجود دارد كه مىگويد : بگذاريد كودكان هرطور كه مىخواهند زندگى كنند ، هنگامى كه جرم و بزه از آنها سر زد ما به دادگاه اطفال مىكشيم ، ما آنها را تنبيه مىكنيم ما به وضع\r\n","description":"","footnote":"","page_name":" 289 ","page_number":289},
  {"content":"\r\nروانى آنها رسيدگى مىكنيم . اين همان منطق است كه به طور اكيد توصيه مىكند كه شما از تنفس در هواى مسموم بيمى به خود راه ندهيد ، و از خوردن غذاى پر از ميكروب واهمه نداشته باشيد ، ما براى شما بيمارستان ايجاد كرده‌ايم كه پزشكان متخصص و تخت خوابهاى بسيار مدرن و عالى دارد ! !\r\n\r\nضرورت انعقاد وجدان در نفوس كودكان ضرورى است\r\nپرورش دادن يك قطب نماى عالى در درون كودكان براى نشان دادن راه صواب و خطا در روابط اجتماعى و اخلاقى ، آن مقدار ضرورت دارد كه عامل تقويت براى پيشگيرى از فعّاليّتهاى ميكروبهاى گوناگون در بدن انسانى ، اگر پيشگيرى از بزهكارى براى كودكان ما ضرورت دارد ، اگر ارتكاب كودك به جنايت و بزه ، قبيح است ، اگر تقليل جرم در جامعه ضرورى تلقى شده است . اگر براى كودك هم در اين جهان پر از عوامل و انگيزه‌ها كه رو به زندگى حيوانى مىرود ، شخصيّتى لازم است بايستى براى كودك به هر وسيله اى كه بوده باشد ، وجدان سالم و منطقى ايجاد كرد .\r\nاين وجدان بهترين عامل خودكار براى جلوگيرى از بزه‌ها و جنايات خواهد بود .\r\nواقعيت وجدان از هر عاملى كه سرچشمه بگيرد ، خواه آن عامل را يك نيروى الهى بدانيم و خواه از رسوخ اوامر و نواهى پدران و ساير مقامات تربيتى بدانيم ، چيزيست كه نمىتوان به هيچ وجه مورد ترديد قرار داد . آنان كه مىگويند : كودك را ملامت نكنيد ، كودك را با امر و نهىهاى الزامى آزار ندهيد ، هميشه به روى كودك بخنديد ! اينان يا انسان را نمىشناسند و يا اين كه براى انسان تفسير ديگرى قائل هستند كه با واقعيت او وفق نمىدهد . اگر كودك را ملامت نكنيم و تلخى بدىها را به او نچشانيم و شيرينى نيكىها را براى او قابل درك نسازيم ، در نتيجه او يك دوران جوانى بسيار پر از تناقضى را خواهد گذراند . و در دوران ميان سالى و پيرى اگر اهل معرفت و خواستار آگاهى در زندگانى بوده باشد ، يا يك فرد مردّد و مضطرب و شكَّاك خواهد بود و يا يك آدم بدبين به زندگى كه بىاختيار با هر اصل انسانى مبارزه نموده و تدريجا منكر وجود خود هم خواهد بود .\r\nآقاى برتراند راسل در برخى از نوشته هايش از اين تز طرفدارى مىكند ، او به طور\r\n","description":"","footnote":"","page_name":" 290 ","page_number":290},
  {"content":"\r\nاكيد به جامعهء انسانى دستور مىدهد و « منطق اين دستور چيست ؟ فقط خودشان مىدانند ! » كه بچه‌ها را آزاد بگذاريد و با آنها كارى نداشته باشيد . ولى از لطف خداوندى ناگهان همين كودك بىبندوبار كه هيچ گونه امر و نهى و بد و خوب را درك نكرده است ، در منطق ايشان به انسانى مبدّل مىگردد كه صلح جو و آرام و مخالف با غريزهء نيرومندى بوده و دنيايى تشكيل مىدهد كه هيچ گونه جنگ و پيكارى ندارد ، و همه بر خود مىپسندند آن چه را كه بر ديگران مىپسندند و همچنين به ديگران نمىپسندند آن چه را كه به خود نمىپسندند ! ! خيلى خوب است . اين همان معجزه است كه بعضى از فيلسوفان در مواقع بىهوشى و خواب در جهان خيال مىبينند و سپس در بارهء اين معجزه براى انسانها كتاب مىنويسند و فيلسوف شناخته مىشوند . آيا كسى نيست سؤال كند كه آقاى فيلسوف ! هيچ مىدانيد كه كودكان از پدران و مادرانى زاييده مىشوند ، و در جامعه اى زندگى مىكنند كه براى خود اصول و عقايد و ايده هايى را قبول نموده و شئون زندگى مادى و معنوى خود را روى آنها بنا نهاده است ؟\r\nهيچ مىدانيد كه صلح و صفا و آرامش در زندگى به تشخيص يك عده اصول عاليه نيازمند است كه همهء آن اصول را بايستى ملل و اقوام صلح جو قبول نموده و در زير سايهء آن اصول به زندگى هماهنگى نايل شوند ، تا در نتيجه ديو جنگ را از پاى در آورند و هماى صلح را بر بام قصر بلورين انسانيّت به پرواز در آورند ؟\r\nامروزه در نوشته جات روانى و اخلاقى و ادبى همه جا و همه جا با اين جملات روبرو مىگرديم كه مىگويند : اين مواد حقوقى را بايد همهء كشورها براى كودكان به پذيرند .\r\nكودك انسان است و با او به عنوان يك انسان رفتار نماييد .\r\nكودكان پدر و مادر آينده هستند ، درون آنان را جريحه دار نسازيد .\r\nكودك سازندهء بناى آينده است ، نگذاريد عقده‌هاى روانى در درون او به وجود بيايد .\r\nشخصيّت كودك را در نظر بگيريد و نگذاريد شخصيّت او متلاشى گردد . .\r\nو از اين جملات كه در كتابها نوشته مىشود ولى از نظر عمل خارجى هيچ كس به لوازم آنها و به تحقّق رساندن آنها گامى بر نمىدارد .\r\n","description":"","footnote":"","page_name":" 291 ","page_number":291},
  {"content":"\r\nبسيار خوب . مىخواهيم كودك با شخصيّت باشد و شخصيّت او را متلاشى و غير معتدل نسازيم ، چه كنيم ؟ آيا بدون قبولاندن امر و نهى و قانون به كودك ، و بدون جلوگيرى از تمايلات ضدّ قانونى ، و بدون فهماندن قباحت بزه و جنايت مىتوان براى كودك شخصيّتى ساخت ؟\r\nآيا اين حرف خنده آور نيست كه ما در صدد ساختن شخصيّت براى كودك بر آييم ، ولى در درون او عاملى را به عنوان وجدان و به قول بعضى از صاحب نظران « قطبنماى كشتى زندگى در اقيانوس هستى » ضرورى تشخيص ندهيم ؟\r\nچنان كه گفتيم ، اين كلمات همان خوابهاى فيلسوف مآبانه اى است كه تا كنون واقعيّت تاريخ بشرى تعبير آن را پيدا نكرده است .\r\nو به طور خلاصه كودكى كه مفهوم امر و نهى و قانون را نچشد ، او بايستگى و شايستگى و نبايستگى و نشايستگى را تشخيص نخواهد داد ، اگر هم از روى تقليد و عادت امور مزبوره را تشخيص بدهد ، به حال او فايده اى نخواهد داشت .\r\nاگر كودكى بايستگى و نبايستگى را ضرورى نديد ، شخصيّتى براى او متصوّر نيست .\r\nكودكى كه شخصيّت ندارد ، به تحريك انگيزه‌هاى زود گذر سود پرستى و خود بينى در طبيعت با صفات حيوانى خواهد غلطيد . در نتيجه هزينهء بسيار كلان از محصولات فكرى و ثروت انسانها در راه مخارج زندانها و مشتقّات آنها صرف خواهد شد ، و يا بيمارستانها و تيمارستانهاى روانى كه غالبا از متلاشى شدن شخصيّت و يا عدم انعقاد آن به وجود مىآيند ، ساير بيمارستانهاى جسمانى را تحت الشّعاع قرار خواهند داد . ( چنان كه امروزه به طور آشكار مشاهده مىشود ) و يا يك عده انسانها بدون داشتن هدف براى زندگى چند روزى خور و خواب و خشم و شهوت و شكست و پيروزى و خنده و گريه كه همهء آنها مبتنى بر خيال است ، مهمان اين مهمان سرا بوده و بدون نتيجه ، راهى زير خاك خواهند گشت ! ! !\r\n","description":"","footnote":"","page_name":" 292 ","page_number":292},
  {"content":"\r\n\r\nمتن استفتاءات از آية الله محمّد تقى جعفرى\r\n1 - بيمارىهاى علاج ناپذير بر مبناى قواعد پزشكى 2 - انتقال دادن نطفه مرد به رحم زن 3 - عمل قاضى به علم خود در قضاء 4 - ماهيّت طنز در فرهنگ دينى\r\n","description":"","footnote":"","page_name":" 293 ","page_number":293},
  {"content":"\r\n","description":"","footnote":"","page_name":" 294 ","page_number":294},
  {"content":"\r\n\r\nبيمارىهاى علاج ناپذير بر مبناى قواعد پزشكى\r\nلطفا پاسخ استفتاءات ذيل را با دلايل اجمالى آن بيان فرماييد .\r\nسؤال 1 - آيا بايد ابتلاء به بيمارى مهلك و طول عمر احتمالى را به بيمار مواجه با مرگ گفت يا نه ؟\r\nپاسخ -\r\nبسم الله الرّحمن الرّحيم\r\nاز ديدگاه فقهى هر عمل و سخنى كه موجب وارد كردن اختلال در زندگى بيمار به وسيله اضطراب و دلهره باشد و حتى در صورتى كه ايجاد نگرانى شديد در بارهء زندگى از نظر كميت و كيفيّت آن نمايد ، حرام و مشمول ممنوعيت قاعده لا ضرر و لا ضرار و حرمت ايذاء نفس محترمه مىباشد كه چه بسا منجر به مرگ زود رس بوده باشد . ( 1 )\r\n\r\n","description":"","footnote":"\r\n( 1 ) پاسخهايى كه به سؤالات فوق داده مىشود ، با در نظر گرفتن ارزش بسيار با اهميّت حيات از ديدگاه اسلام و مسلمين است كه تا آنجا كه ممكن است نبايد كمترين اضطراب و پريشانى به جان آدمى راه داد . همچنين با توجه به اصالت و اهميّت حيات و فلسفه آن است كه خبر مرگ يك فرد از نظر اهميّت بسيار تأسف آور و اضطراب انگيز مىباشد و نمىتواند خبر مرگ يك يا چند فرد را در جوامع اسلامى با خبر مرگ در بعضى از نقاط مغرب زمين كه پوچى زندگى ، آن را از اهميّت انداخته و با ريخته شدن يك ليوان آب به زمين فرقى ندارد ، مقايسه نمود .\r\n","page_name":" 295 ","page_number":295},
  {"content":"\r\nسؤال 2 - آيا تمايل يا عدم تمايل نسبى بيمار به دانستن وضعيتش و يا عقيده خانواده او در اين رابطه تأثيرى در موضوع دارد ؟ ( بعضى از بيماران نسبت به دانستن پيش آگهى و نتيجه نهايى بيماريشان مصرّند و بعضى اصرار به آن ندارند . )\r\nپاسخ -\r\nتمايل نسبى بيمار به دانستن وضعيت خطرناك ، در صورتى كه پس از حصول اطلاع از وضعيت مزبور ، موجب اختلال زندگى و حتى موجب نگرانى و اضطراب شديد بوده باشد ، باز از نظر شرعى جايز نيست ، زيرا ممكن است تمايل بيمار به دانستن وضعيت خطرناك اگر چه اصرار هم داشته باشد معلول حساسيت در بارهء وضع موجود زندگى خود بوده باشد ، نه اين كه پس از فهميدن خطر بتواند آن را تحمل نمايد ، يعنى ممكن است با وجود تمايل به فهم وضعيت پيش آمده « خطرناك » نتواند آن را تحمل نمايد . به همين جهت در صورت عدم تمايل نسبى بيمار به دانستن وضعيت مفروض ، حرمت خبر دادن شديدتر مىباشد .\r\nسؤال 3 - آيا سن بيمار تأثيرى در موضوع دارد ( مثلا زير سن تكليف يا بالاى آن ) و جوان يا پير بودن بيمار ؟\r\nپاسخ -\r\nبدان جهت كه ملاك حرمت خبر دادن خطرناك بودن وضعيت بيمار ، وارد كردن اختلال در زندگى بيمار و حتى به وجود آمدن اضطراب ناگوار در بارهء استمرار زندگى از نظر كميت يا كيفيت است ، لذا اختلاف سن در اين حكم فرقى ندارد .\r\nسؤال 4 - آيا مدت طول عمر احتمالى ( مثلا زير 6 ماه ، 3 تا 5 سال ، 10 سال يا بيشتر ) در موضوع مؤثر است ؟\r\nپاسخ -\r\nبديهى است كه هر اندازه طول عمر احتمالى كمتر باشد ، وحشت و اضطراب بيمار شديدتر مىگردد ، در نتيجه حرمت خبر دادن به\r\n","description":"","footnote":"","page_name":" 296 ","page_number":296},
  {"content":"\r\nخطرناك بودن بيمارى ، قطعىتر مىباشد و هر اندازه طول عمر احتمالى بيشتر باشد ، وحشت و بيم از خطر بيمارى كاهش پيدا مىكند ، تا جايى كه ممكن است بيمار به جهت احساس طول نسبى عمر ، خطر را جدى تلقى نكند و مرگ را خيلى دور ببيند ، مخصوصا اگر درد بيمارى قابل تحمل باشد ، چنان كه كهنسالان به طور معمولى اطمينان دارند كه تدريجا به مرگ نزديك مىشوند .\r\nولى اين اطمينان به جهت علاقه به حيات يا « صيانت ذات » بيش از چند لحظه در ذهن خود آگاه كهنسالان دوام نمىآورد ، مخصوصا در آن موارد كه داراى شغل دل خواه بوده باشند .\r\nمثلا 75 ساله‌ها مىدانند كه به طور طبيعى سن اكثريت مردم از 95 سال تجاوز نمىكند ، لذا در حالات آگاهى احساس مىكنند 15 سال حد اكثر از عمرشان باقى مانده است ولى به سرعت ، غفلت و فراموشى ذهن خود آگاه آنان را فرا مىگيرد . البته توجه به اين كه بيمارى فعلى به زندگى آنان پايان خواهد داد ، موجب اضطراب مىگردد ، لذا در اين مورد هم خبر دادن حرام است .\r\nسؤال 5 - اگر پزشك شك كند يا تشخيص دهد كه گفتن مسأله به بيمار باعث مىشود كه او درمان دارويى يا جراحى را نپذيرد ، چه فرقى در موضوع پيدا مىشود ( با اين فرض كه درمان دارويى يا جراحى در بهبود وضعيت بيمار و افزايش طول عمر او مؤثر باشد . )\r\nپاسخ -\r\nمنظور از جمله « اگر پزشك شك كند . . » اين است كه « اگر پزشك احتمال دهد . . » بنا بر اين ، صورت مسأله چنين مىشود : « اگر پزشك احتمال بدهد يا تشخيص قطعى بدهد . . » اگر توضيح و توجيه پزشك در بارهء نياز بيمار به درمان دارويى يا جراحى به طورى باشد كه بيمار را به اضطراب شديد نيندازد ، بلكه او را اميدوار كند ، گفتن طرق معالجه اشكالى ندارد . مثلا\r\n","description":"","footnote":"","page_name":" 297 ","page_number":297},
  {"content":"\r\nبگويد : هيچ فردى از مدت حقيقى زندگى انسانها اطلاع كامل ندارد ، يا مسأله دعا و عنايات خداوندى را كه در بارهء بهبودى بيماران به طور فراوان مؤثر مىباشد ، به بيمار و خويشاوندان وى تذكر بدهد به طورى كه بيمار احساس آرامش نموده و درمان دارويى يا عمل جراحى را به پذيرد ، در اين صورت اشكالى به نظر نمىرسد . و اگر وضع روانى بيمار به طورى باشد كه هيچ توضيح و توجيهى را براى جلوگيرى از اضطراب و نگرانى شديد نپذيرد ، در اين صورت پزشك مىتواند واقعيت را در ميان بگذارد و با ايجاد اميدوارى در بيمارى به جراحى يا درمان دارويى اقدام كند ، مگر اين كه اضطراب و نگرانى در حدى باشد كه پزشك احتمال خطر جدى براى بيمار بدهد .\r\nسؤال 6 - اگر پزشك شك كند يا تشخيص دهد كه با گفتن مسأله ، وضعيت جسمى بيمار بدتر شده و طول عمر احتمالى او كاهش مىيابد . چه فرقى در موضوع پيدا مىشود ؟\r\nسؤال 7 - اگر پزشك شك كند يا تشخيص دهد كه با گفتن مسأله به بيمار مشكلات بسيار شديد روحى براى او ايجاد مىشود چه فرقى در موضوع پيدا مىشود ؟\r\nپاسخ -\r\nهمان گونه كه در پاسخ مسايل قبلى گفته شد ، پاسخ هر دو سؤال روشن مىشود و آن اين است كه با فرض مبتلا شدن بيمار به مشكلات بسيار شديد روحى و بدتر شدن وضعيت جسمى بيمار نبايد مسأله خطر را به بيمار اطلاع داد .\r\nسؤال 8 - نظر اسلام در رابطه با دروغ گويى مصلحتى و توريه ( 1 ) به بيمار و حق او در رابطه با دانستن حقيقت بيمارى چيست ؟\r\n\r\n","description":"","footnote":"\r\n( 1 ) مطلبى كه ظاهرش دروغ نيست ولى خلاف منظور اصلى است .\r\n","page_name":" 298 ","page_number":298},
  {"content":"\r\nپاسخ -\r\nاين كه سعدى گفته است : « دروغ مصلحت آميز به ز راست فتنه انگيز است » از ديدگاه فقهى مورد بحث و تأمل است . زيرا غالبا مردم در تشخيص مصلحت ، درك و دريافت شخصى خود را منظور مىدارند . لذا به احتمال قوى منظور سعدى اين بوده است كه : دروغى كه فتنه و فساد را از بين مىبرد بهتر از راست فتنه انگيز است ، بلكه در چنين صورت دروغ واجب است ، زيرا صلاح و خيرى كه در صدق است به طور مقتضى است ، نه علت تامّه ، مانند عدالت كه صد در صد صلاح و خير است و همچنين فساد و شرّى كه در دروغ وجود دارد به طور مقتضى است نه علت تامه مانند ظلم . به همين جهت است كه اگر گفتار صدق موجب فساد و فتنه و شرّ بوده باشد ، حرام است و اگر گفتار كذب موجب از بين رفتن فساد و فتنه و شرّ بوده باشد ، واجب است . مانند دروغ براى خاموش كردن آتش جنگ ظالمانه يا براى جلوگيرى از مرگ يك انسان .\r\nاما توريه ، بدان جهت كه توريه يك راه نجات از دروغ محض است ، اگر چه راست نيست ولى به همان مقدار كه موجب مىشود انسان مرتكب دروغ صريح نشود ، امرى است شايسته ، ولى هم دروغ و هم توريه كه موجب دفع شرّ و فساد شود ، مانند عمل جراحى به مقدار ضرورت تجويز مىشود .\r\nسؤال 9 - وصيت بيمار پس از مطلع شدن از مسأله چه احكامى دارد ؟\r\nپاسخ -\r\nهر اندازه كه بيمار احساس نزديك شدن به مرگ نمايد ، در صورتى كه ديونى به ذمّه دارد ، يا هر نوع حقى كه در گردن داشته باشد و بايد آن را ادا كند ، بايد وصيّت كند كه بعد از او آن حقوق و ديون ادا شود ، يا اگر مىخواهد مالى به كسى ببخشد يا مقدارى از\r\n","description":"","footnote":"","page_name":" 299 ","page_number":299},
  {"content":"\r\nمال او مثلا به مقدار ثلث در راه خيرات صرف شود و غير ذلك بايد وصيت نمايد .\r\nانسان در آن بيمارى كه منتهى به مرگ او مىشود ، هر گونه تصرفى كه بخواهد براى خود و خانواده و ديگر مواردى كه در دوران صحت و تندرستى مىتوانست مصرف نمايد جايز است ، و اما اگر وصيت كند كه مقدارى از مال او را در مواردى به مصرف برسانند ، اگر كمتر از ثلث باشد ، وصيت او نافذ است و اگر بيش از ثلث باشد ، احتياج به اجازه ورّاث دارد .\r\nسؤال 10 - اگر قرار باشد شما اين مسأله را به يك بيمار اطلاع دهيد ، يا مسأله به وسيله نوشته شما به او گفته شود ، چه نصايح و توصيه هايى براى او داريد ؟\r\nپاسخ -\r\nوضع روانى بيماران همانطور كه مىدانيد بسيار متفاوت است .\r\nمثلا بيمارانى كه داراى عقايد مذهبى و از حكمت خداوندى و از عرفان حقيقى برخوردارند ، با توجيه نمودن آنان به عنايات و الطاف و مراحم پروردگارى ، اطلاع دادن مسأله بدون تحريك اضطراب و آشفتگى روانى آسانتر است تا كسانى كه معتقد به مذهب و الطاف و مراحم الهى نمىباشند .\r\nاين گونه بيماران را مىتوان با آگاه ساختن به اين حقيقت كه قوانين و اصول پزشكى ما در برابر نيروهاى معجزه گونهء وجود انسانى بسيار محدود است ، و ما هر لحظه احتمال بروز بهبودى در بيمار را مىدهيم و با توجه دادن به آياتى مانند * ( يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ ) * « خداوند آن چه را كه بخواهد محو مىكند و آن چه را كه بخواهد اثبات مىكند و كتاب اصل در نزد اوست » .\r\nتسكين بخشيد . بيمارانى هستند كه رنج و درد آنان را به ستوه مىآورد ، در اين مورد بايد از محدوديت زمان درد و اين كه هر لحظه ممكن است بيماران از نيروهاى روانى براى تقليل رنج و\r\n","description":"","footnote":"","page_name":" 300 ","page_number":300},
  {"content":"\r\nدرد استفاده كنند بهره بردارى نمود ، چنان كه امروزه « معنى درمانى » به اين نتيجه رسيده است . و به هر حال ، اگر بنا شود كه من مسأله را اطلاع بدهم ، نهايت احتياط را مراعات مىكنم .\r\nسؤال 11 - توصيه و نصايح شما به خانواده چنين بيمارانى چيست ؟\r\nپاسخ -\r\nاگر وضع روانى افراد خانواده بيمار چنين است كه از شنيدن خبر خطرناك بودن بيمارى بيمار به اضطراب افتاده و يا امكان منتقل ساختن خبر مزبور به بيمار وجود داشته باشد ، باز بايد از ابراز خبر استنكاف و امتناع نمود . در صورتى كه بيم اضطراب و تشويش وجود نداشته باشد ، مىتوان با سفارش اكيد و برحذر داشتن از اطلاع يافتن بيمار و هر كسى كه در معرض اضطراب است ، موضوع را با دقّت در ميان گذاشت .\r\nاگر خانواده و ساير وابستگان بيمار ، معتقد به مذهب و حكمت الهى در دو پديده زندگى و مرگ باشند ، اگر چه آنان نيز توانايى فرار از اندوه را ندارند ، ولى مىتوانند با توجه به سفارشات مذهب و حكمت خداوندى از اندوه و نفوذ آن در جان و روان خود بكاهند . مخصوصا اگر بدانند كه ترس حقيقى از خود پديده مرگ منطقى نيست ، زيرا مرگ به مثابه يك پل قانونى براى عبور به زندگى حقيقى است كه همگان بايد از آن عبور كنند . آن چه كه موجب وحشت و هراس است ، عالم پس از مرگ است كه براى مردم معمولى ابهام انگيز است . مىتوان گفت : نمونه اى از علل وحشت از عالم پس از مرگ به قرار ذيل است :\r\n1 - كوتاه شدن دست از لذايذ ! اگر كسى بداند كه لذايذ دوران زندگى محدود و با خاموش شدن چراغ زندگى از بين خواهند رفت ، توقع لذايذ نامحدود در عمر محدود را از اول از مغز خود بيرون مىكند .\r\n","description":"","footnote":"","page_name":" 301 ","page_number":301},
  {"content":"\r\n2 - جهل به اين كه پس از مرگ چه پيش خواهد آمد ؟ آيا خوشى و راحتى پيش خواهد آمد ، يا رنج و درد ؟ بايد به اين ناآگاهان گوشزد كرد كه :\r\n\r\nمرگ هر يك اى پسر همرنگ اوست\r\nپيش دشمن ، دشمن و بر دوست ، دوست\r\nاى كه مىترسى ز مرگ اندر فرار\r\nآن ز خود ترسانه از وى هوشدار\r\nروى زشت توست نى رخسار مرگ\r\nجان تو هم چون درخت و مرگ برگ\r\nگر به خارى خسته اى خود كشته اى\r\nور حرير و قز ( 1 ) درى خود رشته اى\r\n\r\n3 - ترس از خود مرگ ! دردهاى عارض در حال احتضار ، پديده‌هاى بىنهايت نيستند .\r\n4 - نادانى در بارهء بقاى ابدى روح ، زيرا انسان اگر چه به طور ناآگاه هم باشد از عدم و فنا وحشت دارد . بقاء ابدى روح با نظر به دلايلى كه در موردش بحث مىشود قطعى است .\r\n5 - دل باختن به خود زندگى و جهل به اين كه اين زندگى ، دالان بسيار پر معنايى است براى حيات حقيقى كه جايش ابديت است . با دقت در اين علل و بقيه عوامل ترس از مرگ كه ابن سينا در رساله « فى دفع الغم من الموت » ، ( رساله اى است در دفع اندوه از مرگ ) آورده است ، ثابت مىشود كه همه عوامل ترس از مرگ يا مربوط به جهل ما است و يا مربوط به كوتاهى كردن در انجام تكاليف و ايفاى حقوقى كه ما در زندگى به عهده داريم .\r\n\r\nاين جهان هم چون درخت است اى كرام\r\nما بر او چون ميوه‌هاى نيم خام\r\nسخت گيرد خامها مر شاخ را\r\nزانكه در خامى نشايد كاخ را\r\nچون بپخت و گشت شيرين لب گزان\r\nسست گيرد شاخه‌ها را بعد از آن\r\nچون از آن اقبال شيرين شد دهان\r\nسست شد بر آدمى ملك جهان\r\n\r\nسؤال 12 - توصيه و نصايح شما به پزشكان و پرستارانى كه از اين بيماران ( لا علاج ) مراقبت مىكنند چيست ؟\r\n\r\n","description":"","footnote":"\r\n( 1 ) ابريشم\r\n","page_name":" 302 ","page_number":302},
  {"content":"\r\nپاسخ -\r\nبديهى است كه شايسته ترين بيماران به محبت و شفقت كسانى هستند كه به بيماريهاى خطرناك مبتلا هستند . تقويت روحى اين بيماران از بزرگترين عبادات است . رواياتى كه در تخفيف آلام و بر طرف كردن نوميدىها از مردم مبتلا وارد شده است ، با اشكال مختلف بسيار فراوان است .\r\nآقايان پزشكان ارجمند بهتر از همه مىدانند كه پديده حيات و جان آدمى مخصوصا در حالات اضطرار ، فوق العاده نياز به مراعات و دقت دارد ، تكليف در مقابل اين نياز با توجه به اين كه حيات و جان آدمى جلوه گاه مستقيم حكمت و مشيّت خداوندى مىباشد روشن است .\r\nسؤال 13 - توصيه و نصايح شما به والدين كودكى كه مبتلا به بيمارى مهلك شده است ، چيست ؟\r\nپاسخ -\r\nتوجه شديد والدين به راهنمايىهاى پزشكان محترم و اعتقاد به حكمت اعلاى خداوندى در جريان قانون زندگى و مرگ ، جلوگيرى از اضطراب و تشويشهاى افراطى مخصوصا در مواردى كه كودك هشيار باشد و رفتارهاى غير عادى والدين و ابراز عواطف غير معمولى ، در كودك بازتابهاى ناگوار ايجاد نمايد .\r\n","description":"","footnote":"","page_name":" 303 ","page_number":303},
  {"content":"\r\n","description":"","footnote":"","page_name":" 304 ","page_number":304},
  {"content":"\r\n\r\nانتقال دادن نطفه مرد به رحم زن\r\nسؤال - از نظر علمى هر گاه مردى فوت نمايد تا مدت محدودى مىتوان نطفه او را به رحم زنى منتقل كرد و وى را بارور نمود ، لذا :\r\nالف - انتقال نطفه زوج پس از مرگ به رحم زوجه چه حكمى دارد ؟\r\nب - احكام مربوط به ولد را از نظر طهارت وارث بيان فرماييد ؟\r\nج - انتقال اين نطفه به رحم اجنبيه چه حكمى دارد ؟\r\nپاسخ -\r\nبسم الله الرّحمن الرّحيم مسلم است كه زوجه تا پايان عدّه وفات « چهار ماه و ده روز » تنزيلا ( كه در اصطلاح اصولى تنزيل را حاكم مىنامند ) در حكم زوجه متوفى مىباشد . اين حكم در روايات وارده به طور متعدد آمده است كه عده وفات از موقعى شروع مىشود كه خبر فوت زوج را دريافت نمايد ، نه آغاز زمان واقعى فوت . روايات در اين باب همانطور كه اشاره شده متعدد است به طورى كه مىتوان گفت : اين روايات در حد مستفيضه مىباشد . از آن جمله :\r\nمحمّد بن يعقوب بإسناده عن محمّد بن مسلم عن أحدهما عليهما السّلام فى الرّجل يموت و تحته امرأته و هو غائب قال تعتدّ من يوم يبلغها وفاته ( 1 )\r\n\r\n","description":"","footnote":"\r\n( 1 ) وسايل الشيعه ، كتاب الطلاق ، باب 27 ، حديث شماره 28450\r\n","page_name":" 305 ","page_number":305},
  {"content":"\r\nاين كه زن تا پايان عده وفات در حكم زوجه متوفى مىباشد ، دلايل متعدد دارد .\r\nمثل جواب امام صادق عليه السّلام به عبد الله بن سليمان ، كه جايز است زن عده وفات را در خانه زوج خود كه وفات يافته است بگيرد .\r\nعبارت روايت چنين است :\r\nأن شاءت أن تعتدّ فى بيت زوجها اعتدّت و أن شاءت اعتدّت فى بيت أهلها و لا تكتحل ( 1 ) 1 - اگر بيّنهء معتبر ( دو شاهد عادل ) قائم شد بر اين كه شوهر زنى از دنيا رفته است و آن زن عده وفات نگه داشت ، چنانچه زوج برگشت آيا آن زن زوجه اوست يا نه ؟ احدى از فقها نگفته است كه براى به وجود آمدن علقه ازدواج به عقد جديد نيازمند مىباشد .\r\n2 - در روايتى آمده است كه حتى در پايان عده وفات و ازدواج مجدد زن اگر شوهر برگردد ، زن متعلق به زوج اولش مىباشد ، البته « براى استبراء رحم » عده نگه مىدارد و سپس به شوهر اولش برمىگردد . روايت چنين است :\r\nعن علىّ بن إبراهيم ، بإسناده عن أبى بصير و غيره عن أبى عبد الله عليه السّلام أنّه قال فى شاهدين شهدا على امرأة بأنّ زوجها طلَّقها أو مات عنها فتزوّجت ثمّ جاء زوجها ، قال يضربان الحدّ و يضمّنان الصّداق للزوج بما ضرّاه ثمّ تعتدّ و ترجع إلى زوجها الأوّل ( 2 ) ( از على بن ابراهيم با اسناد خود از ابو بصير و غيره او از امام صادق عليه السّلام در بارهء دو شاهد كه به زنى شهادت دادند شوهرش او را طلاق داده يا مرده است . زن با تكيه به شهادت دو شاهد ازدواج كرده ، سپس شوهرش آمد ؟ امام عليه السّلام فرمود : به آن دو شاهد حدّ جارى مىشود و مهريّه را براى شوهر دوّم ، ضامن مىشوند .\r\nزيرا آن دو شاهد ، آن مرد را به ضرر انداخته‌اند و زن بر مىگردد به\r\n\r\n","description":"","footnote":"\r\n( 1 ) وسايل الشيعه ، كتاب الطلاق ، باب 27 ، حديث شماره 28450\r\n( 2 ) همان مأخذ ، باب 37 ، حديث شماره 28495\r\n","page_name":" 306 ","page_number":306},
  {"content":"\r\nهمسر اوّل خود . ) بنا بر اين دلايل ، انتقال نطفه زوجى كه از دنيا رفته است ، به زوجه در طول عده وفات بىاشكال مىباشد .\r\nاما مسأله ارث بديهى است كه به مجرد فوت شخصى ، اموال او طبق قواعد باب ارث به وارث او منتقل مىگردد به غير از استثنائاتى كه در جاى خود مطرح شده است .\r\nنكته اى كه در مسأله وجوب حداد ( 1 ) براى زنى كه شوهرش از دنيا رفته است ، به عنوان حكمت حكم مىتوان مطرح نمود ، استحكام اصالت تشكل خانواده در اسلام است . زن با ترك آرايش در موقع از دنيا رفتن همسرش ، اصالت محبت و وفا در ميان دو ركن اساسى خانواده را اثبات مىكند و اين حالت حتى در فرزندان آن خانواده و ديگر خويشاوندان و همه آنان كه از فوت شوهر زن اطلاع پيدا كرده‌اند تأثير ارزشى براى اصالت ارتباطات خانوادگى به وجود مىآورد .\r\n\r\nاما اين كه انتقال اين نطفه به رحم اجنبيّه چه حكمى دارد ؟\r\nبه نظر مىرسد مفاسدى بر اين امر مترتّب مىشود كه جواز آن را مورد تأمل و اشكال قرار مىدهد .\r\n1 - نخستين مفسده اى كه به جواز انتقال نطفه مرد اجنبى كه از دنيا رفته است ، به رحم يك زن ، مترتّب مىگردد تزلزل بنياد خانواده است كه اصيلترين هستهء تشكل جامعه مىباشد .\r\n2 - قبح و استهجان بازى با ارحام است كه نخستين منزلگه ورود آدمى به اين دنيا است .\r\n3 - تأثيرات منفى شديد روانى بر فرزندى است كه از چنين نطفه اى متولد مىشود .\r\nاين گونه احساس حقارتها كه ناشى از عدم اصالت هستى آدمى در مجراى جهان خلقت است چه بسا تا آخر عمر دست از گريبان شخص برندارد .\r\n4 - با نظر به مجموع ابواب فقه كه اهميّت فوق العاده عرض و ارحام زنان را با اشكال\r\n\r\n","description":"","footnote":"\r\n( 1 ) حداد يعنى ترك آرايشهاى زنانه و ارائه وفاء به سبب فراق شوهر\r\n","page_name":" 307 ","page_number":307},
  {"content":"\r\nمختلف مطرح مىنمايد ، مىتوان ممنوعيت انتقال نطفه مرد اجنبى را كه مرده است به رحم زن ، از همين ابواب استشمام نمود . مانند عدم جواز معاطات در نكاح و حرمت سقط جنين ، به يك اعتبار بسيار مهم ، با توجه به دلايل فوق مىتوان گفت : اقوى حرمت انتقال نطفه مرد اجنبى كه از دنيا رفته است به رحم زن اجنبيه مىباشد . و الله العالم .\r\nدر صورتى كه چنين عملى انجام بگيرد ، فرزند حاصل از نطفه متعلق به مرد صاحب نطفه مىباشد . اين حكم مستند بر قاعده معتبرى است كه از روايات باب مساحقه استفاده شده است . متن قاعده چنين است كه : « يلحق الولد به صاحب النّطفة » ( فرزند از آن صاحب نطفه است . ) كه روايات باب ( 3 ) از باب حكم « ما لو جامع الرّجل امرأته فساحقت بكرا فحملت » :\r\nمطرح نموده است .\r\nمحمّد بن يعقوب بإسناده عن عمرو بن عثمان عن أبى عبد الله عليه السّلام أتى أمير المؤمنين عليه السّلام قوم يستفتونه فلم يصيبوه فقال لهم الحسن عليه السّلام : هاتوا فتياكم فإن أصبت فمن الله و من أمير المؤمنين عليه السّلام و أن أخطأت فإنّ أمير المؤمنين عليه السّلام وراءكم .\r\nفقالوا : امرأة جامعها زوجها فقامت بحرارة المجامعة فساحقت جارية بكرا فألقت عليها النّطفة فحملت ؟ فقال عليه السّلام : فى العاجل تؤخذ هذه المرأة بصداق البكر و لأنّ الولد لا يخرج حتّى يذهب بالعذرة و ينتظر بها حتّى تلد و يقام عليها الحدّ و يلحق الولد به صاحب النّطفة و ترجم المرأة ذات الزّوج . فانصرفوا فأتوا أمير المؤمنين عليه السّلام ، فقالوا قلنا للحسن و قال لنا الحسن فقال : و الله لو أنّ أبا الحسن لقيتم ما كان عنده إلَّا ما قال الحسن ( 1 ) ( محمد بن يعقوب با اسنادش از عمرو بن عثمان از ابو عبد الله « امام صادق عليه السّلام » چنين نقل كرده است : « جمعى براى استفتاء به\r\n\r\n","description":"","footnote":"\r\n( 1 ) وسايل الشيعه ، ج 28 ، باب 3 ، ابواب السحق و القيادة ، حديث 3\r\n","page_name":" 308 ","page_number":308},
  {"content":"\r\nخدمت امير المؤمنين عليه السّلام رسيدند و آن حضرت را نيافتند .\r\nامام حسن عليه السّلام به آنان فرمود : استفتاءتان را بياوريد اگر پاسخ صحيحى دادم از خدا و امير المؤمنين عليه السّلام است و اگر خطاء كردم مىتوانيد به امير المؤمنين عليه السّلام مراجعه نماييد . آنان گفتند : شوهر زنى با زنش همخوابگى كرده است ، زن با حرارت همخوابگى برخاسته و با دخترى بكر مساحقه نموده و نطفه مرد را به رحم آن دختر انداخته است و آن دختر حامله شده است ؟ آن حضرت فرمود : صداق دختر بكر از آن زن فورا گرفته مىشود ، زيرا كودك از رحم بيرون نمىآيد مگر اين كه بكارت از بين برود و به آن دختر مهلت داده مىشود تا بزايد و حدّ بر او جارى مىشود و فرزند به صاحب نطفه ملحق مىگردد و زن شوهر دار سنگسار مىشود .\r\nآن گروه پس از شنيدن پاسخ استفتاء برگشتند و خدمت امير المؤمنين عليه السّلام رسيده و عرض كردند : با حسن عليه السّلام سؤال را مطرح كرديم ، چنين پاسخ داد . امير المؤمنين عليه السّلام فرمود : سوگند به خدا اگر ابو الحسن « على عليه السّلام » را ملاقات مىكرديد ، پاسخى جز همان كه حسن عليه السّلام گفته است ، نداشت . )\r\n","description":"","footnote":"","page_name":" 309 ","page_number":309},
  {"content":"\r\n","description":"","footnote":"","page_name":" 310 ","page_number":310},
  {"content":"\r\n\r\nعمل قاضى به علم خود در قضاء\r\nسؤال 1 - آيا علم قاضى ملحق به اقرار است ، يا بيّنه يا طريق سومى است ؟\r\nپاسخ -\r\nبسم الله الرّحمن الرّحيم ، علم قاضى ملحق به اقرار نيست زيرا :\r\nأولا - ماهيت اين دو امر با يكديگر متفاوت است ، زيرا اقرار از مقوله سخن يا هر چيز ديگرى است ، مانند اشاره كه دلالت آن بر واقعيت قطعى نيست و همواره احتمال خلاف در آن وجود دارد ، در صورتى كه علم قاضى عبارت است از انكشاف واقع كه احتمال خلاف در آن براى شخص قاضى وجود ندارد .\r\nثانيا - انكشاف واقع در علم قاضى مستند به خود علم است كه ذاتا ارائه دهنده واقع است ، در صورتى كه حجيت اقرار ، مبتنى به يك قاعده عقلى است كه انسان عاقل هر گز به ضرر خود اقدام نمىكند و چون اين قاعده از قواعد ضرورى نيست ( زيرا احتمال مىرود كه اقرار به ضرر خود ، معلول اغراض خاصى باشد نه بيان واقعيت ) به همين جهت است كه حجيت قاعده مزبور با بناى عقلاء بر عمل مطابق اقرار تتميم مىگردد .\r\nاما اين كه علم قاضى ملحق به بيّنه نيست ، زيرا كاشفيت علم قاضى در بارهء واقعيت براى او قابل مقايسه با كاشفيت بيّنه نمىباشد ، چون بديهى است كه قاضى با علمى كه براى او حاصل شده است ، واقعيت را به طور مستقيم درك و شهود مىكند و هيچ نيازى براى ارتباط علمى او با واقع به تتميم كشف از طرف شارع مقدس وجود ندارد ، در\r\n","description":"","footnote":"","page_name":" 311 ","page_number":311},
  {"content":"\r\nصورتى كه بيّنه مانند ديگر امارات بدان جهت كه واقع را با كشف علمى ارائه نمىدهد ، لذا حجيّت آن محتاج به تتميم كشف و حجيت دارد . البته براى اثبات حجيت قاضى براى ديگران نيازمند دليل غير از حجيت آن براى خود قاضى مىباشيم ، زيرا خود قاضى با علم به واقع ، اگر به علم ترتيب اثر به واقعى كه آن را دريافته است غير مجاز باشد در تناقضى غير قابل حل قرار خواهد گرفت ، در صورتى كه ملزم ساختن مردم ديگر به غير طرق مقدّره ( علم قاضى ) مانند بيّنه احتياج به دليل دارد .\r\nاينك مىپردازيم به بيان ادلَّه اثبات حجيّت علم قاضى براى ديگران . دلايلى چند براى حجيّت علم قاضى آورده شده است كه عمده آنها به قرار زير است :\r\n1 - اجماع است كه شيخ طوسى در خلاف و سيد مرتضى در انتصار و ابن ادريس در سراير آن را ادعا كرده‌اند . بدان جهت كه احتمال استناد اجماع به مدارك موجود يا محتمل ( چنان كه به آنها اشاره خواهيم كرد ) قوى است ، لذا نمىتواند حجيت داشته باشد .\r\n2 - استناد به آيات كريمه و احاديث شريفه اى مانند :\r\n* ( الزَّانِيَةُ وَالزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ ) * ( 1 ) ( زنى را كه زنا كرده و مردى را كه زنا كرده است به هر يك از آن دو صد تازيانه بزنيد . ) و يا :\r\n* ( وَالسَّارِقُ وَالسَّارِقَةُ فَاقْطَعُوا أَيْدِيَهُما ) * ( 2 ) * ( ) * ( دست مردى را كه سرقت كرده و زنى را كه سرقت كرده است ببريد . ) مسلم است كه قضايايى كه حكمى را براى موضوعى بيان مىكنند ، ذات خود آن موضوع در قضيه اخذ مىشود نه موضوع به قيد علم يا چيز ديگر و همين است معناى قضاياى حقيقيّه كه گفته مىشود : حكم آنها متعلق به موضوع به نحو مقدر الوجود است خواه وجود آن موضوع بالفعل باشد يا بالقوه و علم حاصل براى قاضى طريق محض\r\n\r\n","description":"","footnote":"\r\n( 1 ) سوره نور ، آيه 2\r\n( 2 ) سوره مائده ، آيه 38\r\n","page_name":" 312 ","page_number":312},
  {"content":"\r\nبراى احراز همان موضوع است كه ذاتا و بدون هيچ قيدى در متن دليل اخذ شده است .\r\nبنا بر اين وقتى كه قاضى علم به موضوعى پيدا مىكند ، در حقيقت مانند اين است كه آن موضوع را با كمال تعين مىبيند ، لذا نمىتواند به بيّنه ( بنا بر حجيت بيّنه بر مبناى كاشفيّت ) و همچنين به علم ديگران از هر طريق كه باشد عمل نمايد .\r\n3 - از طرف ديگر حجيت فتواى مفتى با شرايط مقرّره در باب تقليد كه مسلما فوق حكم قاضى در حدود و تعزيرات و دفع خصومات و حل و فصل مرافعات مىباشد ، مىتواند حجيت حكم قاضى را مستندا به علم او اثبات كند . نهايت امر همان شرايط خاصه كه براى افتاء در فقه آمده است ، در بارهء قاضى نيز منظور گردد . شرايط افتاء در حديث معروف :\r\nو أمّا من الفقهاء من كان حافظا لدينه صائنا لنفسه مخالفا لهواه و مطيعا لأمر مولاه فللعوام أن يقلَّدوه يعنى قاضى نيز اگر حائز درجه اجتهاد و حافظ دين خود و خويشتندار و مخالف هوا و مطيع امر مولايش بوده باشد ، علم او كمتر از حجيت علم فقيه نمىباشد ، مخصوصا با نظر به خطاب امير المؤمنين عليه السّلام به شريح قاضى كه فرمود :\r\nيا شريح قد جلست مجلسا لا يجلس فيه إلَّا نبىّ أو وصىّ نبىّ أو شقى ( اى شريح در جايگاهى نشسته اى كه نمىنشيند در آن مگر پيامبرى يا وصىّ پيامبرى يا يك فرد شقىّ ) با نظر به اين شرايط است كه مىگوييم : منابع و مآخذ علم قاضى از آن اعتبار بايد برخوردار باشد كه اگر براى فقيه يا خود همان قاضى كه جنبه فقاهت نيز داشته باشد ، مطرح شود مطابق آن منابع بتواند فتوى بدهد . و اما حديث معروف « إنّما أقضي بينكم بالبيّنات و الأيمان » اگر چه با نظر به كلمه « انّما » قضاوت را به بيّنه‌ها و سوگندها منحصر مىنمايد ، ولى بايد گفت : اين حصر براى جلوگيرى قاضى از حكم به وسيله ذوقيات بىاساس و قطعهاى حاصل از حدسهاى بىپايه و تشخيصات غير مستند به اصول و قوانين مربوط و غير ذلك مىباشد .\r\nبنا بر اين شرايطى كه براى قاضى در نظر گرفتيم ، لازم است كه مديريت مقامات\r\n","description":"","footnote":"","page_name":" 313 ","page_number":313},
  {"content":"\r\nقضايى از نصب اشخاصى كه فاقد شرايط مزبورند ، جدا خوددارى كنند و اشخاصى ( ؟ ؟ ؟ )\r\nداراى مقامى از فقه حوزوى و علم حقوق دانشگاهى بوده باشند ولى به درجه اجتهاد نرسيده و يا از صفات « خويشتندارى از آلودگىها » نگهدارى دين « مخالفت با هوا » و « اطاعت از امر مولا » بىبهره باشند به امر قضاوت نصب ننمايند . البته با برخوردارى از مقدارى فقه حوزه و علم حقوق دانشگاهى با اطمينان از عدالت يا حد اقل از وثوق آنان براى تحقيق و مشاوره و كارشناسىهاى حوادث و امور تطبيقى مىتوان از آنان استفاده نمود .\r\n4 - از عمده دلايل قائلين به حجيّت علم قاضى رواياتى است كه در وسايل كتاب قضاء و شهادات در دو باب آمده است :\r\nالف ) باب : « عدم جواز القضاء و الافتاء به غير علم به ورود الحكم عن المعصومين عليهم السّلام » .\r\nب ) باب : « ان للقاضي ان يحكم بعلمه من غير بينة » .\r\nعمده روايات باب يكم از جهت مفهوم آنها قابل توجه است :\r\nيك - محمد بن يعقوب با اسناد خود از ابو عبيده نقل مىكند كه حضرت امام محمد باقر عليه السّلام فرمودند :\r\nمن أفتى النّاس به غير علم و لا هدى من الله لعنه ملائكة الرّحمة و ملائكة العذاب و لحقه وزر من عمل بفتياه ( 1 ) دو - محمد بن يعقوب . . از امام صادق عليه السّلام :\r\nأنهاك ان تدين الله بالباطل و تفتى الناس بما لا تعلم ( 2 ) در همين باب چند روايت ديگر نقل شده است كه مفهوم آنها جواز عمل قاضى به علم خويش است . ممكن است گفته شود : مقصود از علم در اين روايات با نظر به « انما اقضى بينكم بالبينات و الايمان » علم خاص از طرق و امارات شرعيه اى است كه حجيت آنها از جانب شارع مقدس اثبات شده است . پاسخ اين اعتراض با توجه به قاعده عدم تقييد مثبتين به وسيله يكديگر مانند : « اعتق رقبة ، و اعتق رقبة مؤمنة » - حجيت علم قاضى را از غير راه امارات شرعيه معينه منتفى نمىسازد و اما مفهوم حصر\r\n\r\n","description":"","footnote":"\r\n( 1 ) وسايل الشيعه ، شيخ حرّ عاملى ، كتاب القضاء و الشهادات ، باب 4\r\n( 2 ) وسايل الشيعه ، شيخ حرّ عاملى ، كتاب القضاء و الشهادات ، باب 4\r\n","page_name":" 314 ","page_number":314},
  {"content":"\r\nمستفاد از كلمه « انما » همان گونه كه در اوايل مبحث مطرح شده ، حصر در مقابل ذوقيات و طرق غير عقلايى و قياس و استحسان است . حاصل اين كه همان گونه كه قاضى در عمل قضا به بيّنه و يمين و اقرار مىتواند استناد نمايد ، به علم خود نيز مىتواند استناد كند .\r\nاما روايات « باب ان للقاضي ان يحكم بعلمه من غير بينة » .\r\nاز آن جمله است قول : محمد بن على بن الحسين عليه السّلام با اسناد خود در قضاياى امير المؤمنين عليه السّلام : يك اعرابى به نزد رسول خدا صلَّى الله عليه و آله آمد و قيمت شترى را كه به آن حضرت فروخته بود و معادل 70 درهم بود ، ادعا كرد . آن حضرت فرمود : من قيمت شتر تو را پرداخت كرده‌ام . اعرابى گفت مردى را بين من و تو قرار بده كه در باره ما حكم كند .\r\nدر آن موقع مردى از قريش آمد ، حضرت به آن قريشى فرمود : ميان ما حكم كن . آن مرد به اعرابى گفت : چه ادعايى به رسول خدا دارى ؟ اعرابى گفت : 70 درهم ، قيمت شترى كه به او فروخته‌ام .\r\nآن مرد قريشى گفت : يا رسول الله صلَّى الله عليه و آله چه مىفرمايى ؟ آن حضرت فرمود : من قيمت شتر او را پرداخته‌ام . اعرابى گفت : قيمت شتر مرا نپرداخته است .\r\nآن مرد به پيامبر اكرم صلَّى الله عليه و آله عرض كرد : آيا بيّنه اى داريد كه قيمت شتر او را پرداخته‌ايد ؟ آن حضرت فرمود : نه . آن مرد به اعرابى گفت : آيا سوگند مىخورى كه حق خود را از رسول خدا استيفاء نكرده اى ؟ اعرابى گفت : آرى سوگند مىخورم .\r\nپيامبر اكرم صلَّى الله عليه و آله فرمود : من با اين مرد در نزد كسى محاكمه مىكنم كه ميان ما حكم خدايى نمايد . آن حضرت به همراه اعرابى نزد على بن ابى طالب عليه السّلام آمد . على عليه السّلام عرض كرد : يا رسول الله براى شما چه پيش آمده است ؟ آن حضرت فرمود :\r\nيا على ، حكم كن . على عليه السّلام فرمود : اى اعرابى چه ادعايى به رسول الله دارى ؟ اعرابى گفت : 70 درهم از او مىخواهم كه قيمت شترى است كه به او فروخته‌ام . على عليه السّلام عرض كرد :\r\nيا رسول الله در بارهء ادعاى اعرابى چه مىفرماييد ؟\r\nآن حضرت فرمود : من قيمت شتر او را پرداخته‌ام . على عليه السّلام فرمود : اعرابى ، تصديق كن رسول خدا را در بارهء آن چه فرمود . اعرابى گفت نه ، او از باب قيمت شتر من چيزى به\r\n","description":"","footnote":"","page_name":" 315 ","page_number":315},
  {"content":"\r\nمن نداده است .\r\nعلى عليه السّلام شمشير كشيده و گردن آن اعرابى را زد . رسول خدا صلَّى الله عليه و آله فرمود : يا على چرا اين كار را كردى ؟ على عليه السّلام عرض كرد : اى رسول خدا ما تو را به همه اوامر و نواهى خدا و به مسايل بهشت و دوزخ و پاداش و مجازات ، با وحى خداوندى تصديق كرده‌ايم ، آيا امكان دارد كه شما را در بارهء قيمت شتر اعرابى تصديق نكنيم ! من او را كشتم براى اين كه وقتى گفتم شما را تصديق كند شما را تكذيب نمود و گفت : از قيمت شتر چيزى به من نداده است ! ! پيامبر فرمود : يا على ، حق را به جاى آوردى ولى پس از اين چنين كارى را تكرار مكن . سپس پيامبر به مرد قريشى كه بدنبال آن حضرت آمده بود رو كرده فرمود : حكم خدا در بارهء اعرابى همين بود نه آن چه كه تو حكم كردى . ( 1 ) مضمون اين قضيه در دو روايت ديگر در همين باب آمده است .\r\nبه نظر مىرسد حكم امير المؤمنين عليه السّلام بر طبق ادعاى رسول خدا صلَّى الله عليه و آله بر مبناى علم آن حضرت به واقع بود ، يعنى علم داشت به اين كه پيامبر اكرم صلَّى الله عليه و آله به جهت عصمت محال است ادعايى خلاف واقع فرمايد و كارى كه على عليه السّلام انجام داد در حقيقت هم اثبات كرد كه رسول خدا صلَّى الله عليه و آله قيمت شتر ناقه را ادا فرموده است و هم مجازات كفر اعرابى را اجرا فرمود . همين استدلال در روايت شماره 3 در همين باب در بارهء شهادت خزيمة بن ثابت نيز قابل تطبيق است . يعنى خزيمه با استفاده به علم خود در بارهء عصمت و صادق مطلق بودن آن حضرت بود كه ادعاى خريدارى اسب از اعرابى را فرموده بود .\r\nهمان گونه كه بيان گرديد چنانچه قاضى داراى شرايط وارده در دلايل فقهى باشد خصوصا در ابعاد علم ( اجتهاد ) و عدالت در حد اعلاى آن ، به لحاظ اين كه سرنوشت اعراض و نواميس مردم در تشخيص و تحقيق اوست ، علم چنين قاضى حجيت داشته و مىتواند بر مبناى آن حكم صادر نمايد . حال سؤال اين است كه مسأله عفو در صورت علم چگونه خواهد بود ؟\r\n\r\n","description":"","footnote":"\r\n( 1 ) وسايل الشيعه ، باب 18 ، « ان للقاضي ان يحكم بعلمه من غير بينة »\r\n","page_name":" 316 ","page_number":316},
  {"content":"\r\nمىدانيم از جمله مواردى كه يك قاضى مىتواند از جرم مجرمى گذشت كرده و عفو نمايد ، جرمى است كه به توسط اقرار شخص مجرم در نزد قاضى ثابت شود و آنگاه توبه نمايد . شيخ طوسى قدس سرّه در اين باره مىفرمايند :\r\nفإن كان اقرّ على نفسه عند الامام ثمّ أظهر التّوبة كان للإمام الخيار فى العفو عنه أو إقامة الحدّ عليه حسب ما يراه من المصلحة فى ذلك ( 1 ) هر چند بعضى از احاديث دلالت بر اين دارند كه در اين مورد حاكم مطلقا مخيّر است بين اجراى حد و عفو ، خواه مجرم توبه نموده باشد و يا خير ، صدوق قدس سرّه مستند اين نظريه را چنين نقل مىكند :\r\nجاء رجل إلى أمير المؤمنين عليه السّلام فأقرّ بالسّرقه ، فقال له أمير المؤمنين عليه السّلام أ تقرأ شيئا من كتاب الله عزّ و جلّ ؟ قال : نعم ، سورة البقرة ، قال قد وهبت يدك لسورة البقرة ، فقال الاشعث أ تعطَّل حدّا من حدود الله تعالى ؟ فقال ما يدريك ما هذا ، إذا قامت البيّنة فليس للإمام أن يعفو و إذا أقرّ الرّجل على نفسه فذلك إلى الامام أن شاء عفا و أن شاء قطع ( 2 ) البته صاحب سرائر معتقد است كه امام در عفو و يا اجراى حد در موارد غير جلد ( تازيانه ) در باب زنا ، بين عفو و اجراى حد مختار است . .\r\nفأمّا إذا لم يجحد كان الامام بالخيار فى إقامة الحدّ عليه أو تخليته على ما يراه المصلحة فى الحال له . . ( 3 ) هر چند بعضى از معاصرين نيز قول به سقوط حد را بعد از توبه برگزيده‌اند ، لكن قول اول نظر مشهور علماى اماميه بوده و داراى دلايل مستند و مقبولى است كه نكته قابل\r\n\r\n","description":"","footnote":"\r\n( 1 ) النهايه ، شيخ طوسى به نقل از منابع الفقهية ، ج 23 ، ص 87\r\n( 2 ) من لا يحضره الفقيه ، ج 4 ، ص 62 ، حديث 5106\r\n( 3 ) السرائر - ابن ادريس حلى ، الينابيع الفقهية ، ج 23 ، ص 233\r\n","page_name":" 317 ","page_number":317},
  {"content":"\r\nتوجه در آن تشخيص مصلحت توسط قاضى است ، كه مثلا چنانچه توبه اين شخص حاكى از تحولى روحى و روانى بوده - هر چند نشانه و مقدمه اين تحول از خود اقرار معلوم شود - مشروط بر عدم ترتب مفاسد اجتماعى مىتواند او را مورد عفو و بخشش قرار دهد .\r\nو از جمله موارد ديگر عفو ، توبه شخص مجرم قبل از اقامه بيّنه در محكمه مىباشد ، كه صاحب جواهر قدس سرّه به نقل از كشف اللثام ادعاى اتفاق بر اين مطلب را كرده است . ( 1 ) لكن اين عفو به منزله اين نيست كه مجرم بخشيده شده حقوق الناس را تأديه نكند .\r\nبه نظر مىرسد كه شايد حكمت اين امر يعنى عدم پذيرش توبه بعد از اقامه بيّنه به وجود آمدن زمينه‌هاى گسترش جرم و گناه در جامعه و سقوط اعتبار بيّنه باشد كه موجب تزلزل حجيت آن مىگردد . ولى به هر حال دليل و حكمت هر چه باشد اين امر مورد اتفاق است كه در چنين صورتى توبه پذيرفته نمىباشد .\r\nبه نظر مىرسد با توجه به رواياتى كه اشعار بر اين دارد كه مستور نگه داشتن جرم و توبه مجرم بهتر از آن است كه آن امر توسط افراد آشكار شده و حد بر آن اقامه شود . ( 2 ) و همچنين مواظبت بر عدم پيدايش تجرى به گناه در جامعه خصوصا در مواردى كه فرد مجرم از روى عدم تجرى و درك صحيح از پيامدهاى گناه مرتكب آن شده است كه مىتوان اين امر را از روايات منقوله از قضاوتهاى امير المؤمنين عليه السّلام استظهار نمود ( 3 ) مىتوان چنين بيان كرد كه در صورت توبه مجرم ، در صورت علم قاضى ، مخير است طبق مصالح او را مورد عفو قرار دهد يا مجازات كند . البته در هر حال حقوق الناس بايد به نحو كامل استيفاء گردد . و الله العالم .\r\n\r\n","description":"","footnote":"\r\n( 1 ) جواهر الكلام ، ج 41 ، ص 308\r\n( 2 ) فروع كافى ، جلد 7 ، ص 2 / 250 ، حديثهاى 2 و 1\r\n( 3 ) من لا يحضره الفقيه ، باب نوادر الحدود ، ج 4 ، ص 75 ، حديث 5148\r\n","page_name":" 318 ","page_number":318},
  {"content":"\r\n\r\nماهيّت طنز در فرهنگ دينى ( 1 )\r\nسؤال - لطفا ماهيّت طنز را از ديدگاه فرهنگ عمومى و مخصوصا از ديدگاه فرهنگ دينى معرّفى فرماييد . همانطور كه مستحضريد تعاريف مختلفى براى طنز مطرح شده است . برخى برآنند كه طنز عبارت است از مطلق مزاح ، مطايبه ، شوخى همراه با هجو ، هزل . و بعضىها معتقدند : طنز ، معجونى مركَّب از نيش و نوش است كه نيش آن در واقع همان انتقاد و اعتراض به شخص يا وضعيت يا گروه مورد طنز است و نوش آن ، مزاح و قرار دادن سخن در قالبى شيرين است . و برخى گفته‌اند : طنز ، هر سخن تلخ و دشوارى است در قالب شيرين همراه با لطافت و ظرافت .\r\nحضرت عالى با توجه به اشراف و احاطه اى كه به مبانى و معارف اسلامى و مذاق شريعت داريد ، به عنوان يك فقيه و اسلام شناس ، طنز را در قلمرو فرهنگ دينى چگونه تعريف مىفرماييد ؟\r\nپاسخ -\r\nبسم الله الرّحمن الرّحيم از نظر فقه اسلامى ، يك حقيقت شرعى خاصى براى طنز وجود ندارد كه بر مبناى آن ، تعريف مخصوصى داشته باشد ، لذا بايد گفت : طنز هم مانند ديگر موضوعات كه براى تعلق حكم شرعى\r\n\r\n","description":"","footnote":"\r\n( 1 ) قابل ذكر است : تغييرات اندكى در متن اين مصاحبه از جهت سبك سؤال و جواب و تصحيح بعضى از جملات مانند :\r\nاضافه و توضيح وارد شده است كه با نظر به هدف اصلى از استفتاء و استدلالها ، ضرورى به نظر مىرسيد .\r\n","page_name":" 319 ","page_number":319},
  {"content":"\r\nبه آن ، از ديدگاه عرف تنقيح و توبيخ و تعريف مىشود . آن چه كه در بارهء مفهوم طنز از عرف استفاده مىشود ، عبارت از سخن يا عملى است كه داراى ظاهرى آراسته و خوشايند ، ولى مقصود از آن سخن ، توهين و تحقير تلخ براى مورد طنز مىباشد اعم از يك شخص يا گروه ، يا حتى يك شهر و غير ذلك . ( 1 ) اين نكته را هم در نظر بگيريم كه هر اندازه مورد طنز به عظمت و بزرگى شناخته شود ، يا خود را چنين تلقى كند ، طنز براى او تلختر و آزاردهنده تر مىباشد . در لغت نامهء مرحوم على اكبر دهخدا در مادهء طنز از ابو الفضل بيهقى چنين نقل كرده است : « بزرگان طنز را فرا نستانند » . اين كه گفتيم : « سخن يا عمل است » براى اين است كه همانطور كه طنز به وسيلهء سخن مىتواند صورت بگيرد ، مىتواند به وسيلهء عمل نيز تحقق پيدا كند . مانند اين كه : شخصى مغرور و متكبّر و پر ادّعا ، ولى سبك مغز و احمق وارد يك مجلس شود ، شخصى از روى طنز و ارائه احترام ساختگى با تمام قد و قامت برخيزد و تا ركوع در برابر او سر تعظيم فرود آورد ، سپس بنشيند ، بعيد نيست كه گاهى اين گونه طنزهاى عملى ، نيشدارتر و بيدار كننده تر از طنزهاى گفتارى باشد .\r\nالبته تعاريفى كه در بارهء طنز گفته مىشود ، مانند تعاريف ساير پديده‌هاى ظريف ، مسلما جامع افراد و مانع اغيار نمىباشد ، ولى براى تصفيهء موضوع يك حكم شرعى همين مقدار از توصيف كه عرف آن را تصديق مىكند ، كافى است .\r\nاينك مثالهايى به عنوان نمونه از طنز مىآوريم . خاقانى گفته است :\r\n\r\n","description":"","footnote":"\r\n( 1 ) تعريف طنز در لغت نامهء مرحوم دهخدا - مادهء طنز - چنين آمده است : « طعنه زدن و عيبجويى و تمسخر » .\r\n","page_name":" 320 ","page_number":320},
  {"content":"\r\n\r\nزبونتر از مه سى روزه‌ام ، مهى سى روز\r\nمرا به طنز چو خورشيد خواند آن جوزا ( 1 )\r\n\r\nابو الطيب متنبّى در طنز كافور اخشيدى فرمانرواى مصر كه با سيف الله ديلمى رقابت داشت ، چنين مىگويد :\r\n\r\nو أسود مشفره نصفه\r\nيقال له أنت بدر الدّجى ! !\r\n\r\n( آن سياهى « كافور اخشيدى » كه لب پايينى او به قدر نصف بدنش بود « در كشور مصر » به او ماه چهارده شبه در شب تاريك مىگفتند ! ! ) قطعى است كه همهء مردم كشور به آن سياه چهره ، ماه چهارده شبه از روى واقع نمىگفتند . پس آن مردم ، در بارهء اخشيدى طنز مىگفتند .\r\nمولوى در ديوان مثنوى از طنز استفاده‌هاى فراوانى كرده است . از آن جمله در شطرنج بازى پادشاه ترمد و دلقك - كه هر دفعه دلقك - بازى را مىبرد ، پادشاه با خشم و پرخاش دستگاه شطرنج را بر سر دلقك مىكوبيد ، در دفعهء سوم مىگويد :\r\n\r\nدست ديگر باختن فرمود مير !\r\nاو چنان لرزان كه عور از زمهرير\r\n\r\nمراعات ادب براى مقام پادشاه ترمد با جمله « باختن فرمود » طنز بسيار ظريف و كوبنده اى است . سه نكتهء مهم را در اينجا متذكر مىشويم :\r\n1 - طنز براى مردم هشيار ، تلختر از خود صراحت مىباشد .\r\nمىدانيم كه در مختصات كنايه گفته مىشود : « الكناية أبلغ من التّصريح » ، ( كنايه براى رساندن مقصود رساتر از تصريح است . ) 2 - هر اندازه ما بين واقعيت و مفهوم طنز كه براى مورد ساخته\r\n\r\n","description":"","footnote":"\r\n( 1 ) لغت نامهء دهخدا\r\n","page_name":" 321 ","page_number":321},
  {"content":"\r\nمىشود ، مخالفت و تضاد قوىتر باشد . چنان كه در شعر خاقانى و متنبّى ديديم ، نيش طنز براى مورد آن تلختر و براى ديگران جذابتر مىباشد .\r\n3 - در دوران تحصيل در قم و نجف اشرف گاهى براى رفع خستگى و مطايبه با يكديگر مزاح مىكرديم كه در ميان آن ، طنز نيز به وجود مىآمد كه اغلب موجب رفع نواقص و اصلاح اخلاقى مىگشت و به جهت قراين حالى و مقالى كه دلالت بر مزاح و تفكيك ارادهء استعمالى از ارادهء جدى داشت ، به هيچ وجه از يكديگر نمىرنجيديم . ضمنا با حركات و نشان دادن عكس العملهاى خاص در برابر شوخىها و طنزها ، دوستان را از افراط و تفريط بر حذر مىداشتيم .\r\nسؤال - مستحضريد كه طنزپرداز انديشمند هميشه اهداف عالى دارد خصوصا اگر متعهد باشد و غيرت دينى داشته باشد . او وضعيت موجود را مىبيند ، گاهى سوء مديريت در آن مشاهده مىكند ، اگر طنزپرداز به دليل مصالح اهمّ ، دست به كار طنز بزند اشكالى به نظر نمىرسد چون يكى از مباحث عمده كه در بين فقهاء و مراجع تقليد قم مطرح كرديم و خوب است كه در خدمت حضرت عالى هم مطرح شود ، اين است كه گاهى طنز از مصاديق امر به معروف و نهى از منكر قرار مىگيرد گاهى طنز يكى از ابزار تبليغ به اين معنا است يعنى اين كه طنزپرداز نگاه مىكند خلأ و عيوبى را مىبيند ، كاستىهاى اجتماعى ، فرهنگى ، اقتصادى و سياسى را مشاهده مىكند . لذا سؤال اين است : به نظر حضرت عالى با توجه به مباحثى كه اشاره فرموديد آيا طنز را مىتوان از مقوله امر به معروف و نهى از منكر دانست ، اساسا در چه محدوده اى مىتوان گفت طنز حلال است و در چه محدوده اى حرام است ؟\r\nپاسخ -\r\nاگر به عنوان مورد طنز اهانت بشود و مورد هم شايسته اهانت نباشد قطعا حرام است ، خودش متوجه بشود يا نه و اين كه خودش\r\n","description":"","footnote":"","page_name":" 322 ","page_number":322},
  {"content":"\r\nآدم ساده اى باشد و متوجه نشود ولى عرف ، آن را هتك حرمت بداند ، حرمتش به دليل اهانت و توهين و هتك حرمت كه ملاكش صدق عرفى است بديهى است و اگر اهانت نباشد اصلا عرف از آن اهانت احساس نكند با مراعات عدم صدق لهو و لعب ، باز اشكالى ندارد يا جمعى هستند با هم قرار گذاشته‌اند كه بگو و بخندها را با همديگر داشته باشند و نرنجند و از مفاهيم كلمات مراد جدى نگيرند اين هم بعيد نيست كه حرام نباشد . زيرا چنانچه گفتيم اگر اهانت و لهو و لعب نباشد و ايذاء طرف محسوب نگردد ، اشكالى ندارد مخصوصا در اين زندگى ماشينى كه واقعا اعصاب مردم حساس شده و مردم به طور فراوان به بيمارىهاى عصبى گرفتارند و اين كار هم يك تفريح و يك روزنهء فرجى است كه در پرتو آن ، غمها و غصه‌ها و مشقّتهاى زندگى تبديل به شادى و نشاط و سرور مىگردد . البته در افراطش لهو و لعب است و لو اين كه اهانت هم نباشد زيرا انسان يك بار مىخواهد زندگى كند آن را هم اگر به شوخى افراطى بگذراند ! ! ارزش ندارد .\r\nسؤال - مستحضريد كه در واقع در روايات بسيارى وارد شده كه ادخال سرور بر قلب برادران ايمانى مستحب است و بعضى از تعابير دارد كه « من ادخل سرورا فى قلب اخيه المؤمن وجبت له الجنّة » . و با توجه به اين كه در روايات داريم كه حضرت نبى اكرم صلَّى الله عليه و آله اگر مىديد يك نفر غمگين و افسرده است وجود مقدس رسول الله صلَّى الله عليه و آله يا اهل بيت عليهم السّلام مىفرمودند چرا افسرده و غمگينى ؟ با يك مطايبه و شوخى و شبيه به طنز او را از حالت انقباض در مىآوردند و يك انبساط خاطر و شرح صدرى در وجود او ايجاد مىكردند . سؤال اين است كه آيا شريعت اسلام اساسا نمىخواهد مؤمن عبوس و غمگين باشد ، حتى مىفرمايد يكى از صفات مؤمن « حزنه فى قلبه و بشره فى وجهه » است خصوصا با توجه به آن معانى عالى عرفانى كه حضرت عالى در تفسير نهج البلاغه و شرح مثنوى اشاره فرموده‌ايد اسلام مىخواهد مؤمن « مقام تسليم و رضا » داشته باشد و\r\n","description":"","footnote":"","page_name":" 323 ","page_number":323},
  {"content":"\r\nشرروار بر خوب و بد عالم لبخند بزند . لبخند رضايت ، لبخند تسليم و لبخندى كه حاكى از عشق الهى در تارك وجود او است ، نظر شما چيست ؟\r\nپاسخ -\r\nبلى ، مضمون روايت شريفه در بيت زير هم آمده است :\r\n\r\nمن همان جامم كه گفت آن غمگسار\r\nبا دل خونين لب خندان بيار\r\n\r\nاقتباس از شعر حافظ است كه گفته است :\r\n\r\nبا دل خونين لب خندان بياور هم چو جام\r\nنى گرت ضربى رسد چون چنگ آيى در خروش\r\n\r\nدر بارهء روايت « بشره فى وجهه و حزنه فى قلبه » ممكن است مىزنى و اگر سرور تو حقيقى است چرا حزن در درون تو هست ! ؟\r\nبه عبارت ديگر ممكن است شبهه اى در ذيل اين فراز از روايت « بشره فى وجهه و حزنه فى قلبه » مطرح شود ، به اين صورت كه اين تفاوت ظاهر و باطن براى چه ! چرا مؤمن ، ظاهرى شاد و باطنى محزون دارد ؟\r\nاين سؤال ، جوابش اين است كه شخصيت آدمى در مقامات بالا مانند زهد حقيقى ، تقوا و عرفان حقيقى با هر دو جهت مىتواند ارتباط داشته باشد . اين كه مىخندد از جهتى است و اين كه محزون است از جهت ديگر ، يعنى نشاط و اندوه او دو پديده است كه در عين حال هر دو مكمل يكديگرند . لبخندش ، لبخند رضايت است و اندوهش ، اندوه فراق ، نه اندوهى كه آدم را گرفتار مىكند . يك اندوه مقدس و يك اندوه روانى ناشى از فقدان امرى مطلوب داريم .\r\nملَّا محسن فيض كاشى رحمه الله مىگويد :\r\n\r\nندهى اگر به او دل به چه آرميده باشى\r\nنگزينى ار غم او چه غمى گزيده باشى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنظرى نهان بيفكن ، مگرش عيان ببينى\r\nگرش از جهان نبينى به جهان چه ديده باشى ؟\r\n\r\nدر حديث شريف معراج هم آمده است كه ، دل خوشى و دل گرمى مؤمنين به ياد خدا و محبت خداوند و رضايت و خشنودى خداوند است « . . نعيمهم فى الدّنيا ذكرى و محبّتى و رضائى عنهم » و از طرف ديگر غم و اندوهى ندارند . « الَّا همّا واحدا » ( مگر يك همّ ) و آن همّ اين است كه نكند از مقام رضاى الهى جدا شوند . بنا بر اين ، اين دو پديده قابل اجتماع در درون آدمى مىباشند .\r\nيا شعر سعدى كه مىگويد :\r\n\r\nآب حيات من است خاك سر كوى دوست\r\nگر دو جهان خرّمى است ما و غم روى دوست\r\n\r\nيك روز با مرحوم شهيد آية الله مرتضى مطهرى رحمه الله با جمعى نشسته بوديم ، گفتيم كه هر يك از ما از كدام شعر خيلى خوشش آمده ! ؟ هر يك از دوستان شعرى خواند ، ايشان گفت : من از اين شعر سعدى خيلى خوشم آمده است .\r\n\r\nآب حيات من است خاك سر كوى دوست\r\nگر دو جهان خرّمى است ما و غم روى دوست\r\nگر شب هجران مرا تاختن آرد اجل\r\nروز قيامت زنم خيمه به پهلوى دوست\r\n\r\nآن غم و اندوهى كه آدمى با شادى احساس تضاد مىكند ، اندوه و شادى معمولى است ، نه اشكى و تبسّمى كه دو پيام از يك دوستند ، اينها با همديگر مىسازند . به عبارت ديگر خنده و گريه مستند به عامل اصلى ، حكايت مىكند .\r\n\r\nخنده از لطفت حكايت مىكند\r\nگريه از قهرت شكايت مىكند\r\nاين دو پيغام مخالف در جهان\r\nاز يكى دلبر روايت مىكند\r\n\r\n","description":"","footnote":"","page_name":" 325 ","page_number":325},
  {"content":"\r\nسؤال - همانطور كه اشاره فرموديد يكى از مبانى عرفان اسلامى ، ايجاد وحدت در صفات متضاد سالك و مسافر إلى الله است ، خنده و گريه در نمود ظاهرى كه دارند با يكديگر مخالفند اما باطنا يكى هستند و هر دو حيثى از حيثيات ارتباط الهى در عارف با لله است .\r\nجلال الدين مولوى هم در مثنوى در اين باره مىگويد :\r\n\r\nعاشقم بر لطف و بر قهرش به جدّ\r\nاى عجب من عاشق اين هر دو ضدّ\r\n\r\nدر آيات شريفهء قرآن هم به هر دو جلوه اشاره شده است و اساسا انبساط و لذت و در مراتب بالا ، ابتهاج در فرهنگ دينى براى كسى است كه از ياد خدا غافل نيست ، نعمتهاى الهى را فراموش نمىكند و در شبانه روز فقط رضايت الهى را مىطلبد . در حديث معراج هم خداوند مىفرمايد : « أمّا العيش الهنيء فهو الَّذى لا يفترّ صاحبه عن ذكرى و لا ينسى نعمتى و لا يجهل حقّى يطلب رضاى ليله و نهاره » ، ( اما عيش گوارا است و صاحبش همواره ترك نمىكند ياد مرا و فراموش نمىكند نعمت مرا و به حق من جاهل نمىگردد ، خرسندى مرا در شب و روزش طلب مىنمايد . ) چه خوب است طنز آور معاصر ، به اين نكات عرفانى و اهداف عالى توجه داشته باشد تا در پرتو اين تعاليم به سعادت ابدى و نجات سرمدى برسد .\r\nپاسخ -\r\nبلى ، يكى از وظايف مهم هنرمندان و طنزپردازان ما ، توجه به اين حقايق عالى و بهره مندى از قرآن و روايات است .\r\nسؤال - حضرت عالى بفرماييد دروغهايى كه در برنامه‌هاى طنز و سرگرم كننده گفته مىشود چه حكمى دارد ؟\r\nپاسخ -\r\nدر بعضى از روايات است كه دروغ و لو اين كه شوخى باشد حرام است مخصوصا اگر به مقدسات بخورد كه گاهى هم متأسفانه چنين مىشود . حتى متأسفانه اگر دروغ بالاتر باشد گيراييش براى مردم عوام زيادتر است ، مثل آن اشعار ملك الشعراى بهار كه\r\n","description":"","footnote":"","page_name":" 326 ","page_number":326},
  {"content":"\r\nدر بارهء خدا از زبان يك دهاتى خراسانى مىگويد :\r\n\r\nامشو بهشت خدا وايه پندرى\r\nطاهر عروس بن شو آرايه پندرى\r\nاو زهره كه مىگى خطره ماهره مخه\r\nوز مشترى به زهره خطر خوايه پندرى\r\nما تموم يوسف و زهره به گنج ابر\r\nاز پشت پرده چشم زليخايه پندرى\r\n\r\nتا اين كه مىگويد :\r\n\r\nتو پندرى خدا مثال فرشته ى\r\nيا نه ، مثال مردم دنيايه پندرى\r\nهستش خدا مثال يكى پادشاه پير\r\nبالاى آسمان تندور پايه پندرى\r\nهر جا كه را مره ادماش با خودش مره\r\nديوون خونه ش چو حيطه مصفّايه پندرى\r\n\r\nاين ابيات حالت طنزى دارد البته مىگويد آنها ( آن مردم روستايى ) اين طور گمان مىكنند . ولى ملك الشعراى بهار در جامعه اين مفاهيم را مطرح مىكند . در داستان موسى عليه السّلام و شبان ، مولوى طنز نمىگويد . و نه تنها مرحله پايين معرفت توأم با اخلاص را بيان مىكند و طنز نيست بلكه ارزش اخلاص را با حد اقل معرفت بيان مىكند .\r\nگاهى هم طنزها چون به مقامات مقدس بر مىخورد بيان كردن آن اشكال دارد . و من كه اشعار فوق را حفظ كرده‌ام فقط براى اين است كه ، در تدريس و بيانات تربيتى بگويم : شعراى عزيز و گرانمايهء ما پا از گليم خود بيرون نگذاريد . طرح مسايل اعلاى الهى با اين گونه بيانات صحيح نيست با اين كه ملك الشعراى بهار در ادبيات فارسى خيلى مقام بالايى دارد و نظرات ادبى او واقعا\r\n","description":"","footnote":"","page_name":" 327 ","page_number":327},
  {"content":"\r\nدر ادبيات فارسى براى ما داراى اهميّت است ، ما اگر الان در يك مسأله ادبى فارسى به مشكل برخورد كنيم و ايشان يك نظر بدهد او را قبول داريم ولى ورودش به اين مسايل اگر چه طنز گويى خنده آور و جالب هم باشد عظمت آن حقايق والاى الهى را تحقير مىنمايد .\r\nسؤال - اشكال آن اشعارى كه از ملك الشعراى بهار اشاره كرديد از نظر فقهى كجاست ؟\r\nپاسخ -\r\nنسبتهايى كه به خدا مىدهد صحيح نيست . پادشاه نيست ، اصلا آدم نيست ، در بالاى آسمان نيست ، اگر چه بعضى از روستاييان ساده لوح چنين گمان مىكنند .\r\nسؤال - لطفا بفرماييد كه اگر طنز در جامعه به گونه اى ترويج يافت كه عرفا هتك حرمت و توهين به حساب نيايد يا با توجه به اين كه محرماتى مثل دروغ ، غيبت و تهمت ، استهزاء از عناوين قصديه است و احيانا طنزپرداز قصد ندارد كسى را مسخره كند ، قصد ندارد دروغ بگويد و غيبت كند بلكه قصدش آن مصلحت اهمّ است كه هوشيار بكند ، تذكر بدهد ، جامعه را متنبّه كند ، كاستىها و كمبودها را يادآورى نمايد و مردم را از وضع موجود به وضع مطلوب و آرمانى رهنمون سازد . در ميان مراجع و فقهايى كه ما در قم خدمتشان بوديم - كه از هم دوره‌هاى حضرت عالى هم بودند و برخى از مراجع تقليد و صاحب رساله هستند ، اين بحث را خدمتشان مطرح كرديم كه دو طرز تفكر وجود دارد ، برخى خواسته‌اند حليت طنز را از راه عنوان اولى درست كنند و بعضى از راه عنوان ثانوى ، جناب عالى نظرتان ميان اين دو مبنا چيست ؟\r\nپاسخ -\r\nنظر به اين كه در ماهيّت طنز ، غالبا و نوعا اهانت و هتك حرمت وجود دارد ، به عنوان اولى نمىتوان فتوا به حليت داد . چون\r\n","description":"","footnote":"","page_name":" 328 ","page_number":328},
  {"content":"\r\nبالاخره بعد از تأسيس اصل در اين مسأله و با توجه به اصل اولى جواز و حليت طنز واقعا مشكل است ، زيرا طنز به نظر من « خلاف واقع » است و غالبا بر مبناى اهانت و هتك حرمت است به همين دليل أولا و بالذّات جايز نيست مگر دليلى بر جواز باشد : « إلَّا ما خرج بالدّليل » مانند برخى مواقع است كه طرف نمىخواهد جدّى بگويد و شخصيت مقابل را منكوب كند ، اهانتى هم در كار نيست لذا مانعى ندارد ، به هر حال اصل ، عدم جواز طنز است يا حد اقل احتياط وجوبى است كه بايد از طنز پرهيز كرد تا اين رايج نشود و به عنوان طنز ، دروغ و اشاعهء خلاف واقع و توهين و هتك حرمت و يا تحقير و تمسخر و ايذاء مؤمن و مسلمان رواج پيدا كند بدون شك اينها حرام است و شرع مقدس اسلام نمىپسندند و اجازه هم نمىدهد چون در طنز غالبا اين امور وجود دارد . پس طنز جايز نيست مگر اين كه از امور حرام خالى باشد .\r\nسؤال - در تأييد فرمايشات جناب عالى ، مرحوم شيخ انصارى رحمه الله در مكاسب محرمه وقتى بحث دروغ را مطرح مىكند به همان روايتى كه اشاره فرموديد تمسّك مىكند « اجتنبوا الكذب جدّا و هزلا » و مىفرمايد حتى به صورت شوخى هم در قالب « مطايبه و طنز » حرام است و بعد از مباحثى مبسوط ، در نهايت مىفرمايند : « احتياط واجب در ترك دروغ و لو به صورت شوخى است » منتها حضرت عالى به يك نكته اى اشاره فرموديد كه جاى بحث و مناقشه فقهى است و آن اين كه فرموديد : در طنز غالبا خلاف واقع و دروغ وجود دارد ، در حالى كه اين مطالب و اظهار نظرهاى فقهى بستگى به تعريف ما از طنز و موضوع شناسى طنز و مبانى ما در مفهوم طنز دارد . مقام معظم رهبرى در يكى از تعاريفى كه در مورد طنز داشتند گفتند : « طنز حقيقتى است تلخ ، دشوار ، سخت ، غير قابل پذيرش براى آن كسى كه سوژهء طنز قرار مىگيرد ، اين حقيقتى كه او نمىپذيرد براى اين كه ما به او زودتر بفهمانيم و تأثير در او ايجاد كنيم او را متقاعدش كنيم كه اين عيب را شما داريد مىآييم همراه با لطافت كارى و ظرافت و\r\n","description":"","footnote":"","page_name":" 329 ","page_number":329},
  {"content":"\r\nنازك كارى ويژه اى در قالب طنز مىگوييم . «\r\nپاسخ -\r\nاين مطلب جاى ترديد نيست و طنز به اين معنا عيبى ندارد و دقيقا بستگى به تعريف ما دارد . اين كه طنز به آن عنوان اشكالى ندارد ، همان عنوان ثانوى است زيرا بالاخره اگر خلاف واقعى در كار نباشد ، طنز نمىشود . همين طور كه شخصيتهاى مهم دينى هم هجو مىكردند . پيامبر اكرم صلَّى الله عليه و آله به حسّان بن ثابت فرمود برو آن كفّار را كه ما را هجو كردند ، هجو كن . اگر آنها با ما دشمن نبودند يا بزرگان ما و مقدّسات ما را هجو نمىكردند و طنز به عنوان ثانوى هم جايز نبود حضرت به حسّان نمىفرمود كه آنها را هجو كن ، پس عنوان ثانويه است ، براى عنوان ثانوى اشكالى ندارد كه با اين عنوان ممكن است شخص مورد هجو به قبح وضع خود آگاه شود و توبه كند ، پديده طنز بسيار حساس است و اگر درست دقت نشود ممكن است از قبيل :\r\n\r\nاز قضا سركنگبين ( 1 ) صفرا فزود\r\nروغن بادام خشكى مىنمود\r\n\r\n« مولوى » به لجاجت مورد طنز بيفزايد . توضيح اين كه موارد طنز و تأثير و تأثر از آن بسيار فرق مىكند لذا بايد از نظر فقهى خيلى دقت كرد و به همين جهت است كه مىگوييم اصل اولى در طنز حرمت است و دور داشتن آن از اهانت بىدليل و لهو و نقض غرض ، كار مشكلى است . البته وقتى كه شما مىخواهيد با طنز يك شخص را بيدار و هوشيارش كنيد كه در اين صورت شبيه امر به معروف و نهى از منكر مىباشد اشكال ندارد بلكه گاهى لازم هم مىشود ، اگر راه ديگرى براى احياء معروف و محو منكر به جز طنز نباشد .\r\n\r\n","description":"","footnote":"\r\n( 1 ) سكنجبين\r\n","page_name":" 330 ","page_number":330},
  {"content":"\r\nاما اگر وضع شخصيت آن طرف كه مورد طنز قرار گرفته ، طورى بود كه طنز در بارهء او نتيجه عكس مىدهد يعنى باعث خسارت روانى بيشترى براى او مىگردد ، مانند اين كه بر لجاجت او مىافزايد و باعث فسق و فجور بيشترى مىگردد ، بدون ترديد طنز گويى در اين صورت حرام است زيرا « تأثير » شرط مهم امر به معروف و نهى از منكر است ، البته منظور اين نيست كه بنشينيم تا يقين به تأثير ، خودش به سراغ ما بيايد ، بلكه بايد كوشش كنيم تا تأثير تحقق پيدا كند . طنزپردازان ما مىتوانند با استفاده از تعاليم اسلامى و رهنمودهاى علماى ربّانى با طنزهاى تصويرى ، گفتارى و عملى خويش زمينهء تأثير را فراهم كنند .\r\nمحقق بزرگ مرحوم آية الله ميرزا محمد حسين نائينى قدس سرّه نظريّهء بسيار با اهميتى در اين گونه موارد آورده است كه بسيار قابل استفاده مىباشد ، آن نظريه چنين است : اين طور نيست كه انسان بنشيند و بگويد كه چون قدرت شرط تكليف است هر موقع قدرت به وجود آمد ما هم تكليف را امتثال مىكنيم ! بلكه در مواقعى كه وضع موضوع حكم يا قدرت با توجه به فحص مناسب روشن مىگردد بايد فحص مزبور را انجام بدهيم .\r\nسؤال - پس نظر جناب عالى اين است كه مخاطب شناسى در طنز توسط طنز آور بسيار مهم است ، او براى احقاق حق و ابطال و تغيير وضع موجود و ارائه وضع مطلوب بايد با توجه به مخاطبين و كسانى كه مورد طنز قرار گرفته‌اند ، مرحله اى عمل كند و براى هر كس با توجه به اوصاف و شرايط و حالات نسخهء مخصوص به پيچد ! ؟\r\nپاسخ -\r\nبلى ، كاملا درست است . و اما توضيح نظريه بسيار مهم محقق عالى مقام مرحوم نائينى چنين است : مثلا اذان صبح نزديك است ، شخصى در ماه مبارك رمضان نزديك طلوع فجر پشت\r\n","description":"","footnote":"","page_name":" 331 ","page_number":331},
  {"content":"\r\nپرده پنجره اطاق نشسته و پرده را بلند نمىكند ببيند فجر صادق طلوع كرده و اذان شده يا نه ؟ بنشيند كه براى من بايد طلوع فجر اثبات شود . از طرف ديگر استصحاب عدم طوع فجر هم كه مؤيد است در اين گونه موارد كه تشخيص موضوع به كمترين حركت احتياج دارد به استصحاب تكيه نمىشود ، لحظات زمان در شرف طلوع فجر است در مورد قدرت هم نمىتوانيم بنشينيم و بگوييم كه بگذاريد قدرت به فعليت برسد تا اقدام به امتثال تكليف نماييم . تعليم و تربيتها و تبليغات كه در جامعه گاهى با طنز صورت مىگيرد بايد طورى باشد كه زمينهء تأثير را ايجاد كند تا از اين طنزها استفاده صحيح و مشروع صورت بگيرد . و همانطور كه در سؤال مطرح كرديد ، مخاطب شناسى در طنز بسيار مهم است همانطور كه در تعليم و تربيت و تبليغات دينى اهميت ويژه اى دارد . بايد به اين شرط ، يك شرط ديگر را هم اضافه كنيم و آن ملاحظه موقعيت اجتماعى است ، طنزى كه از يك انسان معمولى مسموع و مؤثّر مىباشد ممكن است از يك مقام بالا قبيح باشد .\r\nسؤال - برخى از مراجع حوزه علميه قم در پاسخ سؤالات متعددى كه راجع به طنز مطرح كرديم ، گفتند : اصل اولى اين است كه « طنز به طور كلى فى نفسه مانعى ندارد » در حالى كه شما طنز را بعنوان اولى ، جايز ندانسته‌ايد لطفا دلايل خويش را در نقد نظريه مخالف بيان فرماييد .\r\nپاسخ -\r\nبه نظر من اصل در طنز ممنوعيت است يعنى اصل اولى در طنز وجود مانع و حرمت است ، چون أولا خلاف واقع كه هست و هم مبتنى بر تنقيص و توهين طرف است ، طنزپرداز مىخواهد عيوب ديگرى را برجسته كند و بخواهد يا نخواهد در اين پديده ، توهين و تحقير و ايذاء وجود دارد . چون طنز على القاعده و بدون در نظر\r\n","description":"","footnote":"","page_name":" 332 ","page_number":332},
  {"content":"\r\nگرفتن عوارض ، اهانت است . اهانت در ذات آن است و الَّا طنز نمىشود . اگر گفت آقا شما دو تا چشم داريد رويش هم دو تا ابرو است اين كه ناراحتى ندارد طنز هم نيست . ناراحتى موقعى است كه به يك آدم نابينايى يا كسى كه چشمش كم سو هست بگوييد اى آقايى كه چشمت بدون تلسكوپ تمام كرات منظومه شمسى را بررسى مىكند ! اگر كسى از مراجع گفته طنز فى حد نفسه اشكالى ندارد حتما مبناى خاصى را در نظر گرفته است .\r\nسؤال - اين فتوا را تازه گفته‌اند : اين سؤال ما و اين هم جواب مرجع تقليد ، ما سؤال كرده‌ايم آيا طنز ذاتا حلال است يا حرام ، فرموده‌اند فى حد نفسه و به خودى خود حلال است و مانعى ندارد و با توجه به عناوين حرام و مقارنات حرام ، حرام مىگردد ، عين عبارت كه در پاسخ استفتاء ما آمده اين است ، به طور كلى طنز فى نفسه مانعى ندارد و اگر مستلزم حرامى باشد جايز نيست .\r\nپاسخ -\r\nهمانطور كه گفتم : طنز فى نفسه قبيح و حرام است و اگر مستلزم هتك حرمت و لهو و ايذاء و يا حرام ديگرى نباشد حلال است ، دليل اين مدعا هم ماهيّت طنز است كه عموما در آن اهانت وجود دارد .\r\nسؤال - به نظر جناب عالى اگر به بيان و استدلال كسانى كه مىگويند : « طنز فى نفسه حلال است و اگر مستلزم حرام بود ، حرام مىشود » توجه كنيم ، چه اشكالى پيش مىآيد ؟ فرض بفرماييد در صنف پزشكان برخى در هنگام طبابت و معالجه دچار سرعت در قضاوت و داورى روى بيمار شده ، زود نسخه را مىپيچند و براى دستيابى به منافع بيشتر و سود جويى ، خيلى سريع روى مريض نظر مىدهند ، با اين كه كاملا معاينه نكرده‌اند . ما مىآييم مثلا در صدا و سيما يا در سريالها و فيلمها اين عيب را انگيزهء طنز قرار مىدهيم . چون در چند مورد اين طور شده است ، خصوصا در ميان اطباء عمومى اين\r\n","description":"","footnote":"","page_name":" 333 ","page_number":333},
  {"content":"\r\nرا به طنز مىگذاريم و صنف پزشكان را اين طور معرفى مىكنيم كه وظايف خود را خوب انجام نمىدهند و در قضاوت و معالجه مريض سريع عمل مىكنند و اخلاق پزشكى را زير پا مىگذارند . در اين زمينه آيا طنز حرام است ؟ !\r\nپاسخ -\r\nدر اين موارد فرق است بين اين كه شخص معيّنى را در نظر بگيريم يا گروه معيّن يا يك شهر معيّن را ، مثلا به اصفهانىها ، آذرىها ، خراسانىها به طور عام همچنين بقالها ، خياطها ، معلمان ، بازرگانان ، پزشكان و غيره طنز بگوييم قطعا حرام است زيرا شامل مردم متديّن و پاك آن صنف نيز مىگردد به ملاك همان حكم حرمت غيبت عموم اصناف و افراد يك قوم كه بدون اختلاف و ترديد حرام است . در طنز هم قبح اقتضايى است نه ذاتى يعنى طنز مقتضى قبح است نه ذاتى آن ، بر خلاف قبح ظلم كه ذاتى آن است و لذا با وجود مصالح ثانوى بر طرف مىشود مثل صدق و كذب ، حسن صدق و قبح كذب ذاتى نيست چون صدق و كذب علت تامّه حسن و قبح نيستند . بلكه مقتضى حسن و قبحاند ، به همين دليل گاهى دروغ نيكوست و راست گويى زشت مثل اصلاح ذات البين . براى اصلاح ذات البين كه شما مىدانيد اگر اين دروغ را نگوييد دو يا چند نفر همديگر را خواهند كشت ، اين دروغ واجب مىشود . بلكه حسن و قبح در صدق و كذب مثل عدل و ظلم نيست ، طنز هم همين طور است .\r\nدر صنف پزشكى كه شما مثال زديد ، يك وقت شخص را به طور رمز و طريقيت قرار مىدهند به طورى كه حتى اشخاص مبهم و فراوانى مورد طنز قرار مىگيرند ، اين عيبى ندارد زيرا واقعيت دارد . و نبايد طنز ، آن طور عموميت داشته باشد كه به همه پزشكان اهانت شود .\r\n","description":"","footnote":"","page_name":" 334 ","page_number":334},
  {"content":"\r\nسؤال - اگر صنفى را مورد طنز قرار بدهند ، فرض بفرماييد صنف بازارى ، پزشكى ، ادارى ، اين به نظر شما چطور است ؟ آيا باز حرام است يا چون فرد معيّنى مورد طنز نيست ، حلال است ؟\r\nپاسخ -\r\nپاسخ اين سؤال در بالا مطرح شد . در اينجا به يك مطلب ديگر اشاره مىكنيم : گاهى از امثال عناوين فوق به جهت سابقهء ذهنى شنوندگان طنز يا غيبت به طور معمولى « بعض » استنباط مىشود ، يعنى جامعه به جهت سابقهء ذهنى تخصيص به بعض را كه در ذهن خود دارد منظور مىنمايد . مثلا هنگامى كه ربا خوارى را به رخ بازارىها مىكشد خود بازارىها و ديگران مىدانند كه همه ربا خوار نيستند و به اصطلاح ضمير مرجع خودش را پيدا مىكند يعنى با علم شنونده به تخصيص ، ربا خوارى را كه توسط چند بازارى صورت مىگيرد مورد طنز قرار مىدهد كه در اين حال اشكالى ندارد .\r\nسؤال - حضرت عالى اشاره فرموديد : اين مبنا را قبول ندارم كه طنز فى نفسه مانعى ندارد تا مشمول « اصالة الإباحة » شود و فرموديد كه طنز مقتضى قبح و از محرمات است اگر چه حرمت ذاتى ندارد و قابل تغيير به جهت عوارض ديگر مىباشد .\r\nحضرت عالى اين مبنايى كه فرموديد ( به اعتبار اقتضاء ) به چه دليل طنز را از اين مقوله مىدانيد ؟\r\nپاسخ -\r\nافعال بر سه قسماند ، گروه يكم افعالى هستند كه حسن و قبح آنها ذاتى است مثل عدل و ظلم ، شرك و توحيد . توحيد حسنش واقعا ذاتى است - هيچ وقت عوض نمىشود - شرك هم قبحش ذاتى است ، عدالت و ظلم هم همين طور است . عدالت ، حسنش ذاتى است اگر جايى ديديم كه چيزى مصداق عدل بود ولى نمايش\r\n","description":"","footnote":"","page_name":" 335 ","page_number":335},
  {"content":"\r\nظلم دارد مانند سيلى زدن ضرورى براى جلوگيرى از يك جنايت ، در اين مورد موضوع عوض شده است نه اين كه ظلم است و قبيح است .\r\nگروه دوم افعالى هستند كه مقتضى حسن و قبح هستند ، مثل صدق و كذب . صدق مقتضى حسن است و داراى بايستى است و كذب هم مقتضى نبايستگى است نه ذاتى آنها ، لذا با عوارضى تغيير پيدا مىكند نه از باب اين كه چيزى كه ذاتى است تغيير پيدا مىكند .\r\nصدق همه جا نيكو است الَّا اين كه عارضى بر آن عارض بشود كه حسنش را مقتضى سازد ، كذب هم همين طور است .\r\nگروه سوم مباحات است : « لا يقتضى الحسن و لا القبح فى نفسها » كه بستگى به دواعى و انگيزه‌ها دارد .\r\nسؤال - مبناى فتواى بعضىها اين است كه طنز از مقوله سوم است . جناب عالى فرموديد از مقوله دوم است ، يعنى طنز مقتضى حسن و قبح است و از مباحات اصليه نيست ، چنان كه قبح آن نيز ذاتى نيست . بفرماييد براى اين مدّعا چه دليلى را ارائه مىفرماييد يعنى معناى اين كه طنز مقتضى قبح و زشتى است ، چيست ؟\r\nپاسخ -\r\nدليل اين است كه اگر شما در طنز ، واقعيت را مىگوييد ، پس چرا ظاهرش را خوشايند مىسازيد و با كلمات بازى مىكنيد ؟\r\nصريحا به طرف بگوييد كه شما داراى اين عيب هستيد ، شما به آنها صريحا بگوييد كه شما كوريد ، جاهل هستيد ، چرا با لطافت و ظرافت و نازك كارى مطالب را قالبگيرى مىكنيد و واقعيت را آن چنان كه هست ارائه نمىدهيد ! ؟ لذا خلاف واقع در طنز وجود دارد .\r\n","description":"","footnote":"","page_name":" 336 ","page_number":336},
  {"content":"\r\nسؤال - لطفا بفرماييد كه اگر در طنز قراين حالى و مقالى باشد مبنى بر مزاح و شوخى ، اينجا چه حكمى دارد ؟ مضافا بر اين كه حضرت عالى اشاره فرموديد كه طنز نوعا و غالبا دروغ است و خلاف واقعيت را ارائه مىدهد . اما در دروغ مستحضريد كه بايد قصد اخبار در كار باشد ، گاهى اصلا در طنز به دليل شواهد و قراين حالى و مقالى ، از واقعيت اخبار نمىكند در اين صورت چه حكمى دارد ؟\r\nپاسخ -\r\nدر طنز اگر قراين حاليه و مقاليه در كار باشد چه متصل و چه منفصل ، لفظى يا غير لفظى كه من دارم طنز مىگويم در مقام مطايبه و شوخى هستم نه در مقام واقعيتگويى كه اين كاستى موجود را برجسته كنم ، در اين صورت اگر طرف احساس اهانت نكند و لهو نباشد اشكالى ندارد ، مضافا بر اين كه در طنز گاهى وقتها از عناوين انشائيه است . يعنى اصلا دروغ را قصد نمىكند زيرا اخبار نمىكند و انشاء است و تعريف كذب و دروغ بر طنز صادق نيست .\r\nسؤال - مثالى عرض مىكنم ، درست مثل اين كه كسى به يكى بگويد : پدر سوخته ، قطعا انشاء است همچنين فحشهاى بدترى را به زبان بياورد .\r\nپاسخ -\r\nبلى ، نظرم اين است كه طنز از واقع حكايت نمىكند اگر چه در صورت اخبار باشد . انشاء طنز ممكن است ما بين گويندهء طنز و شخص مورد نظر قراردادى باشد كه من هر چه به عنوان طنز مىگويم ، جدى نيست . در اين فرض مىگوييم كه اگر لهو نباشد و اهانت هم صدق نكند چون قرارداد دارند كه با همديگر شوخى مىكنند اشكالى وجود ندارد .\r\nسؤال - به نظر مىرسد جناب عالى طنز موجود را مىگوييد و نوعا اين طور است يا\r\n","description":"","footnote":"","page_name":" 337 ","page_number":337},
  {"content":"\r\nافراطى است يا تفريطى يعنى توهين و هتك حرمت دارد ، ما طنز مطلوب و آرمان را در نظر مىگيريم . از كليه آيات و روايات و مطالب حضرت عالى چنين استنباط مىشود كه يك طنزپرداز متعهد و غيرتمند در مسايل دينى بايد از افراط و تفريطها ، مقارنات حرام ، اهانتها و تحقيرها و تمسخرها نسبت به مؤمنين خوددارى كند و از بىادبىها در طنز پرهيز كند و طنز او بايد هدفمند ، قانونمند و به دور از آلودگى باشد . طنز آور ما بايد مخاطب شناسى ، زبان شناسى ، روان شناسى ، جامعه شناسى قوى داشته باشد و در نهايت وظيفهء طنز پرداز معاصر اين است كه با رعايت همه مسايل شرعى و حفظ حدود الهى طنزش را ارائه بدهد و در طنز به صلاح و اصلاح توجه كند و از فساد و افساد سخت بپرهيزد ، نظر حضرت عالى در بارهء اين استنباط چيست ؟ !\r\nپاسخ -\r\nهمانطور كه از مجموع مطالب به عنوان پاسخ به سؤالات مطرح كردم ، بر مىآيد كه اين يك دريافت صحيحى است . اين تحقيق را به اين مطلب اضافه كنيم كه اگر مورد طنز اشخاص مبهم نه اشخاص كلى براى گروه ، مثلا گروه بازار طورى نباشد كه اگر خود گوينده عضو يك بازار باشد و اين مطلب را بفهمد و به جهت اهانت آزرده خاطر گردد در صورتى كه لهو و لعب هم نباشد مخصوصا چون الفاظ هم قراردادى است .\r\nسؤال - لطفا بفرماييد كه استفاده از طنز براى انتقاد و هشدار به مسئولين و اشخاصى كه به وظايف خود عمل نمىكنند و احيانا سوء مديريتها و تبعيضها در كارهايشان دارند چه حكمى دارد ؟ آيا در اين صورت مىتوان گفت طنز با اين انگيزه حلال است ؟\r\nپاسخ -\r\nبلى ، چون قبحش را ذاتى نمىدانيم به نظر مىآيد اشكال نداشته باشد همين كه نتيجه عكس ندهد عيبى ندارد . اما مورد را خيلى بايد با دقّت بررسى كرد .\r\n","description":"","footnote":"","page_name":" 338 ","page_number":338},
  {"content":"\r\nسؤال - موارد و مصاديق و انگيزه‌ها و موارد را در طنز بايد مورد كارشناسى قرار داد و صلاح و فساد را در موارد طنز بايد از طريق كارشناسى روشن كرد . در طنز بايد موضوع شناسى شود كه اگر ببينيم واقعا آن هدفى كه داريم صلاح و اصلاح است و به آن مىرسيم يا نه ؟ اين فساد را مىشود از بين برد يا نه و راهى هم به جز طنز نداشته باشيم ، در اين صورت آيا طنز حلال و گاهى واجب است ؟\r\nپاسخ -\r\nبلى ، كاملا صحيح است .\r\nسؤال - لطفا بفرماييد كه آيا به تصوير كشيدن اعمال و گفتار زندگى روز مرّهء افراد و اشخاص بدون اطلاع آنان از اين كه در معرض ديد عموم قرار دارند جهت انتقاد و طرح رفتارها و اعمال ناهنجار و عادت ناپسند آنها جايز است يا نه ؟ فرض كنيد در خيابان خانمى حجاب مناسبى ندارد ، يا افراد ولگرد كه مظاهر طاغوت در آنها مشاهده مىشود اينها را با دوربين مخفى در عنوان طنز قرار بدهيم . لطفا بفرماييد آيا اين اشكال دارد يا نه ؟\r\nپاسخ -\r\nاين مسأله با يك توضيح به نظر مىرسد اشكال نداشته باشد ، به اين شرط كه به آن مردم بفهماند ما از روى عداوت يا اهانت بر خود ذات شما اين كار را نمىكنيم ، شما از آن جهت كه انسانيد بر ما خيلى محترميد ، ما اين كار را كه مىكنيم مثلا اين عكس را نشان مىدهيم حتى براى نشان دادن قبحش براى خود شما هست ، با اين طنز مىخواهيم شما را به « خود واقعى » شما و تفاوت آن را با « خود حيوانى » كه داريد متوجه سازيم و از رذايل اخلاقى به فضايل انسانى بكشانيم به طورى كه بفهمد شخص او مطرح نيست و احساس نكند كه شما با او يك عداوت بخصوصى داريد .\r\n","description":"","footnote":"","page_name":" 339 ","page_number":339},
  {"content":"\r\nسؤال - اتفاقا گاهى ديده مىشود در مطبوعات و مجلَّات كه مثلا يك جوان 17 و 18 ساله كه سگ باز است و در خيابانهاى تهران سگ بازى مىكند و سگى را با قيمت كلانى پدرش از آمريكا به عنوان هديه آورده و او هم شبانه روز متحمّل هزينه هايى مىشود و به همين افتخار مىنمايد . به منظور نشان دادن قبح و زشتى اين عمل ، خود سگ باز را مورد طنز قرار مىدهند آيا اين اشكالى ندارد ؟\r\nپاسخ -\r\nاگر گنگ نباشد خوب است . يعنى توضيح هم در كنارش باشد ، تصوير بىزبان نباشد . توضيحاتى كه اشاره كرديد بيان شود تا شخص او مورد اهانت قرار نگيرد . بنده در قضيه فيلم امام على عليه السّلام پيشنهاد كردم كه نمودهايى كه نشان مىدهيد توضيحاتى هم بدهيد مثلا امير المؤمنين عليه السّلام به چه عنوانى فرمودند : بگذاريد سپاهيان معاويه بروند از فرات آب بخورند . جلوى لشكريان معاويه را نگيريد ، زيرا استفاده از آب ، حق حيات است اين حق انسانيت است و اين حق حتى در جنگ معاويه نبايد مورد تعدّى قرار بگيرد .\r\nاگر توضيح داده شود كه آقايان و خانمها هيچ گونه نظر شخصى به شما نيست بلكه ما علامات سوء استفاده شما از غرب و كثافتكارىها را به مردم مىخواهيم نشان بدهيم و الَّا ممكن است شما آدم خوبى هم باشيد و روى سادگى و بىتوجهى اين كار را مىكنيد ، اگر اين توضيح داده شود گمان مىكنم درست باشد و ناراحتى آنان تخفيف پيدا مىكند و يا براى ناراحتى آنان دليلى نباشد .\r\nسؤال - با توجه به اين كه يكى از عوامل مخاطب در صدا و سيماى جمهورى اسلامى ايران طنز است ، در دنيا مستحضريد كه براى جذب مخاطب از عواملى مثل دلهره و خشونت و سكس و طنز استفاده مىكنند . اين چهار عامل اصلى است براى جذب\r\n","description":"","footnote":"","page_name":" 340 ","page_number":340},
  {"content":"\r\nمخاطبين ، اما در ايران به دليل مسايل دينى و فرهنگ دينى از طنز مثلا بيشتر استفاده مىشود و از سكس كه اصلا جايز نيست و نمىشود استفاده كرد ممنوعيت دارد . حالا محدودهء به نمايش گذاشتن مسايل خصوصى و خانوادگى افراد در برنامه‌هاى طنز از نظر شرع و اخلاق چيست ؟ به عبارت ديگر گاهى مستحضريد كه در برنامه‌هاى طنز آميز در صدا و سيما و مانند آن فيلمها ، سريالها ، و نمايشها ، روابط زن و مرد ، دختر و پسر جوان در بازىهاى نمايشى با هم صحنه‌هاى خانوادگى را پياده مىكنند ، زن در نقش همسر و مرد در نقش شوهر يا جوانى در نقش پسر خانواده و در برنامه‌هاى طنز آميز ضمن روابط و عملكردى تنگاتنگ و معاشرت و برخورد مستقيم زنان نامحرم و مردان نامحرم مىآيند مسايل خصوصى خانوادگى را كه منتسب به خودشان هم مىشود و رضايت بر اين امور دارند در برنامه‌هاى طنز استفاده مىكنند . حضرت عالى بفرماييد اين از نظر شرعى و اخلاقى چه حكمى دارد ؟ البته دو مسأله است يكى همان اصل روابطشان در برنامه‌هاى طنز و همكارى آنها در نمايشها ، و مسأله دوم اين كه مسايل خصوصى و خانوادگى را كه در برنامه‌هاى طنز به نمايش مىگذارند ، در چه محدوده اى حلال است ؟\r\nپاسخ -\r\nحقيقت اين است كه من به اين مطلب تا حدودى دقت مىكنم و از سيما مىبينم . اينجا چند مسأله داريم ، يكى اين است كه جوانها چه دختر و چه پسر با اين آرايش كه مىآيند روى صحنه ، آن آرايش و طرز برخوردها واقعا محرّك و شهوت انگيز است ، در صدا و سيما يا در مجلات فرقى ندارد . جاى شگفتى است كه چگونه روا مىدارند اعصاب كسانى را كه از داشتن محيط خانوادگى نامناسب شديدا رنج مىبرند ناراحت سازند حتى تا آنجا كه در وضع روانى آنان اثر گذاشته و زندگى آنان را مختل مىسازد ! و همچنين مىتواند در خانواده‌ها اختلاف بيندازد چون هر كس آن چه را كه دارد از همه جهات مورد رضايتش نيست .\r\nوقتى كه خانمى با آن آرايش و لباسهاى زيبا و وضع جذاب\r\n","description":"","footnote":"","page_name":" 341 ","page_number":341},
  {"content":"\r\nمىآيد باعث بدبينى شوهر به همسرش مىشود و اين علاوه بر حرمت ذاتى ، از نظر انسانى درست نيست به ويژه كه بسيارى از جوانان مجرّد را به فساد مىكشاند ، لذا بايد پرهيز كنند .\r\nسؤال - يعنى روابط و همكارى به اين صورت كه موجود است در نمايشنامه‌ها و بازيگرىها و نمايشها جايز نيست ؟ اخيرا در برخى از مقالات و مجلات ديده مىشود كه بعضى سعى مىكنند مجوّز شرعى و فقهى براى بازىهاى نمايشى و گفتگوهاى عاطفى همراه با ابراز احساسات درست كنند و براى اين كه مورد اعتراض قرار نگيرند كلمهء « قانونمند و به دور از فساد و آلودگى » هم آورده‌اند ، نظر شما چيست ؟\r\nپاسخ -\r\nاين مسأله را مىتوان آمارگيرى كرد . وقتى كه مثلا اين رسانه‌هاى گروهى اين طور قيافه‌هاى زيباى جوان و جذاب را آورده و با آرايش ويژه نمايش مىدهند ، هشتاد در صد دختر و پسرهاى دبيرستانى و دانشگاهى و حتى دبستانى ، تكاليف مدرسه شان را كنار مىگذارند شروع مىكنند به تماشاى آن برنامه‌ها و اكثرا تحليل آن را بلد نيستند و نمىتوانند هدف گيرى كنند ( البته اينها را كه مىگويم تعيين تكليف نيست ) و چه بسا به فساد و گناه و شهوت كشانده مىشوند .\r\nمىخواهم بگويم اين از نظر روانى ، مسأله بزرگى است . يك دفعه اين است كه صورت را كه نشان مىدهند هدفهايش را نيز مىگويند ، ولى قطعى است كه آن حالت ناز و غمزه دادن دختر قطعا در جوانها مؤثر خواهد بود و صد در صد شهوت انگيز است .\r\nفكر نمىكنم از اين مسايل يك هدف خيلى حكيمانه و عاقلانه منظور باشد . بالعكس آن نيز همين طور است ، دعواهاى زن و شوهر را نشان مىدهند و لو اين كه مىخواهند بگويند اين كار را نكنيد مثل اين كه « لا إله » را شما خيلى بلند بگوييد و « الَّا الله » را خيلى\r\n","description":"","footnote":"","page_name":" 342 ","page_number":342},
  {"content":"\r\nآهسته ، مسلم است كه در برابر يك آگاهى ناچيز بد آموزى دارد و دعواى خانوادگى را ترويج مىكند اگر اين مسايل مراعات نشود واقعا مشكل مىشود .\r\nاين يك جهت ، جهتى كه آيا صحيح است خود نمودها را نشان بدهيم ؟ اين جوانها با صورتهاى آراسته خيلى عجيب و گاهى در حركاتشان طورى به هم نزديك مىشوند ، پسر و دختر نامحرم يا مرد و زن اجنبى ، در روايت دارد كه اگر زن زيبايى ديديد ، برويد از طريق مشروع خود را ارضاء كنيد معلوم است چه اثرى مىگذارد ، اما كسى كه خودش محروم است و يا به وضع موجود خود راضى نيست ، همان منشأ فساد و زمينه ساز گناه مىگردد ، لذا به نظر مىرسد به اين دو جهت بايد از طنزهاى آن چنانى در صدا و سيما و فيلمها و نمايشهاى خانوادگى و عاطفى و حتى در برنامه‌هاى ديگر غير از طنز سخت پرهيز گردد ، به علاوه ما وارث يك فرهنگ انسانى اعلا و سازنده هستيم كه در امتداد قرون و اعصار با ريختن خون صدها هزار شهيد بزرگوار احياء شده است و بايد در قيامت نزد خداوند متعال پاسخ دهيم ، اين برنامه‌ها كه مىدانيم و چنان كه در اكثر كشورهاى غير اسلامى مىبينيم زمينه فساد را ايجاد مىكند و تحريك آور است ، لذا مجوّز شرعى براى ما ندارد . البته اين مطالب به معناى ناديده گرفتن زحمات مسئولان محترم نيست اما لازم است اين امور هم اصلاح گردد . اين يك فتواى جديد نيست ، بلكه فقهاى عظام صراحتا يا اشارتا آن را مطرح نموده‌اند .\r\nسؤال - فرموديد لطيفه هايى كه در بارهء اهالى مناطق ايران يا ملل مسلمان گفته مىشود اگر به صورت كلى باشد حرام است و اگر به صورت برخى باشد و مبهم باشد مانعى ندارد ، لطفا بفرماييد در بارهء مردم غير مسلمان يا اهل كتاب در چه محدوده مجاز\r\n","description":"","footnote":"","page_name":" 343 ","page_number":343},
  {"content":"\r\nو در چه محدوده حرام است ؟\r\nپاسخ -\r\nاگر آنها با ما يك حالت تنش ، تزاحم و تضاد دارند همان گونه كه آنها هم به زشتترين صورت ، مسلمانان را اهانت مىنمايند مثلا از اسلام فقط دو تا شتر و بيابانهاى بىسر و ته را نشان مىدهند با چند نفر عرب بيابانى كه تنها در همهء دنيا شتر را مىشناسند ، قطعى است كه مقابله به مثل نه بيشتر جايز است ولى اگر موجب انتقام كشى بيشترى باشد قطعا جايز نيست ، خلاصه ملاك آن است كه اگر واقعا باعث خسارت بيشتر مىشود آنها را از ما دور تر نموده ، حقد و كينه آنها را تشديد مىكند ، نبايد اين كار را بكنيم .\r\n* ( وَلا تَسُبُّوا الَّذِينَ يَدْعُونَ مِنْ دُونِ الله فَيَسُبُّوا الله عَدْواً بِغَيْرِ عِلْمٍ ) * ( شما مؤمنان به كسانى كه غير خدا را مىخوانند دشنام ندهيد تا مبادا آنها نيز از روى دشمنى و جهالت خدا را دشنام دهند . ) ( 1 ) ولى اگر او دارد به مردم ما اهانت مىكند ، مقابله به مثل از باب * ( فَاعْتَدُوا عَلَيْه بِمِثْلِ مَا اعْتَدى عَلَيْكُمْ « ) * ( 2 ) هيچ اشكالى ندارد .\r\nسؤال - آيا طنز در قرآن وجود دارد يا نه ؟ در سيرهء عملى اهل بيت عليهم السّلام چطور ؟\r\nبعضى آيات شريفه قرآن مستحضريد كه تمثيلات و اشارات و كنايات است ، اينها را مىشود طنز به حساب آورد يا نه ؟ در مجالس و سؤالهاى قبلى كه با حضرت عالى داشتيم ، آيهء * ( ذُقْ إِنَّكَ أَنْتَ الْعَزِيزُ الْكَرِيمُ ) * ( 3 ) * ( ) * ( « عذاب دوزخ » را بچش كه تو بسيار عزيز و گرامى هستى ) ، را مطرح فرموديد كه طنز است مىخواستيم توضيح بدهيد و وجه طنزش را بيان فرماييد و همين طور در آيات ديگر مثل :\r\n\r\n","description":"","footnote":"\r\n( 1 ) سورهء انعام ، آيهء 108\r\n( 2 ) سورهء بقره ، آيهء 194\r\n( 3 ) سورهء دخان ، آيهء 49\r\n","page_name":" 344 ","page_number":344},
  {"content":"\r\n* ( « كَأَنَّهُمْ حُمُرٌ مُسْتَنْفِرَةٌ . فَرَّتْ مِنْ قَسْوَرَةٍ ) * ( 1 ) * ( » ) * ( گويى خران گريزانى هستند كه از شير درنده مىگريزند ) ، با آيات شريفهء * ( « أُولئِكَ كَالأَنْعامِ بَلْ هُمْ أَضَلُّ أُولئِكَ هُمُ الْغافِلُونَ ) * ( 2 ) » ( آنها مانند چهار پايانند بلكه بسى گمراه ترند ، آنها همان مردمى هستند كه غافل شدند . ) و اينها را براى هنرمندان طنز پرداز توضيح بدهيد كه چگونه مىتوانند از قرآن الگو بگيرند ؟\r\nپاسخ -\r\nبه نظر مىرسد غير از آيهء 49 سورهء دخان * ( « ذُقْ إِنَّكَ أَنْتَ الْعَزِيزُ الْكَرِيمُ » ) * اين گونه جملات از مقوله طنز نيست بلكه استفاده قانونى و مشروع از تشبيه است مانند * ( « فَمَثَلُه كَمَثَلِ الْكَلْبِ » ) * ( 3 ) هر جا كه كلمه مثل باشد روشن است كه اشكالى از اين جهت نيست چون طنز به حساب نمىآيد ، جايى كه ظاهر خوشايندى داشته باشد ولى مراد اهانت به طرف بوده باشد ، مثل * ( « ذُقْ إِنَّكَ أَنْتَ الْعَزِيزُ الْكَرِيمُ » ) * اين طنز است - اين هم به اين معنا كه تو در زندگى - خود را عزيز و كريم مىدانستى حال عذاب و ذلت و خارى را بچش ، تو عزيز و كريم نبودى و خود را به عنوان عزيز و كريم تلقى مىكردى . علَّامه طباطبايى قدس سرّه در ذيل آيه 49 سوره دخان * ( « ذُقْ إِنَّكَ أَنْتَ الْعَزِيزُ الْكَرِيمُ » ) * همين معنا را بدون تفصيل مطرح نموده‌اند .\r\nسؤال - جناب عالى در مباحث گذشته فرموديد ، طنز مىتواند وسيله خدمت بسيار خوبى با استخدام براى تحسين اخلاق ، عرفان به كار برود و اشاره نموديد كه مولوى نيز اشعار جالبى در طنز دارد . مانند اين كه گفته شده است :\r\n\r\nاز طلا گشتن پشيمان گشته ايم\r\nمرحمت فرموده ما را مس كنيد\r\n\r\nضمن تشكر از حضرت عالى كه سؤالات مربوط به طنز را با فقه و حكمت پاسخ\r\n\r\n","description":"","footnote":"\r\n( 1 ) سورهء مدثر ، آيهء 51 و 50\r\n( 2 ) سورهء اعراف ، آيهء 179\r\n( 3 ) سورهء اعراف ، آيهء 176\r\n","page_name":" 345 ","page_number":345},
  {"content":"\r\nفرموديد ، اگر براى طنز پردازان معاصر و طنز آوران و هنرمندان صدا و سيما پيامى داريد ، بفرماييد .\r\nپاسخ -\r\nطنز اگر با مراعات شرايطش باشد خيلى ثمر بخش و مفيد است ، توصيه بنده به هنرمندان و طنز آوران عزيز اين است كه رسالت خطير و سنگين خويش را در زمان معاصر مبنى بر استفاده از تعاليم قرآن و معارف اسلامى فراموش نكنند ، و در عرصه‌هاى هنرى و طنزهاى خويش از حدّ و حدود الهى تجاوز نكنند ، صلاح و اصلاح را در نظر بگيرند و از محرمات الهى و فساد و افساد بپرهيزند ، تنها رضايت الهى را در نظر بگيرند و بدانند كه خداوند هم آنها را كمك مىكند و براى كسب رضايت الهى تلاش كنند .\r\nبنده هم از شما كه به فكر طرح ضوابط و قوانين فقهى و شرعى طنز هستيد تشكر مىكنم و از خداوند توفيقات شما را خواستارم .\r\nو السلام عليكم و رحمة الله و بركاته بهمن ماه - 1376\r\n\r\n","description":"","footnote":"","page_name":" 346 ","page_number":346}
  ]