[
  {"content":"\r\nتاريخنامهء طبرى\r\nگردانيده\r\nمنسوب به بلعمى\r\nاز كهن ترين متون فارسى\r\nبخش چاپ ناشده\r\nبه تصحيح و تحشيهء\r\nمحمد روشن\r\nمجلد اول\r\nچاپ دوم\r\nنشر نو\r\nتهران ، 1368\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nچاپ اول : 1366\r\nچاپ دوم : 1368\r\nتعداد : 2200 نسخه\r\nحق چاپ براى شركت سهامى ( خاص ) نشر نو محفوظ است .\r\nليتوگرافى : ليتوگرافي بهار\r\nچاپ : چاپخانه كتيبه\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبه نام خداى مهربان بخشاينده\r\nمقدّمهء مصحّح\r\nترجمهء تاريخنامهء طبرى از شمار كهنترين و استوارترين متنهاى زبان فارسى است . اين اثر ترجمه گونه اى است از تاريخ الامم و الملوك ابو جعفر محمّد بن جرير طبرى تاريخنگار و مفسر و فقيه و محدث ايرانى ، كه به تاريخ كبير طبرى اشتهار يافته است ، و آن ترجمه به سال 352 ه . ق به روزگار سامانيان به دوران منصور بن نوح بن احمد بن اسماعيل صورت پذيرفته است . از آن روزگاران ، در سده هاى نخستين استقرار حكومتهاى ايرانى ، آثار زيادى به جاى نمانده است .\r\nآنچه محققان و دانشوران در پژوهشهاى موشكافانهء خود از نظم و نثر فارسى برشمرده اند ، چندان نيست ، و از آن ميان آنچه به دست ما رسيده است اندك است .\r\nترجمهء تاريخنامهء طبرى از نخستين نمونه هاى ارجمند زبان فارسى درى است كه گذشته از قدمت و اصالت ، از سويى به اعتبار شمول و احتواى آن بر تاريخ عمومى جهان و ايران ، از پيدايى آدم تا عصر خود ، و از سويى ديگر به سبب در برداشتن گنجينه اى گرانبها از واژگان و تركيبهاى كهن زبان پارسى ، و پرهيز از به كار بردن لغتهاى بيگانه ، شايستهء باز نگريستن و بررسى و مداقّه است .\r\nاينك به اجمال از شرح احوال و آثار محمد بن جرير طبرى ، ياد مىكنم .\r\nطبرى و آثارش\r\nابو جعفر محمّد بن جرير بن يزيد بن كثير بن غالب به پايان سال 224 يا آغاز سال 225 ه - . ق برابر با 839 ميلادى ، در آمل مازندران زاده شد و از آن روى به طبرى مشهور گرديد .\r\n","description":"","footnote":"","page_name":" مقدمه 1 ","page_number":3},
  {"content":"\r\nدر آن روزگار طاهريان بر طبرستان حكومت مىكردند ، و ايرانيان كوشش بسيار به كار مىداشتند كه در فراگيرى دانشهاى رايج زمان و زبان تازى به انگيزهء برترى بر عناصر غالب اهتمام ورزند .\r\nطبرى دربارهء سالهاى نخستين عمر چنين مىنويسد :\r\nمن قرآن را در هفت سالگى از بر كردم و در هشت سالگى با مردم به نماز جماعت ايستادم و در نه سالگى به نوشتن حديث پرداختم . . .\r\nپدرم گفت در خواب ديدم كه در پيش روى رسول خدا صلَّى الله عليه و آله نشسته ام و با من خرجينى پر از سنگريزه است . من آنها را در فلاخن مىنهم و پرتاب مىكنم . از معبّر تعبير آن پرسيدم ، تعبير گوى خواب به پدرم گفت كه اين كودك به بزرگى در دين خود استوار مىشود و از دين و آيين خود حمايت مىكند . پس پدرم بر آن شد كه از همان كودكى مرا در كار فرا گرفتن دانش يارى كند و از هيچگونه همراهى و فراهم ساختن وسايل دريغ نورزد .\r\nطبرى پس از فرا گرفتن مقدمات علوم ، در دوازده سالگى آمل را ترك كرد و به شهر رى روى آورد و از مكتب بزرگانى كه از نامداران زمانه بودند ، سود جست . حديث را از محمد بن حميد رازى و فقه را از ابو مقاتل و كتاب مبتدا را از احمد بن حماد دولابى ، و مغازى ابن اسحاق را از سلمة بن فضل فرا گرفت :\r\nما در مجلس محمّد بن حميد رازى به نوشتن سرگرم مىشديم . شبى چندين بار به نزد ما مىآمد و از آنچه نوشته بوديم مىپرسيد ، و آن را براى ما مىخواند . همچنين نزد احمد ابن حماد دولابى كه در يكى از ديههاى نزديك به رى ، دولاب ، مىزيست مىرفتيم و شتابان چون ديوانگان باز مىگشتيم تا به محضر محمد بن حميد برسيم .\r\nطبرى چون آوازهء بلند احمد بن حنبل را شنيد به شوق بهره يا بى از محضر او رهسپار بغداد گرديد اما در نيمه راه خبر مرگ احمد را شنيد . دل از بغداد بر كند و راهى بصره گشت .\r\nدر بصره نيز از مكتب دانشمندانى چون محمّد بن موسى حرشى و عمار بن موسى قزاز و محمد ابن عبد اعلى صنعانى و بشر بن معاذ و محمد بن بشار كه به « بندار » نامبردار بود ، بهره مند گرديد .\r\nحديث را به روايت هناد بن سرى و اسماعيل بن موسى بازنوشت ، و اصول قرائت را از سليمان\r\n","description":"","footnote":"","page_name":" مقدمه 2 ","page_number":4},
  {"content":"\r\nابن خلاد طنجى آموخت ، و يگانهء روزگار ، ابو كريب محمّد بن علاى همدانى را كه خويى تند و ناستوده داشت ديدار كرد :\r\nبا اصحاب حديث به در خانه اش رفتم . سر از پنجره برآورد و ما را بديد . اصحاب حديث از او درخواستند كه به آنان اذن دخول دهد . روى به آنان كرد و گفت : كدام يك از شما حديثهايى را كه از من روايت شده است به خاطر دارد ؟ ياران به همديگر نگاه كردند و هيچيك را ياراى پاسخ دادن نبود . آنگاه به من نظر كردند و گفتند : آنچه از روايات او نوشته اى به خاطر دارى ؟ گفتم آرى . پس دوستان به من اشاره كردند و او را گفتند : از اين بپرس . آنگاه به او گفتم : در فلان مسأله چنان گفتى و در فلان روز به فلان حديث آگاهى دادى .\r\nابو بكر بن كامل مىگويد : ابو كريب پاسخ سؤالات خود پياپى از ابو جعفر مىشنيد و او را بزرگ مىداشت . سرانجام به او گفت : به خانه در آى . و او را با آنكه تازه جوان بود گرامى شمرد و حق صحبت داد . گفته اند طبرى بيش از صد هزار حديث از ابو كريب استماع كرد .\r\nطبرى به بغداد بازگشت و آهنگ آموختن علوم قرآنى كرد ، و احمد بن يوسف تغلبى را كه از استادان قرائت روزگار خود بود خدمت كرد و از وى نكته ها آموخت . پس از آن به بررسى و تحقيق فقه شافعى پرداخت و دو تن از امامان مذهب شافعى ، حسن بن محمد صباح و ابو سعيد اصطخرى را ديدار كرد و خود به مذهب شافعى گرويد و سالها بر طبق آن فتوى داد .\r\nطبرى چون شنيد كه گروهى از اصحاب امام شافعى و آگاهان به مذهب او در مصر اقامت دارند ، بدان سوى روى آورد . در راه مصر از اجناد شام و نواحى و بنادر آن ديدن كرد و در بيروت ، عباس بن وليد را كه از قاريان بنام بود بديد ، و هفت شب در مسجد جامع گذرانيد و قرآن را بر روايت شاميان بر او تلاوت كرد . سپس به صوب مصر رفت و به سال 253 وارد مصر شد . طبرى خود مىگويد : « چون به مصر درآمدم كسى از دانشمندان نماند كه به ديدار من نيامد و مرا در علومى كه خود در آن تبحر داشتند نيازمود . » از آنان ابو الحسن على بن سراج بود كه سؤالاتى از فقه و حديث و لغت و نحو و شعر كرد و طبرى را در پاسخگويى چيره دست يافت .\r\nدر اين هنگام عالمى فراز رسيد و از او سؤالاتى در دانش عروض كرد . ابو جعفر مىگويد :\r\nمن پيش از آن روز به علم عروض توجهى نداشتم . پس بدان مرد گفتم با خود قرار گذاشته ام كه امروز در علم عروض سخنى نرانم ، چون فردا شود نزد من آى . آنگاه\r\n","description":"","footnote":"","page_name":" مقدمه 3 ","page_number":5},
  {"content":"\r\nعروض خليل بن احمد را از دوستى به امانت گرفتم و تمام شب به مطالعهء آن پرداختم .\r\nبامدادان عروضى شدم .\r\nطبرى چندين سال در مصر به سر برد و در خلال اين سالها به شام سفر كرد و باز آمد و فقه مالك را نيز از شاگردان ابن وهب فرا گرفت .\r\nپس از ساليانى چند اقامت در مصر ، هواى بغداد كرد و بر آن شد در اين شهر جز به روايات و درايت و تأليف و تصنيف نپردازد . وى گذشته از مجالست با بسيارى از دانشمندان و نامداران ، به كار تأليف و تصنيف نيز اهتمامى تمام مبذول داشت .\r\nاقامت طبرى در بغداد چندان به درازا نكشيد ، آهنگ طبرستان كرد و به سوى مولد خود بازگشت . اين پس از دوران بلند دانشجويى و آموزش ، نخستين سفر به زادگاه بود . سفر دوم طبرى به سال 290 ه - . ق اتفاق افتاد .\r\nدر بازگشت به بغداد ، طبرى به ستيزه اى ناخواسته دچار شد . در آن عصر بازار ستيز و آويز اصحاب مذاهب و عقايد تعصبآميز در بغداد گرم بود . محضرهاى عالمان و فقيهان به جدل و مناظره مىگذشت . حديث خلق و قدم قرآن سخت بر سر زبانها بود . پيروان احمد حنبل ، يكى از امامان چهارگانهء سنت ، مردمى سختگير بودند و عقل و برهان را در امور اعتقادى ناخوش مىداشتند و به آزار ديگران مىپرداختند . آنان قرآن را قديم مىشمردند و خداى را بر « عرش » مىنشاندند .\r\nطبرى دربارهء امام احمد حنبل اعتقادى ديگرگون داشت . به روايت ابن شحنه ، طبرى كه در فقه و تفسير و حديث از عالمان بزرگ بود ، در اثرى كه از مسالك مجتهدان گفتگو مىكند ، احمد حنبل را در زمرهء فقيهان نمىآورد و او را محدثى ساده مىشمارد .\r\nمىگويند به زمانى كه طبرى از سفر دومش به طبرستان به بغداد بازگشت ، گروهى از متعصبان حنبلى چون ابو عبد الله جصاص و جعفر بن عرفه قصد وى كردند و روز آدينه در مسجد جامع به نزد او آمدند و دربارهء امام احمد حنبل و حديث « جلوس بر عرش » از وى پرسش كردند . ابو جعفر در پاسخ آنان به شجاعت تمام گفت : « امام احمد بن حنبل ، خلاف او اعتبارى ندارد ، و من تاكنون نديده ام كه از او حديثى روايت شده باشد ، و نديده ام براى او اصحاب و پيروانى كه به سخنان آنان اعتماد و اعتبارى باشد ، و اما حديث « جلوس بر عرش » ، پس محال است . » آنگاه اين شعر را خواند :\r\nسبحان من ليس له انيس * و لا له فى عرشه جليس\r\nمنزّه و پاك است و او را همدمى نيست ، و نه در عرش او را جليسى است .\r\n","description":"","footnote":"","page_name":" مقدمه 4 ","page_number":6},
  {"content":"\r\nحنبليان چون گفتار او شنيدند بر او تاختند و دواتهاى خود را كه بيش از هزار بود به سوى او پرتاب كردند . طبرى از ميان آن گروه آشفتهء متعصب برخاست و به خانه رفت . مخالفان دور خانه اش را فرا گرفتند و از گوشه و كنار به سنگباران پرداختند ، چندانكه توده اى انبوه از سنگ بر در خانه اش انباشته شد . نازوك ، صاحب شرطهء بغداد ، با گروهى از لشكريان مردم را از گرد خانهء او دور كردند و خود يك روز و شب در حفاظت ابن جرير به پاسدارى پرداختند .\r\nابو جعفر محمد بن جرير طبرى پس از سفرهاى بسيار كه در طلب دانش كرد ، و از دانشمندان و فقيهان و مفسران و محدثان و قاريان و اديبان بهره ها گرفت ، و در بغداد خانه اى بساخت و اوقات خود را به عبادت و مطالعه و تأليف و تصنيف منحصر داشت . طبرى در نزد مردم و خليفگان و اميران مرتبتى و الا داشت و به احترام و عزت بسيار مىزيست . و گوياى اين پايگاه بلند ، عبارت صاحب تاريخ طبرستان است :\r\nمحمّد بن جرير الطَّبرى ، مؤلف كتاب الذيل و المذيل ، و كتاب تفسير القرآن و معانيه ، و كتاب التاريخ ، و مذهب و طريقت او معتقد خلايق و اتّفاق علما كه مثل او در هيچ طايفه نبود ، و مسطور است در كتب كه بر در سراى او به بغداد چهار صد استر برشمردندى از آن ابناء خلفا و ملوك و وزراء ، و از اين جمله سى استر هر يك با خادم حبشى بودندى كه به اقتباس علوم پيش او شدندى .\r\n- تاريخ طبرستان ، مصحح شادروان عباس اقبال ، صص 23 - 122 .\r\nسرانجام وى به روز شنبه بيست و هشتم شوال سال سيصد و ده هجرى ، برابر با 17 فوريهء 923 ميلادى ، به سن هشتاد و شش سالگى ، درگذشت .\r\nخطيب بغدادى مىنويسد : « در تشييع جنازهء او انبوهى از خلق كه شمار آنان را جز خدا كسى نمىدانست ، حضور يافتند ، و چندين ماه شب و روز بر آرامگاهش نماز مىگزاردند . گروه بسيارى از ارباب ادب و ديانت اشعارى در رثاى او سرودند . » ابو جعفر محمد بن جرير طبرى در دانشهاى رايج زمانهء خود تبحر فراوان داشت و از سرآمدان به شمار مىآمد . عبد العزيز طبرى دربارهء او مىگويد :\r\nاو همانند قارى قرآنى بود كه چيزى جز قرآن نداند ، و چون محدثى بود كه جز حديث چيزى نشنيده باشد ، و مثل فقيهى كه بجز فقه چيزى نداند ، و شبيه يك نحوى كه معرفت به چيزى جز نحو نداشته باشد ، و همانند محاسبى كه جز حساب چيزى درك نكند .\r\n","description":"","footnote":"","page_name":" مقدمه 5 ","page_number":7},
  {"content":"\r\nوى به انواع عبادت واقف و عامل و در اصناف علوم كامل بود . هر گاه آثار او با آثار ديگران سنجيده شود ، برترى او ادراك مىشود . چيزى كه هست ، شهرت او در فقه و تفسير و علوم قرائت قرآن بر جنبه هاى ديگرش رجحان مىيافت .\r\nطبرى در همهء مذهبهاى فقهى ، بويژه فقه شافعى تبحر يافت . وى خود ده سالى به آن پاى بست بود و بر حسب آن فتوى مىداد ، اما چون به مسائل گوناگون برخورد و دشواريهاى آن را بررسى نمود ، سرانجام خود مذهبى ويژه بنياد نهاد ، و اصول آن را در آثار فقهى خود ، و نيز در اثرى مستقل با نام « لطيف القول » در هشتاد و سه باب بازنوشت .\r\nشمار دانشمندانى كه مذهب جريريه را برگزيدند اندك نيست ، و ابن نديم در كتاب خود باب ويژه اى به آنان اختصاص داد . ولى مذهب جريرى دير نپاييد و همچون مذهب اوزاعى پس از چندى از ميان رفت .\r\nابو جعفر طبرى در شرافت نفس و مناعت طبع و پاكدامنى و پارسايى و پاكيزگى پوشش و اندام و حسن معاشرت و پرسيدن دوستان و رعايت احوال آنان به جايگاهى رسيد كه شايد كمتر كسى در زندگانى خود ديده باشد .\r\nطبرى مردى گندمگون و كشيده قامت و لاغر اندام و سياه چشم بود و زبانى گويا و فصيح ، و بيانى شيوا و گزيده داشت . سخنانش همواره به ملاطفت و نكته سنجى آميخته بود و در مجلسهاى خود داستانهاى دلپذير باز مىگفت . گذشته از پرهيزگارى ، مردى با فضيلت و شجاع بود و به آنچه علم داشت عمل مىكرد و در بيان عقايد دينى و باورهاى علمى خود از صراحت لهجه برخوردار بود ، چنان كه داورى او را دربارهء امام احمد حنبل ديديم .\r\nقفطى در اثر خود ، انباه الرواة مىنويسد كه : در احوال طبرى كتابى به نام « التحرير فى اخبار محمد بن جرير » تأليف نموده است كه كتابى آموزنده و لذتبخش و سرگرم كننده است ، ولى آن نيز در ميان كتابهاى گمشدهء او از ميان رفته و فراموش شده است .\r\n","description":"","footnote":"","page_name":" مقدمه 6 ","page_number":8},
  {"content":"\r\nآثار طبرى\r\nشمار آثار طبرى بسيار است . اين دانشمند بزرگ ، با دلبستگى و اهتمامى كه در فراگيرى و آموزش و تأليف داشت موفق گشت آثارى برگزيده و پر ارزش از خود به جاى گذارد ، چنان كه آثار او را چون برشمردند و با سالهاى عمر او بر سنجيدند ، دريافتند كه وى توفيق يافته است در طول 86 سال عمر خود به هر روزى 14 برگ بنويسد .\r\nاينك آثار او را به كوتاهى ياد مىكنيم :\r\nآداب المناسك . اثرى است براى قاصدان حج بيت الله از روز حركت تا رسيدن به مكه و قيام به مناسك و توديع و بازگشت و زيارت منازل و مشاهد ضرورى .\r\nآداب النفوس . در تعريف مظاهر قلب و زبان و چشم و گوش ، تمامى اندامها را ياد كرده است و از گفته هاى پيامبر و ياران و پيروان او و عارفان در اين باب سود جسته است ، ياقوت مىگويد : اين كتاب را در چهار مجلد نوشت ولى آن را پاكنويس نكرد و به دست مردم نداد .\r\nاحاديث غدير خم . ياقوت گويد : پاره اى از مشايخ خبر غدير خم را ناراست دانسته اند و گفته اند على بن ابى طالب ( ع ) در آن هنگام به يمن رفته بوده است . ابن كثير مىگويد : كتابى از طبرى ديدم كه احاديث غدير خم را در دو مجلد فراهم آورده است .\r\nاختلاف علماء الامصار فى احكام شرايع الاسلام . چنان كه از عنوان كتاب برمىآيد ، طبرى اختلاف آراء دانشمندان را باز مىگويد . وى در پاسخ احمد بن عيسى كه سبب تأليف را از او پرسيده ، گفته است : تا رايهاى كسانى را كه با من منازعه مىنمايند متذكر شوم .\r\nطبرى اختيارات خود را در مسائل در اين كتاب بازنگفته است ، زيرا آن را در اثرى با عنوان اللطيف گرد آورده است .\r\n","description":"","footnote":"","page_name":" مقدمه 7 ","page_number":9},
  {"content":"\r\nبسيط القول فى احكام شرايع الاسلام . طبرى براى اين كتاب دفترى به عنوان مقدمه به نام « مراتب العلماء » تأليف كرد و هر يك از ياران پيامبر خدا را كه بر مذهب فقهى مورد اختيار خود بود نام برد . وى در ذكر نامهاى آنان از مدينه و مكه آغاز نهاد و به عراقين ، كوفه و بصره ، و سپس شام و خراسان پايان داد .\r\nالبصير فى معالم الدين . رساله اى است براى مردم طبرستان در باب اختلافى كه بين آنان در اسم و مسمى و مذاهب اهل بدعت روى داده بود .\r\nتهذيب الآثار و تفصيل الثابت من الاخبار . در اين اثر سبب هر يك از احاديث و راههاى روايت و جنبهء فقاهت و معانى و الفاظ غريب آن را بازنموده است . ياقوت به نقل از ابو بكر ابن كامل مىگويد : كس را پس از ابو جعفر طبرى نديدم كه در دانش گسترده تر و در تأليفها از او بيشتر و پيشتر باشد .\r\nجامع البيان عن تأويل آى القرآن . و آن از بزرگترين و جليلترين تفسيرهاى قرآن مجيد در اسلام است . گويند طبرى روزى از شاگردان خود پرسيد : آيا از تفسير قرآن لذّت مىبريد ؟\r\nگفتند شمار برگهاى آن چه اندازه خواهد بود ؟ گفت : سى هزار برگ ، يعنى شصت هزار صفحه .\r\nگفتند اين مقدار عمر آدمى را به پايان مىرساند پيش از آنكه خواندن آن پايان يابد . از اين رو طبرى تفسير خويش را در سه هزار صفحه مختصر كرد .\r\nآنگاه پرسيد : آيا از تاريخ جهان از روزگار آدم تا اين دوران لذّت مىبريد ؟ باز همان پرسش و پاسخ كه دربارهء تفسير به ميان آمد تكرار شد .\r\nطبرى گفت : دريغا كه همتها مرده است . و آنگاه تاريخ را نيز همچون تفسير مختصر كرد .\r\nالجامع فى القراآت . حاجى خليفه نگارندهء كشف الظنون مىنويسد : در اين كتاب بيست و چند طريقه از طرق تلاوت قرآن ديده مىشود . ابو على حسن بن على اهوازى مقرى در كتاب الاقناع مىگويد : شامل يازده طريقه از تلاوت قرآن است ، و در طرق قراآت كتاب عظيمى دارد كه آن را در هيجده مجلد مشاهده نمودم كه با خطى درشت نگارش يافته . تمامى طرق قرائت اعم از مشهور و نادر و علل و اسباب و شرح آنها را در اين كتاب متعرض گرديده است و طريقه اى را كه دور از طرق مشهور نيست برگزيده است .\r\nحديث الطير . ابن كثير مىگويد : كتابى از طبرى به اين اسم ديدم كه حديث طيور را در آن گرد آورده بود .\r\nالخفيف فى الفقه . ياقوت گويد : از كتابهاى سودمند طبرى است كه از كتاب اللطيف او سرچشمه گرفته است ، و نزديك به ذهن خوانندگان است و داراى مسائل بسيار . اين اثر شايستهء مراجعهء علماء و درس مبتديان و تحصيل متعلمان است .\r\n","description":"","footnote":"","page_name":" مقدمه 8 ","page_number":10},
  {"content":"\r\nابن عساكر گويد : وزير به قدردانى طبرى هزار دينار براى او فرستاد . وى نپذيرفت . گفتند وجه را بستان و صدقه كن . گفت شما به اموال خود اولى هستيد و بهتر مىدانيد چه كسى مستحق صدقه است .\r\nذيل المذيل . باز ياقوت در تعرفهء كتاب مىنويسد : اين اثر متضمن تاريخ همهء ياران پيامبر است به تقريب الاقرب فالاقرب ، يا بر حسب انتسابشان به قبيلهء قريش يا قبيله هاى ديگر . پس از آن تابعان يا پيشينيان از دنيا رفته و پسينيان را ياد كرده است ، و به ذكر استادان خويش و كسانى كه از آنان چيزى آموخته مرتبط ساخته ، و هر يك را به فضل و دانشى كه بدان متصف بوده اند يا متّهم به گمراهى شده اند ستوده و از آنان دفاع كرده است ، چون حسن بصرى و قتاده و عكرمه و همانندان ايشان .\r\nاين كتاب از آثار سودمند طبرى است كه پس از سال سيصد از املاى آن فراغت يافت و قريب سه هزار برگ است .\r\nالرد على ابن عبد الحكم على مالك . بر حسب گفتهء ياقوت اين كتاب به يارانش نرسيده است .\r\nالرد على الحرقوصيه . نجاشى اين كتاب را در الرجال نام برده است .\r\nالرد على ذى الاسفار . ياقوت مىگويد اين كتاب در رد دواوين على اصفهانى نوشته شده است .\r\nصريح السنة . رساله اى است كه مذهب و اعتقاد خود را در آن ياد كرده است . ابن عساكر آن را « شرح السنة » ناميده است كه تكاليف مذهب و فرايض الهى را بر خويشتن ذكر نموده است ، و كتاب بر حسب سيرت ياران و تابعان پيامبر است .\r\nطرق الحديث . ذهبى مىگويد : يك مجلد از كتاب را ديدم و نسبت به او و كثرت راههايى كه بر شمرده در شگفتى فرو شدم .\r\nعبارة الرؤيا . اثرى است شامل مجموعه اى از احاديث در اين باره . ياقوت از آن نام مىبرد و مىگويد ظاهرا اجل فرصت به پايان رسانيدن آن را به طبرى نداده است .\r\nكتاب العدد و التنزيل . ذهبى در تذكرة الحفاظ و سبكى در طبقات و ابن عساكر از آن ياد كرده اند .\r\nكتاب الفضائل . ابن عساكر مىنويسد : چون طبرى خبر يافت كه ابو بكر بن ابى داود سجستانى دربارهء غدير خم حديثى نقل كرده است ، به تأليف اين كتاب پرداخت ، و فضايل سه خليفه و امام على ( ع ) را برشمرد و در تصحيح آن احتجاج كرد ، و در فضايل امير المؤمنين على شرحى مبسوط نگاشت .\r\n","description":"","footnote":"","page_name":" مقدمه 9 ","page_number":11},
  {"content":"\r\nلطيف القول فى احكام شرايع الاسلام . ياقوت مىگويد : اين كتاب شامل تمامى احكام و اختيارات مذهب طبرى است ، و از نفيسترين و سودمندترين تأليفهاى او است كه اصول مذهبهاى ديگر را از حيث جمع و تأليف فرا مىگيرد .\r\nمختصر الفرائض . ياقوت و صفدى از اين اثر نام برده اند .\r\nكتاب المسترشد . ابن نديم در الفهرست از آن اسم برده است .\r\nالمسند المجرد . ياقوت مىگويد : بيشترين آن را اصحاب حديث نوشته اند و سرگذشت خود با شيوخ خود را براى مردم قرائت كرده اند .\r\nكتاب الوقف . طبرى اين اثر را براى المكتفى نوشته است و موارد اتفاق فقها را در احكام شرع كه دور از اختلاف آنها بوده ، فراهم آورده است .\r\nاخبار الامم و الملوك يا تاريخ الرسل و الملوك\r\nدو اثر از تأليفهاى محمد بن جرير طبرى در ميان آثار او اعتبار و ارزشى به تمام دارد : تفسير قرآن او ، و تاريخ او .\r\nتاريخ طبرى از معتبرترين و نامدارترين تاريخهاى عمومى جهان و اسلام است كه از جهت جامعيّت و درستى و اتقان همواره مورد نقل و استناد و استفاده و اقتباس تاريخنگاران و دانشمندان بوده است .\r\nابو الحسن على بن حسين مسعودى ، از مورخان نامدار سدهء چهارم در اثر مشهور خود مروج الذهب و معادن الجوهر مىنويسد :\r\nتاريخ ابو جعفر محمد بن جرير طبرى از همهء كتابها و تأليفات ديگر سر است كه اقسام حوادث و سرگذشتهاى گوناگون را فراهم آورده و از علوم مختلف سخن دارد ، و كتابى بسيار سودمند و نافع است ، و چرا نباشد كه مؤلف آن فقيه عصر و زاهد دهر بود كه فقيهان بلاد و دانايان سنّت و اخبار علم از او گرفتند .\r\nعز الدين ابن اثير كه كتاب الكامل فى التاريخ او به گونه اى تلخيص و تهذيب تاريخ بزرگ\r\n","description":"","footnote":"","page_name":" مقدمه 10 ","page_number":12},
  {"content":"\r\nطبرى است ، و خود تا روزگار زندگى خود كه به سال 630 ه - . ق به پايان آمده آن را كامل و حوادث را نقل نموده است ، مىنويسد :\r\nابتدا كردم به تاريخ بزرگ تأليف امام ابو جعفر طبرى ، زيرا كتاب مذكور در نزد عموم محققان مورد اعتماد و در موارد اختلاف محل رجوع است . . . و من از ميان همگى مورخان به طبرى اعتماد كردم زيرا وى از روى حق و صواب در اين فن پيشوا ، و از روى حقيقت و واقع جامع علوم و فنون مىباشد .\r\nنلدكه خاورشناس نامدار كه خود در چاپ متن عربى تاريخ طبرى ، بخش ساسانيان ، اهتمام ورزيده است و آن را در اثرى مستقل مورد بحث و بررسى قرار داده ، مىگويد :\r\nتاريخ او التقاط مواد و مطالب فراوانى است كه با كوشش فوق العاده اى فراهم آمده است . مطالب منابعى كه با يك ديگر اختلاف داشته اند ، در آن تحرير و تهذيب نشده بلكه در كنار يك ديگر گذاشته شده است . اما همين وضع ارزش كار او را در نظر ما تا اندازهء زيادى بالا برده است ، زيرا با اين ترتيب اخبار كهن مطمئنتر و موثقتر از آن به دست رسيده است كه مورخى براى تعديل و تطبيق آن رنج و كوشش به كار مىبرده است .\r\nارزش عمدهء تاريخ طبرى در شرح و بيان بسيار مفصل تاريخ اسلام از آغاز ظهور پيغمبر اسلام به بعد است . هيچ كتاب عربى ديگر نمىتواند از اين نظر با آن دعوى برابرى كند .\r\nبازگفتن روايتهاى چندگونه از سوى طبرى ، گاه مورد ايراد كسانى بوده است كه هدف غائى طبرى را درنيافته بوده اند . طبرى خود در اين باره توجيهى خردمندانه و مستدل دارد :\r\nخوانندهء اين كتاب بداند كه استناد ما بدانچه در اين كتاب مىآوريم به روايات و اسنادى است كه از ديگران ، يكى پس از ديگرى به ما رسيده ، و من نيز خود از آنان روايت مىكنم و يا سند روايت را به ايشان مىرسانم ، نه آنكه در آوردن مطالب تاريخ استنباط فكرى و استخراج عقلى شده باشد . . .\r\nاگر ناظر و شنوندگان اخبار اين كتاب به برخى داستانها و قصه ها برخورند كه عقل وجود آنها را انكار كند و جامعه شنيدن آنها را ناخوش دارد ، نبايد بر من خرده گيرى و\r\n","description":"","footnote":"","page_name":" مقدمه 11 ","page_number":13},
  {"content":"\r\nعيبجويى كنند ، چه آنكه اين گونه اخبار را ديگران و پيشينيان براى ما نقل كرده اند و ما نيز آنها را چنان كه شنيده ايم در كتاب خود آورديم .\r\nطبرى گاه شعر مىسرود ، و به گفتهء قفطى در كتاب المحمدين من الشعراء : « وى كه خدايش بيامرزاد شعرى برتر از شعر علماء مىگفت » :\r\nاذا اعسرت لم يعلم رفيقى * واستغنى فيستغنى صديقى\r\nحيائى حافظ لى ماء وجهى * ورفقى فى مطالبتى رفيقى\r\nو لو انى سمحت بماء وجهى * لكنت الى الغنى سهل الطريق\r\n« چون تنگدست گردم دوستم آگاه نمىشود . من اظهار بىنيازى مىكنم و دوستم نيز بى نياز مىشود .\r\n« شرم من نگهدار آبروى من است ، و نرمى و مرافقت من در خواستن بهترين دوست من است .\r\n« اگر آبروى خود را برايگان از دست مىدادم ، به آسانى توانگر مىشدم . »\r\nخلقان لا ارضى طريقهما * بطر الغنى ومذلة الفقر\r\nفاذا غنيت فلا تكن بطرا * واذا افتقرت فته على الدهر\r\n« دو خوى مرا ناپسند است : سرمستى در توانگرى ، و خوارى نمودن به هنگام نيازمندى .\r\n« چون توانگر شدى سرمستى مكن ، و چون درويش گشتى در برابر روزگار سرفراز باش ! » تاريخ طبرى از آغاز تأليف و انتشار آوازه اى بلند يافت و با اقبال همگان روبرو گرديد ، چنان كه به سال 352 هجرى به زبان فارسى ترجمه شد ، در حالى كه از تاريخ درگذشت مؤلف بزرگوار آن ، پنجاه سال نگذشته بود .\r\nتاريخ طبرى بارها از سوى دانشمندان و تاريخنگاران ، با ذيل و حاشيه ، به طريق تلخيص و\r\n","description":"","footnote":"","page_name":" مقدمه 12 ","page_number":14},
  {"content":"\r\nاختصار بازنويس شد .\r\nابن نديم مىگويد : « گروهى نيز اين كتاب را - تاريخ طبرى - با حذف اسنادها به اختصار نگاشته اند كه بر آنها اعتماد نمىتوان كرد ، زيرا آنها را با جهان دانش و حكمت پيوندى استوار نيست . » سخاوى بر آن است كه گويا طبرى خود بر تاريخ ذيلى درافزوده باشد .\r\nياقوت مىگويد : عبد الله بن احمد بن جعفر الفرغانى رابطه اى جهت آن ذيل ترتيب داد .\r\nحاجى خليفه در كشف الظنون از ابو محمد عبد الله بن محمد الفرغانى ياد مىكند كه كار طبرى را دنبال گرفت و لا حقه اى بر آن افزود كه « صله » خوانده مىشود .\r\nاز ابو الحسن محمد بن عبد الملك همدانى ، در گذشتهء 521 هجرى نيز تكمله اى درد دست است كه از آغاز خلافت « مقتدر » تا اوايل خلافت « مستظهر » را در بر مىگيرد .\r\nعويب بن سعد كاتب قرطبى كه با افزونيهايى تاريخ طبرى را تلخيص كرده است ، ذيلى بر آن افزوده كه تا سال 320 ه - . ق كشيده مىشود .\r\nتاريخ طبرى از راه ترجمهء فارسى روزگار سامانيان به زبان تركى ترجمه شد . ترجمه اى به دوران امير الامرا احمد پاشا صورت پذيرفت و ترجمهء ديگر ميان سالهاى 938 - 928 ه - . ق ، انجام يافت .\r\nآشنايى اروپاييان با تاريخ طبرى به اهتمام ارپنيوس Erpenius ( 1624 - 1584 م ) دست داد كه وى اختصار تاريخ طبرى نگاشتهء ابن الآمد را به لاتين برگردانيد .\r\nسپس هرمان زوتنبرگ ( H . Zotenberg ) ترجمهء فارسى منسوب به بلعمى را با سنجيدن نسخه هاى خطى موجود در كتابخانه هاى پاريس و گوتا و لندن و كانتربورى به سالهاى 74 - 1867 ميلادى به فرانسه ترجمه كرد .\r\nزوتنبرگ مستشرق فرانسوى ، زمانى كتابدار نسخه هاى خطى كتابخانهء ملى پاريس بود و بخشى از غرر السير ابو منصور ثعالبى را نيز به فرانسوى گردانيد . گويا دوبو ( Dubeux ) در اين كار با زوتنبرگ مشاركت داشته است . ( تاريخ ادبى ايران . ترجمه و تحشيهء على پاشا صالح ، ج 1 ، ص 539 ) نظر به اعتبار و اهميت تاريخ طبرى ، خاورشناس نامدار هلندى دوخويه ( M . j . de Goeje ) كه « تأليفات جغرافيائى عرب » را تحت عنوان مشترك Arabicarum Bibliotheca Geographorum بنياد نهاده بود به سالهاى 1901 - 1876 ميلادى با همكارى عده اى از مستشرقان نامدار چون نلدكه ، موللر و گويدى و . . . به چاپ انتقادى متن طبرى پرداخت .\r\nآخرين چاپ انتقادى تاريخ طبرى به اهتمام محمد ابو الفضل ابراهيم بر مبناى چاپ دوخويه و\r\n","description":"","footnote":"","page_name":" مقدمه 13 ","page_number":15},
  {"content":"\r\nنگريستن به نسخه هاى خطى نويافته صورت پذيرفت ، كه چاپ دوم آن به سال 1387 ه 1967 ميلادى در زير دست من بود .\r\nتئودور نلدكه ، خاورشناس بنام ، كه در چاپ بخشى از تاريخ طبرى با دوخويه همكارى داشت و اثر ارجمند او حماسهء ملى ايران دربارهء فردوسى و شاهنمامه در نزد ما ايرانيان از آوازه اى بلند و شايان برخوردار است ، آن بخش تاريخ طبرى را كه به گفتهء خود وى « تاريخ ساسانيان را از منابع قديم ايرانى به دست مىدهد » ، با تعليقات و حاشيه هاى سودمند به زبان آلمانى ترجمه كرد و آن را با عنوان « تاريخ ايرانيان و عربها در زمان ساسانيان » به سال 1879 ميلادى منتشر ساخت . جاى خوشوقتى است كه ترجمه اى دقيق از اين كتاب نلدكه به كوشش آقاى دكتر عباس زرياب خويى ، استاد دانشگاه تهران ، در سلسلهء انتشارات انجمن آثار ملى منتشر گرديده است .\r\nزوال فرمانروايى خليفگان و استقرار حكومتهاى ايرانى\r\nچنان كه در سرآغاز ياد كردم ، تاريخ كبير طبرى به روزگار سامانيان ، به اشارهء امير منصور بن نوح سامانى به زبان فارسى گردانيده شد .\r\nآشفتگى و ناتوانى خليفگان در اين اوان موجب استقرار حكومتهاى ملى و محلى گرديد .\r\nهر چند اين نورسيدگان خود به گونه اى وابسته بودند و عهد و منشور دستگاه خلافت را از پشتوانه هاى جاىگزينى مىشمردند ، براى بلندى نام و آوازهء خود و فرو شكوه ديوان به شاعران و نويسندگان و دانشمندان توجهى خاصّ مبذول مىداشتند . آثار پديد آمدهء اين روزگاران به زبان فارسى كه از خواست و دلبستگى مردم به زبان مادرى ريشه مىگرفت ، مايهء سرافرازى و مفاخرهء اين حكومتها ، كه خود ستيز و آويزى مدام با يك ديگر داشتند ، مىگرديد و اين همه به گسترش دانش و ادب مجال فراوان مىداد .\r\nاز آن ميان دودمان بويه در عراق و غرب ايران ، و سامانيان كه بر شرق و ما وراء النهر فرمان مىراندند ، جايگاهى بلند دارند . آل بويه و سامانيان با تشويق و پشتيبانى شاعران و نويسندگان بانى و باعث آفرينش آثارى گشتند كه هم اينك از پشتوانه هاى فكر و فرهنگ ايرانى است .\r\nالبته از مواريث روزگار بويهيان به زبان فارسى برخوردارى چندانى نيافته ايم و از آثار پديد آمده در آن دوران شمار كمى به ما رسيده است ، ولى هم آنچه به جاى نمانده است نيز مغتنم است .\r\n","description":"","footnote":"","page_name":" مقدمه 14 ","page_number":16},
  {"content":"\r\nسامانيان كه در بزرگداشت و حمايت از نويسندگان و شاعران و دانشوران ، از رقيبان خود ، بويهيان ، دست كم نداشتند ، اهتمامى بيشتر در گسترش زبان فارسى به كار مىداشتند . البته اين همه سبب عدم توجه سامانيان به گويندگان و نويسندگان تازى زبان نبود ، چنان كه يتيمة الدهر ، اثر پرآوازهء ثعالبى ، خاصّه بخش پايانى آن كه به شاعران خراسان و ما وراء النهر اختصاص يافته ، در برگيرندهء نامهاى فراوانى است كه به روزگار آنان به تازى شعر گفته اند .\r\nثعالبى خود مىگويد : « بخارا در عصر سامانيان آشيان جلال و كعبهء فرمانروايى و مجمع افراد برجستهء زمان بوده است » .\r\nنكته اى كه ابو على سينا در سرگذشت خود مىنويسد نشانگر توجهى است كه به دانش و كتاب مبذول مىشد .\r\nبو على به روزگار نوح بن منصور سامانى از كتابخانهء آنان برخوردارى يافته بوده است . وى مىنويسد :\r\nبه سرايى اندر شدم كه خانه هاى بسيار داشت و در هر خانه اى صندوقهاى كتاب بر روى هم انباشته بود . يك خانه از آن كتابهاى تازى و شعر ، در ديگرى فقه ، و بدين گونه در هر خانه اى كتابهاى هر دانشى .\r\nپس به فهرست كتابهاى اوايل نگريستم و آنچه بدان نياز داشتم خواستم ، و كتابهايى يافتم كه نام آنها به بسيارى از مردم نرسيده بود و من هم پيش از آن نديده بودم و پس از آن هم نديدم .\r\nپس اين كتابها را خواندم و از آنها سودها بردم و اندازهء هر مردى را در دانش وى شناختم . . .\r\nابن حوقل كه ما وراء النهر را به دوران اميرى منصور بن نوح ديده است ، مىنويسد :\r\nدر سراسر مشرق حكومت آل سامان استوارتر و عده شان و ساز و برگشان كاملتر و منظمتر ، و عطاياشان وافرتر و جيرهء سربازانشان فراوانتر و بيستگانىشان مداومتر است .\r\nبا آنكه جبايتها و خراجها و اموالشان در خزانه ها كمتر است .\r\nويژگى عمدهء شيوهء زندگى در ما وراء النهر بر سيادت اشراف زميندار استوار بود كه دهگان يا دهقان خوانده مىشدند . دهگانان خود را نگهبان معارف و مواريث فرهنگى مىدانستند .\r\n","description":"","footnote":"","page_name":" مقدمه 15 ","page_number":17},
  {"content":"\r\nگفتهء مقدسى گوياى اين ظريفه است كه اميران سامانى در پرسش و پرورش دانشمندان و شاعران و نويسندگان نمونه بوده اند ، و اين گروه را چندان گرامى مىداشتند كه از تقبيل و زمينبوس معافشان داشته بودند . و البته اين همه بر اثر استقرار نظم و قدرت حاكميت و استوارى و آرامش مملكت به دست مىآيد .\r\nدر دوران امارت سامانيان ، چند خاندان وزارتپيشه بر سر كار بودند كه ادارهء ديوان بر عهدهء كفايت آنان باز بسته بود : جيهانى ، بلعمى ، عتبى .\r\nگردش كار چنان بود كه چون فردى از اين خاندانها به خشم و سخط امير گرفتار مىگرديد ، از آن خاندان ديگر فردى وزارت مىيافت ، و اين جايگزينىها استمرار داشت . و چه بسا پسر جانشين پدر مىگرديد ، اما همواره چنين نبود . سالها مىگذشت و پس از درگذشت وزيرى از خاندانى يا از چشم افتادن وى ، وزارت به همتاى او يا به اختلاف او مىرسيد .\r\nاين وزيران خود عموما از مردان دانشور زمانه بودند و در مراتب فضل و ادب رتبت و الا داشتند و از آنان در كتابهاى ادب و تراجم احوال بارها به شايستگى ياد شده است . از اين ميان خاندان بلعمى اشتهارى وافر داشت .\r\nخاندان بلعمى\r\nدربارهء تسميهء بلعميان به اين نام دو روايت در دست است . ياقوت حموى مىنويسد :\r\nبلعم به فتح با و عين ، شهرى است در ديار روم ، و در نسب ابو الفضل محمد بن عبد الله ( عبيد الله ) بن محمد بن عبد الرّحمن بن عبيد الله بن عيسى تميمى بلعمى ، وزير خاندان سامان در ما وراء النهر و خراسان چنين آورده اند ، و وى از اديبان بليغ بود و در اخبار الوزراء ذكر او قيد است .\r\nسمعانى در كتاب الانساب آورده است :\r\nابن ماكولا گفت : آنگاه كه مسلمة بن عبد الملك به روم اندر شد ، رجاء بن معبد بر بلعم چيره گشت و بدانجا اقامت گزيد . نسل او در بلعم فزونى يافت ، و از اين رو خاندان وى را به بلعم نسبت كردند و بلعمى گفتند .\r\n","description":"","footnote":"","page_name":" مقدمه 16 ","page_number":18},
  {"content":"\r\nهم سمعانى مىگويد :\r\nبه خط ابو سعيد محمد بن عبد الحميد معبدانى خواندم كه ابو العباس معدالى از قول ابو الفضل بلعمى آورده است كه نسبتش به علوان مىرسد و نياى وى به روزگار خالد ابن مغيث بن حرث بن مالك بن حنظلة بن زيد منات كه به فرمان تميم المعدودى به مرو رفت با سپاهيان قتيبة بن مسلم به مرو آمد ، و در زير قريهء بلاد سجرد در جايگاهى كه آن را بلعمان گويند فرود آمد ، و نسبت بلعمى بدان جا است .\r\nاز آن پس خاندان بلعميان به ما وراء النهر مهاجرت كرده اند و آنگاه كه برخى از آنان در بارگاه سامانيان به پايگاه وزارت رسيده اند در بخارا پايتخت آن اميران اقامت گزيده و تا دير باز در آن شهر مانده اند ، چنان كه سمعانى در ترجمهء حال ابو الفضل گويد : « وى از مردم بخارا است و احفاد او تا امروز ( يعنى روزگار زندگى سمعانى ، سال 550 ه ) به بخارا بر جاىاند . » خاندان بلعمى شايد پس از برمكيان پرآوازه ترين خاندانهاى وزيران باشند كه نام و يادشان در كتابهاى ادب و تاريخ بفراوانى آمده است ، و البته اين گذشته از والايى پايگاه افراد آن خاندان در ادب و دانش و حكومت ، اهتمام آنان در نگهداشت و پرسش شاعران و نويسندگان و مورخان بوده است .\r\nاشارهء رودكى به نام بلعمى در همين شمار معدود از شعرهاى او كه بازمانده است اندك نيست . در قصيده اى به مدح ابو جعفر بن بانويه مىگويد :\r\nيك صف ميران و بلعمى بنشسته * يك صف حرّان و پير صالح دهقان\r\nو نيز در جايى ديگر گفته :\r\nچه فضل مير ابو الفضل بر همه ملكان * چه فضل گوهر و ياقوت بر نبهره پشيز\r\nناصر خسرو در قصيده اى به مطلع :\r\nاى آدمى به صورت و بى هيچ مردمى * چونى به فعل ديو چو فرزند آدمى ؟\r\nمىگويد :\r\nنامى نكو گزين كه بدان چون بخوانمت * در جانت شادى آيد و در دلت خرمى\r\nبو الفضل بلعمى بتوانى شدن به فضل * گر نيستى به نسبت بو الفضل بلعمى\r\nو نيز اشارهء كسائى به اين خاندان نشانهء اشتهار آنان بوده است :\r\nبه وقت دولت سامانيان و بلعميان * چنين نبود جهان ، با نهاد و سامان بود\r\n","description":"","footnote":"","page_name":" مقدمه 17 ","page_number":19},
  {"content":"\r\nهمچنين سوزنى سمرقندى پس از گذشت سالها با اشاره به رابطهء رودكى و بلعمى ياد آنان را زنده داشته است :\r\nرودكى را اندر آن چامه كه وصف باده كرد * داد دينارى هزار از زر آتشگون و فام\r\nقيمت عيار را هم فام كرد از ديگرى * بلعمى عياروار از رودكى بفكند فام\r\nو نيز هم او مىگويد :\r\nهم قهستانى و عتبى را به هم با بلعمى * زو شود ناديده ديدن چون ورا ديدى تمام\r\nو نيز :\r\nدر مدح تو به صورت تضمين ادا كنم * يك بيت رودكى را در حق بلعمى\r\nصدر جهان جهان همه تاريك شب شدست * از بهر ما سپيدهء صادق همى دمى\r\nدر تاريخ بيهقى نيز اشاره اى آمده است :\r\nچنان خواندم در اخبار سامانيان كه نصر احمد سامانى هشت ساله بود كه از پدر بماند ، كه احمد را به شكارگاه بكشتند و ديگر روز آن كودك را بر تخت بنشاندند به جاى پدر . آن شير بچه ملكزاده اى سخت نيكو برآمد و بر همه آداب ملوك سوار شد و بى همتا آمد . . .\r\nيك روز خلوتى كرد با بلعمى كه بزرگتر وزير وى بود ، و بو طيب مصعبى صاحب ديوان رسالت ، و هر دو يگانهء روزگار بودند در همهء ادوات فضل . ( - تاريخ بيهقى . تصحيح دكتر على اكبر فياض ، چاپ دوم ، صص 27 - 126 ) .\r\nنويسندهء نسائم الاسحار من لطائم الاخبار مىگويد :\r\n« الوزير ابو الفضل البلعمى روى رزمهء وزراى عجم و طراح حلهء قهارمهء امم بوده است ، و اول پادشاهان سامانى اسماعيل بن احمد وزارت بر وى تقرير كرد . » ( به تصحيح و تعليق محدث ارموى ، ص 35 ) .\r\nنكته اى دلپذير دربارهء ابو الفضل بلعمى در مقدمهء شاهنامهء ابو منصورى آمده است ، آنجا كه سخن از كليله و دمنه مىگويد :\r\n« مأمون پسر هارون الرشيد منش پادشاهان و همت مهتران داشت . يك روز با مهتران نشسته بود . گفت : مردم بايد كه تا اندر اين جهان باشند و توانايى دارند بكوشند تا از او يادگارى بود تا پس از مرگ او نامش زنده بود . عبد الله پسر مقفع كه دبير او بود\r\n","description":"","footnote":"","page_name":" مقدمه 18 ","page_number":20},
  {"content":"\r\nگفتش كه از كسرى انوشيروان چيزى مانده است كه از هيچ پادشاه نمانده است . مأمون گفت : چه ماند ؟ گفت : نامه اى از هندوستان بياورد آنكه برزويه طبيب از هندوى به پهلوى گردانيده بود ، تا نام او زنده شد ميان جهانيان ، و پانصد خروار درم هزينه كرد .\r\nمأمون آن نامه بخواست و آن نامه بديد . فرمود دبير خويش را تا از زبان پهلوى به زبان تازى گردانيد .\r\nنصر بن احمد اين سخن بشنيد . خوش آمدش . دستور خويش را ، خواجه بلعمى ، بر آن داشت تا از زبان تازى به زبان پارسى گردانيد تا اين نامه به دست مردمان اندر افتاد ، و هر كسى دست به دو اندر زدند ، و رودكى را فرمود تا به نظم آورد ، و كليله و دمنه اندر زبان خرد و بزرگ افتاد و نام او بدين زنده گشت ، و اين نامه از او يادگارى بماند . پس چينيان تصاوير اندر افزودند تا هر كسى را خوش آيد ديدن و خواندن آن . » ( بيست مقاله ، صص 33 - 31 )\r\nترجمهء تاريخنامهء طبرى\r\nدر آثار بازماندهء پيشين ، جاى به جاى سخن از ترجمهء تاريخ طبرى رفته است . و در اشاره اى كه امير سامانى منصور بن نوح سامانى به ابو على محمد بن محمد بلعمى ، دربارهء ترجمهء تاريخ كبير محمد بن جرير طبرى كرده است ، جاى ترديد نيست .\r\nدر روايتهايى كه از ترجمهء تاريخنامهء طبرى به جاى مانده است دو مقدمه ديده مىشود :\r\nمقدمه اى كه به زبان فارسى است ، و مقدمه اى ديگر به زبان تازى . و در اين هر دو مقدمه بصراحت اشاره بدين نكته ديده مىشود . در مقدمهء تازى چنين آمده است :\r\nستايش الامير ابى صالح منصور بن نوح و قد كان الله تعالى جعل الامير السيد الملك المظفر ابى صالح منصور بن نوح ابن احمد بن اسماعيل بن احمد بن سامان بن ساسك بن بهرام الشوبينه الرازى الاصفهبد المرزبان رضى الله عنهم اجمعين اقام على ادمان النظر فى هذا الكتاب و ثابر على الاستفادة منه حتى اجتمعت له المناصح المجتمعه فيه و خرج امره العالى و لا زالت كذلك على لسان امينه و خاصته ابى الحسن الفائق الخاصة التى امر فى سنة اثنين و خمسين و ثلثمايه بترجمة هذا الكتاب المنسوب الى محمد بن جرير الطبرى صاحب\r\n","description":"","footnote":"","page_name":" مقدمه 19 ","page_number":21},
  {"content":"\r\nالتفسير الكبير المنعوت بكتاب التاريخ المشتمل علم الاولين [ و 
  ] اخبار الماضيين بالاقتصار فيه على متون الاخبار دون الاسانيد و تهذيبها عما فى هذا الكتاب من الاعادة و التطويل فى سياقة قصّة كلّ نبىّ و ملك و خبر كل حين على وجهه و رسمه و بعد ذلك فقد ترجمته بلغة الفارسية الدرية ليشترك فى قراءته و معرفته علم الرعية و السلطان و يسهل على من ينظر فيه و قال الله عز و جل و ما ارسلنا من رسول الا بلسان قومه فجعل لكل قوم من رسولهم بلسانهم و على لغتهم و انا اترجم هذا الكتاب و اقابله بالتفسير الكبير و اقدم و أؤخر من القصص ما يجب تقديمه و تأخيره حتى اسوق كل قصّة على وجهها و اسرد كل خبر على سبيله و اقرن كل شىء بشكله و اجمعه الى نوعه و مثله و أبوّب الكتاب باخبار الانبياء و الملوك و اورخه باسماء الازمنة و الاوقات و قابلت كتابى هذا مع آيات القرآن و اخبار الرّسول عليه السلام و حذفت الاسانيد الطويل عنها و سألت الله تعالى التّوفيق فى تأليفه و جمعه و الفراغ منه فى كل ذلك بالتّوفيق من الله تعالى فى كل حين أستعين به و أتوكل عليه و أستشهد به و أسترشده و أعانني الله تعالى عليها و الله المعين الموفق .\r\nدر مقدمهء فارسى نيز نزديك به همين مضمون آمده است :\r\n« بدان كه اين تاريخنامهء بزرگ است كه گرد آورد ابو جعفر محمد بن جرير بن يزيد الطبرى رحمة الله عليه ، كه ملك خراسان ابو صالح منصور بن نوح فرمان داد دستور خويش را ، ابو على محمد بن محمد بن عبد الله البلعمى را ، كه اين نامهء تاريخ تازى پسر جرير كرده است ، پارسى گردان هر چه نيكوتر ، چنان كه اندر وى نقصانى نيوفتد .\r\nپس ايدون گويد ابو على بلعمى كه چون اندر وى نگاه كردم و بديدم ، علمهايى ديدم اندر وى بسيار با آيتهاى قرآن و شعرهاى شاعران و مثلهاى نيكو و سرگذشتهاى پيغامبران و آن ملوكان . و اندر وى فايده ها ديدم بسيار . پس رنج بردم و جهد و ستيز بر خويشتن نهادم و اين پارسى گردانيدم به نيروى ايزد عز و جل .\r\nو ما خواستيم كه تاريخ روزگار عالم اندر وى ياد كنيم و آنچه هر كسى گفته است از اهل نجوم و از اهل هر گروهى كه تاريخ گفته اند از گبر و ترسا و جهود و مسلمان ، هر گروهى آنچه گفته اند ياد كنيم اندر اين كتاب به توفيق ايزد جل و علا ، كه از روزگار آدم تا رستخيز چند بود . و اين اندر كتاب پسر جرير نيافتيم ، و ما باز نموديم تا هر كه اندر او نگرد زود اندر يابد و بر وى آسان شود . ( نسخهء اساس : برگ b 2 ) .\r\n","description":"","footnote":"","page_name":" مقدمه 20 ","page_number":22},
  {"content":"\r\nدر مجمل التواريخ و القصص نگاشتهء 520 ه - ق ، نيز تأييد اين قول ديده مىشود :\r\n« اندر نقل كتاب تواريخ محمد بن جرير الطبرى رحمة الله عليه كه از تازى به پارسى كرده است ابو على محمد بن محمد الوزير البلعمى به فرمان امير منصور بن نوح السامانى ، كه به زبان ابى الحسن الفائق الخاصه پيغام فرستاد در سنهء اثنى و خمسين و ثلاثمائة . . . » ( - به تصحيح ملك الشعراء بهار ، ص 180 ) من كه سالى چند از عمر را بر سر سنجيدن نسخه هاى ترجمهء تاريخنامهء طبرى صرف كردم ، به قرينه هايى كه از اين پس ياد خواهم كرد ، انتساب اين اثر را به بلعمى نادرست مىدانم ، در شاهدهايى كه آوردم بى شائبهء جانبدارى و ميل و محابا ، اهتمام اميران و وزيران سامانى را در بزرگداشت و حمايت و تشويق نويسندگان و شاعران و دانشمندان باز نمودم . از مراتب فضل و دانش وزيران آن روزگار ، به ويژه دودمان بلعميان ياد كردم . و در اين همه جاى ترديد نيست ، اما با فزونطلبيهاى اين گروه كه چون انديشهء كارى از آنان باشد - كه البته در اين مورد خاص انديشه نيز از ديگرى ، يعنى امير سامانى است - اساس كار را به خود منتسب دارند ، يكباره مخالفم .\r\nچون در تأييد راى و انديشهء خود ، ترديدهاى عالمانهء علامهء درگذشته شادروان محمد قزوينى را در باب بلعمى و انتساب ترجمهء تاريخنامهء طبرى به او خواندم ، و به گفتارى از شاعر دانشمند ، شادروان بهار ، كه به گونه اى احتياط آميز رگه هايى از اين ترديد و دودلى را ارائه داده بود برخوردم ، از قرينه ها و استنادات تاريخى مدد جستم و داستان رسوايى و گستاخى اين گروه را در نوشته اى با عنوان « گفتارى در باب انتحال ، از ترجمهء تاريخنامهء بزرگ طبرى تا ديوان حافظ مينوى » مندرج در نشريهء كتاب شناخت ، زمستان 1363 ، باز نمودم .\r\nاينك از ترجمهء تاريخنامهء طبرى و انتساب آن به بلعمى گفتگو مىكنم .\r\nدر چهار مقالهء نظامى عروضى ، آنجا كه از شرايط و لوازم دبيرى گفتگو مىكند ، نويسنده مىگويد : « پس عادت بايد كرد به خواندن كلام ربّ العزّه ، و اخبار مصطفى ( ص ) . . . و ترسّل صاحب و صابى . . . و توقيعات بلعمى . . . » ( - چهار مقاله . با تصحيح مجدد دكتر معين ، صص 22 - 21 ) علامهء فقيد محمد قزوينى در توضيح . « توقيعات بلعمى » در تعليقات خود بر چهار مقاله مىنويسد :\r\n","description":"","footnote":"","page_name":" مقدمه 21 ","page_number":23},
  {"content":"\r\nبلعمى - يعنى ابو على محمد بن محمد بن عبد الله التميمى البلعمى ، متوفى سنهء 383 .\r\nوى وزير منصور بن نوح بن نصر بن احمد بن اسماعيل سامانى بود ، و هموست كه به فرمان پادشاه مذكور تاريخ طبرى را از عربى به فارسى ترجمه نمود . پدرش ابو الفضل محمد ابن عبد الله البلعمى وزير امير اسماعيل مؤسس سلسلهء سامانيه بود و در سنهء 329 وفات نمود ، و غالبا پدر و پسر به يك ديگر مشتبه شوند ، و بلعمى منسوب است به بلعم كه شهرى بوده است در آسياى صغرى . ( - همانجا ، تعليقات ، ص 23 . ) آن فقيد پس از چندى به اشتباه خود پى برد و در اين باب نوشت :\r\nندانستم به چه دليل و مأخذ من مقصود مؤلف چهار مقاله را ، ابو على بلعمى گرفته ام نه پدرش ابو الفضل بلعمى ، و حالا دارم كم كم يقين مىكنم مقصود مؤلف چهار مقاله ، به احتمال بسيار قوى ابو الفضل بلعمى بوده است نه ابو على بلعمى ، چه اولا ياقوت در معجم البلدان در ذيل « بلعم » ( 1 : 722 ) ، گويد ( دربارهء ابو الفضل ) : « و كان من الادباء البلغا ذكرته فى اخبار الوزراء ) . پس معلوم مىشود كه ابو الفضل معروف به ادب و بلاغت بوده است ، و ثانيا در طبقات الشافعيه سبكى ( 2 : 170 - 171 ) گويد : « و لابى الفضل مصنفات : كتاب تلقيح البلاغه ، و كتاب المقالات ، الخ . . . » پس از اينجا هم معلوم مىشود كه وى ماهر و متخصص در بلاغت بوده است ، و هرگز چنين اوصافى در حق پسرش ابو على جايى نديده و نشنيده ام . پس ابو الفضل بلعمى ظاهرا بل قطعا اولويت دارد كه مراد مؤلف باشد بدون هيچ شك و شبهه نه پسرش ابو على بلعمى . و گويا توقيعات بلعمى ، چنان كه سياق كلام ظاهرا بر آن دلالت دارد ، به عربى بوده است نه به فارسى . و ذكر ياقوت و سبكى ( لابد نقلا از مآخذ قديمه ) او را در عداد بلغاء نيز دال بر همين مطلب است ظاهرا ، و چيزى كه مرا سابق به اشتباه انداخته بوده و مراد مؤلف را ابو على بلعمى انگاشته ام ، لابد ترجمهء تاريخ طبرى بوده است كه او را در نظر من از ادباء جلوه داده بوده است ، و حال آنكه به احتمال بسيار بسيار قوى ترجمهء تاريخ طبرى فقط به سعى و اهتمام و عنايت او بوده است نه به قلم شخص او مستقيما . وانگهى بيان عبارت مؤلف - كما ذكرنا - در تعداد نويسندگان به عربى است ظاهرا نه به فارسى . ( - محمد قزوينى ، همانجا ، صص 24 - 23 )\r\n","description":"","footnote":"","page_name":" مقدمه 22 ","page_number":24},
  {"content":"\r\nدر ذيل همين ياد داشت مرحوم قزوينى آمده است :\r\nبه فرمان اين ابو الفضل بلعمى ( پدر ) بود كه كليله و دمنه از عربى به فارسى ترجمه شد ، و به فرمان همو رودكى آن را به نظم درآورد چنان كه فردوسى بدان تصريح مىكند ( شاهنامه ، طبع بمبئى ، 4 : 36 ) ، و در مقدمهء قديم شاهنامه هم ذكر اين مطلب عينا شده است با قدرى تفصيل بيشتر . و نيز ثعالبى در غرر اخبار ملوك الفرس و سيرهم ، طبع زتنبرگ ، ص 633 ، گويد : « و لم يزل الكتاب ( اى كليلة و دمنه ) مخزونا عند ملوك الفرس حتى نقله ابن المقفع الى العربية و الرودكى بامر الامير نصر بن احمد الى الشعر بالفارسية . » و از اينجا معلوم مىشود كه امر كردن ابو الفضل بلعمى رودكى را به نظم كليله و دمنه نه از جانب خود او بوده است بل به امر مخدومش نصر بن احمد سامانى بوده است .\r\nو ذكر پدر و پسر مكرر اندر مكرر در يتيمة الدهر مىآيد ، رجوع كنيد به انساب سمعانى در تحت « بلعمى » ، و بلعمى اول يعنى ابو الفضل بلعمى ممدوح رودكى بوده است . . . ( - چهار مقاله ، تصحيح مجدد دكتر معين ، ص 24 ) از اين گفتارها شيوهء تفكر و دلبستگيهاى بلعمىها ، به ويژه ابو الفضل بلعمى و پسرش ابو على بلعمى شناخته مىگردد .\r\nشادروان بهار ، محمد تقى ملك الشعراء در سال 1312 خورشيدى به كار تصحيح ترجمهء تاريخ طبرى پرداخت و آن را براى چاپ به وزارت فرهنگ وقت سپرد . اين كار در زمان حيات بهار انجام نپذيرفت و سرانجام به سال 1339 ، استاد شادروان محمد پروين گنابادى به خواست وزارت فرهنگ كار را دنبال كرد .\r\nمرحوم پروين كار را كه سخت آشفته و فرسوده بود به رنج بسيار آراسته كرد و كتاب را با مقابله و تصحيح مجدد و مقدمه اى سودمند به سال 1341 به چاپ رسانيد .\r\nاستاد فقيد ، پروين ، به احترام بهار ، جستجوى بسيار كرد تا گفتارى از وى در زمينهء كار ترجمهء تاريخنامهء طبرى بيابد . كوشش او به بار آمد و مقاله اى از مرحوم بهار كه در شمارهء 5 و 6 سال اول مجلهء تمدن كه به سال 1310 منتشر گشته بود يافت و در مقدمهء كتاب تاريخ بلعمى مندرج ساخت .\r\nاز فحواى گفتار بهار پيداست كه گفتار همزمان با روزگارى است كه او در كار تصحيح و\r\n","description":"","footnote":"","page_name":" مقدمه 23 ","page_number":25},
  {"content":"\r\nمقابلهء نسخه هاى ترجمهء تاريخ طبرى بود . بهار مىنويسد :\r\nچيزى كه اسباب تأسف و تحير است آن است كه در تمام اين ده نسخهء خطى و يك نسخهء چاپى كه به نظر اين نويسنده رسيده و با دقت آنها را مقابله و مطالعه كرده ام دو نسخه ديده نمىشود كه بتقريب شبيه به يك ديگر باشند و بتوان گفت كه آن دو از يك مأخذ حكايت مىكنند ، و هر نسخه اى چه در كم و زياد مطالب و سقطات ، و چه در اضافات يا اغلاط يا اختلاف عبارت بقدرى با نسخهء ديگر متفاوت است كه هر گاه خواننده صاحب مطالعه نباشد و به تصرفات روز افزون هزار ساله توجه نداشته باشد تصور ، بل حتم خواهد كرد كه اين كتاب را چند تن در فواصل قرون عديده ترجمه كرده اند ، و چون به اول هر نسخه نگاه كند و ببيند كه همهء نسخه ها از آن بلعمى است باز خواهد گفت بلعمى چند تن بوده اند ، و يا آنكه بلعمى اين ترجمه را به چند تن برگزار كرده است ، چه متصور نيست يك نسخه كه از دست يك شخص بيرون آمده باشد اين اختلاف فاحش را دارا باشد . ( به نقل از : تاريخ بلعمى ، تصحيح مرحوم بهار ، به كوشش محمد پروين گنابادى ، صص 8 - 7 ) توجيه شادروان بهار ، پس از استنباطى چنين استوار شگفتى آور است . آنكه در كار تصحيح و ترتيب متنى كهن رنجى برده باشد ، با شيوه هاى اختلاف نسخه ها آشنا است . پيدا است آن اختلافات و دگرگونيهايى كه ناشى از كار ناسخان است ، گونه اى ديگر است . كاتبان از محدودهء متن اصلى فراتر نمىروند . دستبردهايشان بدان حد است كه واژه اى و تركيبى را كه در نمىيابند و استعمال آن متروك و معنى آن ناشناخته است ، ديگرگون كنند . در متن شناسى امروزه اين گونه دستكاريها و تحريفها از سوى كاتبان شناخته شده است .\r\nاصول روش تحقيق انتقادى در متنهاى كهن ، به عاملهايى چند باز بسته است كه مورد اتفاق نظر پژوهندگان و مصححان است .\r\nنخست : مايهء نخستين كار دستنويسها و نسخه هاى بازمانده از گذشته است .\r\nشناخت نسخه ها ، در آنجا كه از اثرى دستنويسهايى چند مانده است ، گام نخستين است .\r\nهر چند كه اصالت كهنترين ، كمتر مورد ترديد است ، اما هميشه بدين كهنگيها دل نمىتوان بست . در آثارى كه تاريخ نسخه هاى به جامانده از آن با سال آفرينش چندان فاصله اى دارد كه خود مايهء دگرگونگى بنيادى است ، چه بسا كه نسخه اى متأخر ، رونويسى از نسخه هاى متقدم باشد ، به مثل از همين ترجمهء تاريخنامهء طبرى ياد مىكنم كه نسخهء اساس تاريخ 701\r\n","description":"","footnote":"","page_name":" مقدمه 24 ","page_number":26},
  {"content":"\r\nدارد ، و سال ترجمه بىگمان 352 است . سيصد و پنجاه سال فاصله ، با همهء امانتهايى كه كاتبان به كار داشته باشند - امرى كه بسيار نادر است - بسيارى از نكته هاى واژگانى و تركيبى و اصولى را دگرگون مىكند . و يا شاهنامهء فردوسى كه كهنترين نسخهء موجود پذيرفته ، مورخ 675 است - آنكه اخيرا باز يافته شده و به نسخهء فلورانس مشهور گشته و تاريخ 614 دارد يكباره بى اعتبار است و تاريخ آن مخدوش - .\r\nبارى ، چنان كه ياد كردم دستمايهء كار نسخه است و سپس سندها و اثرهايى كه به گونه اى با اثر مورد بررسى پيوند دارد .\r\nدوم : روش و شيوهء كار بررسى و آراستن متنى انتقادى است .\r\nجاى آن نيست كه به جزئيات بپردازم و چندگونگى روشها را - روش مستقيم و روش التقاطى و ديگر روشها - باز گويم . چون در اين زمينه نيز ، معيار مقبول مشخص گرديده است .\r\nسوم : شايستگى صاحب كار است .\r\nبىگمان دانش و بينش از نخستين شرطهاى صلاحيت منتقد و مصحح متن است . شناخت زبان ، با همهء تحولات محتمل در آن و بصارت در مضايق و پيچيدگيهاى آن .\r\nآگاهى به تاريخ و حوادث و رويدادهاى بنيادى كه در بسيار جايها مايهء ديگرگونيها و نو آفرينيها مىگردد ، و ظرافت و ذوق استنباط و دريافت .\r\nبا تمهيدى كه در توضيح شيوه هاى تحقيق انتقادى به كار داشتم ، عدم دريافت شادروان بهار از اصلى بديهى و روشن ، كه بلعمى خود گزارندهء متن ترجمهء تاريخنامه نبوده است ، از مرتبت او نمىكاهد . در طول پنجاه و شصت سالى كه از روزگار تحرير مقالهء او و استنباط او مىگذرد بسيار نكته هاى بديع ، روشن گشته است . آن شادروان در آغاز راه بود ، و البته قريحهء ذاتى و ذوق خلاق او در سبك شناسى مايهء بسيار روشنگريها گرديد . اما اين همه مانع آن نيست كه اعتبار شيوه هاىنو بر حسب استقراء و آمار و مستندات ، ناديده انگاشته شود .\r\nدستبردهايى كه در جعل و بازسازى نسخه ها به تمام روى داد چون « كاپوسنامهء فراى » و « رباعيات خيام » و . . . با فراست و دها و هوشيارى دانشمند كم مانند ، شادروان مجتبى مينوى باز نموده شد .\r\nانتحالهايى كه در آثار كم نام و گم نام صورت پذيرفت ، با انتشار و چاپ متنهاى كهن ، و يافته شدن آثار و نوشته هاى پيشينيان در كتابخانه هاى اين سو و آن سوى جهان ، و تدوين فهرستهاى كتابشناسى مقدور گرديد .\r\nو البته بينشهاى اجتماعى از پس تحليل و شكافتن واقعات تاريخى ، در شناخت چهره هايى كه در هاله اى از احترام و تجليل پوشيده بود ، باورهاى ساده دلانه را دگرگون ساخت .\r\n","description":"","footnote":"","page_name":" مقدمه 25 ","page_number":27},
  {"content":"\r\nچه كسى مىانگاشت كه « استاد البشر » و « عقل حادىعشر » خواجه نصير الدين طوسى زادهء 597 ه . ق و در گذشتهء 671 كه در دانش و حكمت دانى او جاى ترديد نيست ، اثرى از مؤلفى را به تمام باز نويسد و به نام خود باز نمايد و آن را تنسوخنامهء ايلخانى بخواند ؟\r\nيا « ابو القاسم عبد الله كاشانى » كه خود مدعى تأليف جامع التواريخ منسوب به رشيد الدّين فضل الله است و به صراحت مىنويسد :\r\nاما بعد ، چون از سياقت اتمام جامع التواريخ كه مضمون آن مشتمل است بر صادرات اعمال و بادرات آثار و اخبار پادشاهى و جهانگيرى و عالم گشايى و وضع احكام سياسات شاه شاهان و خان خانان چنگيزخان و اسلاف بزرگوار و اخلاف نامدار و اورق و اعقاب جهاندار او . . . يكى بعد از يكى در سلك كلك تأليف و سمط عقد سياقت ترتيب آورده شد . ( - تاريخ اولجايتو ، ص 2 ) و جاى ديگر مىگويد :\r\nبنابر اين مقدمات ، مؤلف اين تركيب و مصنف اين ترتيب ، بندهء كمترين ابو القاسم عبد الله بن محمد القاشانى . . . از بستان طبع تازه نوباوه اى آورد و شمه اى از مآثر آثار شاهانه و شطرى از مكارم اخلاق خسروانهء او از سياقت سواد در بياض استنساخ آورد و تواريخ حوادث و وقايع ايام دولت او كه خلاصه و نقاوهء جامع التواريخ است تميمه و ضميمهء آن گرداند . ( همانجا ، ص 5 ) و به دستبرد خواجه رشيد الدين فضل الله تصريح مىكند :\r\n« آدينهء دهم ، دستور ايران خواجه رشيد الدين كتاب جامع التواريخ ، كه تأليف و تصنيف اين بيچاره بود به دست جهودان مردود بر راى پادشاه عرضه كرد و جايزهء آن پنجاه تومان مال از املاك و ديه و ضياع بستد ، و هر سال از محصول مستدركات و ريوع ارتفاعات آنجا بيست تومان نقد عفوا صفوا به وى مىرسد ، و با وجود وعده به تصنيف يك درم به مؤلف و مصنف آن نداد كه سعى بليغ و جهد نجيح نموده بود به سالها جمع كرده :\r\nرنج من بردم ولى مخدوم من * آن به نام خويشتن بر كار كرد\r\n( - تاريخ اولجايتو ، صص 55 - 54 )\r\n","description":"","footnote":"","page_name":" مقدمه 26 ","page_number":28},
  {"content":"\r\n- و نيز در همان كتاب تاريخ اولجايتو ، صفحهء 240 ، تفصيل ماجرا را باز مىگويد - خود به جواهرنامهء نظامى دستبرد زند و آن را با نام عرائس الجواهر و نفايس الاطايب به نام خود كند .\r\nنمونه هايى از اين گونه انتحالها در تاريخ سلجوقيان و لباب الالباب عوفى كه سيد على ابن محمود حسينى رونوشت همانند مو به موى آن را با نام تذكرهء بزم آرا به سال 1000 ه . ق به نام خود ارائه كرد و ديگر سرقات جزئى و كلى ، تسلسل اين دستبردهاى زشت را به گونه هاى پنهان و آشكار در فرهنگ و ادب ايران باز مىنمايد .\r\nبارى ، ابو على محمد بن محمد بلعمى ، كه ميزان دانش او به درستى سنجيده نيست و آثارى از او نقل نشده ، و سمعانى نيز نام او را حتى نمىبرد ، به كار ترجمهء تاريخ طبرى مأمور مىشود .\r\nهمين و بس . كار را به دبيران و منشيان شايسته و دانشورى مىسپرد كه در ديوانهاى آن روزگار ، شمارشان اندك نبود .\r\nاز بررسى نسخه ها بآشكار پيدا است كه دو روايت گونه از ترجمهء تاريخ طبرى در دست است . گروهى از آن با مقدمه اى به زبان تازى ، و گروهى با مقدمه اى به زبان فارسى .\r\nكار بسيار با ارزش است . اين دبيران گمنام دانشمند ، از نقدى كه بر متن تاريخ طبرى شده است ، آگاهند . روايتهاى گونه گون از يك حادثه را فرو مىنهند . آن روايت را كه درست است و ديگر كتابها و سندها گواه صحت آن ، برمىگزينند . ذكر اسنادهاى مكرر را زايد مىشمارند .\r\nچون روايتى به دلالت اسناد برگزيده شد ، ذكر سند ضرورت ندارد . پاره اى منقولات را كه ناتمام مىيابند تكميل مىكنند . از حوادثى كه به دلايلى ياد نشده ، آن يادنشده ها را كه محمد ابن جرير طبرى از آنها آگاهى نداشته و يا نقل آن را ضرورى نمىدانسته ، به جاى خود مىآورند . نقيصه ها را با درايت و آگاهى رفع مىكنند . اثرى پديد مىآيد كه ارزشى و الا و استنادى متقن دارد .\r\nراى بار تولد ، خاورشناس نامدار روسى كه مىگويد :\r\nابو على محمد بن محمد بلعمى ( متوفى به سال 363 هجرى ) وزير عبد الملك و منصور ، در سال 352 هجرى تاريخ طبرى را به زبان فارسى برگرداند ، ولى ذيل متن آن را تا عهد خويش ننوشت . . . گذشته از تأليف مزبور ( كه اكنون پس از چاپ و انتشار اصل عربى تأليف طبرى تقريبا هيچ اهميت تاريخى ندارد . . . الخ ( - تركستان نامه ، ترجمهء كريم كشاورز ، صص 51 - 50 )\r\n","description":"","footnote":"","page_name":" مقدمه 27 ","page_number":29},
  {"content":"\r\nيكسر مردود است . ناشران و هيأت تحريريهء چاپ اخير تركستان نامه صريحا نوشته اند :\r\nدر اين ايام متخصصان با اين استنتاج صريح موافق نيستند . اكنون معلوم شده كه بلعمى ظاهرا از يك روايت كتاب طبرى كه در دست نيست استفاده كرده - و همچنين از پاره اى منابع ديگر . بدين سبب كتاب بلعمى اطلاعاتى چند را كه چاپ ليدن - چاپى كه مبتنى بر روايت خلاصه شدهء تأليف طبرى است - فاقد آن است به دست مىدهد . هيأت تحريريه . ( - همانجا ، ص 51 ) امروزه بر همهء دانشوران و پژوهشگران روشن گشته است كه ترجمهء تاريخنامهء طبرى اثر روزگار سامانيان ، گذشته از پايگاه بلندش در زبان فارسى ، كه از آثار كم شمار آن دوره است و از جهت احتوا بر واژه ها و تركيبهاى ناب فارسى مجموعه اى كم مانند و دلپذير است ، از جهت تاريخى نيز منبعى پرارزش و شايان اعتنا است .\r\nدر روايتهاى دوگانهء اين ترجمه ، ما با كاستيها و افزونيهايى روبرو هستيم . كاستيهاى هر دو روايت در سنجش با متن تازى تاريخ طبرى به هيچ روى از اعتبار آن نمىكاهد ، مكرراتى است كه آوردن آن ناسودمند بوده است ، اما افزونيها ، پيدا است كه حاصل بررسى و پژوهشهاى مترجمان گرامى و دانشمند آن است ، رنج بسيار برده اند و از سرچشمه هاى بديع ، كمبودها را تدارك كرده اند . اثبات اين نكته ، كه كار ترجمه بر عهدهء دو گروه - دست كم - بوده است ، دشوار نيست . اشارهء شادروان بهار خود گوياى اين دوگانگى است . و من نيز اگر از عمر و روزگار بهره اى داشتم ، در تعليقات نمونه هاى بارز آن را باز خواهم نمود .\r\nاما نكتهء گفتنى ديگر كمبودها و افزونيهاى دو روايت نسبت به يك ديگر است .\r\nكم نيست حوادثى كه در ميان دو [ 
  ] قلاب نهاده ام . در جاى خود به هنگام شرح شيوهء تصحيح بدين نكته ها اشاره خواهم كرد . چون ناگزير روايتى را متن قرار داده ام و در روايت ديگر افزونيهايى ديده ام كه آوردن آن را شايسته دانستم ، از افزودن آن دريغ نور زيدم . اميد آنكه فرصت چاپ هر دو روايت بدين زوديها نصيب من - يا بزرگوارى - گردد چندان نيست . هر چند اين كار نيز ضرورت مبرم دارد .\r\nزبان ترجمه و گونهء برداشت مترجمان ، هر چند همعصر بوده اند ، يگانه نيست . ترتيب فهرستى از واژه ها و تركيبهاى يك روايت و فرونهادن مصالح لغوى آن ديگرى ستمى است كه بر زبان فارسى مىرود .\r\n","description":"","footnote":"","page_name":" مقدمه 28 ","page_number":30},
  {"content":"\r\nديگر همگان مىدانند كه مصالح ذهنى واژگان هر نويسنده اى منحصر به خود او است .\r\nچنين دگرگونيهايى ، خود عدم انتساب اثر را به بلعمى اثبات مىكند .\r\nو از اين نيز باكى نيست . ترجمهء تاريخنامهء طبرى اثرى از سالهاى نخستين استقرار و استوارى زبان فارسى است . گنجينه اى گرانبار و مغتنم است . نام مؤلف آن بلعمى باشد ، و يا نامى عزيز و ناشناخته ، در چندى و چونى آن تغييرى حاصل نمىشود .\r\nبسيار كتابهاى ارجمند كه مؤلفان آن ناشناخته اند : سر چشمه هاى نخستين كارنامه ها و شاهنامه ها ، و به گونه اى متمايز و ممتاز ، گردانيده ها و گزارشهاى قرآن مجيد . اين همه را بايد گرامى شمرد و پاس داشت و دامن تسامح را بايد چندان فراخ گرفت كه از اعتبار جامع التواريخ با همهء انتحالها و دستبردهاى مؤلفان اسمى آن غافل نبود .\r\n","description":"","footnote":"","page_name":" مقدمه 29 ","page_number":31},
  {"content":"\r\nتصحيح متن و نسخه ها\r\nمتن حاضر نيمهء دوم ترجمهء تاريخنامهء طبرى ، يعنى بخش تاريخ اسلام آن است كه از « انساب پيغمبر ع » آغاز مىگردد و پس از آوردن كهنترين و اصيل ترين « سيرت پيامبر صلَّى الله عليه و آله و سلَّم » به نقل تاريخ خلفاى راشدين و خليفگان اموى و عباسى مىپردازد ، و به « خلافت المسترشد باللَّه » پايان مىپذيرد .\r\nاز اين بخش تاكنون چاپى انتقادى صورت نپذيرفته بود . سالها پيش ، در 1341 ، بخش نخست كتاب كه فراگيرندهء احوال پيامبران و شاهان بود ، و شادروان بهار آن را آراسته بود و به وزارت فرهنگ سپرده بود ، به اهتمام مجدانهء استاد فقيد محمد پروين گنابادى با تصحيحات مجدد و مقدمه منتشر گرديد . اساس كار بهار ، نسخه اى ناشناخته و بى تاريخ بود ، و آن نسخه كه تاريخ داشت از سدهء نه هجرى بود .\r\nالبته ، اينكه كه نسخه هايى كهن و به نسبت معتبر فراهم آمده است ، ارائهء چاپى انتقادى از بخش نخستين نيز ضرورى مىنمايد . از تاريخ طبرى ، چاپى سنگى در هندوستان شده است كه به قول بهار ، « يگانه نسخهء چاپى ترجمهء طبرى است . اين كتاب گذشته از اغلاطى كه معمول به كتب چاپ هند است و سقطات بىپايان كه گاه يك فصل از ميان رفته ، تصرفات عجيب و غريبى هم در متن كرده است ، و بعلاوه گاهى به جاى اشعار عربى كه محمد بن جرير روايت كرده و مترجم فارسى عينا نقل كرده در نسخهء مذكور اشعار فارسى ركيكى ساخته و گذاشته اند . . . » اين چاپ به سال 1291 هجرى در مطبع نولكشور لكنهو انجام گرفته است .\r\nبه سال 1356 ، در انديشهء آراستن متنى انتقادى از ترجمهء تاريخنامهء طبرى شدم . طرح از مديران بنياد فرهنگ ايران و فرهنگستان ادب و هنر بود . فرهنگستان علوم اتحاد جماهير شوروى\r\n","description":"","footnote":"","page_name":" مقدمه 30 ","page_number":32},
  {"content":"\r\nبر آن شده بود كه به آراستن بخش پيش از اسلام ترجمهء تاريخنامهء طبرى بپردازد . آنان بر آن بودند كه اين كار در حيطهء امكان دانشمندان شوروى است . از بنياد فرهنگ ايران مدد خواسته بودند كه پس از پايان كار ، حاصل تصحيحات و پژوهشهاى دانشمندان شوروى را بررسى كند و خود نيز در آراستن بخش اسلامى ترجمهء تاريخنامهء طبرى مباشر شود و سپس اين هر دو بخش را چاپ و منتشر سازد .\r\nچون از من خواسته شده بود كه در اين باب به مداقّه و بررسى پردازم ، كار را آغاز نهادم . به فهرستها و منابع نگريستم . دريافتم كه شمار نسخه هاى خطى شناختهء قابل اعتناى ترجمهء تاريخنامهء طبرى در كتابخانه هاى عمومى ايران و جهان ، از بيست افزون است . از نسخه ها و عكس آن ، آنچه را در دسترس بود بررسى كردم . كهنترين دستنويس ترجمهء تاريخ طبرى آن است كه به كتابخانهء آستان قدس رضوى نگهدارى مىشود ، و شادروان استاد مجتبى مينوى - روانش از بخشايش ايزدى برخوردار باد - در خرداد 1345 خورشيدى چاپى عكسى از آن در سلسلهء انتشارات بنياد فرهنگ ايران منتشر ساخت . و در مقدمهء آن به معرفى نسخه پرداخته است :\r\nترجمهء فارسى تاريخ كبير ابو جعفر محمد بن جرير طبرى در سال 352 هجرى شروع شد . . .\r\nاين كتاب يكى از قديميترين كتابهاى بزرگ است كه به فارسى درى نوشته شده است و براى ما باقى مانده است .\r\n. . . شمارهء اين نسخه در آن كتابخانه - كتابخانهء آستان قدس - 7481 و عدد اوراق آن 244 ، و اخبار مندرج در آن مطابق است با حوادث سال 15 تا سال 132 هجرى . شروع آن مطابق است با متن تاريخ طبرى چاپ دار المعارف ، ج 3 ، ص 601 ، و چاپ نول كشور ( از ترجمهء فارسى ) ، ص 480 ، س 3 ، ولى عبارات اين نسخه با عبارات آن چاپ هند بسيار تفاوت دارد .\r\n. . . نسخه در ارزنجان ( از بلاد روم ) بر دست اسحق بن محمد بن عمر بن محمد شروانى نوشته شده است و در محرم 586 به پايان رسيده است . اشعار و عبارات عربى بسيار پر غلط است و فارسيها هم كم غلط نيست . . . ( - مقدمهء استاد مينوى ، چاپ عكسى ) . [ 1 
  ] من اولين گفتار اين نسخه را - سر آغاز آن افتاده است و از سال 15 ه شروع مىشود - با\r\n\r\n","description":"","footnote":"\r\n[ 1 
  ] فهرست نسخه هاى خطى فارسى ، احمد منزوى ، ج 6 ، فهرست ميكروفيلمهاى كتابخانهء مركزى دانشگاه تهران ، به كوشش محمد تقى دانش پژوه ، ج 1 صص 38 - 37 و ج 3 ، صص 188 و 271 .\r\n","page_name":" مقدمه 31 ","page_number":33},
  {"content":"\r\nهمانند آن در نسخهء آراستهء خود در دو ستون روبروى هم مىآورم . خواست من آن است كه خوانندهء گرامى خود به سنجش اين دو نسخه بپردازد . كتاب يكى است و گفتار نيز يكى است .\r\nدر دو نسخه از يك گفتار چنين تفاوتهايى ديده مىشود . جاى ترديد نمىماند كه روايتها دوگونه است و مترجم اين گفتارها ، يك تن نبوده است . اختلافها از حد تصرف كاتبان فراتر مىرود .\r\nاين حجت من است و دليل و برهان ديگرى نمىخواهد .\r\nاما سخن ديگر دربارهء نسخهء اساس است كه آرايندهء متن بايد برگزيند . از سنجش اين گفتار يگانه در دو نسخه بر مىآيد كه نسخهء اقدم ، نسخهء آستان قدس ، مجمل است و نارسا . چون سرآغاز آن افتاده است ، نمىدانم كه اين نسخه از دو روايتى كه به گمان من از ترجمهء تاريخنامهء طبرى به دست است ، كدامين است ؟ چه بسا از نسخهء سومى باشد كه هنوز بر من ناشناخته مانده است .\r\nگذشته از نارسايى و اجمال و اختصار نسخهء آستان قدس ، كاربرد واژگان تازى آن بآشكارا ، بيش از روايتى است كه من اختيار كرده ام .\r\nاينك نمونهء گفتار مشترك :\r\nبقية من فتح حاصريه و قرنسرين\r\n« گفتار خالد سيف الله روى به قرنسرين ( ؟ ) نهاد . پس مردمان قرنسرين بسيار كارزار كردند و از مسلمانان بسيار مردم تباه كردند .\r\nآخر صلح خواستند . خالد رضى الله عنه صلح نكرد و گفت اكنون صلح مىكنيد كه مسلمانان و خلق را تباه كرديد . حرب كرد تا حصار بيران كرد و مردمان شان بكشت و خواسته غنيمت كرد ، و به بو عبيده رحمه الله نامه كرد به فتح حاصريه و قرنسرين . بو عبيده وى را بستود ، و عمر رضى الله عنه از عزل خالد پشيمان شد و گفت ابو بكر به كار وى در به دانسته بود . و ملك الروم چون مردى او بديد و از كارهايى كه وى كرد ، از شام نوميد شد و برفت به قسطنطينيه شد .\r\nخبر فتح قنسرين « بو عبيدة بن الجرّاح خالد بن الوليد را به قنّسرين فرستاد با لختى سپاه . خالد بيامد و به در حصار قنسرين [ آمد 
  ] . و به نزديك قنسرين حصارى بود نامش حاضريه . و ايشان هر دو با يك ديگر بودند . مردمان حاضريه ميناس را گفتند چرا به حصار شدى ، و سپاه تو از سپاه خالد بيشتر است . بيرون آى تا ما ترا يارى كنيم اندر حرب . ميناس از حصار بيرون آمد و با خالد حرب كرد . خالد ميناس را بگرفت و بكشت ، و هزيمتيان به حصار اندر شدند . و خالد بر در قنّسرين بماند ده روز تا كار بر ايشان تنگ شد و صلح خواستند ، هم بر آن شرط كه اهل حمص كردند . خالد گفت اگر صلح پيش از اين خواستندى كه حرب كردند\r\n","description":"","footnote":"","page_name":" مقدمه 32 ","page_number":34},
  {"content":"\r\nپس يك اسير رومى از دست مسلمانان بجست و با روم شد . ملك وى را پيش خواند و گفت : حال اين مسلمانان مرا صفت كن .\r\nوى گفت : فرسان بالنهار و رهبان بالليل . به روز مبارزاناند و به شب عابداناند . ملك گفت با ايشان چيزى نتوان كرد . تن بداد و برفت ، و دو شهر از شام به دست ايشان مانده بود : قيساريه و اجنادين ، به هر شهرى اندر پنجاه هزار مرد بنشاند و مردى را بر قيساريه امير كرد قيفار نام ، و بر اجنادين اميرى كرد نام او ارطيون ، و به زبان رومى داهى باشد . و ملك نيز خويشتن به قسطنطينيه شد . و بو - عبيده به عمر نامه كرد كه از شهرهاى شام اين دو شهر ماند ، چه فرمايى خود روم آنجا يا كسى فرستم . عمر رضى الله عنه فرمود كه معاوية بن ابى سفيان را به قيساريه فرست .\r\n( - ترجمهء تاريخ طبرى ، چاپ عكسى ) .\r\nمن با ايشان صلح كردمى . خالد گرداگرد حصار بگرفت و ويرانى كرد تا حصار بستد ، و آن مردمان را همه بكشت و خواسته شان غنيمت گرفت . چون مردمان حاضريه آن بديدند صلح خواستند و گفتند ما مردمانىايم از عرب و ايشان را از بيچارگى يارى همى كرديم . خالد با ايشان صلح كرد .\r\nپس چون ملك الروم اين خبر بشنيد از شام نوميد گشت . برفت و آهنگ قسطنطينه كرد . و اين دو شهر از شهرها كه نزديك شهرهاى روم بود يكى قيساريه بود و يكى اجنادين . به هر شهرى پنجاه هزار مرد بنشاند و بر قيساريه مردى را امير كرد نام وى فيقار ، و بر اجنادين مردى را امير كرد نامش ارطبون .\r\nمردى بزرگوار ( 243 a ) و با راى و تدبير . و ارطبون به زبان رومى داهى بود . ابو عبيده مر عمر را نامه كرد كه مرا از شهرهاى شام اين دو شهر مانده است اگر فرمايى بدين جاى كس فرستم . عمر گفت معاوية بن ابى سفيان را به قيساريه فرست و عمرو بن العاص را به اجنادين تا بروند و آنجا نيز مسخر كنند . ( - متن ترجمهء تاريخنامه ، ص 458 ) .\r\nبخشى كوچك از متن اين نسخهء آستان قدس را آقاى دكتر محمد سرور مولايى با عنوان « قيام سيد الشهداء حسين بن على ( ع ) و خونخواهى مختار » در سلسلهء انتشارات بنياد فرهنگ ايران ، به سال 1359 منتشر كرده است كه مجال سنجش دو نسخه را با هم آسانتر مىسازد .\r\nنسخهء اساس . مشخصات آن بر طبق فهرست ميكرو فيلمهاى استاد محمد تقى دانش پژوه چنين است :\r\n","description":"","footnote":"","page_name":" مقدمه 33 ","page_number":35},
  {"content":"\r\n« ف 868 ، موزهء انجمن همايونى آسيايى لندن RAS ش 22 ، نسخه محمد شاه ابن على بن محمود شادبخت حافظ اصفهانى در روز شنبه 18 شوال 701 در 373 گ 33 ش ( استورى 1 : 62 ) . ( - فهرست ميكروفيلمها ، ج 1 ، صص 38 - 37 ) .\r\nعكس اين نسخه را از كتابخانهء مركزى دانشگاه تهران فراهم آوردم . آنچه افزون بر مشخصات ياد شده در فهرست مىتوان گفت آن است كه اين نسخه مجموعه وارى است .\r\nاز برگ 1 تا b 355 ، ترجمهء تاريخ طبرى است ، و برگ 356 سفيد است . سپس از برگ b 356 تا b 367 رساله اى است دربارهء « انساب و احساب و آيين و رسوم و آداب آل سلجوق » كه « ديباچهء اين تصنيف به نام و القاب همايون سلطان اعظم خدايگان ملوك امم ركن الدنيا و الدين معزّ الاسلام و المسلمين سلطان السّلاطين ملك الشرق و الغرب و الروم و الصّين ابو طالب طغرل ارسلان قسيم امير المؤمنين . . . » بخش نخستين كتاب ، ترجمهء تاريخنامهء طبرى ، جز دو برگ پايانى ، به خط نسخ است . دو برگ پايان و نيز رسالهء تاريخ سلجوقيان به خط نستعليق است .\r\nدر پايان بخش نخستين چنين آمده است :\r\nتمام شد تاريخ روزگار عالم و اخبار پيغمبران عليهم السلام و ملوك و خلفا و سلاطين از تازيان و پارسيان و گردش روزگار و وقايع عالم در هر قرن بر ترتيب و كار جهان اندر همگنان كه هر ملكى بر چه سيرت و به چه حالت از اين جهان رفت و هر چه اندر اين عالم رفته است از گرد آوردهء ابو جعفر محمد بن جرير بن يزيد الطبرى و گزارش ابو على محمد بن محمد بن عبد الله البلعمى الوزير كه از بهر امير خراسان ابو صالح منصور ابن نوح بن نصر بن احمد بن اسد السامانى از تازى به پارسى گردانيد بر دست بندهء ضعيف المحتاج الى رحمة الله تعالى محمّد شاه بن على بن محمود بن شادبخت الحافظ الاصفهانى در روز شنبه هجدهم شوال سنة احدى و سبعمائة اللهم اغفر لصاحبه و لكاتبه و لمصنفه و لقاريه بمحمد و آله اجمعين الطيبين الطَّاهرين .\r\nاز نسخه شناسى اين كتاب چيزى نمىدانم . عكس آن را در اختيار داشتم ، و از عكس آگاهيهاى لازم و سودمند به دست نمىآيد . همين اندازه مىتوان گفت نسخه به خط نسخ است و در هر صفحه 33 سطر نگاشته دارد و در صفحهء نخستين 31 سطر . رسم الخط آن دقيق و يكسان\r\n","description":"","footnote":"","page_name":" مقدمه 34 ","page_number":36},
  {"content":"\r\nآغاز نسخهء اساس\r\n","description":"","footnote":"","page_name":" مقدمه 35 ","page_number":37},
  {"content":"\r\nآغاز بخش تاريخ اسلام ( نسخهء اساس )\r\n","description":"","footnote":"","page_name":" مقدمه 36 ","page_number":38},
  {"content":"\r\nانجام نسخهء اساس\r\n","description":"","footnote":"","page_name":" مقدمه 37 ","page_number":39},
  {"content":"\r\n\r\n","description":"","footnote":"","page_name":" مقدمه 38 ","page_number":40},
  {"content":"\r\nنيست . « كه » مىنويسد و « كى » ، « دال و ذال » را كمتر يكسان مىنگارد و بيشتر رعايت مىكند ، « ج و چ » را به يك نقطه مىنويسد و « ب و پ » را ، « كژ » مىنويسد و « ك و گ » را همانند ، « چنانك » مىنويسد و « آنك » و « آنج » ، بر سر « ى » گاه دو نقطه مىگذارد : « نيمى » ، « راستىّ » « همى فرستم » ، كسرهء اضافه را به صورت « ى » مىنويسد :\r\n« ناحيتى عراق » ، « چرخى زنان » . ويژگى ديگرى در اين نسخه نديده ام كه شايان ذكر باشد .\r\nاين نسخه از ترجمهء تاريخنامهء طبرى با مقدمه اى به زبان تازى آغاز مىشود :\r\n« قال محمد بن جرير الطبرى فى خطبة الكتاب الحمد للَّه العلى الاعلى الولى الاولى الوفى الاوفى ذى الاسماء الحسنى و الصفات العلى . . . » پايان آن را نيز در بالا آورده ام .\r\nاين نسخه را كه اساس قرار دادم و بخش اسلام آن - « ذكر انساب پيغمبر ( ص ) . . . » - از برگ 160 آغاز مىشود ، به خلافت « المسترشد باللَّه » مىكشد . پيدا است كه كار تاريخ محمد ابن جرير طبرى به 302 پايان يافته بوده است ، و روزگار ابو على محمد بن محمد بلعمى نيز به 363 ه . ق يا به 383 ، سرآمده . اين همه الحاقها ناگزير به سنه هاى بعد روى داده است .\r\nگفتنى است كه در آخرين صفحهء باز ماندهء نسخهء اساس كه به خط اصل نسخه است و پس از برگ b 353 ، خط آن تغيير مىكند و شيوهء كتابت از نسخ به نستعليق بدل مىشود ، سخن از « خلافت الواثق باللَّه » مىرود . و « واثق » به سال 227 ه . ق به خلافت رسيد و به سال 232 در گذشت .\r\nآيا مىتوان منقولات پس از خلافت « الواثق بالله » را الحاقى شمرد ؟ خدا مىداند .\r\nنسخهء « فا »\r\nدربارهء اين نسخه ، آنچه در فهرست ميكروفيلمهاى كتابخانهء مركزى دانشگاه تهران ، تأليف استاد محمد تقى دانش پژوه آمده است چنين است :\r\nف 1535 ، فاتح ، ش 4285 ، نوشتهء احمد بن النجم الخطاط الاخلاطى در چاشتگاه روز يكشنبه 1 شوال 702 ، در 368 گ ، در هفت مجلد . ( استورى 1 : 62 ) .\r\nاين نسخه نيز به خط نسخ است . شمار سطرهاى آن 29 است و شيوهء كتابت آن همانند\r\n","description":"","footnote":"","page_name":" مقدمه 39 ","page_number":41},
  {"content":"\r\nنسخه هاى كهن است :\r\n« دال و ذال » را رعايت مىكند ، « ك و گ » را همسان مىنويسد ، « هرك » و « چنانك » و « بدانك » مىنويسد ، « كه » هم ديده مىشود : « اين كدام پسر بود كه ابراهيم قربان كرد » ، گذشته از « كى » : « يا ابراهيم آن نذر كى با خداى كردى وفا كن . . . » ، « پ » را عموما سه نقطه مىگذارد ، اما بيشتر جايها « ش » را بى نقطه مىنويسد : « بيشتر » ، « قريس » ، « مىداستند » ، « پست » ، « بركسيدند » .\r\nاين نسخه نيز با مقدمهء تازى شروع مىشود :\r\n« بسم الله الرحمن الرحيم سهل بلطفك يا لطيف قال محمد بن جرير الطبرى خطبة الكتاب الحمد للَّه العلى الاعلى الولى الاولى الوفى الاوفى ذى الاسماء الحسنى و الصافات العلى . . . » چنان كه در معرفى نسخه آمده است ، كتاب در هفت مجلد است و پايان مجلداتى از كتاب را مىتوان ديد . در برگ a 60 آمده است : « المجلد الثانى من كتاب التاريخ لمحمد ابن جرير الطبرى رضى الله عنه » .\r\nو در برگ a 109 : « تمام گشت مجلد دوم از تاريخ محمد بن جرير ، و اين مجلد دوم از هلاك فرعون است تا آخر اصحاب الكهف ، و پس از اين قصهء يونس آيد اندر مجلد سوم اگر ايزد تعالى توفيق دهد . . . » و در برگ a 168 :\r\nتمام كرديم مجلد سوم از تاريخ محمد بن جرير الطبرى رحمه الله ، و اين مجلد از حديث نبوت است تا ترك بو طالب عم پيغامبر عليه السلام ، و بعد از اين اندر مجلد چهارم ياد كنيم آن خوارى كه از كافران به پيغامبر عليه السلام رسيد تا بدان هنگام كه از اين جهان بيرون شد ان شاء الله » در پايان نسخه آمده است :\r\n. . . كار بر مقتدر راست گشت و مسلمانان بر وى خطبه كردند و دست گشاده بود بخشيدن و نيكويى كردن با مردمان و جهان نگه داشتن و داد كردن . السلام .\r\nتمام گشت تاريخ سال عالم از گرد آوردهء محمد بن جرير الطبرى رحمة الله عليه بر دست بندهء ضعيف نحيف احمد بن النجم الخطاط الاخلاطى روز يكشنبه چاشتگاه اول\r\n","description":"","footnote":"","page_name":" مقدمه 40 ","page_number":42},
  {"content":"\r\nمشخصات نسخهء « فا » به خط استاد شادروان مجتبى مينوى\r\n","description":"","footnote":"","page_name":" مقدمه 41 ","page_number":43},
  {"content":"\r\nآغاز نسخة « فا »\r\n","description":"","footnote":"","page_name":" مقدمه 42 ","page_number":44},
  {"content":"\r\nسرآغاز بخش تاريخ اسلام ( نسخهء « فا » )\r\n","description":"","footnote":"","page_name":" مقدمه 43 ","page_number":45},
  {"content":"\r\nپايان نسخهء « فا »\r\n","description":"","footnote":"","page_name":" مقدمه 44 ","page_number":46},
  {"content":"\r\nماه شوال سنة اثنى و سبعمائة هجرة نبويه لغفر الله تعالى لجامعه و كاتبه و سلم تسليما .\r\nچنان كه ديده مىشود ، در اين نسخه ، تاريخ روزگار المقتدر باللَّه كه از سال 295 تا 320 خلافت كرد آمده است . و اين بر نسخهء اساس كه از « الواثق باللَّه » گفتگو مىكند بيش از هشتاد و هشت سال و هشت خليفه فزونى دارد .\r\nنسخهء « فا » روايتى نزديك به نسخهء اساس ما است . و بسيار جايها همانندى چشمگير با آن دارد ، از اين روى كار مقابله و تطبيق را تا حدى بر من آسان كرده است . با اين همه بخشهايى در اين نسخه آمده است كه نسخهء اساس ما فاقد آن است ، كه ناگزير از آن سود جستم و به جاى خود آوردم .\r\nنسخهء « فب »\r\nوصف اين نسخه در فهرست ميكروفيلمها . . . به گونه اى آمده است كه با عكس نسخه اى كه اينك در دست من است متغاير است . گمان من بر آن است كه اشتباهى در شمارهء ميكروفيلم روى داده است و وصف نسخه اى ديگر را ذيل اين شماره ياد كرده اند كه آن سرچشمهء اشتباه آقاى احمد منزوى كتابشناس ارجمند گشته است . ( ر . ك : فهرست نسخه هاى خطى ، ج 6 ، ص 4126 ) .\r\nنوشتهء آقاى دانش پژوه چنين است :\r\nف 869 ، ع 60 - 4153 ، فاتح ش 4281 نسخ عبد الله بن سعد الله بن ابى غالب اصفهانى در روز پنجشنبه 1421 / 725 در فيروزان در خانهء دارندهء نسخه امير نظام ركن الدين امير غازان در 757 گ ، وقف سلطان محمود غازى . ( استورى 1 : 62 ) .\r\n( - فهرست ميكروفيلمها ، ص 38 ) مشخصات نسخه در عكسى كه اينك در زير دست من است بدين گونه است . بر پشت برگ اول عكس ما آمده است :\r\n« كتب هذا الكتاب على بن محمد بن على السمنانى فى بلدة اصفهان فى تاريخ سنة ثلثة عشر و سبعمائة رحمه الله تعالى و اصلح الله مذهبه » .\r\n","description":"","footnote":"","page_name":" مقدمه 45 ","page_number":47},
  {"content":"\r\n\r\n","description":"","footnote":"","page_name":" مقدمه 46 ","page_number":48},
  {"content":"\r\nآغاز نسخة « فب »\r\n","description":"","footnote":"","page_name":" مقدمه 47 ","page_number":49},
  {"content":"\r\nآغاز بخش تاريخ اسلام ( نسخهء « فب » )\r\n","description":"","footnote":"","page_name":" مقدمه 48 ","page_number":50},
  {"content":"\r\nانجام نسخهء « فب »\r\n","description":"","footnote":"","page_name":" مقدمه 49 ","page_number":51},
  {"content":"\r\n\r\n","description":"","footnote":"","page_name":" مقدمه 50 ","page_number":52},
  {"content":"\r\nبه خطى ديگر آمده است :\r\n« لمحرره\r\nلله الحمد زالطاف خداى متعال * يافتم نسخهء تاريخ متين طبرى\r\nگر چه خطش نبود قابل تعريف وليك * حرف حرفش بر داناست چو لعل جگرى\r\nچون كلام قدما بود عزيز است مرا * ناكسان خوار كنندش همه از بىخبرى »\r\nاشاره به تاريخ كتابت نسخه در بخش 3 / 1 16103 عكسى آمده است :\r\n« . . . بر نويسنده رحمت كناد به حق محمّد و آله العبد على بن محمّد بن على السمنانى فى بلدة اصفهان سنة ثلثة عشره و سبعمائة 713 » و نيز در پايان كتاب مىآيد :\r\n. . . و الله الموفق لا تمامه كتاب تاريخ طبرى فى بلدة اصفهان يوم الاربعاء وقت الضحى الثانى عشر من شهر محرم الحرام سنة ثلاث و عشرة و سبعمائة على يد عبد الضعيف الغريب على ابن محمد ابن على السمنانى غفر الله . . . لوالديه .\r\nشيوهء كتابت نسخه كه تاريخ 713 دارد همانند دو نسخهء پيشين است . خط آن نسخ است و پاره اى برگها به خطى نستعليق گونه .\r\nسرآغاز آن نيز درست بمانند نسخهء اساس و نسخهء « فا » است و با مقدمهء تازى .\r\nدر پايان كتاب شرح خلافت « المستظهر باللَّه » آمده است ، و سپس مىنويسد :\r\n« كتاب تاريخ تا خلفاى زمانهء خويش گفتيم و هر آن كس كه از پس ما آيد از خلفا و ملوك و سلاطين مىنويسند و مىخوانند و الله الموفق . . . » شايان ذكر است كه نسخهء اساس ما به « المسترشد باللَّه ، كه در 529 - 512 خلافت كرد پايان مىيابد ، و در اين نسخهء « فب » ، « المستظهر » آخرين است كه سالهاى خلافت او از 487 ه . ق تا 512 بوده است .\r\nنسخهء « ص »\r\nوصف نسخه بر حسب فهرست ميكروفيلمها . . . نگارش استاد دانش پژوه چنين است :\r\nف 79 . ايا صوفيا ، ش 3050 . نسخ عثمان بن احمد بن ابى بكر معروف به\r\n","description":"","footnote":"","page_name":" مقدمه 51 ","page_number":53},
  {"content":"\r\nنسخهء « ص »\r\n","description":"","footnote":"","page_name":" مقدمه 52 ","page_number":54},
  {"content":"\r\nنسخهء « ص »\r\n","description":"","footnote":"","page_name":" مقدمه 53 ","page_number":55},
  {"content":"\r\nآغاز نسخهء « ص »\r\n","description":"","footnote":"","page_name":" مقدمه 54 ","page_number":56},
  {"content":"\r\nآغاز بخش تاريخ اسلام ( نسخه « ص » )\r\n","description":"","footnote":"","page_name":" مقدمه 55 ","page_number":57},
  {"content":"\r\nانجام نسخه « ص »\r\n","description":"","footnote":"","page_name":" مقدمه 56 ","page_number":58},
  {"content":"\r\n« خالويه » در رجب 713 ، در 447 گ . نسخه در 27 رمضان 802 از آن فتح الله ابن نظام الدين شيروانى بوده است . ( - همانجا . ص 37 ) نسخهء مورخ 713 ايا صوفيا با مقدمهء فارسى آغاز مىشود :\r\nبسم الله . . . سپاس و آفرينش مر خداى كامكار كامران و آفرينندهء زمين و آسمان را .\r\nآنكش نه همتا و نه انباز و نه دستور و نه يار و نه زن و نه فرزند . هميشه بود و هميشه باشد .\r\nو بر هستى او نشان آفرينش پيدا است . آسمان و زمين و شب و روز ، و آنچه به دو اندر است . و چون به خرد نگاه كنى بدانى كه آفرينش او بر هستى او گوا است و سپاس وى بر بندگان . . . ( - a 2 ) .\r\nبر صفحهء اول نسخه چنين آمده است :\r\n« برسم خزانة الصاحب الاعظم الدستور الاعدل الاكرم سلطان الوزراء العرب و العجم زاير بيت الله الحرام نجم الحق و الدنيا و الدين كهف الاسلام و المسلمين لازال نجم طالعه مسعودا . » شيوهء نگارش نسخه چون نسخه هاى ديگر است :\r\nنسخه به خط نسخ نوشته شده است و در هر برگ 35 سطر نوشته است . « ب و پ » به يك نقطه و « ج و چ » نيز به يك نقطه نوشته مىشود ، « ك و گ » را همانند مىنويسد ، « دال و ذال » را مراعات مىكند ، « آنج » و « جنانك » ، آمده است ، و « ژ » را به سه نقطه مىنويسد :\r\n« كژدم » . در پايان نسخه آمده است :\r\nتمت كتاب التاريخ الطبرى گرد آوردهء محمد بن جرير بن يزيد الطبرى رحمة الله عليه . صلى الله على خير خلقه محمّد و آله اجمعين على يد العبد الضعيف عثمان بن احمد ابن ابى بكر يعرف بخالويه فى شهر الله الاصم رجب سنة ثلاث عشر و سبعمائة » برگ 446 a .\r\nنسخهء « ص » با اخبار « مكتفى » به پايان مىرسد كه به سالهاى 295 - 289 خلافت كرد .\r\nعنوان آخرين گفتار اين نسخه : « حديث زكرويه بن مهرويه القرمطى » است كه :\r\n","description":"","footnote":"","page_name":" مقدمه 57 ","page_number":59},
  {"content":"\r\nاين حديث او به سال دويست و نود و پنج بود . . . و مذهب زنادقه داشت . . . نخست دعوت به اهل شيعت بود و مردمان [ را 
  ] ايدون پيدا كرد كه اين سلطان ستم همى كند و نشايد از پس ايشان نماز كردن و مرو را امام خواندن ، و امام از آل حسين بن على رضى الله عنهم بايد . مردمان او را اجابت كردند .\r\nپس لخت لخت مردمان را به مذهب قرامطه بردى . . . و زكروى به قادسيه بنشست و همه نواحيها بگرفت . . . پس امير المؤمنين . . . به باديه اندر آمد . . . زكروى پيش او باز آمد . . . حرب كردند . . . صد هزار مرد بيش بودند كه هلاك گشتند . . .\r\nمكتفى مصيبت داشت پس محمد بن داود عارض لشكر بود . . . بفرمودش كه به كوفه شو . . . آنگاه از پس قرامطه به باديه اندر شو .\r\nو كتاب محمد بن جرير رحمة الله عليه آنجا تمام شده است و او نگفته است از پس اين كه كار قرامطه چون شد ، كه چون كتاب بدينجا رسيد او گذشته شد رحمه الله . . .\r\nنسخهء « ص » با نسخه اساس همانند نيست ، اين نسخه با نسخه « صب » همانندى دارد .\r\nنسخهء « صب »\r\nمشخصات نسخهء « صب » را استاد دانش پژوه در فهرست ميكروفيلمها . . . چنين بر شمرده است :\r\n« ف 80 . ايا صوفيا ، ش 3051 نسخ محمود بن محمد بن ابى بكر بن احمد معروف به خالويه در اواخر ذق 718 در 330 گ ، 35 س » .\r\nافزون بر اين چيزى نمىتوان گفت . مشخصات كتابت درست بمانند نسخه هاى ديگر است .\r\nسرآغاز آن مقدمهء فارسى است كه در نسخهء « ص » ارائه گرديد :\r\nبسم الله الرحمن الرحيم . الحمد للَّه رب العالمين و الصلاة و السلام على سيد الخلق محمّد و آله اجمعين .\r\nسپاس و آفرينش مر خداى كامران و كامكار و آفرينندهء زمين و آسمان را . آن كش نه همتا و نه انباز و نه دستور و نه يار و نه زن و نه فرزند . هميشه بود و هميشه باشد و . . .\r\n","description":"","footnote":"","page_name":" مقدمه 58 ","page_number":60},
  {"content":"\r\nآغاز نسخهء « صب »\r\n","description":"","footnote":"","page_name":" مقدمه 59 ","page_number":61},
  {"content":"\r\nآغاز بخش تاريخ اسلام ( نسخهء « صب » )\r\n","description":"","footnote":"","page_name":" مقدمه 60 ","page_number":62},
  {"content":"\r\nپايان نسخهء « صب »\r\n","description":"","footnote":"","page_name":" مقدمه 61 ","page_number":63},
  {"content":"\r\n\r\n","description":"","footnote":"","page_name":" مقدمه 62 ","page_number":64},
  {"content":"\r\nپايان نسخهء « صب » نيز مانند نسخهء « ص » با خلافت « مكتفى » و « حديث زكروية ابن مهرويه القرمطى » به انجام مىرسد .\r\nآخر نسخه چنين است :\r\nتم كتاب التواريخ ممّا الفه ابو جعفر محمد بن جرير الطبرى رحمة الله عليه على يد العبد الضعيف المحتاج الى رحمة ربه اللطيف محمود بن محمّد بن ابى بكر بن احمد يعرف بخالويه اصلح الله شانه و غفر له و لوالديه . اواخر شهر المبارك ذى قعدة سنة ثمان عشرة و سبعمائة الهجرية المصطفويه حامد الله تعالى و مصليا على نبيه . ( - برگ b 337 ) .\r\nبا نگريستن به انساب دو كاتب نسخه هاى « ص » و « صب » ، خويشاوندى آنان به چشم مىآيد . شايان تذكر است كه نسخهء « ص » از جهت ضبط و صحت بر نسخهء « صب » برترى دارد .\r\nنسخهء « مه »\r\nاين نسخهء كتابخانهء آقاى دكتر اصغر مهدوى نخستين بار در نشريهء كتابخانهء مركزى دانشگاه تهران دربارهء نسخه هاى خطى ، جلد دوم ، سال 1340 - 1341 ، زير نظر محمد تقى دانش پژوه و ايرج افشار ، به خامهء استاد محمد تقى دانش پژوه معرفى گرديد . به نوشتهء آقاى دانش پژوه در اين دفتر ، آقاى دكتر اصغر مهدوى مجموعه اى نفيس از كتابهاى خطى گرد آورده اند كه در آن روزگار شمار آن به 869 رسيده بوده است ، و به گشاده دستى اجازه دادند كه گذشته از معرفى نسخه ها ، از نفايس آن كتابخانه ، براى كتابخانهء مركزى دانشگاه تهران ، فيلم برداشته شود .\r\nنسخهء نفيس ترجمهء تاريخ طبرى از آن شمار است كه عكس و فيلم آن در كتابخانهء مركزى دانشگاه موجود است . وصف اين نسخه در فهرست ميكروفيلمها . . . ص 38 بدين گونه آمده است :\r\n« ف 1590 . كتابخانهء دكتر اصغر مهدوى ، ش 872 ، نسخ شهاب احمد بن محمد ابن يعقوب بن احمد حاجى على دهقلى در 852 [ ه . ق 
  ] در 414 گ » ( نشريه 2 : 176 ) .\r\n","description":"","footnote":"","page_name":" مقدمه 63 ","page_number":65},
  {"content":"\r\nدر نشريهء كتابخانهء مركزى . . وصف آن چنين است :\r\nتاريخ نامه يا ترجمهء تاريخ طبرى : ابو على محمد بن محمد بن عبد الله بلعمى ، ش 872 ، نسخ شهاب احمد بن محمد بن يعقوب بن احمد بن الحاج على الدهقلى در 9 محرم 852 ، در نيمهء 1 و 16 شعبان 852 در نيمهء 2 ، عنوان شنگرف ، جدول زر و لاجورد ، سر لوح بزر و لاجورد و سرخ ، كاغذ ترمه ، 414 گ ، 29 س ، 5 / 15 21 ، 5 / 5922 / 27 ، با جدول صور اقاليم سبعه و طبقات ملوك در 12 گ تا ملحدان الموت ، خط عباسقلى سپهر پسر ميرزا محمد تقى لسان الملك كاشانى ، مورخ 1 صفر 1311 ئيلان ئيل در ص ع هست .\r\n( - نشريهء كتابخانهء مركزى ، ج 2 ، ص 176 ) .\r\nاين نسخه با مقدمهء فارسى است . و شيوهء كتابت آن همسان نسخه هاى قديم .\r\nدر پايان نسخه آمده است :\r\nتمام شد اين تاريخ نامه كه مشهورست ميان مردمان به تاريخ طبرى و مشتمل است بر اخبار و حكايات انبيا و رسل و اولياء و سلاطين از زمان حضرت آدم صلوات الله عليه تا زمان خلافت المستظهر باللَّه از گرد آوردهء امام الهمام علامة العلماء فريد دهره و وحيد عصره جامع الاخبار و النوادر و الحكم كاشف آثار جميع الامم ابو جعفر محمد بن جرير بن يزيد الطبرى رحمه الله عليه رحمة واسعة ، و ترجمه كنندهء اين كتاب ابو على محمّد بن محمّد بن عبد الله البلعمى وزير بوده كه او از تازى به فارسى آورده ، و او از وزراء سامنيان ( ؟ ) بوده تا عامهء خلايق را از اين حظى و نصيبى باشد در سادس عشرين شعبان المعظم سنة اثنين و خمسين و ثمانمايه على يد الفقير المقر بالذنوب و الخطيات المعترف بالآثام و الزلات احمد بن محمد بن يعقوب بن احمد بن الحاج الدهقلى الذى هو اضعف ما خلق الله الوهاب الملقب بشهاب اصلح الله حاله و نوّر بحقايق معرفته باله و رحم اسلافه و صلى الله على خير خلقه محمّد و آله و عترته و اولاده و اصحابه و ازواجه و متابعيهم اجمعين و الحمد للَّه رب العالمين . سنة 852 . ( - برگ a 419 ) .\r\nاين نسخه به جدولهايى كه از ادوار آغازين تاريخ ايران فراهم آمده آراسته شده است .\r\nنمونه هايى از آن را مىآورم .\r\n","description":"","footnote":"","page_name":" مقدمه 64 ","page_number":66},
  {"content":"\r\nآغاز نسخه « مه »\r\n","description":"","footnote":"","page_name":" مقدمه 65 ","page_number":67},
  {"content":"\r\nسرآغاز بخش تاريخ اسلام ( نسخهء « مه » )\r\n","description":"","footnote":"","page_name":" مقدمه 66 ","page_number":68},
  {"content":"\r\nانجام نسخهء « مه »\r\n","description":"","footnote":"","page_name":" مقدمه 67 ","page_number":69},
  {"content":"\r\n\r\n","description":"","footnote":"","page_name":" مقدمه 68 ","page_number":70},
  {"content":"\r\nروش كار\r\nپس از بررسى نسخه ها ، نسخهء « موزهء انجمن همايونى آسيايى » را اساس كار قرار دادم . به هر نگرشى اين نسخه گزيده ترين نسخه ها است . كهنترين نسخهء تاريخ دار است - مورخ 701 - و از جهت جامعيت نيز شايان اعتنا است . با اين همه در ضبط نامها بسيار نادرست است . و اين نادرستى ضبط نامها تنها به اين نسخهء اساس منحصر نيست . چند نمونه از اين اشتباهها را مىآورم :\r\nمحمد بن عمرو جهنى به جاى مجدى بن عمرو ، ابو ايوب بن جاى ابو مرثد ، مسلم بن اياد به جاى مسطح بن اثاثه ، اسيد بن حصين به جاى اسيد بن حضير ، عتبة بن عروه و عتبة بن عمرو به جاى عتبة بن غزوان ، عمرو بن جابر الجهنى به جاى كرز بن جابر الفهرى و . . .\r\nپس از استنساخ نسخهء اساس ، كه جز با نگريستن سطر به سطر متن عربى تاريخ طبرى ، طبع عكسى اروپا زير نظر دوخويه ، اطمينان به صحت نامها ممكن نبود ، آن را با نسخهء فا ، كه نزديكترين نسخه ها به اساس است سنجيدم . نزديكى اين دو نسخه با هم ، هميشگى نيست . در بسيار جايها همآهنگى دو نسخه از هم دور مىشود . تا آنجا كه ممكن بود حاصل مقابله را در تفصيل نسخه بدلها آوردم . به اين مقايسه بسنده نكردم ، نسخه هاى ديگر ، نسخه هاى فب ، ص ، صب را نيز تا حد امكان مورد سنجش قرار دادم .\r\nگاه روايت اساس ، نارسا و كوتاه و مجمل بود . از ديگر نسخه ها ، كه مرجع آن را ذكر كردم ، روايت كامل را در دو قلاب [ 
  ] در متن جاى دادم . البته مواردى چند از سنجش نسخه ها را كه با اساس متغاير بود ، در تفصيل نسخه بدلها نقل كردم .\r\nجدولى از مقايسهء عنوانهاى متن حاضر با متن عربى تاريخ طبرى ، و ترجمهء آن به خامهء شادروان ابو القاسم پاينده فراهم ساختم تا دانشوران و محققان را سودمند باشد .\r\nدر آراستن اين متن ، كوشش بسيار كردم . اميد است حاصل كار ، كه در حد توان خود بر سر آن اهتمام ورزيدم ، و البته به كوتاهى و نارسايى آن بيش از هر كس آگاهى دارم ، پسنديده باشد .\r\nمهرورزيها و تشويقهاى عزيزان را كه همواره مايهء دلگرمى من بوده است گرامى مىدارم .\r\nدوست ارجمندم آقاى دكتر محمد حسين روحانى به لطف بسيار در عبارتها و اشعار عربى متن نگريست و با تصحيح آن منتى بر من نهاد ، سپاسگزار ايشانم .\r\n","description":"","footnote":"","page_name":" مقدمه 69 ","page_number":71},
  {"content":"\r\nاز مديران گرامى نشر البرز كه در چاپ شايسته اى از اين متن ارجمند بذل مساعى كردند امتنان فراوان دارم .\r\nو العاقبة للمتّقين - محمّد روشن شهريور 1364\r\nمنابع مقدمه\r\nاحوال و آثار محمد بن جرير طبرى . تأليف دكتر على اكبر شهابى . انتشارات دانشگاه تهران . تهران . 1335 تاريخ ادبيات در ايران . از آغاز عهد اسلامى تا دورهء سلجوقى . ج 1 . دكتر ذبيح الله صفا . كتابفروشى ابن سينا .\r\nتهران . 1335 .\r\nتاريخ ادبى ايران . از قديمترين روزگاران تا زمان فردوسى . ج 1 . ادوارد براون . ترجمه و تحشيهء على پاشا صالح . وزارت فرهنگ . تهران . 1333 .\r\nتاريخ ايران . ايران در اوايل عهد اسلامى . دكتر عبد الحسين زرين كوب . وزارت آموزش و پرورش . تهران .\r\n1343 .\r\nتاريخ ايرانيان و عربها در زمان ساسانيان . تئودورنلد كه . ترجمهء دكتر عباس زرياب . انجمن آثار ملى . 1358 .\r\nتاريخ بلعمى . ابو على محمد بلعمى . به تصحيح محمد تقى بهار ملك الشعرا . به كوشش محمد پروين گنابادى .\r\nوزارت فرهنگ . تهران . 1341 .\r\nتاريخ الرسل و الملوك . ( بخش ايران از آغاز تا سال 31 هجرى ) . ابو جعفر محمّد جرير طبرى . ترجمهء صادق نشأت . بنگاه ترجمه و نشر كتاب . تهران . 1351 .\r\nترجمهء تاريخ طبرى . به انشاى ابو على محمّد بلعمى . حوادث سالهاى 15 تا 132 هجرى . عكس نسخهء محفوظ در آستان قدس . با مقدمهء مجتبى مينوى . بنياد فرهنگ ايران . تهران . 1345 .\r\nترجمهء تاريخ طبرى . ابو على محمّد بلعمى . قسمت مربوط به ايران . مقدمه و حواشى دكتر محمّد جواد مشكور .\r\nكتابخانهء خيام . تهران . 1337 .\r\nتركستان نامه . و . و . بار تولد . ترجمهء كريم كشاورز . بنياد فرهنگ ايران . تهران . 1352 .\r\nچهار مقاله . عروضى سمرقندى . با تصحيح مجدد و تعليقات دكتر محمد معين . كتابفروشى زوار . تهران . 1346 .\r\nالفهرست . ابن نديم . رضا تجدد . تهران . 1350 .\r\nفهرست نسخه هاى خطى فارسى . ج 6 . احمد منزوى . مؤسسهء فرهنگى منطقه اى . تهران . 1353 .\r\nفهرست ميكروفيلمهاى كتابخانهء مركزى دانشگاه تهران . تأليف محمد تقى دانش پژوه . دانشگاه تهران . تهران .\r\n1348 .\r\nكتاب شناخت . ( مجموعهء مقالات ) . گفتارى در باب انتحال . محمد روشن . كتابخانهء طهورى . تهران . 1363 .\r\n","description":"","footnote":"","page_name":" مقدمه 70 ","page_number":72},
  {"content":"\r\nمجلهء دانش . مورخان اسلام . محمد بن جرير طبرى صاحب تاريخ الامم و الملوك . ترجمهء م . ه ( محسن هشترودى ) . سال اول . 1328 .\r\nمجلهء دانشكدهء ادبيات . دانشگاه تهران . شمارهء مسلسل 52 . بعضى از كهن ترين آثار نثر فارسى . دكتر غلامحسين صديقى . تهران . 1345 .\r\nمروج الذهب و معادن الجوهر . ابو الحسن على مسعودى . ترجمهء ابو القاسم پاينده . بنگاه ترجمه و نشر كتاب .\r\nتهران . 1344\r\n","description":"","footnote":"","page_name":" مقدمه 71 ","page_number":73},
  {"content":"\r\nبسم الله الرحمن الرحيم\r\n\r\nذكر انساب پيغمبر تا آدم صلوات الله و سلامه عليهم اجمعين\r\nپس نسب پيغامبر عليه السلام به نزديك خداوندان علم انساب معروف است در پدر تا آدم عليهما السلام . و بدين كتاب اندر اختلاف است ، و آن نسبتى كه درست است و راست است زى علما ، و اندر كتاب انساب درست است اين است :\r\nمحمّد بن عبد الله بن عبد المطَّلب بن هاشم بن عبد مناف بن قصىّ بن كلاب بن مرّة بن كعب بن لؤىّ بن غالب بن فهر بن مالك بن النّضر بن كنانة بن خزيمة بن مدركة بن الياس بن مضر بن نزار بن معدّ بن عدنان بن ادّ بن ادد بن الهميسع بن يعرب بن يسحب بن حمل بن قيدار بن اسماعيل بن ابراهيم بن تارخ بن ناحور بن ساروع بن فالع بن عابر بن ارفخشد بن سام بن نوح بن لمك بن متوشلخ بن اخنوخ بن برد بن مهلاييل بن قينان بن انوش بن شيث بن آدم .\r\n","description":"","footnote":"","page_name":" 1 ","page_number":74},
  {"content":"\r\nبعضى روايت كرده اند كه از معدّ بن عدنان تا به اسماعيل بن ابراهيم عليهما السّلام جايى شش پدر گويند و جايى پنج و جايى ده پدر . و هيچ اختلافى به كار نيست كه اين نسبتى مشهور است ، و اين نسبت كه ما ياد كرديم درستتر است ، و راستتر اين است نسبت پيغامبر عليه السّلام تا اسماعيل و ابراهيم و نوح و آدم عليهم السّلام . پس اكنون هر يكى از پدران پيغامبر بگوييم كه هر وقتى به وقت خويش بوده اند معروف چندين نام ظاهر ، و با اين نام ظاهر او را نيز لقب بوده است به هر كارى كه كرده است و مردىاى كه از وى پديد آمده است ، و هر يكى [ را 
  ] از اين خبرى و قصه اى است نيكو از نزار كه پسر معدّ بن عدنان بود كه پدر پيغامبر ما بود . اما نزار بن معدّ بن عدنان ، كنيت او ابو ربيعه و ابو اياد ، از بهر آنكه [ 1600 a 
  ] او را چهار پسر بود : آنكه مهتر بود ربيعة بن نزار بود ، و يكى اياد بن نزار و سيم مضر بن نزار و چهارم انمار بن نزار . و از ايشان اين مضر پدر پيغامبر ما بود . و مسكن نزار به باديه بودى به جاى معدّ بن عدنان . و از آنجا به مكّه آمد و نشست آنجا كرد . و گاه به مكّه بودى و گاه به باديه . و اين قبيله [ مضر 
  ] را مضر الحمرا خواندندى به لقب ، از بهر آنكه چون نزار بمرد او را چهار پسر بماند و خواستهء بسيار بماند از وى ، و هر چيزى را وصيّت كرد . و خيمه اى داشت از اديم سرخ ، مضر را داد ، و از اين سبب او را مضر الحمراء خواندندى . و اسبى داشت سياه ، بارگير نزار بود ، آن مر ربيعه را داد ، [ و خادمى داشت مرا ياد را داد 
  ] ، و مجلسى فرش بودش از نمد سياه ، مرا نمار را داد . پس گفت اين خواسته كه از من بماند بدين ترتيب قسمت كنيد ، و اگر در ميان شما اختلافى افتد ، به زمين نجران يكى كاهن است استاد و عالم از بنى جرهم ، نام وى افعى ، به نزديك او شويد تا او اين خواسته به ميان شما قسمت كند .\r\nو اين نزار خود كاهن بود و اندر فال [ و 
  ] زجر و كهانت بدانستى ، و همه پسرانش هر كسى از اين كهانت چيزى بدانستندى . پس چون او بمرد ، هر كسى را آنچه داده بود برگرفتند ، و باز ديگر اختلاف افتاد اندر ميان ايشان . پس برخاستند\r\n","description":"","footnote":"","page_name":" 2 ","page_number":75},
  {"content":"\r\nو به زمين نجران رفتند ، هر يكى بر شترى نشسته ، و سوى آن كاهن همى شدند تا آن خواسته اندر ميان ايشان قسمت كند ، و به حكم او بپسندند .\r\nپس به راه اندر كه همى رفتند زمينى پديد آمد اندر وى گياه بسيار ، لختى خورده و لختى مانده . مضر گفت : شتر كه اين گياه خورده است يك چشم بوده است و چشم راستش نبوده است . ربيعه گفت : به دست راست لنگ بوده است . اياد گفت :\r\nآن شتر ذنب بريده بوده است . انمار گفت : آن اشتر از خداوند رميده بوده است .\r\nچون پيشتر شدند مردى را ديدند بر شترى نشسته كه مىآمد . او را گفتند : تو كيستى ؟ گفت : من مردىام از فلان قبيله و شترى از آن من برميده است و به طلب آن مىروم . مضر گفت : آن شتر تو يك چشم بود ، به چشم راست كور بود ؟ گفت :\r\nآرى . ربيعه گفت : از دست راست لنگيده بود ؟ گفت : آرى . اياد گفت : ذنب بريده بود ؟ گفت : آرى . مرد گفت : اين شتر من كجا است ؟ ايشان گفتند ما نديديم . گفت اگر شما نديديد اين همه صفت او از كجا دانستيد ؟ و در ايشان سخت شد . گفت البته شتر من شما داريد لا محاله ، باز دهيد . گفتند ما نداريم . گفت شما كجا مىرويد ؟ گفتند به زمين نجران مىرويم سوى افعى كاهن تا ميان ما اندر حكم كند به داورىاى كه ما را افتاده است . و آن مرد يك تن بود و ايشان چهار تن بودند و با ايشان نه بس بود . و همى رفت با ايشان تا به زمين نجران سوى آن كاهن . چون كاهن ايشان را بديد نشناخت و ليكن ايشان را فرود آورد و برّ و لطف كرد . پس گفت به چه حاجت آمديد ؟ گفتند ما را پدر مرده است و به قسمت ميراث ميان ما اختلاف است و آمديم تا به ميان ما چهار برادر تو حكم كنى كه به حكم تو راضى شده ايم .\r\nپس خداوند شتر گفت : نخست داورى شتر من با ايشان راست كن كه مرا شترى گم شده است و ايشان دارند . گفت : تو چه دانى كه ايشان دارند ؟ گفت از بهر آنكه علامت شتر من همه باز گفتند . اگر نديده بودند از چه دانستند . مضر\r\n","description":"","footnote":"","page_name":" 3 ","page_number":76},
  {"content":"\r\nگفت : من از آن دانستم كه آن شتر يك چشم بوده است كه از يك جانب گياه خورده است و از يك جانب نخورده است ، و از آن سوى كه نخورده بود گياه بهتر بود ، بدان سبب دانستم كه يك چشم بوده است . ربيعه گفت : من دست راستش ديدم بر زمين اثر كرده و بر زمين فشرده ، و بر دست ديگر اثر نديدم ، دانستم كه از دست راست لنگيده است . اياد گفت : من سرگين او ديدم افگنده بر يك جاى چون سرگين گاو و نپراگنده بود ، و شتر سرگين به ذنب پراگند . دانستم كه از آن سبب نپراگنده است كه دنبش نبوده است . انمار گفت : من نگاه كردم گياه نه بر يك جاى خورده بود ، از هر جايى يك دهان خورده بود ، دانستم كه آن شتر رميده است .\r\nكاهن را عجب آمد از نيكويى علم و عقل آن چهار برادر ، و اين باب را اندر كهانت باب التركين خوانند ، و اين نوعى است از انواع علم . پس كاهن مر خداوند شتر را گفت : اشتر تو ايشان ندارند ، بارى باز گرد .\r\nپس از ايشان بپرسيد كه شما كيستيد . گفتند ما پسران نزار بن معدّ بن عدنانايم .\r\nكاهن گفت معذور داريد كه نشناختم ، و پدر شما را با من صحبت و دوستى بوده است . امروز و امشب مهمان من باشيد تا فردا حكم شما بكنم . ايشان اجابت كردند . و پدران اين كاهن مهتران نجران بودند . پس بفرمود تا از بهر ايشان طعام ساختند و بره اى بريان كردند و خيكى مى بياوردند و ايشان را آن روز طعام و شراب دادند . پس چون مى به سر ايشان اندر بگشت ، مضر گفت : من هرگز شراب از اين خوشتر نخوردم ، و ليكن اين انگور از درختى بوده است كه از گور مردى بررسته است . ربيعه گفت : من هرگز گوشت بره از اين خوشتر نخورده ام ، و ليكن اين بره را به شير سگ پرورده اند . انمار گفت : نان گندم وى در گورستان كشته بوده است كه ما خورديم . [ 1600 b 
  ] اياد گفت : اين ميزبان مردى نيك است و ليكن حرام زاده است و نه از پشت پدرش آمده است ، و ليكن از پشت مردى ديگر است و مادر او را از حرام آورده است .\r\nاين كاهن گفتار ايشان بشنيد و سخن نگفت . چون شب اندر آمد و ايشان\r\n","description":"","footnote":"","page_name":" 4 ","page_number":77},
  {"content":"\r\nبخفتند ، وكيل را بخواند و بپرسيد كه اين مى از كدام انگور بود . گفت : بر گور پدر تو درخت انگور رسته است و بزرگ شده ، و من آنجا رزى كرده ام ، و اين مى از آن انگور است . پس شبان را بخواند و گفت : حال اين بره مرا بگوى . گفت : اين بره چون از مادر بيامد سخت نيكو بود و مادرش بمرد و اندر آن وقت هيچ گوسپند نزاده بود و يكى سگ زاده بود ، اين بره را بر آن سگ بربستم تا بزرگ شد . اكنون كه بره خواستى ، هيچ بره از آن نيكوتر نبود ، بياوردم . پس برزيگر را بخواند و حال گندم پرسيد . گفت : در پهلوى اين زمين ما گورستان است . امسال پاره اى از آن گورستان در زمين آوردم و اين گندم كه به تو آوردم از آن زمين بود . كاهن چون اين بشنود ، عجب داشت . گفتا اكنون پيش مادر بايد شدن . سوى مادر شد و گفت : قصّهء من با من راست بگوى و اگر نه ترا بكشم . گفت : پدر تو ايدر مهتر قوم بود . مال بسيار داشت ، و مرا از وى فرزند نمىآمد . ترسيدم كه او بميرد و اين خواسته ديگران برگيرند و اين مهترى به كسى ديگر شود . او را از عرب مهمانى آمده بود نيكو روى . من آن شب خويشتن را به وى دادم و از وى بار گرفتم ، و تو از پشت وى آمدى ، و من پدرت را گفتم كه اين پسر از پشت تست .\r\nكاهن روز ديگر اين سخنها از ايشان بپرسيد . گفت : خواهم كه مرا بگوييد تا اين سخن كه گفتيد از چه دانستيد . ايشان جواب دادند . اول مضرّ گفت : من بدان دانستم كه انگور از گور برآمده است كه چون ما همى خورديم ، دلهاى ما مرده شد و شادى از ما برميد و گونهء ما زرد شد و فعل مى جز اين است دانستم كه حال اين مى چيست . ديگرى گفت : حال بره از آن دانستم كه هرگز گوشت از آن خوشتر نخورده بوديم ، و اندر جهان از شير سگ خوشتر هيچ چيزى نيست . بدين سبب بدانستم كه حال اين بره چيست . ديگرى گفت كه عرب مهمان را عزيز دارند ، و چون طعام پيش ايشان بنهند خود بنشينند و با ايشان طعام خورند ، و تو طعام بنهادى و خود برفتى و به گوش كردن ما بايستادى ، حال تو بدان بدانستم كه با تو حميّت عرب نبود . ديگرى گفت از آن دانستم كه هر گندم كه در گورستان كشته بود ، نان وى طعام خاك كند ، و آن نان را چنين يافتم .\r\n","description":"","footnote":"","page_name":" 5 ","page_number":78},
  {"content":"\r\nپس آن كاهن گفت : شما از من داناتريد و شما را به حكم من حاجت نيست كه بسيار از من داناتريد و بهتر دانيد . گفتند چون به ميان ما دو تن حكمى افتد ، ديگرى بايد كه داورى كند ، اگر دانا بود و اگر نادان . ما را پدر وصيّت كرده است كه اگر به قسمت ميراث ما را اختلافى افتاد ، به حكم تو راضى شويم و بپسنديم . كاهن گفت :\r\nراست بگوييد تا پدر هر كه را چه داد ، و از پدرتان چه مانده است . گفتند : از پدر ما درم و دينار و اسپ و گوسپند و فرش و اوانى از هر چيزى فراوان مانده است . و نيز بگفتند كه پدر هر كسى را چه داد . كاهن گفت : هر چه پدرتان [ را 
  ] دينار و شتر و اديم بود ، مضر را دهيد از دينار سرخ و اديم سرخ ، و هر چه اسپ و بندگان است ، ربيعه را دهيد . و هر چه اشتر و گوسپند است ، اياد را دهيد و انمار را با وى انباز كنيد . ايشان به حكم او راضى شدند و بپسنديدند و باز گشتند .\r\nپس مهترى همه فرزندان نزار و آل معدّ بن عدنان به مضر آمد ، آنكه پدر پيغامبر بود . و فرزندان نزار بسيار شدند ، و نسل عدنان بزرگ شد ، و اهل بيت معدّ چندان شد كه عدد آن پديد نبود از بسيارى كه بودند . و مضر بر همه قبايل عرب مهتر بود ، و او را پسرى آمد الياس نام كرد و مهترى به وى آمد . و الياس را دو پسر آمد : يكى مدركه ، يكى طابخه . و مدركه از پدران پيغامبر بود ، و اين هر دو نام ايشان را لقب بود ، و اين مدركه عمرو نام بود و طابخه عامر . و چون هر دو بزرگ شدند ، روزى با پدر به نزد شتران بودند و ديگ همى پختند . شترشان برميد . الياس عمرو را گفت : خيز و شتر را گرد كن ، و عامر را گفت : تو ديگ بپز . و آن روز عمرو را مدركه نام كرد و عامر را طابخه ، و چون ديگ پخته شد ، اين لقب بر ايشان بماند . و الياس بر همه اولاد ربيعه و مضر و انمار و اياد مهترى گرفت ، و مهتر همهء قبيلهء نزار او بود . و ايشان گاه به باديه بودندى و گاه به مكّه . و مهترى مكّه ايشان را نبود كه مهترى مكّه به دست بنى خزاعه بود ، زيرا كه معدّ و عدنان و فرزندان اسماعيل اندر مكّه بودند و خيلى بسيار بودند . و آن روز كه ابراهيم اسماعيل را به مكّه آورد ، آنجا به مكّه يكى قبيله بود از جرهم ، [ و مهترى مر ايشان را بود . 
  ] چون باز قبيلهء خزاعه بيامد ، جرهم را غلبه كردند و به آنجا بنشستند و خلقى را از ايشان بكشتند .\r\n","description":"","footnote":"","page_name":" 6 ","page_number":79},
  {"content":"\r\nو خزاعه قبيله اى است از قبايل عرب [ چون شهر سبا غرقه شد و خراب گشت 
  ] ، و به آب غرقه شدند و هلاك گشتند . ايشان بعضى به جهان اندر بپراگندند . [ خزاعه به مكه افتاد و طى 
  ] به باديه ، و اوس و خزرج [ به 
  ] يثرب . و عرب اندر همه جهان بپراگند ، چنان كه خداى تعالى گفت : [ 161 a 
  ] * ( وَمَزَّقْناهُمْ كُلَّ مُمَزَّقٍ . 34 : 19 ) * و عرب دو گروه اند : يكى معدّيان ، و يكى قحطانيان . سبا و اهل يمن قحطانياناند ، و عرب باديه معدّياناند . و حديث جرهم اندر حديث اسماعيل بن ابراهيم عليهما السّلام گفته آمده است . و اسماعيل از جرهم زنى كرده بود و او را از وى فرزندان آمدند ، و فرزندان اسماعيل اندر باديه بپراگندند . و اين معدّ و عدنان خاصّه اندر باديه بنشستند و ايشان را فرزندان آمدند . و نزار و مضر همچنين ، و الياس همچنين . و به مكّه همى آمدند و همى شدند . و چون بسيار شدند لختى به مكّه آمدند و بنشستند ، و لختى اندر كوهها بودند . و ليكن مهترى مكّه خزاعه را بود . و مهترى مكّه به دو چيز بود : يكى حجابه ، و ديگر سقايه . [ و عرب ايدون گفتند به مفخر انساب : [ هَذا حِحَابة البَيْتِ و هَذا سقَاية الحاجّ . 
  ] و فرزندان اسماعيل هنوز به باديه بودند و بعضى به مكّه . و چون الياس بمرد ، مهترى همه عرب به مدركه آمد ، و بعد از مدركه به پسرش آمد [ خزيمه ، و بعد از او به پسرش كنانه و باز به پسرش 
  ] النضر . و اين النضر نشست خويش به مكّه كرد و مهتر همه اهل بيت نزار گشت . و نام او قيس بود ، و او را النضر از بهر نضارهء روى خواندندى كه رويش سخت نيكو بود و تابان . و او خواست كه مهترى مكّه بگيرد و حجابه و سقايه از بنى خزاعه بستاند نتوانست ، و از آنكه خزاعه بسيار بودند . و خويشان و قوم النضر از فرزندان كنانه و خزيمه و مدركه با فرزندان مضر همه اندر باديه و اندر كوهها پراگنده بودند ، و النضر نتوانست خزاعه را غلبه كردن .\r\nايشان را گفت : اين سقايه مرا دهيد ، و حجابه و كليد خانهء كعبه و مهترى مكّه همه شما را . ايشان سقايه به وى دادند . پس اين مهترى از وى به پسرش آمد مالك ، و از وى به پسرش فهر ، و از پس او به پسرش آمد غالب ، و از پس او به پسرش آمد لؤىّ ، و باز به پسرش كعب ، و باز به پسرش آمد مرّه ، و باز به پسرش كلاب ، و اين\r\n","description":"","footnote":"","page_name":" 7 ","page_number":80},
  {"content":"\r\nهمه را كه نام برديم پدران پيغامبر بودند و همه مهتران عرب بودند اندر اهل بيت و قبيلهء نزار تا وقت قصىّ بن كلاب .\r\nچون كلاب بمرد ، پسرش قصىّ خرد بود و شيرخواره . آن مهترى و سقايه به خزاعه باز شد . و نام اين قصىّ زيد بود ، و قصىّ مر او را لقب بود از آنكه به اقصاى حد العرب افتاده بود و او را لقب قصىّ كردند . و سبب آن بود كه او از پدر خرد و شيرخواره بازمانده بود ، و برادرى بود وى را زهره نام ، و هر دو پسران كلاب بودند . و مادر ايشان فاطمه بنت سعد بود از بنى خثعم . چون كلاب بمرد ، مادرشان مردى را از بنى قضاعه شوى كرد . و آن مرد به مكّه آمده بود به حجّ ، و نام وى ربيعة بن حرام القضاعى بود . و آن مرد او را بر گرفت و به حىّ بنى قضاعه برد از مكّه دور به حدّ يمن . [ و اين زهره مردى بزرگ بود ، و قصىّ شيرخواره بود . مادر مر زهره را به مكه فرزندان آمده بودند و ده سال بزيست و بمرد . و آن سقايه به دست بنى خزاعه باز رسيد بيكبارگى . و از فرزندان كلاب بن مرّه كس نماند . 
  ] و مادر قصىّ را از آن مرد پسرى آمد او را رزاح بن ربيعه القضاعى نام كردند ، و قصىّ نيز بزرگ شد . و اين ربيعه مهتر قضاعه بود و بمرد ، و پسرش به مهترى بنشست .\r\nقصىّ او را گفت : پدر تو مهتر بود اندر بنى قضاعه ، و مهترى او به تو آمد ، پدر من نيز اندر مكّه مهتر بود در قبايل نزار و فرزندان اسماعيل . من نيز بروم و مهترى خويش طلب كنم . رزاح گفت : شو و طلب كن ، و اگر ترا حرب افتد و به مدد حاجت باشدت ، مرا خبر ده تا ترا يارى دهم .\r\nقصىّ به مكه آمد . مهترى حجابه و سقايه به دست خزاعه يافت . و ايشان را مهترى بود نام او حليل بن حبشيّة الخزاعى ، و بنو خزاعه او را مهتر كرده بودند .\r\nقصىّ نگاه كرد و خويشان خود را ، از بنى فهر و بنى مرّه و بنى النّضر و بنى كنانه و فرزندان لؤىّ بن غالب ، همه را پراگنده يافت به كوههاى مكّه و باديه اندر ، و دانست كه با خزاعه بس نبود . هم آنجا [ به مكه 
  ] ببود و سقايه را طلب نكرد . پس خويشان و ياران وى بر وى گرد آمدند و او را بزرگ داشتند و بر خويشتن مهتر كردند . و چون سالى چند بر آمد و كار او بالا گرفت ، او دختر اين مهتر خزاعه\r\n","description":"","footnote":"","page_name":" 8 ","page_number":81},
  {"content":"\r\nبخواست . و بدادش از بهر آنكه او به نسب بزرگ بود و مهتر قبيلهء خويش بود و پدرش كلاب مهتر همه عرب بود . چون سالى چند برآمد حليل بمرد . و مردى بود از بنى خزاعه و نام وى سليمان بن عمرو و كنيتش ابو غبشان ، و مردى بود فراخ دل و خورنده ، و پدرش عمرو او را نيكو داشتى . حليل او را وصيّت كرد و حجابه و سقايه به دست او نهاد و خود بمرد .\r\nقصىّ با اين بو غبشان دوستى گرفت . و اين بو غبشان را همّت رياست و مهترى نبود ، به قصىّ فروخت به يك خيك مى . و قصىّ آن مى به دو داد و آن مهترى بگرفت به مكّه . و كليد خانه از وى بستند و آن مهترى حجابه و سقايه بگرفت .\r\nخزاعه گرد آمدند و خواستند كه با قصىّ حرب كنند . قصىّ آن خويشان و برادران و برادرزادگان لؤىّ بن غالب و فهر و كنانه و خزيمه و مدركه و الياس و مضر و معدّ و عدنان ، اين دوازده قبيله را بر خويشتن گرد كرد و با خزاعه حرب كرد . و خزاعه قوىتر آمد و خلقى بسيار از ايشان بكشتند و از مكّه بيرون آمدند . و قصىّ برفت پيش مهتر قضاعه ، [ رزاح ، 
  ] كه برادر وى بود از مادر ، و او را به يارى خواند . پس رزاح برادرش كه مهتر قضاعه بود ، با لشكر بيامد ، و آن خويشان قصىّ كه اندر مكّه بودند و اندر كوهها پراگنده شده ، و آن جماعت كه از خزاعه به هزيمت رفته بودند ، همه بر قصىّ گرد آمدند و جملگى جمع شدند و حربى عظيم با خزاعه بكردند ، و خلقى بسيار [ 161 b 
  ] از ايشان بكشتند و خزاعه را هزيمت كردند .\r\nو قصىّ غلبه گرفت و حجابه و سقايه و كليد خانه بگرفت و كار به روى راست شد .\r\nو رزاح برادرش به حىّ خويش باز شد . و قصىّ همه خويشان را و قرابتان را و قبيلهء معدّ بن عدنان را با خويشتن يار كرد به مكه ، و آنچه خزاعه را بود بديشان داد و خويشان را جمله گرد كرد به مكّه ، و ايشان را قريش نام كرد يعنى : تقرش ، گويند : تقرّش القوم اذا اجتمعوا .\r\nپس چون خزاعه از قريش بگريختند اندر باديه نتوانستند بودن ، به مكّه باز به زنهار آمدند . و پيش از او كس قريش نام نكرده بود ، و از آن روز باز آل قصىّ را قريش خواند ، و اصل قريش به زبان عرب جماعت بود ، از اين سبب گويند :\r\n","description":"","footnote":"","page_name":" 9 ","page_number":82},
  {"content":"\r\nتقّرش القوم اذا اجتمعوا . پس چون ايشان به زينهار آمدند ، قصىّ ايشان را زينهار داد و ليكن اندر مكّه رها نكرد ، بدان كوههاى مكه فرود آوردشان . مهترى ايشان و آن قريش همى كرد ، و مهترى مكّه بيكبارگى به دو شد . و خلق را نيكو همى داشت و درويشان را نگرش همى كرد و به حال درويشان رسيدى و روزگار همه را باز ديدى و بدانستى و معلوم كردى و درويشان را چيز دادى . و او را خواستهء بسيار نبود ، و از بهر آنكه درويشان را نيكو داشتى ، خواستهء او ببركاتتر بودى از ديگران . و نيز از توانگران بستندى و به درويشان دادى ، و درويشان را پايمردى كردى . و خزاعه اندر حلف ايشان ببودند و اندر زينهار قصىّ بودند .\r\nو آن مردمان قصىّ خويشتن را قريش نام كردند از آن روز باز كه قصىّ ايشان را گرد كرد ، و امروز بيشتر از نسل ايشاناند . و گروهى گويند كه قريش تفتيش بود كه قصىّ از حال خويشان و غربا و درويشان و حاجيان كه هر سالى به حج اندر آمدندى تفتيش كردى و بجستى و بر رسيدى ، و هر كه را حال بد بودى نظر كردى و هزينه كردى تا بازگشتندى . و كسانى كه به حج بماندندى او را اجرا فرمودى . و هر سال بر قبايل عرب توزيع كردى و نفقات دادى . و نيز از آن خويش خرما در شير افگندى يا به شير بياميختى ، و عرب آن را حيس خوانند . و نيز شتران بكشتى و طعام بسيار بساختى ، و پست و خرما به يك جاى بياميختى بسيار . و چون حجّاج حجّ بكردندى و از عرفات به مكّه باز آمدندى ، آن همه خلق را ، و اگر صد هزار بودندى و اگر بيشتر ، همه را به بطحا بنشاندى و نطعهاى اديم بيفگندى و همه را طعام بدادى ، و درويش و توانگر را مهمان كردى . و باز از حال مردمان تفتيش كردى و بر رسيدى . اگر كسى را نفقه و زاد نبودى ، او را از آن پست و خرما و كعك و هر چيزى بدادى تا همه خلق را از موسم هر سالى سير باز گردانيدى ، از بهر آنكه بسيار تفتيش قوم كردى ، او را قريش نام كردند . و ديگر گروه گويند قريش نام اسپى است اندر دريابار ، و آن اسب بر خلق دريا جملگى غلبه دارد از ماهى و جز ماهى . و چون قصىّ و اهل بيت بر همه خزاعه غلبه گرفتند ، ايشان را قريش نام كردند و اضافت بدان اسب كردند . و عبد الله بن عبّاس رضى الله عنه\r\n","description":"","footnote":"","page_name":" 10 ","page_number":83},
  {"content":"\r\nبيتى شعر گفته است در اين معنى شعر\r\nو قريش هى الَّتى يسكن البحر * [ بها 
  ] سمّيت قريش قريشا\r\nپس قصىّ آن مهترى مكّه همى راند بر قريش و غير ايشان . و پس از وى آن مهترى به فرزندان وى آمد از فرزند به فرزند . اول به پسرش آمد عبد مناف ، و از وى به پسرش آمد هاشم ، و از هاشم به پسرش آمد عبد المطَّلب ، و از عبد المطَّلب به پسرش بو طالب ، و نام بو طالب ، عبد مناف بود . و آن فضل قريش بر همه عرب بماند تا امروز . [ و آن مر بنى خزاعه را مهترى كه بود بر حجابه و بر سقايه ، 
  ] و چون مهترى به قصىّ آمد ، چهار چيز بيفزود : يكى رفاده ، و ديگر نيران ، و سديگر لوا و چهارم ندوه . و هر كه اين شش چيز او را بودى ، او مهتر مكّه بودى .\r\nاما اين رفاده طعام دادن است كه گفتيم كه قصىّ هر سال حجّاج را ، توانگر و درويش ، دو شب طعام دادى : يك شب به مزدلفه و يك شب به مكّه . زيرا كه از عرفات روز عرفه حج كنند و باز گردند و همه روز به عرفات ايستاده باشند . چون آفتاب فرو شود و همه روز بر سر كوه دعا مىكنند و كس بدان نپردازد كه آن شب طعام سازد ، و چون آفتاب فرو شود باز گردند ، نماز شام و نماز خفتن به مزدلفه بكنند و تا بدانجا نرسند نياسايند . و آن آخرشان كه برسندى بهرى نيك از شب گذشته باشد . پس قصىّ آن طعام به مزدلفه بساختى روز عرفه ، حجّاج را همه شبانگاه گرد كردى و بجملگى طعام دادى و سير كردى تا همه سير بخفتندى . و باز چون حج سپرى شدى و به مكّه طواف كردندى ، همچنان همه را بنشاندى و طعام دادى ، و هر كه درويش بودى زاد بدادى بدان مقدار كه او را بس بودى . و اين طعام دادن را رفاه خوانند ، و معنى اين از رفد بود از معونت كردن . و امروز نيز آن رسم مانده است كه سلطان طعامى كند به مزدلفه ، و كسانى كه درويش باشند از حاجيان ، ايشان را طعام دهند . و خيزران مادر هارون الرّشيد هر سالى آن طعام بدادى . و از پس او زبيده زن هارون الرّشيد همى دادى . و از پس او شعب مادر مقتدر همى دادى .\r\n","description":"","footnote":"","page_name":" 11 ","page_number":84},
  {"content":"\r\nو اما نيران آن است كه آن شب كه مردمان از عرفات باز گردند به تاريكى شب آن روشنايى بدهند تا از ره مزدلفه گم نشوند .\r\nو امّا لوا آن است كه هر گه كه قصىّ از مكّه سپاهى فرستادى به حرب كسى ، آن سپاه را مهترى به پاى كردى و يكى لوا بستى او را به دست خويش يكى پرنيان بستر او را و بر سر نيزه ببستى و آن را پيش آن مهتر درهمى بردندى . [ 162 a 
  ] و آن علامت مهترى بودى و آن لوا قصىّ به دست خويش ببستى . و آن رسم از قصىّ بماند اندر فرزندان او . و پيغمبر عليه السّلام اين رسم لوا بستن بر پاى داشتى ، و هر گاه كه اميرى به جايى فرستادى به شهرى ، به دست خويش لوا ببستى .\r\nو امّا ندوه مشورت بود ، و اين رسم هم قصىّ آورده است . كارى كه بخواستى كردن ، مردمان قريش را و مهتران را بخواندى و با ايشان مشورت كردى و هر كارى كه به تدبير مردم شهر بودى و هر تدبير كه كردندى از مهتران كس را زهره نبودى كه جز به خانهء قصىّ آن مشورت كردى ، و آنجا گرد آمدندى . و مشورت ندوه خوانند .\r\nو قصىّ هم پهلوى مزگت مكّه سرايى بخريد و آن را دار النّدوه نام كرد . و آن سراى به دست قريش بود و آن رسم مانده بود تا بدان وقت كه پيغامبر عليه السلام فتح مكّه بكرد آن روز كه فتح كرد و در مكّه شد و رسمهاى جاهلى بيفگند از مكّه ، اين دار النّدوه را نيز بر گرفت .\r\nپس قصىّ را اين شش چيز بود از رسوم مهترى : حجابه و سقايه و رفاده و لوا و نيران و ندوه . و قصىّ را چهار پسر آمد : يكى عبد قصىّ ، و ديگر عبد الدّار ، و يكى عبد العزّى ، و يكى عبد مناف . و اين عبد مناف خردتر بود و پدر پيغامبر ما بود .\r\nو قصىّ او را از همه پسران دوستتر داشتى ، و او را به لقب قمرا خواندندى از نيكويى روى كه او را بود ، و او را نام مغيره بود و ليكن مادرش او را پيش مناف برد ، و آن بتى بود اندر كعبه نام او مناف ، و او را پيش آن برد و به پاى كرد و گفت :\r\nهذا عبد مناف . و اين نام بر وى بماند و غلبه شد بر نامهاى ديگر . و چون قصىّ بمرد ، آن مهترى حجابه و سقايه و نيران و لوا و رفاده و ندوه عبد مناف را وصيّت\r\n","description":"","footnote":"","page_name":" 12 ","page_number":85},
  {"content":"\r\nكرد و گفت : اى پسر ، به هر چيزى كه تقصير كنى آسانتر از رفاده ، در آن تقصير مكن ، يعنى طعام دادن حجّاج ، كه شما باشندگان خانهء خداييد و ايشان مهمانان خداىاند و شما حقّ تريد به مهمان داشتن از كسهاى ديگر . و عبد مناف همان رسم نگاه داشت و مهترى مكّه و همه حجاز او را شد و آن همهء عرب . و مهترى او را بيشتر بود كه از آن پدرش قصىّ ، از بهر آنكه قصىّ را خواستهء بسيار نبود و همّتى عظيم داشت و آن خواسته كه مىبود او را كفايت نبود ، و هر سالى به وقت طعام لختى از آن خويش و لختى از آن قريش خواستى . و چون سال به سرآمدى مبلغى وام كرده بودى . و عبد مناف را مال بسيار بود و هر سالى آن طعام از خواستهء خويش كردى و از قريش نخواستى . و بيرون از وقت حجاج نيز شتر كشتى و به درويشان دادى ، و با باد شمال نبرد كردى به سخاوت . و روزى كه باد شمال بزيدى ، او شتر بكشتى و بدادى . و اگر آن باد ده روز مىآمدى ، او آن شتر همى كشتى و با باد شمال نبرد همى كردى . و اندر طعام رفاده رسم پالوده نبود و عبد مناف رسم پالوده بنهاد . و چندان پالوده بكردى از عسل صافى كه همه حجّاج بخوردندى .\r\nو عبد مناف را چهار پسر آمد : مهتر ايشان عبد الشّمس بود و ديگر هاشم و سديگر المطَّلب و چهارم نوفل . و عبد مناف هاشم را دوستتر از همه داشتى و او را نام عمرو بود ، و هاشم او را از پس پدر نام كردند . چه رسم ثريد در طعام رفاده او آورد . و چون عبد مناف بمرد ، آن مال او را قسمت كردند و هاشم به جاى پدر بنشاندند ، و او به مرتبه از پدر افزونتر بود هم به مال و هم به هيبت . و اندرميان خلق او را عمرو العلى خواندندى از هيبت او . و همه رسوم مهترى بر پاى همى داشت . و آن رسم ثريد كه هاشم آورد [ مردمان 
  ] را خوش آمد كه رسم چنان بود كه هر مردى را چهار نان و غضاره خوردنى و يك لخت گوشت بدادندى ، و عبد مناف ثريد بيفزود تا نان بيشتر شد ، و او را بدين سبب هاشم نام كردند . لانّه هشم الثريد لهم . او نيز بيرون از اين طعام دادن ، شتر كشتى و به صدقه دادى . و يك سال اندر مكّه قحط افتاد به روزگار هاشم . و هاشم به فلسطين رفت و به\r\n","description":"","footnote":"","page_name":" 13 ","page_number":86},
  {"content":"\r\nخواستهء خويش طعام خريد و بياورد و همه مكّيان را طعام داد . و هر روزى به قاعده هر كسى را كاسه اى ثريد پيش بنهادى تا بخوردندى تا آن قحط و سختى بگذشت .\r\nو آن نام هاشم بر وى بماند . و در اين معنى شاعرى بيتى گفته است :\r\nشعر\r\nعمرو العلى هشم الثّريد لقومه * و رجال مكّة مسنتون عجاف\r\nو اندر آن وقت قحط هاشم را به وقت آمدن حجّاج طعام نبود . به تن خويش به شام رفت و آرد آورد و نان پخت و رفاده را تمام بداد بهتر و نيكوتر از سالهاى ديگر . و آن قحط سه سال بماند و هاشم هر سال دو بار به شام رفتى و گردآوردى ، يك بار به زمستان و يك بار به تابستان . چنان كه خداى عزّ و جلّ گفت : * ( رِحْلَةَ الشِّتاءِ وَالصَّيْفِ 106 : 2 ) * . و اين رسم به قريش اندر او آورد . و چون سال قحط بشد همچنان هر سال دو بار به شام رفتى به بازرگانى كردن و طعام آوردن . و آن ديگر پسران عبد الشّمس و نوفل و عبد المطَّلب بدين قحط سالها اندر ، مردم مكّه را از مال خويش همى دادند و بنگذاشتند كه كسى از گرسنگى بميرد . و اين رفاده طعام حجّاج دادن به هاشم باز گذاشته بودند از بهر مردى او را . و اگر در آن قحط مكّه هاشم نبودى ، همه هلاك شدندى ، و ليكن ايشان از بهر طعام به هر شهرى شدندى به شام و يمن و حبشه و عراق . و از ملوك زمين عهد بستدند [ 162 b 
  ] اهل مكّه را تا طعام همى آوردندى و به بازرگانى همى شدندى ، كس ايشان را منع نكردى . و هاشم عهد ملوك شام داشت ، و عبد الشّمس ملوك حبشه ، و مطَّلب از ملوك يمن ، و نوفل از ملوك عراق . و از هر چهار سوى همى رفتند و طعام به مكيّان همى آوردند . و مطرود بن كعب خزاعى مدحى گفته است ايشان را ، و هاشم را مخصوص كرده است .\r\nپس همچنين فرزندان عبد مناف هر چهار [ بر اين حال 
  ] سادات قريش بودند و مهتران قريش مر هاشم را بر خويشتن مهتر داشتندى .\r\nپس عبد الشّمس بمرد و او را پسرى آمد نام او اميّه . و گروهى گويند نام او هاشم بود [ و اميّه او را لقب بود . 
  ] و هاشم او را گرامى داشتى . و خواستهء بسيار از پدرش\r\n","description":"","footnote":"","page_name":" 14 ","page_number":87},
  {"content":"\r\nرسيده بود . پس يك سال بدان وقت كه هاشم حجّاج را رفاده خواست دادن ، اميّه شفاعت كرد و گفت : مرا دستورى ده تا اين يك طعام رفاده ، من بدهم . هاشم بكراهيت او را اجابت كرد . چون اميّه آن طعام بساخت ، همه مال اميّه در آن صرف شد و رفاده تمام نبود . هاشم تافته شد ، و سبك پنجاه شتر بكشت از آن خويشتن و به اضافت آن طعام كرد تا تمام شد . پس بر اميّه خشم گرفت و گفت : چرا كودكى نكنى . و او را نفى كرد از مكّه . اميّه از مكّه به شام رفت و ده سال آنجا ببود و باز مكّه نيارست آمدن . پس چون هاشم بمرد ، او باز آمد . و هاشم را فرزندان بسيار بود . و اميّه را پسرى آمد حرب بن اميّه پدر بو سفيان . و پسر بزرگتر او بود ، و ديگر فرزندانش آمدند . و ميان بنى هاشم و بنى اميّه اين عداوت بماند و ميراث گشت ، تا آنگه كه بو سفيان با پيغامبر عليه السّلام چندان عداوتها پيدا كرد و لشكر آورد به تاختن مدينه و حرب احد ، و چندان صحابه را بكشت ، و حمزه را بكشتند . و چون در روز فتح مكّه مسلمان شد و پيغمبر از غنيمت غزو حنين صد اشتر به بو سفيان بخشيد به تآلف و دوستى را ، و هم سودى نداشت . و آن عداوت [ ميان 
  ] بنى هاشم و بنى اميّه اندر بماند . و از همه بنى اميّه بجز عثمان رضى الله عنه كس پيغمبر را عليه السلام دوست نداشت ، و به ميان على بن ابى طالب و عثمان آن ناخوشى كه بود هم از اين معنى بود . و همچنان اين عداوت بماند ميان امير المؤمنين على و ميان معاويه . و چندان كارها كه برفت ، و هفده حرب كه ايشان را با يك ديگر برفت ، و چهل هزار مسلمان كه در حرب صفين از هر دو سوى كشته شد ، [ و معاويه زهر فرمود دادن مر حسن بن على را عليهما السلام . 
  ] و يزيد بن معاويه آنچه كرد [ به حسين بن على عليهما السلام ، 
  ] بعضى از آن گفته شود .\r\nهم اين عداوت ميان بنى هاشم و بنى اميّه بمانده است .\r\nو چون هاشم بمرد ، او را فرزندان خرد ماندند ، مهترى را نشايستند . برادرش عبد الشمس مرده بود . پس برادر خويش را ، مطَّلب را ، وصيّت كرد . و مطَّلب از پس وى مهترى همى كرد و آن [ رفاده و هر 
  ] شش چيز همى داشت . [ و فرزندان هاشم را مىپرورد . 
  ] و عبد المطَّلب بن هاشم خرد بود به مدينه بود و نام او شيبه بود . و آن\r\n","description":"","footnote":"","page_name":" 15 ","page_number":88},
  {"content":"\r\nچنان بود كه يك سال هاشم به مدينه شده بود و به زمين شام به تجارت مىرفت و به مدينه به خانهء مردى فرود آمد مهتر بنى خزرج ، نام او عمرو بن زيد بن لبيد . و او را دخترى بود نيكو روى ، نام وى سلمى [ هاشم 
  ] آن دختر را به زنى از وى بخواست . عمرو دختر به وى داد و آنجا روزگارى چند بماند و آن زن از وى بار گرفت . و هاشم به تجارت به زمين شام رفت . چون باز آمد ، پسرى آمده بود و او را نام شيبه كرد ، و خواست كه او را و مادرش را به مكّه برد . عمرو بن زيد رها نكرد . و پسر سخت خرد و شيرخواره بود و از مادر جدا نتوانست كردن . پس آنجا پيش مادرش رها كرد و خود به مكّه آمد و بمرد . و مهترى مكه مطَّلب را وصيّت كرد و او را گفت : مرا پسرى به مدينه هست از فلانه دختر از فلان مرد از خزرج ، نام او شيبه ، [ او را ايدر آر 
  ] .\r\nچون مطَّلب به مهترى بنشست ، حديث شيبه فراموش كرد تا ده سال بر آمد . پس مردى از مكّه به شام شده بود به تجارت ، به مدينه برسيد . شيبه را ديد اندر ميان جوانان ، فخر همى كرد و مىگفت : انا شيبة بن هاشم بن عبد مناف ، انا ابن سيّد البطحاء ، انا ابن سيّد مكّة و الحجاز ، انا ابن رئيس كلّ القريش ، [ انا ابن 
  ] من [ غلب 
  ] سؤدده على سادات العرب . اين مرد را عجب آمد و گفت : هاشم را به مدينه پسر از كجا آمد . پس او را گفت : يا جوان ، تو چه نامى ؟ گفت : شيبة بن هاشم بن عبد مناف سيّد قريش و سيد العرب و سيد بطحا و مكّه و حجاز . آن مرد چون به مكّه باز شد يك روز پيش مطَّلب نشسته بود ، و كنيت مطَّلب ابو الحارث بود كه پسرش حارث نام بود ، اين مرد گفت : يا ابو الحارث ، من به مدينه عجبى ديدم .\r\nگفت : چه ديدى ؟ گفت : غلامى را ديدم كه اندر ميان ياران فخر همى كرد و مىگفت در وقت بازى و سلاح و مجارات و نيزه و گوى زدن : انا شيبة بن هاشم بن عبد مناف . مطَّلب را آن وصيّت هاشم يادآمد و ديگر روز بر شترى نشست و به مدينه رفت و شيبه را از مادرش بستد و از پس خويش بر شتر نشاند و به مكّه آورد . مكّيان پرسيدند كه اين غلام كيست ؟ مطَّلب گفت : عبدى . مردمان گفتند : هذا عبد المطَّلب ، و اين نام عبد المطَّلب بر او بماند و كس ندانست كه او را شيبه نام بود . [ و\r\n","description":"","footnote":"","page_name":" 16 ","page_number":89},
  {"content":"\r\nعبد المطَّلبش به آن خواندندى كه مطَّلب تير انداختى و وى با پيش آوردى و آنگاه وى را اين نام كردند . 
  ] و چون مطَّلب بمرد ، آن مهترى و رياست و رفاده [ 163 a 
  ] همه به عبد المطَّلب سپرد .\r\nو عبد المطَّلب به سخاوت همچون عبد مناف بود و او را مطعم الناس و الوحوش نام كردند . و اين لقب جز او كس را نبود . و چون اصحاب الفيل بيامدند به در مكّه و همه هلاك شدند ، عبد المطَّلب چندان خواسته از ايشان به غنيمت يافت كه عدد آن پديد نبود . و مهترى وى اندر عرب از مهترى قصىّ بر گذشت ، و از عبد مناف و از هاشم و از همه جدّانش سخاوت وى بيشتر آمد ، و هديهء او از حدّ برفت . و كنيت عبد المطَّلب هم ابو الحارث بود . و عبد المطَّلب مال بسيار يافته بود كه مردى به وقت اسماعيل عليه السلام خواست كه از مكّه برود ، و خواسته اى كه داشت به چاه زمزم اندر پنهان كرد ، و نيز گويند كه خود اسماعيل آن را دفن كرده بود از بهر آنكه اگر روزى چاه خراب شود به عمارت آن كنند . و ايدون گويند كه دو نخجير بود از زر و صد شمشير بود از پولاد و صد زره داودى و عبد المطَّلب را آرزو بودى كه چاه زمزم بكند و آن دفين را بر گيرد كه شنيده بود و ندانست كه كجا بكند . پس شبى به خواب ديد كه شخصى او را گويد بر خيز و بكن كه آن چاه پدر تو است اسماعيل بن ابراهيم عليهما السلام . و چون از خواب بيدار شد ، بحقيقت هم نمىدانست ، موضع آن . پس شب سوم به خواب ديد كه برخيز ، و بكن آنجا كه سرگين است و دم . در خواب گفت : زدنى . پس ديگر بار آواز شنيد كه آنجا كه زاغى سياه بيايد و منقار بر زمين زند بكن . پس بدانست كه اندر آن ميان چاه نهاده است ، و نيارست دست فرا چاه كردن . ترسيد كه اگر ميان آن چاه بكاود ، چاه ويران شود . تافته شد . پس تدبير كرد كه آب آن چاه همه بر كشد و ميان چاه بجويد . پس آب بركشيد و بن چاه كندن آغاز كرد و با خداى تعالى نذر كرد كه اگر آب اين چاه بركشم و ميان چاه بكنم و اين خواسته بيابم ، و باز اين چاه به دست من نيكو شود و آب باز آيد ، از اين پسران كه دارم يكى را قربان كنم خداى را عزّ و جلّ . پس چاه بكند و آن دفين را بيافت . پس چاه را پاك كرد و آب برآمد . و عبد المطَّلب بدان\r\n","description":"","footnote":"","page_name":" 17 ","page_number":90},
  {"content":"\r\nسخت شاد شد و آن شمشيرها كه از آهن بود به در خانهء كعبه به كار برد ، و آن نخجير بگداخت و بر مثال شفشه هاى آهن بر در خانهء كعبه زد . و نخستين كسى كه بر در خانهء كعبه شفشهء زر زد و خانه را جامهء ديبا پوشانيد ، عبد المطَّلب بود .\r\nپس قصد آن كرد كه نذر خويش را وفا كند و فرزندى قربان كند . و او را ده پسر بود و كهتر از همه عبد الله بود ، پدر پيغامبر . و عبّاس و حمزه هنوز از مادر نيامده بودند . و عبد الله را كنيت ابو عبد الله بود و بو طالب را نام عبد مناف بود و مادر عبد الله و بو طالب يكى بود و نام مادرشان فاطمه بنت عمرو بن عائذ بن عمران المخزومى بود . پس عبد المطَّلب به ميان همه فرزندان سه بار قرعه زد و هر سه بار بر عبد الله آمد پدر پيغامبر . پس عبد المطَّلب آهنگ كشتن او كرد . بو طالب و ديگر پسران گرد آمدند و گفتند ما نگذاريم كه تو او را بكشى . گفت : من با خداى عزّ و جلّ نذر كرده ام و خداى حاجت من روا كرد . اكنون مرا چاره نيست از كشتن فرزندى تا نذر خويش وفا كنم . پسران گفتند ما نپسنديم . و عبد الله را از دست پدر بستدند . و بو طالب برادر عبد الله بود هم مادر و هم پدر ، و مهر و شفقت وى بيشتر بود . برفت و به نزديك خالان شد به بنى مخزوم و گفت : پدرم عبد الله را قربان خواهد كردن . همه بنى مخزوم برخاستند و سوى عبد المطَّلب آمدند و گفتند ما اين نپسنديم . و نيز گفتند تو مهتر قريشى ، و اگر اين پسر را قربان كنى ، اين سنّت اندر ميان قريش بماند و نسبت قريش بشود . گفت : پس چه كنم كه نذر كرده ام با خداى عزّ و جلّ و نذر خويش وفا بايد كردن . ايشان گفتند ابراهيم خليل از تو بزرگتر بود و نذر كرد كه اسماعيل را قربان كند . پس خداى عزّ و جلّ فرزند او را فدا فرستاد ، تو نيز فدا كن . عبد المطَّلب گفت : كاشكى هر چه مرا هست به فداى او برگرفتندى كه من همهء خواستهء خويش فدا كردمى و روا داشتمى كه من از همه فرزندان او را دوستتر دارم . پس گفتند به خيبر يكى كاهن است و از همه كاهنان اين زمانه استادتر است ، پيش او بايد شدن تا بگويد كه چه بايد كردن .\r\nعبد المطَّلب به خيبر شد با بو طالب و عبد الله .\r\nچون بدانجا رسيدند ، پيش كاهن رفتند . و عبد المطَّلب اين سخن از وى بپرسيد .\r\n","description":"","footnote":"","page_name":" 18 ","page_number":91},
  {"content":"\r\nكاهن گفت : ده شتر را از يك سوى به پاى كن و عبد الله را برابر آن بدار ، اگر قرعه بر شتر آيد ، بدانيد كه خداى عزّ و جلّ پسنديده است ، و اگر قرعه بر پسر آيد ، شتر افزون كنيد . هم بر اين مثال اين شتر را همى افزون كنيد و قرعه همى زنيد تا آنگه كه بر شتر آيد و بر آن بايستد . پس بدانيد كه خداى عزّ و جلّ فدا بپسنديد . پس آن شتران را قربانى كنيد . عبد المطَّلب شاد شد . با ديگران كه با او بودند و عبد الله بياراميد . پس ده شتر با عبد الله به پاى كردند و قرعه زدند . بر عبد الله آمد . و ده ده شتر مىافزودند و قرعه همى زدند و بر عبد الله همى آمد تا شتر به صد رسيد ، آنگه قرعه بر شتر آمد . عبد المطَّلب آن صد شتر را به قربان كرد به فداى عبد الله را . و پيغمبر عليه السلام گفته است : أنا ابن الذّبيحين . مرا دو پدر ذبيح بود ، و خداى عزّ و جلّ هر دو را فدا فرستاد : يكى اسماعيل ، و يكى عبد الله . و چون عبد الله را فدا كردند و آن شتران را قربان كردند و به درويشان [ 163 b 
  ] دادند . و عبد المطَّلب او را زنى داد نام وى آمنه بنت وهب بن عبد مناف بن زهرة الزهرى . و عبد الله آن زن را به مكّه آورد و با وى همى بود .\r\nو ترسايى بود نام وى ورقة بن نوفل راهب ، و خواهرى داشت كاهنه ، و ورقه نيز كاهن بود و نام خواهرش [ امّ 
  ] قتال بود . روزى [ امّ 
  ] قتال بر در خانهء كعبه نشسته بود ، و عبد الله از مكّه بيرون آمد و به خانه خواست رفتن . آن زن چون عبد الله را بديد و نور پيشانى او از پيغامبر بود ، چون آن را بديد ، و نيز گويند اندر كتبها خوانده بود و دانسته ، آن زن عبد الله را بخواند و گفت : تو كيستى ؟ گفت : من پسر عبد المطَّلبم . گفت : چه نامى ؟ گفت : پسر كهترم ، عبد الله . گفت : تو آن پسر هستى كه عبد المطَّلب نذر كرده بود كه ترا قربان كند ؟ گفت : بلى . گفتا : چون بود كه نكرد ؟\r\nعبد الله آن قصه از اول تا آخر با وى بگفت . پس آن زن او را گفت : من دختر نوفلم خواهر ورقهء راهب ، اگر مرا بخواهى و به زنى كنى صد شتر ترا دهم . و اين زن ندانست كه عبد الله را زن هست .\r\nعبد الله گفت : روا است . آن زن گفت : بيا تا پدرت را آگاه كنم . پس عبد الله گفت :\r\nباش تا به خانه شوم و آمنه زن خويش را بگويم . [ 156 a 
  ] زن گفت : نخست با من اين\r\n","description":"","footnote":"","page_name":" 19 ","page_number":92},
  {"content":"\r\nنكاح بكن . عبد الله اجابت نكرد و به خانه شد سوى آمنه . و آمنه مر او را به كنار گرفت و به دو اندر آويخت . عبد الله را نشاط جماع آمد و خويشتن را نتوانست گوش داشتن . با آمنه گرد آمد ، و آن نور از پيشانى او بشد ، و آمنه به پيغامبر عليه السلام بار گرفت .\r\nپس عبد الله بيرون آمد . و زن بنگريد و آن نور اندر پيشانى او نديد . او را گفت :\r\nتا از بر من برفتى چه كردى ؟ گفت : به خانه اندر شدم و با عيال خويش حديث كردم و باز آمدم . گفت : تو زن دارى ؟ گفت : آرى . گفت : به خدايت سوگند دهم كه تا تو از ايدر برفتى با زن جماع نكردى ؟ عبد الله شرم داشت . گفت : چون به خانه آمدم زن به من اندر آويخت ، من صبر نتوانستم كردن ، با زن ببودم . آن زن گفت : شواى پسر كه مرا به مردان حاجت نيست ، و برفت . پس عبد الله بن عبد المطَّلب آن سال به شام شد به سفر و باز آمد به مدينه بمرد ، و گورش به مدينه است . و گورستانى است كه آن را دار النابغه خوانند . و پيغامبر عليه السلام اندر شكم مادر بود هشت ماهه .\r\nو ابو طالب مادر او را نيكو همى داشت ، تا آن وقت كه پيغامبر از مادر جدا شد . پس او را ابو طالب همى داشت تا چند سال برآمد . پس يك سال نيت شام كرد به بازرگانى ، و پيغامبر نه ساله شده بود . ابو طالب را خواهش كرد كه مرا با خويشتن ببر . ابو طالب اجابت نكرد و گفت : تو كودكى . پس او را ابو طالب به برادر خويش سپرد ، عباس بن عبد المطَّلب . پس چون بو طالب بر شتر خواست نشستن و مردمان را همى بدرود كرد ، پيغامبر از دور ايستاده بود و همى گفت : يا عم ، مرا با خويشتن بر ، و همى گريست . ابو طالب را دل بسوخت و او را با خويشتن ببرد .\r\nو نخستين سفر او آن بود ، و ابو بكر صديق با ايشان ببود اندر آن راه . چون به شهر نصيبين برسيد ، نخستين شهر از شهرهاى شام ، و بر در شهر فرود آمد . و آن جايگه صومعهء راهبى بود و نام آن راهب بحيرا بود ، و او به كتبهاى پيشين اندر خوانده بود و صفت يافته بود پيغامبر را ، و هر كاروانى كه بيامدى آنجا فرود آمدى و منزل گاه بودى . چون كاروان بو طالب آنجا رسيد شب بود و فرود آمدند ، و شتران را به گياه دست باز داشتند ، و همه بخفتند تا بامداد . و پيغامبر ما بيدار بود و جامه ها\r\n","description":"","footnote":"","page_name":" 20 ","page_number":93},
  {"content":"\r\nنگاه همى داشت . چون بامداد ببود و روز گرم شد ، ابرى بيامد چند سپرى بزرگ و از بر سر پيغامبر عليه السلام بيستاد و سر او را سايه همى داشت . اين بحيراى راهب آن بديد ، در صومعه بگشاد و بيرون آمد . و مردمان هنوز خفته بودند . پيغامبر را بر كنار خويش بر نشاند و او را از كار او بپرسيد و از اندرون مادرش و از خويشان و دايه اش پرسيد . و هر چه بحيرا از وى همى پرسيد ، پيغامبر او را جواب همى داد ، و بحيرا را از كتاب راست همى آمد . پس بحيرا آنگاه به ميان دو كتف پيغامبر عليه السلام بنگريد . آن مهر نبوّت بديد و آن شرف او بديد ، بر آنجا بوسه داد .\r\nو چون ابو طالب بيدار شد ، بحيرا گفت : اين غلام ترا چه باشد . ابو طالب گفت :\r\nاين پسر من است . بحيرا گفت : يا با طالب ، نشايد بودن كه پدر اين غلام زنده بود ، مرا راست بگوى ، چه دروغ اندر شرف عرب نشايد . ابو طالب گفت : اين برادرزادهء من است و لكن بر من از فرزند گرامىتر است و دوستتر . بحيرا گفت :\r\nاگر مر او را چنين دوست دارى كجا مىبريش با خويشتن . گفت : به زمين شام همى برمش تا از من جدا نباشد و نه من از وى . بحيرا گفت : آگاه باش يا با طالب كه اين بهترين همه خلق است به روى زمين ، برو او پيغامبر خداى است . و مرا هفتاد سال است تا پيغامبرى و دعوت او چشم همى داشتم شب و روز كه همى بر اين بترسم از جهودان و ترسايان ، نبايد كه اين را با تو ببينند و از تواش بربايند و ببرند . و لكن اين را نتوانند كشتن كه ما اندر كتب خوانده ايم كه او به زهر تباه شود كه اندر بزغاله كرده باشند و او بخورد ، و از پس آنكه خورده باشد سالى چند پديد آيد ، و خداى عزّ و جلّ قضا نكرد كشتن وى بدين زودى . و ليكن يا با طالب ، بود كه دستى يا پايى يا اندامى از آن وى تباه كنند ، اگر فرمان برى و نصيحتپذيرى اين را به مكّه باز فرستى . پس ابو بكر الصديق ابو طالب را گفت : يا با طالب ، اين را به مكّه باز فرست ، و مر خويشتن را از اين مخاطره برهان . پس ابو طالب پيغامبر را با غلامى از غلامان خويش به مكّه باز فرستاد . و ابو بكر الصديق بلال را نيز با پيغامبر عليه السلام به مكّه باز فرستاد . و گروهى گويند كه بو طالب خود باز گشت و اين سفر را دست باز داشت . و اين درستتر است . 
  ]\r\n","description":"","footnote":"","page_name":" 21 ","page_number":94},
  {"content":"\r\nو اين قصّه خود اندر مولود پيغامبر عليه السلام گفته ايم تا بدانجا كه پيغامبر به خانهء ابو طالب شد ، بيست و پنج ساله شده بود ، و بو طالب او را نيكو همى داشت .\r\nپس اندر بيست و پنج سالگى خديجه را به زنى كرد .\r\n","description":"","footnote":"","page_name":" 22 ","page_number":95},
  {"content":"\r\n\r\nتزويج خديجه بنت خويلد\r\nبا پيغامبر عليه السلام\r\nو خديجه خويش پيغامبر بود [ و از قريش بود ، و او 
  ] دختر خويلد بن [ اسد بن 
  ] عبد العزى بن قصىّ بود . و او را يكى شوى بود و بمرده بود و خواستهء فراوان از وى بمانده ، و خديجه بازرگانى كردى . و او را يكى آزاد كرده بود نامش ميسره ، و مردى پارسا بود با امانت . و هر سال يكى كاروان پر از خواسته به دست اين ميسره به شام فرستادى . و پيغامبر عليه السلام اندر قريش شناخته شده بود به امانت و ديانت و راست گفتن ، و او را محمد الامين خواندندى ، و خبر او پيش خديجه بگفتند . پيغامبر را بخواند و گفت : امسال با اين غلام من به شام شو به بازرگانى . و اندر مكّه كم كسى بود از بازرگانان كه سرمايه از خديجه نداشتند . و گروهى گويند [ كه او مر پيغامبر را به مزد گرفت و گروهى گفتند 
  ] كه خديجه پيغامبر را به انبازى گرفت و به شام فرستاد .\r\nپس پيغامبر عليه السلام با ميسره برفت ، و بيست و پنج ساله بود . و به راه اندر هر گاه كه آفتاب گرم شدى ابرى بيامدى و بر سر او بيستادى و سايه كردى . و ميسره اين همى ديد . و چون به شام رسيدند ، كاروان به زير صومعهء راهبى فرود آمدند و زير درخت بخفتند . پيغامبر عليه السلام به گاه نيمروز به زير سايهء درختى اندر\r\n","description":"","footnote":"","page_name":" 23 ","page_number":96},
  {"content":"\r\nبخفت . چون آفتاب به وى رسيد ، آن درخت بر زمين كژ شد و شاخه ها از آن سوى كه آفتاب بود دراز كرد تا پيغامبر را عليه السلام سايه بود . پس راهب از صومعه نگاه كرد و آن بديد . فرود آمد و از مهتر كاروان بپرسيد كه اين كيست كه اندر زير اين درخت خفته است ؟ گفت : مزدورى است از آن ما . راهب گفت زينهار ، به چشم مزدورى به وى منگريد كه او پيغامبر خداى است و بهترين آفريدگان است . پس كاروان سالار كاروان به شهر اندر برد و بارها بفروختند . و هر چه به يك درم خريده بودند به ده درم سود بفروختند و باز گشتند .\r\nچون به مكّه اندر آمدند ، خديجه بر منظره نشسته بود به بطحا ، بيرون همى نگريد . پيغامبر را ديد در ميان كاروان بر شترى بنشسته و آفتاب گرم شده بود و ابر بر سر او سايه كرده . خديجه چون آن بديد شگفت آمدش و هيچ نگفت . پس چون كاروان بيامد و از آن بازرگانى سود بسيار آمدش ، افزونتر از هر سال ، خديجه گفت : اين مرد بر ما خجسته است . و ميسره را گفت ديگر كه به شام روى ، محمد امين را با خويشتن ببر كه وى سخت مبارك است . ميسره گفت : ولية النعم ، من اندر اين راه از اين بزرگ همت بسيارى شگفتيها ديدم . و قصهء راهب و درخت با وى بگفت .\r\nو خديجه زنى بود داهيه و عاقله و باراى و خواستهء فراوان . و هر كس از بزرگان مكّه او را خواسته بود ، و او شوى نكرده بود . پس پيغمبر را عليه السلام بخواند و گفت : يا محمد ، تو دانى كه مرا به شوهر حاجت نيست و هرگز رغبت به شوهر نكرده ام ، و اكنون زنىام به سال برآمده ، و بسيار كس از بزرگان مكّه مرا خواستند و من كس را اجابت نكردم ، و مرا خواستهء بسيار است و همى ضايع شود و كس نگهبان نيست ، و من به تو گراييدم از بهر آنكه در تو امانت يافتم تا اين خواستهء مرا نگاه دارى . و عمت را بگوى ، ابو طالب ، تا بيايد و مرا از پدرم از بهر تو بخواهد . و پدر خديجه خويلد هنوز زنده بود . محمد عليه السلام اين سخن با ابو طالب بگفت . پس بو طالب به نزد خويلد شد و خديجه را بخواست از بهر پيغامبر . خويلد اجابت نكرد و گفت : دختر من مهتران قريش خواستند و ندادم ،\r\n","description":"","footnote":"","page_name":" 24 ","page_number":97},
  {"content":"\r\nاكنون چگونه مردى را دهم درويش كه خود مزدور او بوده است .\r\nچون اين آگاهى به خديجه رسيد كه پدرش چه گفت ، خديجه روز ديگر مهمانى ساخت و طعامها ساخت و همه مهتران و سادات قريش را و رؤساى مكه را مهمان كرد ، و پدر را بخواند و بو طالب را بخواند . و چون از طعام خوردن فارغ شدند ، مى آوردند و بسيار بخوردند . و خويلد را از همه بيشتر دادند كه خديجه چنان فرموده بود ، و مقصود وى آن بود كه در مستى رضاى وى بجويند تا بعد از آن از قول خويش [ 164 a 
  ] باز نتواند آمدن . و همه دعوتيان را بر اين داشته بود و نيز گفته بود تا بو طالب را كمتر دهند . پس خديجه كس فرستاد و پيغمبر را بخواند و گفت :\r\nبرو و عمت را بگوى تا مرا از پدرم بخواهد از بهر تو . و پيغامبر عليه السلام هرگز مى نخورده بود پيش از وحى و پس از وحى . بيامد و بو طالب را بگفت . چون ايشان نيك مست شدند ، بو طالب خديجه را از بهر محمد از خويلد بخواست .\r\nخويلد اجابت كرد .\r\nچون شب اندر آمد و باز گشتند ، خديجه پدر را آنجا بخوابانيد و خلوق به دو اندر ماليد . خويلد چون بيدار شد ، گفت : مرا چه رسيده است كه بر خويشتن اين خلوق مىبينم ؟ گفتند دوش خديجه را به محمد امين دادى ، برادرزادهء ابو طالب . او گفت :\r\nمن از آن بيزارم . گفتند پيش همه رؤساى قريش اندر دادى ، و مردمان مكّه بر اين گواه اند . خويلد سوى خديجه آمد و گفت : اين چه سخن است كه همى گويند .\r\nگفت : تو مرا به محمد دادى به زنى . گفت : من امروز به ميان انجمن قريش در مزگت كعبه از اين بيزار شوم و با بو طالب پيكار كنم و محمد را بگيرم و الزام كنم تا ترا دست باز دارد . خديجه گفت : تو اين چنين مكن كه اين رسوايى من بود ، و زن را از شوى چاره نيست ، و از اين شوى بيرون آمدن بدين شتاب عيب بود . و من زنى به زاد بر آمده ام و مرا به محمد مرادى و مقصود نيست . و چون تو پيكار كنى ، هر كسى سخنى گويند و مرا زشتى بود . خويلد گفت : هر چه به قريش اندر توانگرانند ترا بخواستند و من اجابت نكردم ، اكنون چگونه به مردى درويش راضى شوم . خديجه گفت : مردمان دانند كه مرا به خواستهء كس حاجت نيست ، و\r\n","description":"","footnote":"","page_name":" 25 ","page_number":98},
  {"content":"\r\nزن را ايدون بايد كه به همتا دهند ، و محمد را به قريش اندر همتا نيست ، و به ميان مردمان پسنديده و امين است و به راستى و ديانت او كس نيست و كس او را به چيزى متهم نتواند كردن چنان كه جوانان را . خويلد خاموش شد و به خانه رفت و خديجه مر پيغامبر را عليه السلام به خانه برد .\r\nو به بعضى اخبار اندر ايدون است كه خويلد پدر خديجه مرده بود و عمش اسد او را به شوهر داد . و پيغامبر عليه السلام پانزده سال با خديجه ببود .\r\nو چون پيغامبر عليه السّلام چهل ساله تمام شد ، او را وحى آمد . و خديجه بعد از وحى پنج سال ديگر بزيست . و نخستين زن از زنان كه مسلمان شد خديجه بود . و پيغمبر عليه السلام بيست سال با وى ببود . و تا خديجه نمرد ، هيچ زن ديگر نكرد از حرمت او . و بدين بيست سال اندر از خديجه سه پسر آمد و چهار دختر : نخستين پسر قاسم بود ، و پيغامبر را عليه السلام از آن ابو القاسم خوانند ، و دومين طاهر بود ، و سديگر طيب . و از چهار دختر ، نخستين زينب بود و دوم رقيه و سديگر ام كلثوم و چهارم فاطمه عليهم التّحيات و السلام . و پيش از آنكه او را پيغامبرى آمد هر سه بمردند ، و چهار دختر بزيستند . و پيغامبر عليه السّلام بدان خواستهء خديجه اندر فراخ دستى كرد بسيار و فراوان ببخشيد . و مردمان بر سخاوت و امانت او گرد آمدند و او را محمّد الامين خواندندى ، و همه كس امانت و زندگى پيش او بردندى . و هر كه را با كسى خصومت بودى نزديك وى آمدندى تا او ميانجىاى كند و حكم كند . همه كس چنان انديشيدند كه چون بو طالب بميرد كس جز محمد مهترى مكّه نكند . و چنان بود كه پيغامبر عليه السلام چون سى و پنج ساله شد قريش مر خانهء كعبه ويران كردند تا ديگر باره نوكنند . پس چون خواستند كه حجر الاسود باز جاى نهند ، هر كسى گفتند من نهم . پس همه بر پيغامبر عليه السلام يك سخن شدند و گفتند تا محمد امين بيايد و او به دست خويش باز جاى نهد . [ و او به دست خويش به جاى باز نهاد . 
  ]\r\n","description":"","footnote":"","page_name":" 26 ","page_number":99},
  {"content":"\r\n\r\nسبب ويران كردن خانهء كعبهء مكيان\r\nاما سبب ويران كردن كعبه و باز برآوردن و آبادان كردن چنان بود كه آن خانه را از روزگار ابراهيم عليه السّلام كس نجنبانيده بود . و ابراهيم با اسماعيل به هم برآورده بودند به ميان دو كوه اندر به جايگاهى و زمينى كه هر گاه كه باران آمدى ، آب به خانه اندر افتادى . و ديرگاه بود تا مىخواستند كه آن را خراب كنند و بلندتر كنند تا آب به دو كمتر رسد ، و كس نيارست دست به دو فراز كردن . و به قريش اندر چهار بنگاه بود كه مهتران بودند : بنى هاشم و بنى اميّه و بنى زهره و بنى مخزوم . پس هر چهار سوى خانه بدين چهار قبيله ببخشيدند و همه مكّيان را به چهار گروه كردند تا هر يكى ركنى از خانه باز جاى كنند . و ويرانى كردن به بنى مخزوم و بنى سهم دادند و گفتند همه به يك جاى ويران كنيم تا اگر از خداى عزّ و جلّ بادا فرهى آيد ، همه را آيد . و بدين انديشه چهار پنج روز همى رفتند با تبرها و همى ايستادند و كس نيارست آغاز كردن . روز پنجم وليد بن مغيره بيامد . و به بنى مخزوم اندر كس از او پيرتر نبود . بيامد و گفت : يا مردمان ، اين سگالش خود نبايست كردن ، و اكنون چون كرديد به تمام بايد كردن . و خداى عزّ و جلّ نهانى ما مىداند كه ما اندر اين خانه همى چه خواهيم . ايشان گفتند تو پيرترى ، نخست تو آغاز كن .\r\n","description":"","footnote":"","page_name":" 27 ","page_number":100},
  {"content":"\r\nاو تبر بر گرفت و به ديوار خانه بر شد ، از آن سوى كه بنى مخزوم بودند ، و گفت :\r\nيا رب ، تو دانى كه نيّت ما اندر اين ويرانى خانه آبادانى كردن است و همى خواهيم كه اين خانه را استوار [ 164 b 
  ] كنيم و بهتر از اين كنيم . پس تبر بزد و يك گوشه ويران كرد . و مردمان از دور همى نگريستند و كس نيارست فراز شدن . پس وليد مغيره باز گشت و كس او را يارى نكرد . و مردم همه باز گشتند و گفتند : امشب صبر كنيم اگر مغيره را از آسمان بادافراه نيايد ، فردا جمله ويران كنيم . چون شب بگذشت و وليد را هيچ بدى نرسيد ، ديگر روز مردمان بيامدند و هر كسى يك ركن ويران كردند و يك بالاى مرد به زمين فرو شدند ، سنگى پديد آمد سبز . هر چند بزدند آهن و تبر به دو كار نكرد . و آن درگاه خانه بود ، [ كه خداى تعالى گفت : * ( وَإِذْ يَرْفَعُ إِبْراهِيمُ الْقَواعِدَ من الْبَيْتِ وَإِسْماعِيلُ 2 : 127 ) * . 
  ] چون دانستند كه بيشتر فرو نتوانند بردن ، آن سنگ را از آنجا بر آوردند چنان كه امروز است ، يك مرد بالاتر ، از سنگ يك لخت . پس از آن جايگه خانه برآوردند [ چنان كه پايه پايه بايد شدن تا ايمن شدند كه اگر سيل بسيار بيايد ديوار خانه را زيان نتواند كردن . و هم بدان بالا كردند كه بود و 
  ] چهار ديوارش سنگ بر آوردند ، و هر سنگى يك لخت ، و سنگ به سنگ اندر نشاندند . و بام خانه همچنان بكردند و در بر نهادند ، و هم آن در آهنين كه بود و عبد المطَّلب كرده بود به زر اندر گرفته . و امروز همان در است .\r\nو چون كار تمام شد و به حجر الاسود رسيد . اين چهار قوم بدين مخالفت كردند و هر كسى گفتند كه اين حجر الاسود ما را بر بايد نهادن تا نام آن ما را باشد . و هر چهار قوم به مزگت اندر بنشستند و حجر الاسود پيش بنهادند ، و هر گروهى تاريخها و نام و نسب خويش ياد همى كردند و هنرها مىگفتند كه آبا و اجداد ما فلان وقت چنين و چنين كردند . و سخن ميان ايشان دراز شد . و روز به چهار و پنج ساعت برآمد و ايشان اين حديثها بكردند . پس يك ديگر را دروغزن همى كردند بر آن دعويها ، و كار به جايى رسيد كه يك ديگر را دشنام دادند و آن سنگهاى مزگت به يك ديگر انداختند ، و خلافشان دراز شد و وعدهء حرب كردند . پيران قوم بترسيدند كه اين سخن اندر ميان ايشان دراز شود . پس ديگر روز گرد آمدند و وليد مغيره\r\n","description":"","footnote":"","page_name":" 28 ","page_number":101},
  {"content":"\r\nپيرتر بود و ايشان را از پيكار باز داشت و گفت : بر آن نهيد كه هر كه نخست اندر اين مزگت آيد حاكم كنيم تا ميان ما داورى كند ، و به داورى او بسنده باشيم تا او كه را فرمايد اين سنگ را به جاى خود نهادن . پس جمله بر اين اتفاق كردند و سوگند خوردند .\r\nهنوز اندر اين بودند كه ناگاه پيغمبر از در درآمد . همه گفتند محمّد امين آمد و ما همه به داورى او بسنده ايم . چون محمّد عليه السلام بنشست ، او را اين قصّه بگفتند . پس گفتند هر داورى كه تو كنى ما بدان بسنده كنيم و از حكم تو سر نتابيم .\r\nمحمد عليه السلام رداى قصب بر افگنده بود . آن را پهن باز كرد و آن سنگ به ميان آن رداى قصب اندر نهاد و گفت : هر چهار قوم بيكباره برگيريد از زمى گوشه اى را ، و آن را برداريد و تا گوشهء خانه ببريد تا هيچ بىنصيب نباشيد ، و به هر چهار قوم برداشته باشيد . ايشان بدان راضى شدند و سخت شاد گشتند ، و آن پيكار از ميان آن قوم بر خاست . و آن چهار گروه يكى بنى مخزوم بودند و يكى بنى هاشم و يكى بنى اميّه و يكى بنى زهره . پس به هر چهار گروه هر يك گوشه اى از ردا برداشتند و سنگ به ميان آن ردا اندر و تا ديوار خانه ببردند . آنگاه گفتند كه اين سنگ كه بردارد و بر ركن خانه نهد آنجا كه مقام او است ؟ و ديگر بار خصومت افتاد . پيغمبر را گفتند هم تو اين داورى بكن . پيغمبر عليه السلام گفت شما اين خصومت مكنيد ، و به دست خويش آن سنگ بر گرفت از ميان ردا و بر ركن خانه نهاد به جايگاهى كه بود . و خانه را سپرى كردند و بناى مزگت بماند ، و چوب همى بايست . و به مكّه اندر آن زمان چوب نبود و نه درودگر .\r\nو محمّد بن جرير گويد كه چند كشتى همى آمد از دريا و از آن بازرگانان بود و اندر او چوبها بود . مكّيان برفتند و آن چوبها بخريدند . و به مكّه درودگرى قبطى بود مصرى ، فرمودند تا آن را بكرد .\r\nو به اخبارهاى ديگر چنين است و به كتاب مبتدا در چنين است كه نجاشى كه شاه حبشه بود آرزو آمدش كه به زمين شام به شهر انطاكيه يكى كليسا كنند به نام او . پس معماران را و مقوّمان را بفرستاد تا تقويم كردند كه آن را چند به كار بايد ، و\r\n","description":"","footnote":"","page_name":" 29 ","page_number":102},
  {"content":"\r\nچوبها آنكه بايد خرد و بزرگ ببرند و گرد كنند . پس همچنين كردند و چوبهاى فزونى نيز بر گرفتند و درودگران استاد و حاذق به كشتى اندر نشاندند ، و وكيل خويش با ايشان بفرستاد تا آن خواسته ها هزينه كند . و بفرمود كه به شام بريد و آنجا يكى كليسيا كنيد . به شام چوب بسيار نبود . شاه حبشه خواست كه آن به كار خويش كند . و چون كشتى به نزديك جده رسيد بشكست و آن چوبها بر آب آمد . و مردمان هر يك بر يكى چوب نشستند و باد ايشان را همى آورد تا به جده بر لب دريا . و به جده بر آمدند و آن چوبها گرد كردند و به لب دريا برآوردند و بنهادند .\r\nپس آن مردمان و وكيل سگالش كردند كه چه بايد كردن ما را . پس گروهى گفتند ايدر چوبهاى بسيار است يكى كشتى ديگر بكنيم و آن چوبهاى ديگر به شام بريم .\r\nگروهى گفتند اين بر شاه نه فرخ بود ، و ليكن يكى كشتى به مزد گيريم و با وى برويم . وكيل گفت : من از اين هيچ نيارم كردن تا از شاه دستورى نخواهم . ما به دو نامه كنيم و ايدر بباشيم تا او خود [ 165 a 
  ] چه فرمايد .\r\nپس مردمان مكّه چون آن بشنيدند ، گروهى از پيران برخاستند و با بو طالب به جدّه شدند و آن چوبها از وكيلان بخواستند به بهاى گران ، و گفتند اين چوبها را به ما فروشيد و اين درودگران را به ما مزد دهيد بدانچه خواهيد تا ما خانهء كعبه آبادان كنيم ، آن خانه كه ابراهيم خليل كرده است . وكيل گفت تا از شاه دستورى خواهم .\r\nو مردى را به نزد نجاشى فرستاد و نامه كرد و آگاهى خويش بگفت از كشتى شكستن و چوبها ، و قصّه جمله باز گفت و اجازت خواست تا چگونه كنند . باز آيند و شوند ، يا كشتى به مزد گيريم ، يا هم از اين چوبها كشتى سازيم . و به آخر نامه اندر از خواستن آن چوبها و احوال مكّيان به جدّه به طلب چوبها آگاه كرد و گفت :\r\nاين چوبها از بهر خانهء كعبه مىخواهند تا آن خانه را آبادان كنند .\r\nنجاشى نامه را جواب كرد كه من آن چوبها را به خانهء كعبه بخشيدم . آن همه را به مكّه بريد و درودگران را با خويشتن ببريد و آن خانه را آبادان كنيد ، و آن خواسته كه با تست همه را بر آنجا صرف كن . وكيل همچنان كرد و چوبهاى بسيار افزون آمد و به مكّه اندر بماند و بناى خانه سپرى شد و وكيل باز گشت . و امروز\r\n","description":"","footnote":"","page_name":" 30 ","page_number":103},
  {"content":"\r\nآن خانه هم بر آن اساس است كه آن روز كردند . مگر به گاه حجّاج بن يوسف كه ركنى از خانه به سنگ منجنيق ويران كرد ، و باز هم حجّاج آن را آبادان كرد هم بر آن نمودار كه بود .\r\nو آن روز كه آن خانه را آبادان كردند پيغمبر عليه السّلام سى و پنج ساله بود .\r\nچون چهل ساله شد ، خداى عزّ و جلّ به دو وحى فرستاد و جبريل عليه السّلام زى او آمد . و به روايتى ديگر آن است كه پيغامبر عليه السّلام چهل و سه ساله بود كه او را وحى آمد و جبريل عليه السّلام به وى آمد .\r\n","description":"","footnote":"","page_name":" 31 ","page_number":104},
  {"content":"\r\n\r\nوحى آوردن جبريل\r\nبر محمّد عليهما السّلام\r\nو چون هنگام آن بود كه جبريل عليه السّلام زى او وحى خواست آوردن ، هر شب جبريل را به خواب ديدى شخصى بزرگ ، و نشناختى و بترسيدى . و چون به مكّه اندر تنها رفتى از بن هر سنگى و جويى و كلوخى بانگ آمدى كه درود خداى بر تو بادا يا پيغامبر خداى . و پيغامبر از آن بترسيدى . و قريش را آيين چنان بودى كه هر كه از ايشان دعوى نيك مردى كردى ، هر سال به ماه رجب يك بار به كوه بيرون شدى و بر سر كوه مجاور بودى روز و شب ، و گفتى تا از مردمان جدا باشيم ، و سخن مردم نبايد شنيدن و نبايد ديدن . و آن خاموشى را پرستش ديدندى به حكم دين . و اين رسم بنى هاشم را بود كه هر سال اين بكردندى ، و ديگر قبيله ها هم اين كردندى ، و ليكن بنى هاشم واجبتر داشتندى ، و هر قبيله اى را بر سر آن كوه جايگاه بودى . و بناها كرده بودند كه چون مجاور نشستندى آنجا بودندى . و چون پيغامبر عليه السّلام آن سال مجاور نشستن تمام كرد ، و آن سى روز از رجب بود و ده روز از شعبان ، و اندر غار بودى به كوه حرا . چون از سر كوه فرود آمد ، سوى خديجه شد و او را گفت : ترسم كه من ديوانه شوم . خديجه گفت : چرا ؟ گفت : از اين كه بر خويشتن علامت ديوانگى همى بينم كه چون به روز همى روم از كوه و\r\n","description":"","footnote":"","page_name":" 32 ","page_number":105},
  {"content":"\r\nسنگ آواز مىشنوم ، و به شب چيزى بزرگ مىبينم كه خويشتن بر من آشكارا كنند و از دور همى خويشتن مرا نمايند ، چيزى كه سرش بر آسمان است و پايش در زمين است و ندانم كه آن چيست ، و نزدم همىآيد و خواهد كه مرا بگيرد .\r\nخديجه گفت : يا محمد ، اندوه مبر كه خداى عزّ و جلّ با اين خويهاى نيكو كه اندر تست از بت ناپرستيدن و زنا ناكردن و دروغ ناگفتن و امانت و ديانت و دادگرى و بخشايش تو بر مردمان ، ترا ضايع نكند و ديو را بر تو نگمارد . چون از اين چيزى بينى مرا آگاه كن .\r\nيك روز پيغمبر عليه السّلام با خديجه اندر خانه نشسته بود ، گفت : يا خديجه ، آن شخص كه خويشتن مرا نمودى ، همى بينمش . خديجه نزد پيغمبر آمد و او را بر كنار نشاند و گفت : اكنون همى بينى ؟ گفت : بينم . خديجه سر خويش برهنه كرد و گفت :\r\nاكنون همى بينى ؟ گفت : نه . خديجه گفت : مژده باد ترا كه اين نه ديو است بل كه فريشته اى است ، كه اگر ديو بودى از سر برهنهء من پنهان نگشتى . پس پيغامبر عليه السّلام به خانه اندر دلتنگ شدى . هر روزى به كوه حرا رفتى و همى گشتى و به شب باز خانه آمدى روى ترش و دل تافته . و خديجه از آن سخت تافته شدى . تا آن روز كه خداى عزّ و جلّ خواست كه پيغامبر را عليه السّلام وحى فرستد . و آن روز دوشنبه بود هژدهم از ماه رمضان ، و به ديگر روايت آن است كه به ماه ربيع الاول روز دوازدهم بود ، و پيغمبر هم در اين دوازدهم ربيع الاول از مادر بزاد ، و هم در اين روز به وى وحى آمد ، و هم در اين روز از دنيا برفت .\r\nپس اين روز دوشنبه خداى عزّ و جلّ جبريل را بفرستاد و فرمودش كه خويشتن را به وى نماى ، و قرآن به وى فرستاد . جبريل بيامد و پيغامبر را بر كوه حرا يافت تنها . خويشتن او را نمود و گفت : السّلام بر تو اى محمّد ، اى پيغامبر خداى . پيغامبر بترسيد و بر پاى خاست و پنداشت كه ديوانه شد ، و بر سر كوه آمد تا خويشتن را فرو افكند [ 165 b 
  ] و خود را بكشد . و جبريل او را به ميان كوه به پر اندر گرفت كه با پيش نتوانست شدن و نه باز پس آمدن ، و او را گفت : مترس كه تو پيغمبر خدايى و من جبريلم فريشتهء خداى . پيغامبر عليه السلام در آن ميانه اندر آشفته بماند . جبريل\r\n","description":"","footnote":"","page_name":" 33 ","page_number":106},
  {"content":"\r\nگفت : يا محمّد ، بخوان . گفت : چه خوانم ، من چيز ندانم خواندن . گفت : بخوان * ( اقْرَأْ بِاسْمِ رَبِّكَ الَّذِي خَلَقَ ، خَلَقَ الإِنْسانَ من عَلَقٍ ، اقْرَأْ وَرَبُّكَ الأَكْرَمُ الَّذِي عَلَّمَ بِالْقَلَمِ . 96 : 1 - 4 ) * پس او را از ميان دو پر دست باز داشت و خود ناپديد شد .\r\nو پيغامبر عليه السّلام از آن كوه به زير آمد لرزه به روى افتاده ، و به خانه شد و آن سورت كه جبريل او را گفته بود با خويشتن همى خواند ، و دلش بدان سخن مىآراميد ، و تنش از بيم جبريل همى لرزيد . چون به خانه آمد خديجه را گفت : آن كس كه مرا خويشتن از دور نمودى امروز خويشتن را آشكارا بنمود . گفت : ترا چه گفت ؟ گفت : مرا گفت تو پيغامبر خدايى و من جبريلم ، و اين سورت بر من خواند .\r\nو خديجه به كتابهاى پيشين خوانده بود و خبرهاى پيغمبران دانسته . پس پيغامبر عليه السّلام سرما يافت و گفت : يا خديجه ، جامه بر من پوش . جامه به روى پوشيد و پيغامبر بخفت .\r\nو خديجه برفت و سوى ورقة بن نوفل شد . او مردى دانا بود و ليكن ترسا بود و بر دين عيسى بود و خداى را پرستيدى ، و كتابهاى بسيار خوانده بود و تورات و انجيل دانسته و آگاهى يافته بود اندر كتابها و همى دانست كه هنگام بيرون آمدن پيغمبر است . خديجه او را گفت : اندر كتب پيشين هيچ جاى نام پيغمبر خواندستى و هيچ دانى كه جبريل كيست ؟ ورقه گفت : چرا همى پرسى ؟ خديجه قصّه و احوال پيغمبر بگفت از اول تا آخر . ورقه گفت : جبريل ناموس بزرگ است ، و او آن فريشته است كه ميان خداى عزّ و جلّ و ميان پيغمبران او رسول باشد ، و از خداى عزّ و جلّ سوى ايشان پيغام آورد . و سوى عيسى و موسى او پيغام آوردى . و اين سخن اگر درست است اين محمّد پيغامبر خداى است ، و از مكّه بيرون آيد از ميان عرب قريش . و احوال و آگاهى او اندر كتابها پيدا است . پس ورقة بن نوفل مر خديجه را گفت كه جبريل چه گفت ، هيچ فرمانى فرمود و گفت كه مردمان را به خداى خوان . گفت : چيزى نگفت جز آنكه سخنانى آموخت و گفت بر خويشتن بخوان . و آن سوره بر ورقه خواند . گفت اگر او بفرمودى كسى را به خداى خوان ، نخستين كسى كه او را اجابت كردى من بودمى و به دو بگرويدمى كه دير سالها\r\n","description":"","footnote":"","page_name":" 34 ","page_number":107},
  {"content":"\r\nاست تا من اين چشم همى دارم .\r\nپس خديجه به خانه باز رفت و پيغامبر عليه السّلام زير جامه اندر خفته بود .\r\nديگر باره جبريل بيامد و پيغمبر را بانگ زد و گفت ، قَوْلَه تَعَالَى : * ( يا أَيُّهَا الْمُدَّثِّرُ قُمْ . 74 : 1 - 2 ) * پيغامبر عليه السّلام سر برداشت و گفت : برخاستم ، چه كنم ؟ گفت : * ( فَأَنْذِرْ وَرَبَّكَ فَكَبِّرْ وَثِيابَكَ فَطَهِّرْ . 74 : 2 - 4 ) * پيغامبر جامه از خويشتن دور انداخت و بر خاست و خديجه را گفت كار من از خفتن و آسودن رفت . مرا جبريل آمد و فرمود كه فرمان خداى عزّ و جلّ به جهانيان بگزار و نماز كردن و پرستش كردن خداى بفرماى .\r\nخديجه از شادى بر پاى خاست و گفت : يا پيغمبر ، خداى عزّ و جلّ ترا چه فرمود .\r\nگفت : مرا ايدون فرمود كه مردمان را آگاه كن و به خداى خوان ، و من كه را خوانم كه مرا كس استوار ندارد . خديجه گفت : نخست از همه مردمان مرا خوان كه من ترا استوار دارم . پيغامبر از سخن خديجه شاد شد و مسلمانى به وى عرض كرد ، و خديجه بگرويد . و جبريل عليه السّلام آنجا بود . پيغامبر [ را 
  ] گفت ، يا رسول الله ، آب خواه تا وضو كردن و نماز بياموزى و بدانى كه خداى را چگونه پرستى ، و هر كه از پس تو بود همچنين . پيغامبر عليه السّلام آب خواست و جبريل او را وضو ساختن و نماز بياموخت و صفت نماز به وى كرد . پس جبريل در پيش شد و دو ركعت نماز كرد ، و پيغمبر عليه السّلام از پس جبريل نماز كرد ، و خديجه از پس پيغامبر نماز كرد .\r\nپس على بن ابى طالب رضى الله عنه در آمد ، و هفت ساله بود ، و پيغمبر را ديد و خديجه كه سجود همى كردند و پيش ايشان اندر چيزى نبود . على گفت : يا محمّد ، اين سجود كه را همى كنى و چيست كه اين همى كنى ؟ گفت : خداى آسمان [ و زمين 
  ] را مىپرستم و من پيغامبر اويم . جبريل مرا فرمود كه خداى را پرستم و مردمان را به دو خوانم . و اگر تو به من بگروى ، از كافرى برهى و از بت پرستيدن .\r\nعلى گفت : بروم از بو طالب پدرم باز پرسم كه بىفرمان او من كارى نتوانم كردن .\r\nو بيرون شد . پيغامبر گفت : يا على ، اين سجود ما پنهان دار و جز بو طالب را كس آگاه مكن . على چون به در سراى رسيد باز گشت و گفت : يا محمد ، خداى تعالى\r\n","description":"","footnote":"","page_name":" 35 ","page_number":108},
  {"content":"\r\nمرا بيافريد و با بو طالب سگالش نكرد ، مرا نيز به دين خداى و پرستش او سگالش به بو طالب هم نبايد كردن . اين دين كه ترا فرمودند بر من عرضه كن . پيغمبر عليه السلام دين بر او عرضه كرد . و على بن ابى طالب قبول كرد و نماز پيشين پيغامبر بكرد . و آن سخنان پنهان داشتند و جبريل باز گشت .\r\nعلى را پيغمبر پرورده بود و از بو طالب بستده بود و روز و شب با پيغامبر بودى اندر خانهء خديجه . و پيش از آنكه پيغامبر را وحى آمد ، [ 166 a 
  ] سه چهار سال به مكّه تنگى افتاده بود و طعام گران شده بود . و بو طالب را عيال بسيار بود از پسران و دختران ، و خواستهء او كم شده بود . و پيغامبر عليه السّلام توانگر بود به خواستهء خديجه . و به همه هاشميان اندر كس از پيغامبر و عبّاس توانگرتر نبود . پس پيغامبر در آن تنگى و قحط مر عباس را گفت : همى بينى كه برادرت ابى طالب به چه سختى اندر است و عيالان و مئونت بسيار دارد ، و خداى تعالى ما را فراخى داده است ، بيا تا يك فرزند او را من ستانم و يكى تو ، و به خانهء خويش بداريم تا عيال و مئونت وى كمتر شود . پس هر دو به سوى بو طالب شدند و اين سخن بگفتند .\r\nبو طالب از همه فرزندان عقيل را دوستتر داشتى ، گفت : عقيل را به من رها كنيد و ديگران هر كدام كه خواهيد برگيريد . پيغامبر عليه السّلام على را بر گرفت ، و عباس جعفر ، را بر گرفت .\r\nو از همه زنان نخست خديجه مسلمان شد ، و از كودكان على ، و از مردان ابو بكر رضى الله عنه . و پيغامبر آن روز و آن شب به انديشه اندر بود كه من اين سخن را با كه گويم و اين راز پيش كه گشايم كه هر كس را كه گويم گويد كه اين مرد ديوانه شده است ، و مرا استوار دارد .\r\n","description":"","footnote":"","page_name":" 36 ","page_number":109},
  {"content":"\r\n\r\nاسلام ابو بكر صديق رضى الله عنه\r\nو ميان پيغامبر عليه السلام و ميان ابو بكر دوستى بود ، و ابو بكر مردى بود بزرگوار اندر ميان قريش و پسنديده و با خواستهء بسيار ، و در ميان مردمان استوار بود . و چون در مزگت بنشستى ، مردمان پير و جوان بر او گرد آمدندى و سخن او بشنيدندى و از وى رايها پرسيدندى . و گروه او به گرد او اندر بنشستندى . و جمع او به مزگت اندر بيشتر بودندى كه از آن همه مهتران مكّه . و مهتران همچنين جدا جدا بنشستندى با گروه خويش . و پيغامبر عليه السّلام از جمعها به حلقهء ابو بكر بنشستى و سگالش با او كردى در كارها . و هر كه به مزگت اندر آمدى نخست خانهء كعبه را طواف كردى آنگه بتى را كه خواستى سجود كردى و برفتى و به هر حلقه كه خواستى بنشستى . و به مزگت مكّه اندر سيصد و شصت بت بود ، جز آنكه در خانهء كعبه از هبل و منات و بتان ديگر همه از سنگ كرده بود بر كردار مردم و جامه ها پوشانيده از هر رنگى ، و خلوق و زعفران و بويهاى خوش به روى كرده . و پيغامبر عليه السّلام هرگز بت نپرستيده بود و پيش بت سجده نكرده بود . چون به مزگت اندر آمدى خانه را طواف كردى و به نزديك ابو بكر بنشستى و به حلقهء ابو بكر بسيار شدى . و ابو بكر به خانهء او شدى و پنهان او را گفتى تو چرا هيچ بت\r\n","description":"","footnote":"","page_name":" 37 ","page_number":110},
  {"content":"\r\nنپرستى و هيچ بت سجده نكنى . پيغامبر گفتى از دلم برنيايد كه چيزى را كه به دست خويش تراشى سجده كنم ، و دانم كه مرا از ايشان سود و زيان نيايد ، و دانم كه مرا خداى عزّ و جلّ آفريد و او مرا روزى همى دهد . ابو بكر گفتى راست گويى كه مرا همين سخن به دل همى آيد و ندانم كه اين چه دين است كه پدران ما از چندين سال باز به چه اندر بودند .\r\nپس آن روز كه پيغامبر را عليه السّلام وحى آمد و خديجه و على بگرويدند و نماز كردند ، و جبريل او را بفرمود كه مردمان را به خداى خوان ، پيغامبر عليه السّلام آن روز و آن شب همى انديشيد كه اين راز پيش كه بگويم . پس دلش به ابو بكر افتاد و گفت او مردى با خرد است و با من دوست است و سگالش را بشايد . بامداد بروم و با او سگالش كنم تا چه گويد . و ندانست ابو بكر خود بگرود ، و اين اميد نداشت . و ابو بكر را آن شب خواب نيامد و با خويشتن همى انديشيد كه اين بتپرستى كه ما به دو اندريم و پدران ما گرفته بودند چيز نيست ، و اين بتان كس را هيچ سود و زيان نتوانند كردن . و خدايى كه اين آسمان و زمين و چهار پايان و مرغان آفريد نپسندد كه آفريدگان جز او را چيزى پرستند ، و كاشكى كسى را يافتمى كه مرا به دينى رهنمونى كردى . و ندانم كه اين سخن و اين راز با كه گويم .\r\nپس به دلش اندر آمد كه اين محمّد ، برادرزادهء بو طالب مردى با خرد است و با من دوست است و رازدار و استوار است ، و اين بت پرستيدن همچون من دشمن دارد و هرگز بت را نپرستيده است . من بامداد به خانهء او شوم و اين راز با او بگويم ، مگر او مرا به دينى راه نمايد ، و اندر اين بت ناپرستيدن چيزى داند .\r\nپس پيغامبر عليه السلام از خانه بيرون آمد كه به خانهء ابو بكر رود ، و ابو بكر از در بيرون آمد كه به خانهء پيغامبر آيد . و هر دو به راه اندر به هم رسيدند و يك ديگر را بپرسيدند . پيغامبر عليه السّلام گفت : من به خانهء تو مىآمدم به سگالشى . ابو بكر گفت : من نيز بر اين عزم بيرون آمدم كه به خانهء تو آيم . پيغمبر گفت : تو به چه كار همى آمدى ؟ ابو بكر آن حال بگفت . پيغامبر گفت : يكى فريشته دى به نزديك من آمد و مرا از خداى عزّ و جلّ پيغام آورد و گفت : مردمان را به خداى خوان تا\r\n","description":"","footnote":"","page_name":" 38 ","page_number":111},
  {"content":"\r\nبگروند و مرا به خدايى پرستند و به پيغمبرى تو مقرّ آيند ، و اين بت پرستيدن دست باز دارند . و من آمدم تا با تو مشورت كنم تا كه را خوانم و اين سخن با كه گويم ؟\r\nابو بكر گفت : نخست مرا خوان كه من دوش بدين تدبير اندر بودم ، و امروز پيش تو بدين كار همى آمدم ، و مرا با تو جز اين سخن نيست . پيغامبر شاد شد و هم آنجا دين بر او عرضه كرد ، و ابو بكر بگرويد . و پيغامبر عليه السلام به مسلمانى هيچكس آن شادى نكرد كه به مسلمانى ابو بكر . [ 166 b 
  ] ابو عبيده در كتاب غريب الحديث اندر از پيغامبر عليه السلام روايت كرده است كه گفت هيچكس را اسلام به روى عرض نكردم الَّا كه در آن انديشه اى نكرد مگر ابو بكر كه وى بىانديشه مسلمان شد به رغبت ، و اندر گفتن سخن حق درنگ نكرد . ايدون گويند كه نخستين كسى كه از پس ابو بكر مسلمان شد زيد حارثه بود مولاى پيغمبر ، و از پس او بلال ، [ مولاى ابو بكر 
  ] ، و آنگاه يكان يكان از پنهان مسلمان همى شدند .\r\nو گروهى گويند كه چون ابو بكر مسلمان شد ، مسلمانى پنهان [ نداشت 
  ] . و هر كه با او به مزگت بنشستى اين دين با وى آشكارا كردى و او را به دين مسلمانى خواندى ، و ايشان را به سوى پيغامبر [ آوردى 
  ] . نخستين كسى كه به گفتار ابو بكر مسلمان شد عثمان بن عفّان بود ، پس عبد الرّحمن بن عوف بود ، پس زبير عوّام بود ، پس طلحة بن عبيد الله بود ، پس سعد بن ابى وقّاص بود . هم بر اين طريق يكان يكان همى گرويدند تا سى و نه تن راست شدند . و دين پنهان همى داشتند و به مزگت به مكّه نماز نيارستند كردن نه ايشان و نه پيغامبر عليه السلام . و چون نماز كردندى به خانه شدندى يا به كوه حرا . و نخستين كسى كه آگاه شد بو طالب بود .\r\nپيغمبر را گفت : اين چه دين است كه آوردى ؟ پيغامبر او را آگاه كرد و به دين خويش خواند . بو طالب گفت : من دين خويش و دين پدران دست باز ندارم ، اگر خداى تو ترا كارى فرموده است همى كن و من ترا نگاه دارم تا كسى ترا رنجه ندارد .\r\nپس روزى بو طالب على پسرش را ديد كه نماز همى كرد . على از وى بترسيد .\r\n","description":"","footnote":"","page_name":" 39 ","page_number":112},
  {"content":"\r\nبو طالب او را گفت : اين چه دين است ؟ گفت : دين محمّد است و از خداى عزّ و جلّ او را پيغام آمد كه جهانيان را به دين خويش خوان ، و من به دو بگرويدم . بو طالب گفت : اگر محمد گفته است تو اين دين را نگه دار كه او هرگز دروغ نگويد و تا اكنون دروغ نگفته است .\r\nو به مزگت اندر به انجمنها همى گفتند كه محمد دينى نو آورده است و مىگويد كه مرا از خداى عزّ و جّل پيغام آمده است و من پيغامبرم . و گروهى از پنهان به دو بگرويده اند و نماز همى كنند . بو جهل بن هشام گفت : اگر بدانم كه كيست كه به دين او بگرويده است سرش چون سر مار بكوبم . و اگر محمد را بينم كه به مزگت اندر آيد و بجز هبل را سجود كند ، سنگى بر سرش زنم و بشكنم . و هبل بتى بود كه همه مكّيان او را پرستيدندى . و مهترى مكّه از پس بو طالب سه تن را بود : از بنى مخزوم بو جهل هشام را ، و او را كنيت ابو الحكم بود ، و پيغامبر عليه السّلام او را بو جهل خواندى ، و از بنى عدى عمر بن الخطَّاب بود ، و او به مهترى برابر بو جهل بود ، و از بنى هاشم عباس بن عبد المطَّلب بود . و عباس با پيغمبر دوست بود و پيغمبر را از عباس بيمى نبود ، و از همه هاشميان و عمّان پيغمبر بو لهب بن عبد المطَّلب بتر بود ، و از بنى مخزوم بو جهل و وليد مغيره ، و از بنى عدى عمر بن الخطَّاب . و پيغامبر را آرزو بود كه به مزگت اندر نماز كند و از بيم بو جهل و عمر نيارستى كردن كه اندر مكّه ايشان دو تن بزرگتر و مهتر بودند . و چون ياران پيغامبر سى و نه تن شدند ، پيغامبر دعا كرد و گفت : اى خداى ، تو دانى كه از همه جهانيان بر دين تو اين دو تن سختترند : يكى بو جهل و يكى عمر بن الخطَّاب ، از اين هر دو كدام به تو نزديكتر است او را راه نماى و مسلمانى كرامت كن تا اين دين مسلمانى بر دست او آشكارا شود .\r\n","description":"","footnote":"","page_name":" 40 ","page_number":113},
  {"content":"\r\n\r\nاسلام عمر بن الخطَّاب رضى الله عنه\r\nو عمر را خواهرى بود نام او فاطمه و زن سعيد بود . روزى عمر به سوى خواهر شد و او را ديد كه از قرآن چيزى همى خواند ، او را گفت : اى خواهر ، اين سخنان كيست ؟ گفتا : سخنان خداى عزّ و جلّ است كه بر محمّد فرود آمده است .\r\nعمر گفت : تو نيز بدين ديوانه گرويدى ؟ خواهرش گفت : يا عمر ، او ديوانه نيست و او راست گوى است و پيغامبر خداى است و بر حق است . عمر گفت : از اين سخنان چيزى بر من خوان تا بشنوم . خواهرش سوره طه از اول آغاز كرد و آيتى چند بر خواند . عمر را خوش آمد و شكوه داشت و دوستى مسلمانى و از آن پيغامبر اندر دلش افتاد . پس خواهرش را گفت : محمد كجا است تا من زى او شوم ؟ گفت :\r\nاز او چه خواهى ؟ گفت : به خداى وى و به دين او بگروم كه ديرى است كه من همى دانم كه ما را از اين بتان چيزى نخيزد . خواهر او را برگرفت و به خانهء خديجه شد . و پيغامبر عليه السلام با همه ياران آنجا گرد آمده بودند . عمر اندر شد .\r\nپيغمبر گفت : به چه كار آمدى ؟ گفت به گرويدن آمدم بدين دين تو . گفت : سپاس خداى را عزّ و جلّ كه دعاى من بر تو اجابت كرد نه بر يار تو . و بدين سخن بو جهل را خواست . پس مسلمانى بر او عرضه كرد و او بپذيرفت . چون برخاستند كه نماز كنند ، عمر گفت : اين چيست كه مىكنى ؟ گفتند : نماز . گفت : نماز چه باشد ؟ گفت :\r\nپرستيدن خداى عزّ و جلّ . عمر گفت : هبل و لات را به مزگت اندر مىپرستند كه خانهء خداى عزّ و جلّ است و تو خداى را اندر خانه پنهان مىپرستى . اين چنين نشايد ، برخيزيد تا به مزگت رويم كه تا جان عمر در تن باشد [ 167 a 
  ] بكوشم تا شما به خانهء كعبه اندر خداى را آشكارا پرستيد .\r\nپس عمر بيرون آمد و پيغامبر با ياران كه مسلمان شده بودند با او به مزگت آمدند . و پيغامبر با ياران گرد خانه را طواف كردند و نماز كردند و آشكارا خداى\r\n","description":"","footnote":"","page_name":" 41 ","page_number":114},
  {"content":"\r\nرا سجده كردند و مشركان قريش هيچ نيارستند گفت . و از پس اين مسلمانى آشكارا شد ، و پيغامبر با ياران به مزگت آمدندى و آشكارا نماز كردندى . و قريش افسوس همى كردندى و ايشان را رنجه همى داشتندى . و پيغامبر هر كسى را همى خواندى پنهان و آشكارا . و هنوز دعوت عام نكرده بود تا سه سال بر آمد . خداى عزّ و جلّ بفرمودش كه خلق را آشكارا خوان و آنچه به تو فرستاده ام برسان . * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ من رَبِّكَ . 5 : 67 ) * پس پيغامبر عليه السّلام از آنگاه باز پيغمبرى آشكارا كرد و خلق را آشكارا خواند به دين خداى عزّ و جلّ .\r\n","description":"","footnote":"","page_name":" 42 ","page_number":115},
  {"content":"\r\n\r\n[ خبر آشكارا كردن دعوت 
  ]\r\nپس پيغمبر عليه السلام به مزگت اندر شد و بيستاد و به بانگ بلند گفت : اى مردمان ، من پيغامبرم از خداى عزّ و جلّ به شما و به همهء خلق از آن خدايى كه آسمان و زمين او را است و جز از وى خداى نيست ، بگرويد و متابعت من كنيد تا برهيد از كفر و دوزخ . پس ديگر روز به كوه صفا برشد و بانگ كرد تا همه كس آوازش بشنيدند و از هر بنگاهى از قريش به روى گرد آمدند . آنگه پيغمبر عليه السّلام ايشان را گفت : من تا اكنون در ميان شما چه قوم بودم . همه گفتند امين و راست گوى و استوار بودى . گفت : اگر امروز گويم كه شما را سپاهى آيد يا فزونى يا سختىاى رسد شما مرا استوار داريد ؟ ايشان گفتند ما هرگز از تو دروغى نديديم . پس گفت : من همى گويم اگر به من نگرويد خداى عزّ و جلّ شما را عذاب فرستد . بو لهب عمّش آنجا ايستاده بود ، گفت : شه بر تو باد يا محمّد و بدين دين كه آوردى و بدين كه ما را خواندى و گفتى ، ما ايمان نخواهيم آوردن به تو و بدان خداى كه مىگويى . و باز گشت و قوم را باز گردانيد و گفتا برويد كه او ديوانه است و نداند كه چه گويد . پس خداى عزّ و جلّ سورت تبت اندر شأن بو لهب بفرستاد . و بعد از آن پيغامبر عليه السّلام دعوت آشكارا كردى و مردمان آشكارا بگرويدندى و\r\n","description":"","footnote":"","page_name":" 43 ","page_number":116},
  {"content":"\r\nبه خانهء كعبه اندر بنشستندى . و ياران پيغامبر همه به روى گرد آمدندى و بزرگتر حلقه اى به مزگت اندر حلقهء او بودى .\r\nپس خداى عزّ و جلّ آيت فرستاد و گفت : * ( وَأَنْذِرْ عَشِيرَتَكَ الأَقْرَبِينَ . 26 : 214 ) * پيغامبر عليه السلام شكيبايى همى كرد و نگاه داشتى تا همه به يك جاى گرد آمده بودندى .\r\nپس برفتى و ايشان را به خداى خواندى ، و خداى عزّ و جلّ آيت فرستاد : * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ من رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَالله يَعْصِمُكَ من النَّاسِ . 5 : 67 ) * گفت : اى محمد ، برسان آنچه به تو فرستاده اند . و اگر نكنى چنان بود كه پيغام من به هيچكس نرسانيده باشى ، و خداى عزّ و جلّ ترا از مردمان نگاه دارد . پيغامبر عليه السلام مر على بن ابى طالب را گفت كه خويشان مرا پسران هاشم و عبد مناف را ضيافتى بساز تا ايشان را گرد كنيم و پيغام خداى عزّ و جلّ بديشان برسانم . على طعامى بساخت . يكى بريانى بنهاد و يكى كاسهء بزرگ پر شير كرد . و همه پسران هاشم و عبد مناف را بخواند و بسيار مردم را گرد كرد . و خويشان او همه بيامدند . و آن خورش پيش ايشان بنهاد . و هر كسى از ايشان از آن طعام چيزى بخوردند . و باز همان لقمه به جاى خويش باز شد و بيفزود و هيچ از آن طعام كم نشد . و آن شير كه در آن كاسه بود ، هر گاه كه چيزى از آن بياشاميدندى ديگر بار باز جاى آمدى و همچنان كاسه پر بودى . چون مردمان همه سير شدند ، از آن طعام هيچ كم نشده بود و همچنانكه اول بود . ايشان آن حال را شگفت داشتند و چون از خوردن بپرداختند ، پيغامبر خواست كه سخن گويد . بو لهب گفت : شما را بدان خوانده است تا اين جادوى شما را بنمايد . پيغامبر از آن اندوهگين شد و آن روز ايشان را چيز نگفت . ديگر روز گفت : يا على ، بو لهب ديك سخن بر من ببريد و مرا شافته كرد و من چيزى نتوانستم گفتن . امروز همچنان خورش ساز و ايشان را گرد كن . على همچنان كرد .\r\nپيغامبر عليه السلام گفت : اى خويشان و عمان من ، بدانيد كه من پيغامبر خدايم بر همه جهان خاصّ و عام ، و به شما خاصّه . به خداى بگرويد و به رسالت من كه محمدم ، و بتان را مپرستيد تا خداى عزّ و جلّ شما را بهشت جاودانه دهد . و ايشان\r\n","description":"","footnote":"","page_name":" 44 ","page_number":117},
  {"content":"\r\nرا به خداى خواند و بسيار بگفت . كس پاسخ نكرد . و بو طالب آنجا بود ، گفت : اى پسر ، تو گفتى ، ما شنيديم ، اكنون تا بنگريم . پيغمبر عليه السلام گفت : اگر آن جهان مىنخواهيد ، بارى اين جهان بجوييد كه خداى عزّ و جلّ اين دين را آشكارا خواهد كردن ، و پادشاهى تازيان و پارسيان و روم و شام از مشرق تا مغرب مرا خواهد دادن و امتان مرا . كيست از شما عمان و عمزادگان كه مرا پاسخ كند بدين سخن ، تا من او را خليفت خويش كنم و مهترى قريش و آن همه تازيان و پارسيان و روم و شام مر او را دهم كه تازيان و پارسيان همه اين دين بپذيرند و جزيت بدهند .\r\nهيچكس [ 167 b 
  ] پاسخ نداد . على گفت : اگر از ايشان كس سخن نگويد من بارى به تو گرويدم . پيغمبر گفت : تو به من گرويدى و بر ايشان همه مهترى و برادر منى و اندر خور منى . پس ايشان برخاستند و بيرون آمدند و بر بو طالب همى خنديدند و گفتند كه پسر ترا بر تو مهتر كرد . پس پيغامبر عليه السلام همچنين خلق را بآشكارا همى خواند و بو طالب او را نگاه همىداشت . و كس سخن نيارستندى گفتن . و ياران او را همى زدندى و رنجه همى داشتندى تا آنگاه كه اين آيت آمد : * ( إِنَّكُمْ وَما تَعْبُدُونَ من دُونِ الله حَصَبُ جَهَنَّمَ أَنْتُمْ لَها وارِدُونَ . 21 : 98 ) * پس پيغامبر عليه السّلام به مزگت آمد و قريش همه آنجا گرد آمده بودند . پيغامبر اين آيت برايشان خواند . ايشان همه آهنگ او كردند و او را از مزگت بيرون كردند و گفتند ما را بيش از اين شكيبايى نماند كه خدايان ما را همى دشنام دهد .\r\nو به يك جاى برفتند و سوى بو طالب شدند و گفتند اين برادرزادهء تو تا همى دين نو آورد و همه روز ما را دشنام همى داد و همى گفت كه شما را هوش و خرد نيست و پدران شما به دوزخاند ، ما شكيبايى مىكرديم ، اكنون خدايان ما را همى دشنام دهد ، او را تو بگوى تا هر چه خواهد كند و مىگويد ، و خدايان ما را بر زبان نيارد . و او داند با خداى خويش و دين خويش ، و اگر نكند ما او را بزنيم و از شهر بيرون كنيم . پس بو طالب كس فرستاد و پيغامبر را بخواند . پيغمبر بيامد و بنشست . و ايشان آنجا بودند . بو طالب گفت : بنگر تا اين گروه ترا همى چه گويند . پيغمبر سخن ايشان بشنيد . گفت : اى عم ، ميان من و اين گروه سخن يكى است ، اگر\r\n","description":"","footnote":"","page_name":" 45 ","page_number":118},
  {"content":"\r\nبگويند كه خداى عزّ و جلّ يكى است و من پيغامبر اويم ، خداى تعالى از ايشان خشنود شود و زبان من از ايشان كوتاه گردد ، و اگر نگويند ، تا جان با من است من ايشان را به خداى همى خوانم و به دين او . پس بو طالب آن مردمان را به سخن خوش باز گردانيد .\r\nچون پيغامبر تنها شد او را گفت : اين گروه ترا داد همى دهند و تو ايشان را همى داد ندهى . ايدون گويند كه هر چه خواهى بگوى و بكن و خدايان ما را دشنام مده ، اگر خدايان ايشان را دشنام ندهى به دين تو نيك آيد . پيغمبر عليه السلام پنداشت كه بو طالب سوى ايشان همى گرايد ، و پشيمان شد از يارى پيغمبر . پس پيغمبر بگريست و آب از چشم فرود آورد و گفت : اى عم ، من اين سخنان كه همى گويم از خويشتن همى نگويم ، بل كه مرا خداى عزّ و جلّ همى فرمايد كه بگوى .\r\nو اگر ايشان مرا چندان چيز دهند كه آفتاب به يك دست من برنهند و ماه به ديگر دست ، يا مرا چندان عقوبت كنند كه در وهم نيايد ، من از آنكه خداى تعالى فرمايد يك حرف كم نكنم . و همچنان گريان از در بيرون شد . بو طالب چون پيغامبر را ديد گريان ، دلش بسوخت و او را باز خواند و سرش در كنار گرفت و گفت : اى پسر ، شو و هر چه خواهى كن و بگوى و فرمان خداى عزّ و جلّ به جاى آور و از كس مينديش كه تا من به زير خاك اندر نشوم ، كس ترا چيز نيارد گفتن . تو كار خويش كن و دل خوش دار كه من دانم كه تو نصيحت همى كنى و راست همى گويى . و اگر از بيم ملامت نيستى كه مرا عرب ملامت كنند و فرزندان مرا ، و گويند كه بو طالب چون پير شد ، دست از دين پدران باز داشت ، من نيز به تو بگرويدمى .\r\nپيغامبر عليه السّلام بدين سخن شاد شد و همچنان بآشكارا مردمان را به دين همى خواند و مشركان او را نيارستندى زدن جز آنكه افسوس كردندى ، و يارانش را همى زدندى . و كس سر بر سجده ننهادى و نماز نكردى كه نه سنگ بر سرشان زدندى و او را رنجه داشتندى ، و پيغامبر و يارانش را به شعر اندر هجا كردندى . و پيغامبر عليه السّلام پيغام همى گزاردى و قرآن همى خواندى ، و كس پاسخ نكردى و نگرويدى . و چون هنگام حج بودى ، پيغامبر به عرفات بيرون شدى و مردمان را\r\n","description":"","footnote":"","page_name":" 46 ","page_number":119},
  {"content":"\r\nبه خداى خواندى از مردمان ديگر شهرها . و هر كسى چون به جاى خويش باز شدى ، آگاهى او بدان شهر بگفتندى . و از هر جانبى تازيان بيامدندى تا بنگرند كه اين مرد كيست و همى چه گويد . و همى بگرويدندى تا ياران پيغامبر عليه السّلام بسيار شدند از عرب مكه و بطحا و از عرب باديه و مشركان قريش دست به زخم بردند و هر كجا ايشان گرد آمدندى ، افسوس كردندى و سخن زشت گفتندى و سنگ انداختندى و ايشان را بپراگندندى . و روزگارى بر اين برآمد و ياران پيغمبر عليه السّلام از مشركان بسيار عداوت ديدند و پيش پيغامبر بناليدند . پيغامبر ايشان را شكيبايى فرمودى از بهر آنكه او را هنوز فرمان كارزار كردن نبود . و هر آيتى كه از خداى تعالى بيامدى ، او را شكيبايى فرمودى ، و قصّه هاى پيغامبران گذشته بر او ياد كردى و گفتى پيغمبران از قومشان سختيهاى بسيار ديدند و شكيبايى كردند تا ايشان را پايگاه شكيبايى دادند . تو نيز شكيبايى كن تا آن پايگاه يا بى كه تو بدان سزاوارترى . و به آيتى ديگر گفت كه پيش از تو پيغمبران بودند و گروه ايشان را دروغزن داشتند همچنين و رنجها نمودند ، و ايشان بر آن شكيبايى كردند تا من ايشان را نيرو دادم . تو نيز شكيبايى كن تا آنگه كه ترا نيكوتر از آن نيرو دهم . و اين از بهر آن فرمودش كه ياران او كمتر از مشركان بودند و روى كارزار نبود . و چون به مدينه هجرت كرد و همه مردمان [ 168 a 
  ] مدينه او را بيعت كردند و عدد مسلمانان بسيار شد ، آنگه فرمودش كه با مشركان حرب كن و شمشير برگير و كارزار كن و هر كجا ايشان را يا بى بكش و درشتى كن . و چنان كه به مكّه شكيبايى فرمودش ، آنجا درشتى فرمود و كارزار .\r\nپس مشركان بر مسلمانان چيره شدند و هر چند ايشان صبر بيش كردند ، مشركان زخم و دشنام و چيرگى بيش كردند ، تا چنان شد كه مسلمانان مزگت بديشان بگذاشتند ، و چون نماز كردندى به خانه اندر شدندى يا بر كوهها شدندى تا مشركان نديدندى . پس روزى سعد بن ابى وقّاص به كوه حرا برشد با ياران پيغمبر و نماز كردند . مردى از كافران قريش بر سر كوه آمد و سعد را ديد كه نماز همى كرد . چون سعد سر بر سجده نهاد ، آن مرد سنگى بر گرفت و بر پشت سعد زد .\r\n","description":"","footnote":"","page_name":" 47 ","page_number":120},
  {"content":"\r\nسعد را سخت درد كرد و شكيبايى كرد . پس ديگر بار سعد به سجود شد . آن مرد سنگى ديگر بر گرفت و بر پشت او زد و سختتر از اول . سعد سلام بداد ، و استخوان شتر مرده آنجا افتاده بود ، از آن استخوان بر گرفت و بر سر آن كافر زد و سرش بشكست و خون روان گشت ، و تن و جامهء او خون آلود شد ، و او همچنان خون آلود به مكّه اندر شد . چون مشركان آن را بديدند ، گرد آمدند . و سعد از بنى زهره بود و مردى روى شناس و بزرگ بود و با خويشان بسيار . و اندر همه قريش از وى روى شناستر نبود . پس سعد را چيزى نتوانستند گفتن . پس گفتند ما را كارزار محمد بايد گرفتن تا او را بكشيم و گم كنيم . و پيغامبر [ را 
  ] هيچ نيارستند گفتن از بيم بو طالب . و بنى هاشم اندر مكّه بسيار بودند و همه به فرمان بو طالب بودند .\r\nپس مشركان از همه بنگاهى به مزگت مكّه گرد آمدند و سوى بو طالب شدند . و بو طالب ايشان را بار نداد . و مرتبت بو طالب چندان بود كه حاجب داشت ، و اگر خواستى بار دادى و اگر نخواستى بار ندادى ، و اين مرتبت اندر مكّه جز او را نبود . پس ديگر روز باز گرد آمدند و به در بو طالب شدند . و هم بار نداد . پس روز سوم گرد آمدند و بو طالب ايشان را بار داد . ايشان اندر شدند و از بو طالب گله كردند و گفتند : كار از اندازه بگذشت و ياران محمّد بسيار شدند و كار به خون ريختن و جنگ رسيد ، و ما همى ترسيم كه كسى از سبكساران قريش دست به دو برد و او را بكشد ، و آنگه قريش و بنى هاشم به يك ديگر دشمن شوند و در ميانشان خون افتد ، و خون ريختنى شود كه هرگز ننشيند ، بنگر تا تو از ديت محمد چه خواهى ، تا آن سيم گرد كنيم و به تو دهيم و تو محمّد را به ما ده تا بكشيم ، و مردمان مكّه را از اين سختى برهانى كه ما دانيم كه تو از پس وى نروى و سخن و كار او نپسندى . بو طالب گفت : محمد نه برادرزادهء من است بل كه فرزند عزيز من است و از همه فرزندان عزيزتر است ، آنگه كه او را پدر بمرد ، او اندر شكم مادر بود ، او را من پرورده ام ، چون او را به شما دهم تا بكشيد و چون او را بكشتيد ، خواستهء ديت او مرا به چه كار آيد ! و هرگز كس را ديدى كه او خون فرزند فروشد و او را به كشتن\r\n","description":"","footnote":"","page_name":" 48 ","page_number":121},
  {"content":"\r\nدهد و ديت بستاند . اين را اندر دل مكنيد كه تا يك تن از بنى هاشم مانده بود ، محمّد را به كشتن ندهد .\r\nايشان از او نوميد شدند و باز گشتند ، و به كعبه اندر گرد آمدند . و مر وليد مغيره را پسرى بود نام او عماره و بزرگ شده بود و ريش درآورده ، و اندر همه جوانان قريش مردى نبود از او بخردتر و نيكوروىتر ، و بو طالب او را سخت گرامى داشتى و پسر خويش خواندى ، و ده روز و يك ماه او را به خانهء خويش داشتى . و زنان مكّه بسيار به دو مايل بودندى از نيكورويى و بسامان بودن او . و او از خرد و هشيارى به هيچ زن ننگريستى و هرگز او را به هيچ زن و ناشايست تهمت نكرده بودند ، و بو طالب او را از آن پاك دامنى دوست داشتى ، و همه مردمان بيرون از قريش او را نيكو داشتندى ، و پدرش را به دو نازش كردى . پس چون اين روز مردمان قريش به مزگت اندر گرد آمدند ، وليد بن مغيره را گفتند كه ما را با بو طالب يكى چاره مانده است و ما دانيم كه بو طالب فرزند خويش را به كشتن ندهد ، و او مر محمّد را دوست و عزيز دارد ، و به همه قريش اندر كسى را فرزندى نيست چون عماره به خرد و نيكويى و همه خصلتها و به اصل و تبار ، و ما را و ترا و همه قريش را به دو نازش است . بايد كه تو او را به فرزندى به بو طالب دهى و بر آن عهد نامه نويسى تا بو طالب محمّد را به ما دهد تا وى را بكشيم . وليد مغيره ايشان را اجابت كرد و گفت : عماره مرا و همه قريش را گرامىتر از محمد است ، او را به عوض محمد بدهم . ايشان آفرين كردند .\r\nپس وليد برخاست و از هر بنگاهى دو مرد پير با وى برخاستند ، چون بو جهل و عتبه و شيبه و ابىّ بن خلف جمحى ، و سوى بو طالب شدند و گفتند ما آمديم كه ترا چيزى بدهيم ، و ما دانيم كه محمّد ترا فرزند است و كس فرزند به كشتن ندهد ، اكنون تو فرزند وليد را ، عماره ، مىشناسى و مىدانى كه از محمّد به چند معنى بيش است ، هم به نيكويى و هم به خرد و هم به آب روى و فرهنگ ، و اندر همه قريش چون او مردى نيست ، و تو او را فرزندخوانى . بايد كه تو محمد را به ما دهى و عماره را به فرزندى بستانى . پس وليد زبان برگشاد و گفت : يا با طالب ، من\r\n","description":"","footnote":"","page_name":" 49 ","page_number":122},
  {"content":"\r\nاز اينجا باز نگردم تا همه قريش را به مزگت اندر جمع كنم و يكى پيمان نامه بنويسم و ايشان را بر خويشتن گواه كنم كه من از [ 168 b 
  ] وى و نسب وى بيزارم ، و او را از پدرى من و از همه بنى مخزوم بيزار كنم و او را به تو سپارم تا به فرزندى بدارى به جاى محمّد ، و محمّد را به ما سپارى تا قريش او را بكشند ، و عماره را مر فرزند خويش دانى تا اين مكّيان از اين سختى و پتياره برهند . و نازش اين كار مر ترا باشد و مردمان مكّه را و همهء عرب را از وى برهانيده باشى .\r\nبو طالب چون اين سخنان بشنيد بخنديد و گفت : يا بن المغيره ، مرا داد و انصاف ندادى كه تو مرا گويى فرزند مرا بستان و بر كنار خويش بپرور ، و فرزند خويش به ما سپار تا او را بكشيم . هرگز به جهان اندر كس ديدى كه فرزند خويشتن را به كشتن دهد و فرزند كسان را بپروراند ! اگر در جهان كسى اين كرده است تا من نيز بكنم . و ليكن فرزند تو اگر نكو است و بخرد و عاقل است ، محمّد امين فرزند من است و عزيز است و يك تاره موى او به همه بنى مخزوم ندهم . وليد مغيره و ديگران نوميد و خايب و خاسر خاموش شدند و باز گشتند و هيچ نتوانستند گفتن . بو طالب گفت : يكباره نوميد شويد كه تا مرا زندگانى باشد و به بنى هاشم اندر مردى يا زنى يا كودكى بود ، محمّد را به شما نسپارند . اكنون شما را نخست جانهاى بنى هاشم ببايد ستدن از خرد و بزرگ تا شما به دو رسيد . ايشان نوميد بازگشتند ، و نيز با پيغامبر عليه السلام نيارستند چخيدن ، و ليكن يارانش را مىرنجانيدند . بر آن بنهادند كه بنگرند تا آنجا مسلمان كيست و او را رنجه مىدارند و سختىاى با وى مىكنند تا طاقتشان نماند ، يا بميرند يا مرتد شوند و از مسلمانى بيرون آيند . و با بزرگان . اصحاب نيارستند كوشيدن چون بو بكر و عمر و عثمان [ و على 
  ] و طلحه و زبير و سعد رضوان الله عليهم . و با ضعفاى مسلمانان همى كوشيدند و ايشان را رنجه مىداشتند . و چون كسى را خالى اندر يافتندى در خانه كشيدندى و شكنجه كردندى و عذابهاى سخت نمودندى و از مسلمانى باز خواندندى . و آن مهتران را كه رنجه نيارستندى كردن ، دشنام دادندى و سرد گفتندى و هجو كردندى و خيو در رويشان انداختندى . و آن كس كه خيو در روى\r\n","description":"","footnote":"","page_name":" 50 ","page_number":123},
  {"content":"\r\nپيغامبر عليه السلام انداخت مردى بود از بنى اميّه ، نام او عقبة بن ابى معيط ، و با پيغامبر عليه السّلام دوستى داشتى و مسلمان نشده بود . و چون پيغامبر عليه السلام به مزگت اندر آمدى ، آن عقبه بيامدى و پيش پيغامبر بنشستى . و چون پيغامبر قرآن خواندى استماع مىكردى و او را خوش آمدى و گفتى هرگز هيچ سخن و هيچ شعرى از اين فصيحتر نشنيده ام . و پيغامبر عليه السلام اميد مىداشت كه او مسلمان شود ، و او را دوستى بود كه او را ابّى بن خلف الجمحى خواندندى . يك روز عقبه سوى وى شد . آن ابّى خلف با وى سخن نگفت ، و نزديك او بنشست گفت :\r\nيا برادر چه كرده ام كه با من سخن نگويى ؟ گفت : تو بدين صابى بگرويده اى و پنهان به دين او اندر شده اى . و ايشان پيغامبر را عليه السلام صابى خواندندى . پس عقبه به لات و هبل سوگند خورد كه به دين او اندر نشدم . وقتها نزديك او بنشينم و آن فصاحت سخنان او بشنوم اين سخن كه او همى گويد كه بر من از آسمان فرود آمده است و مىخواند ، و آن سخنى بس فصيح است . اكنون اگر تو خواهى هرگز با وى ننشينم كه مرا دوستى تو به است از نشستن با وى .\r\nابىّ خلف گفت : قريشيان همى گويند كه تو به دو بگرويدى ، پس سخن گفتن و دوستى با تو حرام كردم تا آنگه كه به انجمن محمّد شوى ، چون او در انجمن نشسته باشد ، و او را سرد گويى و خيو در روى وى اندازى تا قريش ببينند و بدانند كه تو متابع او نشده اى . آنگه چون اين بكرده باشى من با تو سخن گويم . عقبه گفت : چنين كنم . و نگاه همى كرد تا وقتى كه پيغامبر عليه السلام نشسته بود و ياران گرد او اندر نشسته بودند . عقبه بيامد و پاى به گردن ياران در نهاد تا به نزديك پيغمبر آمد . آنگه خيو در روى پيغمبر انداخت و باز گشت به سوى ياران . و پيغمبر را عليه السّلام آب از چشم بجست . خداى عزّ و جلّ وعده كرده بود مر پيغمبر را كه ترا از مكّه بيرون برم و بر ايشان نصرت دهم . پس پيغمبر مر عقبه را گفت كه با خداى تعالى نذر كردم كه اگر در بيرون مكّه ترا بگيرم بفرمايم تا سرت بردارند .\r\nچون به روز بدر ، پيغمبر و ياران بر مشركان مكّه ظفر يافتند و بسيارى برده كردند ، چون بردگان بر پيغمبر عرضه كردند ، اين عقبه را يسير ريسمانى به گردن\r\n","description":"","footnote":"","page_name":" 51 ","page_number":124},
  {"content":"\r\nاندر پيش پيغامبر آوردند . پيغمبر على را گفت : بر خيز و نذر پيغمبر خداى را به جاى آر . على برخاست و شمشير بركشيد و بجنبانيد . عقبه گفت : يا محمّد ، اگر مرا بكشى كودكان مرا از پس من كه دارد . و او را عيال بسيار بودند و درويش بود .\r\nپيغمبر گفت : ترا و ايشان را دوزخ جاى است ، و اگر ايشان مسلمان نشوند ، همه را بكشم و با تو به دوزخ شوند [ پس على بن ابى طالب عليه السّلام شمشير بزد و سر عقبه بينداخت 
  ] . و خداى عزّ و جلّ اين آيت در شأن عقبه فرستاد : * ( وَيَوْمَ يَعَضُّ الظَّالِمُ عَلى يَدَيْه يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا ، يا وَيْلَتى لَيْتَنِي لَمْ أَتَّخِذْ فُلاناً خَلِيلًا . 25 : 27 - 28 ) * پس مشركان و كافران بر پيغامبر و ياران چيره شدند [ 169 a 
  ] و كار بر مسلمانان سخت شد و شكيبايى نتوانستند كردن . پس پيغمبر را گفتند كه ما هر كسى توانيم كردن كه ايشان را از خويشتن باز داريم كه ما را نيز خويشاوندان و مردمانند ، و ليكن از تو دستورى خواهيم . و اگر ترا شكيبايى ماند ما را نماند ، دستورى ده تا ايشان را از خويشتن باز داريم و اگر كارزار بايد كردن ، كارزار كنيم . پيغامبر عليه السلام گفت : من شما را از خود هيچ نتوانم گفتن تا خداى تعالى نفرمايد . پس پيغامبر عليه السلام در شب دعا كرد . خداى تعالى آيت فرستاد و گفت : * ( فَاصْبِرْ كَما صَبَرَ أُولُوا الْعَزْمِ من الرُّسُلِ وَلا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً من نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ . 46 : 35 ) * پس اين آيت برايشان خواند و صبر فرمود . پس ايشان را كار بتر شد و كافران چيره تر شدند بر مؤمنان ، و مسلمانان شكيبايى نتوانستند كردن . پس سوى پيغامبر آمدند و گفتند ما را با اين مردمان بيش از اين طاقت نماند و با اين رنج و دشخوارى و مذلَّت بيش از اين شكيبايى نتوانيم كردن ، و همى ترسيم كه از دست و يا از زبان ما چيزى آيد كه رضاى خداى تعالى در آن نبود . ما را دستورى ده تا از مكّه بيرون شويم و به شهرى ديگر رويم تا آنگه كه ترا از خداى عزّ و جل دستورى حرب آيد .\r\nپيغمبر ايشان را دستورى داد تا از مكّه بيرون شدند و گفتا به زمين حبشه شويد .\r\nو ترسايان خداوند كتاب باشند و به مسلمانى نزديكتر از بتپرستان باشند . و اين\r\n","description":"","footnote":"","page_name":" 52 ","page_number":125},
  {"content":"\r\nنجاشى پادشاهى است كه هرگز بر كس ستم نكند . پس ياران پيغمبر عليه السّلام گروهى به حبشه شدند . و پس پيغمبر عليه السلام با ابو بكر و عمر و على و گروهى به مكّه بماندند و به زنهار بو طالب بودند ، و اين هجرت نخستين خوانند .\r\nو هجرت دو بوده است : يكى اين بود و ديگر هجرت مدينه كه از پس مرگ بو طالب بود . و آن هجرت بزرگ بود ، كه چون پيغمبر برفت بر همه ياران فرض شد و واجب ، و هر كه نرفت و متابعت وى نكرد ، مسلمانى و گرويدن او ناپذيرفته شد .\r\nپس پيغامبر به مكّه اندر بود تا جبريل عليه السّلام وحى آورد بر كار هجرت . و اندر كتاب مغازى پديد است كه چند ياران بودند كه به حبشه رفتند .\r\nو محمّد بن جرير اندر اين كتاب گويد كه هفتاد و دو تن بودند كه به حبشه شدند . و به اخبارهاى ديگر و به كتاب مغازى اندر گويد كه صد و بيست تن بودند از مهتران و كهتران . و گروهى گفتند زنان با خويشتن ببردند و از آن كسها كه زنان با خويشتن بردند عثمان بن عفّان بود و جعفر بن ابى طالب و سعد بن ابى وقّاص و عبد الرّحمن بن عوف و زبير بن العوّام و عمّار ياسر ، و جمعى ديگر را ياد نيست ، و همه را به اخبار مغازى اندر پيدا است . و از مكّه به حبشه به دريا بايد رفتن . از مكّه به جدّه شوند و از آنجا در دريا نشينند و بروند . پس آن اصحاب برفتند .\r\n","description":"","footnote":"","page_name":" 53 ","page_number":126},
  {"content":"\r\n\r\nهجرت كردن ياران پيغمبر عليه السّلام به حبشه\r\nپس آن مردمان روى به حبشه نهادند و عدد زنان ايشان گويند پانزده بودند ، و گروهى گويند كه چهار زن بودند .\r\nبعد از آن مشركان بر پيغامبر چيره شدند و دشنام دادندى و به مزگت مكه نگذاشتندى و بزدندى . و اين عقبة بن ابى معيط يك روز دستار به گردن پيغامبر اندر افگند و از مزگت بيرون كشيد ، و پيغامبر در نماز بود ، و خبه كردش ، و بيم بود كه هلاك شود . پس بو بكر فراز رسيد و پيغمبر را از دست آن كافران بستد . و روزى ديگر پيغامبر عليه السّلام بر كوه صفا نشسته بود . بو جهل هشام بر او بگذشت و او را بسيار دشنام داد و سنگى بر پيغمبر انداخت و سرش بشكست و خون به رويش فرود آمد . و پيغمبر سخن نگفت و بر خاست و به خانه باز آمد . زنى پير آنجا ايستاده بود ، مولاى عبد الله بن جدعان ، و آن زن بر آن كوه خانه داشت .\r\nچون اين حال بديد ، او را بر پيغمبر عليه السّلام گريستن آمد و بر سر آن كوه همى گريست . و حمزة بن عبد المطَّلب مردى بود كه شكار دوست داشتى و هنوز مسلمان نشده بود . و اندر بنى هاشم مردى از او بنيروتر نبود و مردانه تر . و مكيان او را بزرگ داشتندى و از وى ترسيدندى . و حمزه تير انداز بود و به تير و كمان شكار\r\n","description":"","footnote":"","page_name":" 54 ","page_number":127},
  {"content":"\r\nكردى و آن روز به شكار شده بود . چون باز مىگشت ، بر سر كوه صفا آواز گريستن شنيد . بايستاد و گفت : اى زن ، ترا چه بوده است ؟ گفتا : يا حمزه ، مرا چيز نبوده است ، بر برادرزادهء تو محمّد بن عبد الله مىگريم كه ابو جهل او را بزد و سرش بشكست و سخت گفت . حمزه را خشم آمد و برفت و به مزگت اندر شد كه خانه را طواف كند و به خانه باز شود . بو جهل را ديد با گروهى به مزگت اندر نشسته ، به نزديك او فراز شد و او را دشنام داد و گوشهء كمان بر سر وى زد و بشكست ، و خون برفت . بنى مخزوم برخاستند كه حمزه را بزنند و برانند . بو جهل گفت : مكنيد كه اگر امروز او را بيازاريد از خشم به دين محمّد اندر شود ، و آنگاه كار قريش ضعيف شود و كار محمّد قوى گردد .\r\nپس حمزه خانه را طواف كرد و پيش پيغمبر رفت تا او را ببيند . چون اندر شد ، پيغمبر را ديد سرشكسته ، و همى گريست و گفت : يا محمد ، عزّ علىّ كه آنچه امروز به تو رسيد من آگاه نبودم . پيغمبر عليه السلام گفت : يا عم ، دست بازدار از آن كس كه او را نه پدر است و نه مادر و نه عم و نه عشيرت . [ 169 b 
  ] حمزه گفت : يا محمّد ، دل تو خوش كردم بر بو جهل و سرش بشكستم بدين گوشهء كمان پيغمبر عليه السلام گفت : يا عم ، مرا بدين دل خوش نشود . گفت : به چه دل خوش شوى تا من آن كنم كه دل تو خوش گردد . گفت : آنگه كه بگويى * ( لا إله الَّا الله محمّد رسول الله ، ) * و دين من بپذيرى . حمزه گفت : من خود بدان آمده ام تا دين تو بپذيرم . پيغمبر عليه السّلام شاد شد و برخاست و سر حمزه را بوسه داد و گفت : يا عم ، دل من شاد كردى ، و حمزه مسلمان شد .\r\nپس خبر به قريش آمد كه حمزه مسلمان شد . ايشان سخت ضعيف شدند و هيچكس نبود از عمان و عمزادگان پيغمبر از بنى هاشم و بنى عبد المطَّلب كه نه او مر پيغمبر را نصرت كردى اگر چه نه اندر اين او بودندى مگر بو لهب ، كه نام او عبد العزّى بن عبد المطَّلب بود ، و بو لهب كنيت بود .\r\nو از همه ياران پيغمبر [ ضعيفتر از 
  ] عبد الله بن مسعود [ نبود 
  ] كه هر چه از قرآن بر پيغمبر فرود آمدى [ او 
  ] بنوشتى و ياد گرفتى . پس پيغمبر عليه السّلام يك روز\r\n","description":"","footnote":"","page_name":" 55 ","page_number":128},
  {"content":"\r\nگفت : كيست از شما كه خويشتن را به خداى فروشد و به مزگت مكّه شود و سورتى از قرآن برخواند به بانگ بلند . عبد الله بن مسعود گفت : يا رسول الله ، من بروم . و او به نسبت ميان اصحاب فروتر بود و خويشان كمتر داشت . پيغمبر گفت كسى بايد كه او را عشيرت بسيار باشد تا اگر سختى اى به دو رسانند ، ايشان باز دارند . عبد الله گفت : مرا خداى نگاه دارد . و برفت به وقتى كه قوم بسيار به مزگت اندر گرد آمده بودند . پس عبد الله بن مسعود بر مقام ابراهيم بايستاد برابر خانهء كعبه ، و سورة الرّحمن آغاز كرد و مىخواند . ايشان گفتند اين چيست كه همى خواند . گفتند چيزى از كلام محمّد است . و برخاستند و او را اندر ميان گرفتند و به سنگ همىزدند . و او همچنان همى خواند تا سورة الرّحمن تمام كرد ، و خون از وى همى دويد . پس به نزديك پيغمبر باز آمد . پيغمبر گفت : از اين همى ترسيدم بر تو . گفت : يا رسول الله ، اين بر من آسان است . اگر خواهى فردا ديگر باره بروم و سورتى ديگر برخوانم .\r\nپس ياران پيغمبر همه اندر سختى بودند ، و آن كسها كه به زمين حبشه رفتند همه اندر ايمنى بودند . چون قريش حال ايمنى ايشان بشنيدند و آگاه شدند ، تدبير كردند كه رسول فرستند به حبشه پيش نجاشى ، و از او در خواهند تا آن مردمان را بديشان باز فرستد تا ايشان را بكشند . بسى هديه ها كردند از بهر نجاشى . و دو رسول بيرون كردند : يكى عمرو بن العاص و ديگر عبد الله بن [ ابى 
  ] ربيعة المخزومى را .\r\nو سرهنگان نجاشى را و نزديكان او را و نجاشى را بسيار هديه ها بساختند و به دست ايشان بفرستادند . و ايشان هر دو سخنگوى و چربزبان بودند . پس ايشان برفتند و پيش نجاشى اندر شدند و هديه را ببردند و از نجاشى اندر خواستند كه آن مسلمانان را كه آنجااند به دست ايشان دهيد تا باز مكّه آرند . نجاشى آن سخن ايشان نشنيد و آن هديه ها نپذيرفت . و رسولان نوميد شدند و باز گشتند . و ميان نجاشى و مسلمانان مناظره بسيار رفت در باب مسلمانى و ترسايى ، سخنهاى سخت لطيف و نيكو . و اندر كتاب مغازى ايدون روايت كرده است و محمّد بن جرير آن را نگفته است .\r\n","description":"","footnote":"","page_name":" 56 ","page_number":129},
  {"content":"\r\nپس چون نجاشى آن هديه ها را رد كرد و نپذيرفت و گفت مرا به هديه هاى شما حاجت نيست كه شما پيغامبر خداى را دروغزن داريد و به دو مىنگرويد ، و چون نجاشى هديه ها باز داد ، سرهنگان نيز جمله باز دادند ، و عمرو بن العاص خايب و خاسر از آنجا باز گشت . و نجاشى پنهان مسلمان شد و ايمان آورد . پس خواست كه دين خويش آشكارا كند . مردمان حبشه را گرد كرد ، مهتران را و سرهنگان را و سپاهيان را ، و ايشان را گفت : مرا به دل ايدون آيد كه اين آن محمّد است كه صفت وى اندر انجيل پيدا است ، چه بود اگر ما به دو بگرويم و او را به شهر خويش آريم پيش از آنكه اين دين او به همه جهان غلبه گيرد . مردمان حبشه بيكبار غلو كردند كه ما اين نپسنديم و ما ملَّت ترسايى دست باز نداريم ، و هر كه دست باز دارد ما از او نپسنديم و از او بيزار شويم . نجاشى ترسيد كه پادشاهى از او بشود ، آن مردمان را گفت : من شما را همى آزمودم ، و خواستم كه آزمايش كنم تا چه گوييد . ايشان همه بياراميدند . و آن مسلمانان را نجاشى همى نيكو داشتى و خود اندر پنهان مسلمان شده بود . پس به سوى پيغمبر كس فرستاد و او را از اسلام خويش اعلام داد . پيغمبر عليه السّلام اسلام او بپذيرفت و او را به پنهان داشتن دين معذور داشت . چون پيغمبر به مدينه هجرت كرد از پس پنج سال ، نجاشى بمرد به حبشه ، و جبريل عليه السّلام پيغامبر را آگاه كرده و پردهء حجاب بر گرفت تا پيغمبر از مدينه حبشه بديد و بفرمود تا بر وى نماز كند . پيغمبر عليه السّلام با ياران به مصلَّى شدند و بر نجاشى نماز كردند و پيغمبر نجاشى را همى ديد مرده بر تخت خوابانيده .\r\nپس مشركان مكّه از خواندن پيغمبر به ستوه آمدند و او را به مزگت مكّه خواندند و گفتند كه ما ترا انصاف بدهيم اگر خواهى كه ما خداى ترا پرستيم ، تو نيز خدايان ما پرست ، تا هم تو بر دين ما باشى و هم ما بر دين تو ، و اگر دين ما بهتر است ، تو از دين ما [ 170 a 
  ] بسنده باشى ، و اگر دين تو بهتر است ما دين خويش از دين تو يافته باشيم . پس خداى عزّ و جلّ آيت فرستاد و گفت : * ( قُلْ أَفَغَيْرَ الله تَأْمُرُونِّي أَعْبُدُ أَيُّهَا الْجاهِلُونَ 39 : 64 ) * الى قَوْلِه * ( وَكُنْ من الشَّاكِرِينَ . 39 : 66 ) * و معنى اين آن است و در جواب ايشان خداى تعالى گفت : * ( قُلْ يا أَيُّهَا الْكافِرُونَ لا أَعْبُدُ ما تَعْبُدُونَ 109 : 1 - 2 ) * ، الى\r\n","description":"","footnote":"","page_name":" 57 ","page_number":130},
  {"content":"\r\nآخر السورة . شما دين خويش نگاه داريد و ما آن خويش .\r\nپس مشركان چون دانستند كه او به دين ايشان اندر نشود ، خداى عزّ و جلّ اين آيت بفرستاد : * ( إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه 17 : 73 ) * ، الآيه . پس مشركان گفتند ما را حيلت آن است كه از محمّد و از متابعان او جدا شويم و با ايشان بناميزيم و سخن نگوييم ، و از ايشان زن نخواهيم و مر ايشان را زن ندهيم ، تا ايشان اندر مكّه ذليل شوند و بر خيزند و بروند . پس از هر قبيله اى دو مرد اندر مزگت گرد آمدند و باتّفاق چكى بنوشتند و هر كسى خط خويش اندر آنجا كردند بدين شرط كه گفتيم و همه اهل مكّه را بر خويشتن گواه كردند . و پس آن يك را بر در كعبه فرود آويختند تا همه كس مىبيند و مىخواند . و مسلمانان سوى پيغامبر شدند ، و همه قريش از ديگر سو شدند مگر بو طالب عمّ پيغمبر . و بو لهب سوى قريش شد و از بو طالب جدا شد . و آن كار بر بو طالب و بر بنى هاشم سخت گران آمد و بر همه مسلمانان ، كه كس به مكّه اندر با ايشان سخن نگفتى و كس با ايشان خريد و فروخت نكردى . هفت هشت ماه بر اين برآمد و بدين ماه سورت و النّجم منزل شد بر پيغامبر عليه السلام . پس پيغمبر به مزگت آمد و همه قريش نشسته بود . پيغمبر سورهء و النّجم بر خواند . چون بدينجا رسيد * ( أَفَرَأَيْتُمُ اللَّاتَ وَالْعُزَّى ، وَمَناةَ الثَّالِثَةَ الأُخْرى ، أَلَكُمُ الذَّكَرُ وَلَه الأُنْثى . 53 : 19 - 21 ) * ابليس بيامد و بر زبان او براند تا گفت : تِلْكَ الغَرانيقُ العُلى وَانَّ شَفَاعَتَهُنَّ لَتُرتَجى . گفت اين بتان شما بزرگاند و شفاعت ايشان بزرگ است شما را . پس مشركان شاد شدند و گفتند كار بود كه محمّد بتان ما را بستود و سخن نيكو گفت . پس پيغمبر عليه السّلام سورت به آخر آورد . سجود كرد و همه مشركان سجود كردند متابعت پيغمبر را از بهر آن سخن كه بر زبان پيغمبر برفت به سهو . و ايشان گمان بردند كه وى بتان را بستود .\r\nپس ديگر روز جبريل آمد و گفت : يا محمّد ، سورت و النّجم بر من خوان . چون پيغمبر آن كلمات بر خواند ، جبريل گفت : يا محمّد ، من چنين نياوردم ، ايدون آوردم :\r\n* ( تِلْكَ إِذاً قِسْمَةٌ ضِيزى . 53 : 22 ) * تو بگردانيدى و جز اين خواندى . پيغمبر از آن بترسيد و\r\n","description":"","footnote":"","page_name":" 58 ","page_number":131},
  {"content":"\r\nباز مزگت رفت و آن سورت را باز خواند . چون گفت : * ( تِلْكَ إِذاً قِسْمَةٌ ضِيزى . 53 : 22 ) * مشركان گفتند كه محمد پشيمان شد از آنكه خدايان ما را بستود . و پيغمبر عليه السلام از آن سخت بترسيده بود و سه روز طعام و شراب نخورد از خوف خداى تعالى . پس جبريل آمد و اين آيت آورد : * ( وَما أَرْسَلْنا من قَبْلِكَ من رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ في أُمْنِيَّتِه . 22 : 52 ) * گفت : خطاى بر زبان تو نرفت ، پيش از تو هيچ پيغمبر نبود كه نه چون وحى به دو فرود آمدى ، ابليس بر زبان او سخن راندى و مردمان را بدان بدانديش كردى ، جز آنكه خداى عزّ و جلّ فرموده بودى ، و خداى تعالى آيت خويش درست كرد و آن سخنان ابليس منسوخ كرد ، و پيغمبر را دل خوش كرد . پس ديگر بار مشركان از او جدا شدند و اين خبر سجود مشركان به حبشه افتاد كه قريش همه به محمّد بگرويدند و خداى را سجود كردند مگر وليد مغيره كه او پير بود و رنجور ، و سجود نتوانست كردن . آنگه مشتى خاك برگرفت به دست و به پيشانى باز نهاد .\r\nپس آن مردمان از ياران پيغمبر كه به حبشه بودند گروهى باز آمدند و گروهى آنجا بماندند تا آن وقت كه پيغمبر به مدينه آمد ، و پنج سال بر آمد و خيبر بگشاد . و از آن كسها كه باز آمدند يكى عثمان بن عفّان بود . پس چون پيغمبر عليه السلام خيبر بگشاده بود ، كس فرستاد به نجاشى و آن مردمان را باز خواند ، و شانزده تن از ايشان آنجا بمانده بودند ، و ديگران به مكّه باز آمده بودند . و آنان كه به مكّه آمده بودند ، كس به مكّه اندر نيارست رفتن . تا آنگه كه پيغامبر از مدينه به نجاشى نامه كرد به دست مردى نام وى عمرو بن اميّة الضّمرى . پس نجاشى ايشان را باز مدينه فرستاد و پيغمبر را هديه هاى بسيار فرستاد از جامه هاى يمنى و طرايفهاى حبشى و جامه هاى عدن و سلاح و بنده و كنيزك و دو استر فرستاد زينى ، يكى ماده نام او شهبا و يكى نر نام او دلدل ، و دو كنيزك از قبطيان نيكو روى يكى ماريه و يكى ابكر . و پيغمبر ابكر را به حسّان بن ثابت بخشيد كه شاعر پيغمبر بود ، و ماريه به خويشتن باز گرفت . و پيغمبر را از اين ماريه پسرى آمد نام او ابراهيم . دو سال بزيست ، پس بمرد . و حسّان را از آن ابكر پسرى آمد نام او عبد الرّحمن . و ما اكنون بر سر حديث شويم .\r\n","description":"","footnote":"","page_name":" 59 ","page_number":132},
  {"content":"\r\nپس كار بر پيغمبر عليه السلام و بر بنى هاشم سخت شد و كس با مسلمانان اندر مكّه سخن نگفت . يك تن از قريش اندر آن كار افتاد [ 170 b 
  ] نام او زهير بن [ ابى 
  ] اميّه ، و همى كوشيد تا آن چك به درد و آن كار را تباه كند . و مادر زهير عاتكه بود دختر عبد المطَّلب . روزى او را گفت : اى پسر ، چگونه توانى طعام و شراب خوردن كه تو همى دانى كه بنى هاشم خالان تو و خسوران خال تو به چه سختى اندراند و كس به مكّه اندر با ايشان سخن نگويد ، و تا اكنون بو طالب رئيس همه قريش بود اكنون جز بنى هاشم كس با وى سخن نگويد . اگر اين بو جهل بودى صبر نكردى .\r\nزهير گفت : چه كنم ، مرا دل همى سوزد ، و ليكن من تنها با همه قريش بر نتوانم آمدن ، كسى بايد كه مرا يارى كند . پس برفت و سوى يكى مهتر شد و همچنين با او بگفت . آن مهتر گفت : بنگر تا كسى يا بى كه ما را يارى كند . زهير گفت : دو تن هستيم نه بس بود . گفتا : ديگرى بايد . پس هفت تن جمع شدند ، همه مهتران قريش ، بدان بنهادند كه به مزگت مكّه اندر شوند و بنشينند تا آنگاه كه همه قريش آنجا گردآيند . و زهير با ايشان سگاليده بود كه من با بو جهل جنگ برآرم ، شما مرا يارى كنيد تا آن چك از در خانه فرو كشيم و بدريم و عهد بشكنيم . پس چون بو جهل اندر آمد ، زهير با وى جنگ برآورد ، و بو طالب به جاى خويش تنها نشسته بود .\r\nپس اين هفت تن به مزگت اندر آمدند يك يك جدا جدا تا كس نداند كه با هم سگاليده اند . و بنشستند به مجلس . چون بو جهل بيامد ، پس زهير بيامد و خانه را طواف كرد و پيش ايشان بنشست و چشم بر آن چك افگند و گفت : تا كى اين به ستم و بىرسم آنجا آويخته باشد و بنى هاشم بدين سختى اندر باشند ؟ بو جهل گفت : اين اتفاق همه قريش است و به ستم نيست كه اين باتفاق كرده اند و همه قريش را خط در آنجا ست . از آن هفت تن يك كس مر بو جهل را گفت كه اين اتفاق قريش نيست ، كه اين كردهء تست و از آن ياران تو . پس ديگرى گفت : اندر اين جهان چيزى نيست از اين ستمكارتر . چهارم گفت : بنى هاشم را چه بوده است كه با ايشان سخن نبايد گفتن ، و بنى مخزوم و فلان و فلان مهترى رانند بر قريش ! پنجم گفت : اين چك را ببايد دريدن و اين رسم ببايد افگند كه\r\n","description":"","footnote":"","page_name":" 60 ","page_number":133},
  {"content":"\r\nرسم ستمكاران است . ششم گفتا : اين صحيفه ببايد دريدن و آن كس را كه نبشت دست ببايد بريدن . هفتم گفتا : من بيزارم از اين صحيفه و از آنچه اندر او است .\r\nبو جهل متحيّر شد و گفت : اين كارى است كه به شب ساخته اند . و مطعم بن عدىّ بن نوفل بن عبد مناف سيّد بود اندر همه قريش ، دست بر كرد و آن صحيفه فرو كشيد كه به درد . و ايشان نيز چكها و نامه ها اوّل نام خداى نبشتندى : بِاسْمِكَ الَلهُمَّ . پس چون آن صحيفه فرو كشيدند و بنگريستند ، هر چه بدانجا اندر نبشته بود ديوچه زده بود و بخورده مگر نام خداى تعالى ، كه آن سياهى نخورده بود . پس آن را بينداختند و گفتند خداى عزّ و جلّ خود اين رانده است . پس كس فرستادند و آن دبير را كه آن را نبشته بود بياوردند كه دستش ببرند . و آن دبير مردى بود از بنى هاشم نام او منصور بن عكرمة بن هاشم بن عبد مناف . او را بياوردند و خود هر دو دستش شل شده بود . گفتند اين را خداى عز و جل دستها بريده است ، او را دست بازداشتند و آن حديث باطل شد . پس قريشيان به سخن آمدند .\r\nو پيغامبر عليه السّلام همچنان خلق را به خداى همى خواند . چون از پيغمبرى او هفت سال بگذشت و گروهى گويند پنج سال ، بو طالب بمرد . و هرگز بر پيغامبر هيچ مصيبت سختتر از مرگ بو طالب نبود . و بو طالب و خديجه هر دو به يك سال بمردند . پس قريش چيره شدند و دست بر پيغامبر بگشادند و به زخم و جور و سنگ و خاك انداختن و پليدى بر وى افگندن . پيغمبر عليه السّلام شكيبايى همى كرد و خداى عزّ و جلّ آيت فرستاد و او را صبر فرمود . و پيغامبر عليه السلام به وقت بو طالب بسيار جهد كرد كه مگر مسلمان شود .\r\nو ايدون گويند كه چون بو طالب بيمار شد ، پيغامبر تافته گشت سخت ، كه به زندگانى او اميد همى داشت كه مگر مسلمان شود ، كه پيغمبر را بسيار يارى كردى و نگاه داشتى . پس چون بيمار شد ، پيغمبر عليه السّلام شب و روز به خانهء او شدى و بر بالين او بنشستى و از آنجا نجنبيدى . و هر كه از قريش پيش بو طالب درشدى ، بو طالب او را گفتى به دين محمّد اندر شويد كه او راستگوى است و امين است .\r\nپس بو طالب وصيّت كرد و رياست به عبّاس بن عبد المطَّلب داد برادرش كه از\r\n","description":"","footnote":"","page_name":" 61 ","page_number":134},
  {"content":"\r\nپسران عبد المطَّلب ، عباس بزرگتر بود و بخردتر بود . و او به دو سال از پيغمبر بزرگتر بود . و اندر بنى هاشم از وى توانگرتر نبود و با راى و تدبير بود . پس عبّاس را وصى كرد و پيغمبر را به وى سپرد و گفت : او را نگاه دار همچنانكه من داشتم و به دين وى اندر شو كه دين وى به از دين ما است . پس پيغمبر انديشيد كه مگر او نيز بگرود و او را همى گفت : اى عم ، مردمان را وصيّت همى كنى ، چرا خود نگروى ؟ بو طالب خاموش شد از سخن گفتن .\r\nيك روز پيغمبر عليه السّلام به خانه شده بود و هنوز ننشسته بود ، كس آمد كه بو طالب بمرد . پيغمبر از خانه بيرون آمد و بشتافت و ردا بر زمين همى كشيد . چون به دو رسيد او را به نزع مرگ يافت . چشم پر آب كرد ، و بو طالب جان همىكند .\r\nپيغمبر عليه السّلام پيش او به زانو اندر [ 171 a 
  ] افتاد و نرم نرم او را همى گفت : يا عم ، يا عم ! بو طالب چشم باز كرد و گفت : اى پسر ، چه خواهى ؟ گفت : آنكه بگويى * ( لا إله الَّا الله . ) * بو طالب چشم فراز كرد . تا زمانى پيغمبر ديگر باره نرم نرم همى گفت : يا عم .\r\nبو طلب ! بو طالب ديگر باره چشم باز كرد و گفت : اى پسر ، چه خواهى ؟ گفت :\r\nبگوى * ( لا إله الَّا الله . ) * بو طالب ديگر بار چشم فراز كرد . بار سوم پيغمبر پيش او زارى همى كرد و مىگريست و مىگفت : يا عم ، يا عم ! بو طالب چشم باز كرد و گفت : اى پسر ، چرا چندين سختى كنى ؟ گفت : يا عم ، اگر تو يك بار اين كلمه بگويى * ( لا إله الَّا الله ، ) * روز رستخيز زير عرش خداى روى از اين خلق بگردانم و چندان لابه كنم و روى بر خاك مالم و زارى كنم به نزد خداى عزّ و جلّ و خواهش كنم تا ترا از دوزخ برهانم و با خويشتن به بهشت برم . بو طالب بگريست و گفت : دانم كه راست گويى ، و ليكن از بهر ملامت مردم نتوانم گفتن كه چون من بميرم از پس مرگ من عرب به حيّهاى خويش و مكّيان به مجلسها اندرون و زنان قريش بر سر دوك و چرخ و به حيّها چنين گويند كه بو طالب از مرگ بترسيد و به وقت جان كندن دين پدران دست باز داشت . و ديگر بار چشم فراز كرد . پيغامبر عليه السلام بگريست به آوازى سخت و نتوانست تن خويش نگاه داشتن . و بو طالب را زبان بگرفت ، و پيغمبر عليه السلام او را همچنان مىخواند ، و او هيچ نتوانست گفتن و نه چشم باز\r\n","description":"","footnote":"","page_name":" 62 ","page_number":135},
  {"content":"\r\nتوانست كردن ، و پيغمبر همچنان با چشم پر آب نرم نرم يا عم يا عم مىگفت .\r\nپس خداى عزّ و جلّ جبريل را فرستاد و اين آيت آورد : * ( إِنَّكَ لا تَهْدِي من أَحْبَبْتَ وَلكِنَّ الله يَهْدِي من يَشاءُ . 28 : 56 ) * بدان اى محمّد كه تو اين دين آن را نتوانى دادن كه تو خواهى و ليكن من كه خدايم اين دين آن كس را دهم كه خود خواهم . * ( وَهُوَ أَعْلَمُ بِالْمُهْتَدِينَ . 28 : 56 ) * و من كه خدايم بهتر دانم كه اين دين من بر كه سزا است . و جبريل پيغمبر را تعزيت كرد و گفت : يا محمّد ، دل خوش دار كه اين عم تو گرامىتر نبود بر تو از آنكه پدر ابراهيم بر ابراهيم . و از بسيار جهد كرد در حيات پدر و در وقت نزع او كه او را به دين در آورد ، و چون خداى تعالى نخواسته بود ، نتوانست .\r\nپس صبر گزيد و به قضاى ايزدى راضى شد ، تو نيز يا محمّد صبر گزين چنان كه پدر تو ابراهيم .\r\nپيغمبر عليه السّلام نوميد شد و دانست كه كار بود ، و چون بو طالب را زبان بگرفت ، پيغمبر از بالين او بيرون آمد . چون به خانه رسيد ، بو طالب بمرد . پس على سوى پيغمبر آمد و گفت : * ( يا رسول الله ، إنّ عمّك الضّال قد مات . ) * اين عمّ تو گم راه بمرد . پيغمبر بگريست . پس گفت : * ( يا علىّ اذهب و اغسله و ادفنه . ) * برو و او را بشوى و به گور كن . و بفرمود كه بر او نماز كن . و پيغمبر عليه السّلام خود بر سر شستن او و به سر گور او نيامد و ليكن على را بفرمود . و علما و فقها بدين معنى حجّت گيرند و گويند اگر كسى كافر بميرد و مردى بزرگ باشد شايد كه او را بشويند ، و اگر پسرى مسلمان باشدش ، شايد كه به وقت مرگ بر بالين او بنشيند ، و چون بميرد او را بشويد و به گور كند و بر سر گور او باشد چنان كه پيغمبر عليه السّلام على را فرمود اندر كار ابو طالب .\r\nو به خبرى ديگر روايت كنند كه پيغمبر بر سر گور بو طالب شد و از پس جنازهء بو طالب بشد ، و بر مرگ بو طالب سخت اندوهناك شد و غمگين گشت .\r\n","description":"","footnote":"","page_name":" 63 ","page_number":136},
  {"content":"\r\n\r\nرفتن پيغمبر عليه السّلام به جانب طايف\r\nو ايدون گويند كه از پس مرگ بو طالب ، رياست عبّاس بن عبد المطَّلب را بود .\r\nو عبّاس مردى نرم بود و خاموش ، و نتوانست پيغمبر را نگاه داشتن ، و قريش به دو دست بگشادند به زخم كردن و سنگ انداختن و خاك بر سر او ريختن . پس پيغمبر عليه السّلام يك روز به مزگت مكه اندر نماز مىكرد ، و چون سر به سجود بر نهاد ، مشركان خاك بسيار آوردند و بر سر او ريختند . و او موى داشت تا به كتف . و مويش و سر و عارضش پر خاك شد ، و بر خاست و بيرون آمد و به خانه اندر شد .\r\nو يكى از دختران بيامد و سر پيغمبر عليه السّلام مىشست و همى گريست . پيغمبر گفت : اى دختر ، مگرى و خداى را خوان و صبر كن كه از مرگ پدران و عمان اين چنين چيزها آيد كه تا عمّ من بو طالب زنده بود ، كس اين نيارست كردن . پس پيغمبر عليه السلام از پس بو طالب دو سال صبر همى كرد به سختى و مشقّت و همچنان فرمان خداى عزّ و جلّ به جاى مىآورد . و خداى عزّ و جلّ مىفرمود : * ( فَاصْبِرْ صَبْراً جَمِيلًا ، إِنَّهُمْ يَرَوْنَه بَعِيداً ، وَنَراه قَرِيباً . 70 : 5 - 7 ) * پس پيغمبر از همه قريش نوميد شد و كس او را نپذيرفت و نگاه نداشت و كار بر او سخت شد . برخاست و به طايف شد . و ميان مكّه و طايف سه روزه راه است\r\n","description":"","footnote":"","page_name":" 64 ","page_number":137},
  {"content":"\r\nبر راه يمن ، و ديه ها است سخت بزرگ . و به هيچ ديه اندر مزگت آدينه نيست . و به طايف اندر پاليزهاى بسيار است و كشت و رزهاى بسيار و آب روان و خرمى و به خوشى چون سغد سمرقند است . و مردمان مكّه را از طايف چاره نيست زيرا كه اندر مكّه نه رز است و نه درخت و نه ميوه ، و همه ميوهء مكّه از طايف است . و اندر جهان هيچ ميوه نيست كه اندر طايف نيست . و كم كسى بود اندر مكّه كه نه او را به طايف رزى بود يا باغى مگر كسى كه سخت درويش بود . و اندر سه ماه تابستان به مكّه اندر كس نباشد مگر درويشان . و مهترى طايف بدان زمانه سه برادر را بود :\r\nيكى را نام حبيب بود و ديگر [ 171 b 
  ] مسعود ، و سديگر [ عبد ياليل 
  ] ، و فرزندان عمرو بن عمير بودند از بنى ثقيف . پيغمبر عليه السّلام سوى ايشان شد تا مگر ايشان او را بپذيرند و از مكّيان نگاه دارند .\r\nپيغمبر پياده به طايف شد و آن هر سه برادر را بيافت و قصهء خويش ايشان را بگفت و گفت : من بدان آمده ام تا به من بگرويد و تن من بپذيريد و مرا از مكّيان نگاه داريد و نصرت كنيد . يكى از ايشان گفت : من به خداى سوگند خورم كه تو پيغمبر نيستى . ديگر گفت : اگر خداى ترا به پيغمبرى فرستاد به مكّه و طايف كسى يافتى كه او در به در نبايستى رفتن و زينهار خواستن ، و چرا خداى مهترى را از مكّه پيغمبرى نداد تا كس او را سخن نيارستى گفتن . و پيغمبر را عليه السّلام نوميد باز گردانيدند .\r\nو به اخبار تفسير اندر ايدون است كه اين آيت در شأن ايشان فرود آمد : * ( وَقالُوا لَوْ لا نُزِّلَ هذَا الْقُرْآنُ عَلى رَجُلٍ من الْقَرْيَتَيْنِ عَظِيمٍ . 43 : 31 ) * و اين آيت ديگر هم اندر شأن ايشان آمد : * ( وَإِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ الله الله أَعْلَمُ حَيْثُ يَجْعَلُ رِسالَتَه . 6 : 124 ) * پس پيغمبر ايشان [ را 
  ] گفت : [ چون 
  ] مرا نصرت نكرديد ، اين حال كس را مگوييد تا من باز گردم ، و كس نداند كه من اينجا آمدم . و خواست تا قريش ندانند كه او به طايف شد به نصرت خواستن ، و ايشان او را نصرت ندادند و نگاه نداشتند ، و جوانان جاهل كه به طايف اندر بودند بخواندند و گفتند كه اين ديوانهء قريش بيرون كنيد تا امشب اندر طايف نماند .\r\n","description":"","footnote":"","page_name":" 65 ","page_number":138},
  {"content":"\r\nو پيغمبر عليه السّلام پياده بيرون آمده بود از مكّه و مانده بود سخت . و چون او را براندند ، نتوانست رفتن . و آن جوانان بر او شتاب همى كردند و بزدندش و سنگ انداختند ، و سنگى بر شتالنگش زدند و خون از وى روان شد . پيغمبر بشتافت و از حدّ طايف بيرون آمد پياده و رانده و غمگين و گرسنه و تشنه و خون آلود شده . پس آفتاب گرم بود و پيغمبر را رنجه بود ، بنشست تا بياسايد . و بگريست از درد پاى و از گرسنگى و تشنگى و ماندگى . پس بترسيد كه به طايف عذاب آيد و هلاك شوند كه به دو نگرويدند و استخفاف كردند . روى سوى آسمان كرد و گفت : * ( يا ربّ لا تؤاخذهم فانّهم لا يعلمون . ) * گفت : يا رب ، ايشان را مگير كه ندانند كه من پيغمبر توام .\r\nپس چون از حد طايف بيرون آمد و بياسود ، بر راه يكى رز بود مر عتبه را و شيبه را ، پسران ربيعه از بنى عبد الشّمس ، و هر دو خويشان پيغمبر بودند و بدان رز اندر بودند و شنيده بودند كه پيغمبر به طايف شده بود ، و ندانستند كه اهل طايف با او چه كردند . و در رز باز كرده بودند . و با ايشان غلامى بود مر شيبه را ترسا ، و از شهر نينوا آورده بودند و آنجا برده كرده بودند ، و اين شهر نينوا به شام اندر است ، و يونس عليه السّلام از آنجا بود . و اين غلام انجيل و تورات خواندى و به مكّه ترسايى كردى و نام وى عدّاس بود و غلام و عتبه و شيبه هر سه اندر آن باغ بودند ، و وقت انگور رسيدن بود . پيغمبر به در آن رز برسيد ، و حوضى آب بود ، پيغمبر بر لب آن حوض بنشست و بياسود و پاى همى شست از آن حوض و دست و روى بشست ، و ندانست كه آن رز از آن كيست . چون عتبه و شيبه از اندرون رز نگاه كردند ، پيغمبر را ديدند بر آن لب حوض نشسته بر خاك . دانستند كه او را از طايف بيرون كرده اند و برانده . ايشان را دل بسوخت از جهت قرابت و رحم . پس عتبه مر شيبه را گفت كه برادر ، اين محمّد است كه بر در اين رز نشسته است و از طايف همى آيد رانده و گرسنه . او را چيزى فرست تا بخورد ، و نخواستند كه روى او را نمايند . پس شيبه آن غلام را گفت : آن مرد را بينى كه بر لب آن حوض نشسته است ؟ گفت : آرى . گفت : او جادو است و ديوانه ، به هر كجا برود مردمان او را\r\n","description":"","footnote":"","page_name":" 66 ","page_number":139},
  {"content":"\r\nبزنند و برانند ، و ليكن خويش ما است و گرسنه است و ما را دل بر وى همى سوزد ، برو و يك طبق انگور پيش او بر ، بنه و باز گرد و با او سخن مگوى كه ترا بفريبد و اين دين ترسايى بر تو تباه كند .\r\nغلام بيامد و آن طبق انگور پيش پيغمبر بنهاد و از دور بايستاد و همى نگريست .\r\nپيغمبر عليه السّلام دست فراز كرد و از آن دانهء انگور باز كرد و اندر دهان نهاد و گفت : بسم الله . غلام گفت : اى جوانمرد ، اين چه سخن است كه تو گفتى كه تا من از شهر خويش بيامدم اين سخن نشنيدم . پيغمبر گفت : اى غلام ، تو از كجايى ؟\r\nغلام گفت : از شهر نينوا . پيغمبر گفت آن شهر برادر من است يونس بن متى . غلام گفت : تو كيستى و يونس را چه دانى ؟ گفت : من پيغمبرم و يونس پيغمبر بود ، و پيغمبران مر يك ديگر را برادر باشند . و آن غلام با پيغمبر حديث همى كرد . و عتبه و شيبه از دور همى نگريستند . پس غلام گفت : نام تو چيست ؟ گفت : محمّد و احمد .\r\nگفت : تو آن احمدى كه وصف تو به انجيل اندر است كه خداى عزّ و جلّ ترا به اهل مكّه فرستد و ايشان ترا بيرون كنند از مكّه ، و خداى ترا باز به قهر ايشان باز مكّه برد و دين تو به جهان اندر غلبه گيرد ؟ پيغمبر گفت : آرى . غلام گفت : دين خويش بر من عرضه كن كه دير است كه من ترا همى جويم . پيغمبر عليه السّلام مسلمانى بر وى عرض كرد و غلام بپذيرفت و بر پاى [ 172 a 
  ] خاست و پاى پيغمبر بوسه داد .\r\nپس پيغمبر انگور بخورد و برفت به سوى مكّه .\r\nچون به نزديك مكّه رسيد به مكّه اندر خبر بود كه محمّد به طايف شد و او را براندند . و همه مكيّان جمع آمدند و گفتند يك ره كه از شهر بيرون شد ، او را به شهر اندر رها نكنيم . بو جهل از همه قبايل قريش بيعت بستد كه محمد را اندر مكّه نگذارند و پيغمبر به نزديكى مكّه به بطن النخل به نزديك ميلى از مكّه آمد و آنجا همى بود و آن شب آنجا نماز كرد و قرآن همى خواند و عبادت مىكرد بر آنكه ديگر روز به شهر اندر شود .\r\n","description":"","footnote":"","page_name":" 67 ","page_number":140},
  {"content":"\r\n\r\nخبر جماعت پريان كه پيش پيغمبر عليه السّلام آمدند و مسلمان شدند\r\nپس هفت تن از پريان بر پيغمبر عليه السلام بگذشتند به بطن النخل و آواز پيغمبر بشنيدند . چون سلام نماز باز داد ، خويشتن را به روى پديد كردند تا پيغمبر ايشان را بديد و دين بر ايشان عرضه كرد . ايشان بپذيرفتند . پس پيغمبر عليه السلام ايشان را بفرمود كه به قوم خويش شويد و ايشان را به دين خوانيد . ايشان برفتند و قوم خويش را به دين مسلمانى خواندند و اجابت كردند ، چنان كه خداى تعالى گفت : قوله تعالى : * ( وَإِذْ صَرَفْنا إِلَيْكَ نَفَراً من الْجِنِّ يَسْتَمِعُونَ الْقُرْآنَ فَلَمَّا حَضَرُوه قالُوا أَنْصِتُوا 46 : 29 ) * . و نام آن هفت تن از پريان يكى را نام حسا بود و ديگر مسا و سديگر شاصر و چهارم ناصر و پنجم اينارلارد و ششم انين و هفتم احقم . پس اين هفت تن پيش قوم خويش شدند و ايشان را به مسلمانى خواندند ، و ايشان مطيع شدند . بعد از آنكه پيغمبر عليه السّلام به مدينه شد ، پيش پيغمبر آمدند و هر هفت و گفتند كه قوم ما مسلمان شدند و همى خواهند كه ترا ببينند و سخن تو بشنوند . پس همه به وادى الجن گرد آمدند . بر در مدينه به دو فرسنگى يكى وادى است سوى باديه آن را وادى الجن خوانند . كس آنجا به شب نيارد گذشتن از سهم و هول ، كه آن جماعت و آن همه پريان كه مسلمان شده بودند آنجا گرد آمدند ، و پيغامبر ايشان\r\n","description":"","footnote":"","page_name":" 68 ","page_number":141},
  {"content":"\r\nرا وعده كرد كه شبى بيرون آيد . پس چون پيغمبر عليه السّلام آن هفت تن را به در مكّه مسلمان كرد و بگذشتند ، ديگر روز خواست كه به مكّه اندر شود . يك تن از مسلمانان سوى پيغمبر آمد و او را خبر آورد كه مردمان مكّه با بو جهل بيعت كردند كه ترا اندر مكّه رها نكنند .\r\nپيغمبر عليه السّلام دانست كه به مكّه اندر نتواند شدن مگر به زينهار مهترى . پس پيغمبر اين مرد را سوى اخنس بن شريق فرستاد . و او مردى بزرگوار بود و خليفهء بنى هاشم بود ، و ليكن به مكه اندر غريب بود . پيغمبر نزديك او پيغام فرستاد كه مرا زينهار ده تا من به مكّه اندر آيم و بو جهل مرا بيرون نكند . اخنس گفت : من خود غريبم اندر مكّه و به زينهار ديگر كس اندرم . اين چنين شهريان را بايد گفتن . آن مرد باز گشت و نزد پيغمبر آمد و پيغام اخنس بداد . پيغامبر او را سوى سهيل بن عمرو فرستاد ، مهترى بود از قبيلهء ازد . سهيل گفت قبيلهء من كمتر و كهتر از ديگر قبيله ها است و من قريش را باز نتوانم داشت . آن مرد باز آمد و بگفت . پيغمبر سوى مطعم بن عدىّ فرستاد و از او نيز همچنين زينهار خواست و او به قبيلهء خويش اندر قوى بود و با بو جهل و گروهش بد بودى . مطعم آن مرد را گفت : برو و محمد را بگوى كه من ترا نگاه دارم ، اندر آى . پيغمبر عليه السّلام به مكّه اندر آمد و ديگر روز خواست كه به مزگت آيد . بو جهل با قريش بيامدند و به در مزگت بنشستند . مطعم پنداشت كه بو جهل سلاح برگيرد . مطعم با همه عبد مناف با سلاح به مزگت آمدند ، و پيغمبر عليه السلام با ايشان اندر آمد . بو جهل پنداشت كه مطعم با همه قبيله به دين محمّد اندر شدند . مطعم را گفت : انت متابع ام مجير . گفت :\r\nبگرويدى يا زنهار دادى ؟ مطعم گفت : بل مجير . گفتا : زنهار دادم . بو جهل گفت :\r\nقد اجرنا من اجرت . هر كه تو او را زينهار دادى ما نيز داديم اندى كه تو به دو نگرويدى . پس پيغمبر عليه السّلام اندر مزگت آمد و خانهء كعبه را طواف كرد و دو ركعت نماز كرد و بيرون شد . پس به زنهار مطعم همى بود و همان احتمال مىكرد تا دلش بر مكّه سرد شد . و هر سالى كه عرب به موسم گرد آمدى به حجّ كردن از اطراف جهان ، پيغمبر سوى ايشان رفتى و دين خويش بر آن مردمان عرضه كردى\r\n","description":"","footnote":"","page_name":" 69 ","page_number":142},
  {"content":"\r\nو گفتى باشد كه كسى بگرود و مرا به حىّ خويش برد تا آنجا خداى را همى پرستم و از مكّيان و قريشيان برهم . و هر جايگه كه بشدى كس به دو نگرويدى و اگر بگرويدى او را نيارستى پذيرفتن از بيم اهل مكّه .\r\nپس پيغمبر عليه السّلام سوى بنى كنده شد و ايشان مردمانى بودند با عدد بسيار اندر عرب ، و شوكتى عظيم داشتند . و خويشتن را بر ايشان عرضه كرد و نپذيرفتند . پس به بنى كلب شد ، هم نپذيرفتند . پس به بنى حنيفه شد ، هم نپذيرفتند . و هر سالى به هر قبايلى كه به موسم آمدندى برگشتى و كس نبودى كه دينش بپذيرفتى يا او را بپذيرفتى . و هر كه دين او بپذيرفتى ، او را نيارستى پذيرفتن . و قريش هر سالى به منا كس بنشاندندى تا كس به دين محمد نگرود . و مرد به همه قبايل [ 172 b 
  ] عرب بگشتى و گفتى كه ايدر يكى ديوانه است و او را محمّد خوانند ، و دينى محدث آورده است اگر بر شما آيد ، نگر تا به دو نگرويد و دين او نپذيريد .\r\nو مرّدى روايت كرد از بنى كنده ، گفت : يك سال آنگه كه من كودك بودم و به مكّه آمده بودم با پدر به حجّ كردن ، چون به منا فرود آمديم مردى ديدم گيسوى دراز و روى نيكو بر سر ما ايستاده ، فصيح مردى با هيبت و سخنان او شيرين و بر دل مردمان نزديك . و دين بر ما عرضه كرد و ما را به خداى خواند و از بتپرستى نهى كرد . و از پس او مردى بيامد با ريشى دراز و موسى سرخ و به چشم احول ، رداى عدن بر افگنده ، كه از آن زشتتر مردى هرگز نديدم ، و گفت : اى مردمان ، از اين مرد پرهيز كنيد كه اين مرد ديوانه درو غزن است و سخن او مشنويد و دين خويش دست باز مداريد . پس من پدرم را گفتم كه اين مرد كيست ؟ پدرم گفت : آن پيغمبر قريش است محمّد بن عبد الله بن عبد المطَّلب ، مردمان را به دين خويش همى خواند . گفتم اين مرد ديگر كيست ؟ گفت : عمّ او است بو لهب ، عبد العزّى ، و هر كجا او شود اين از پس همى رود و او را دروغزن همى كند از پيش خلق . و پيغمبر هر سالى چنين كردى تا به همهء عرب و بحرين و يمامه و يمن و همه شهرها خبر او شنيدند و كس نيافتى كه او را بپذيرفتى تا آنگه كه روزيش از مكّه سپرى شد و به مدينه هجرت كرد با جمعى از بزرگان مدينه .\r\n","description":"","footnote":"","page_name":" 70 ","page_number":143},
  {"content":"\r\n\r\nدر هجرت كردن پيغمبر عليه السّلام از مكّه به مدينه\r\nچون سال هجرت نزديك آمد يك سال از مدينه از خزرج شش تن به حجّ آمده بودند . و مدينه دو قبيله داشتند : يكى اوس و ديگر خزرج ، و خزرج بيشتر از اوس بودند و روستاهاى مدينه چون خيبر و قريظه و وادى القرى و ينبوع همه جهودان داشتند . از بنى اسرائيل و از عرب بودند و از شام آمده بودند از بيت المقدس ، از بخت نصر گريخته بودند پيش از اسكندر ، و آنجا به زمين يثرب اندر به ديه ها بودند .\r\nو اين اوس و خزرج خواستندى كه آن ديه ها از ايشان بستانند و آن حصارها بود بزرگ و استوار ، و نتوانستند ستدن ، و جهودان صفت پيغامبر عليه السّلام شنيده بودند و اندر تورات خوانده و به دو گرويده بودند و ليكن پنداشتند كه از بنى اسرائيل باشد از قرابتان موسى . ندانستند كه از عرب باشد . و به تورات اندر صفت محمّد عليه السّلام نبشته بود . و ليكن جهودان پيشين از تورات پاك كرده بودند ، و اين فرزندان ايشان ندانسته بودند كه از عرب بود . و پيغمبر را درود دادندى و به دو گرويده بودند . و چون برايشان سپاهى آمدى از عرب ، ايشان تورات بيرون آوردندى و صفت پيغمبر بجستندى و دست به روى نهادندى و گفتندى : يا رب ، به حقّ اين پيغمبر تو كه ما را نصرت دهى بر اين دشمنان . ايشان را نصرت آمدى .\r\n","description":"","footnote":"","page_name":" 71 ","page_number":144},
  {"content":"\r\nپس چون پيغمبر بيامد و از عرب بود و نه از بنى اسرائيل بود ، چنان كه ايشان گمان برده بودند ، به دو كافر شدند و گفتند اين نه آن پيغمبر است كه ما پنداشتيم چنان كه خداى عزّ و جلّ گفت : * ( وَلَمَّا جاءَهُمْ كِتابٌ من عِنْدِ الله مُصَدِّقٌ لِما مَعَهُمْ وَكانُوا من قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا به فَلَعْنَةُ الله عَلَى الْكافِرِينَ . 2 : 89 ) * پس اين شش تن از مدينه بيامدند از خزرج آن سال به حجّ و نام ايشان يكى :\r\nاسعد بن زراره بود و كنيتش ابو امامه ، و ديگر : عوف بن حارث . و سوم : رافع بن مالك . و چهارم قطبة بن عامر . و پنجم عقبة بن عامر بن [ نابى بن زيد بن 
  ] حرام . و ششم جابر بن عبد الله . و ايشان به منا فرود آمدند و مردمانى بودند نه سخت مهتر و نه سخت دون ، و مردمانى روى شناس بودند . پيغمبر عليه السّلام سوى ايشان شد و مسلمانى بر ايشان عرض كرد و قرآن بر ايشان خواند . ايشان را آن خوش آمد و بگرويدند . و از قرآن لختى بياموختند . پيغمبر خويش را بر ايشان عرضه كرد كه او را به مدينه برند . ايشان گفتند : يا رسول الله ، مردمان مدينه دو قبيله اند : يكى اوس و ديگر خزرج ، و ما همه از خزرجيم . و ميان اوس و خزرج عداوت است . اكنون ما برويم و خبر تو و دين تو ايشان را بگوييم تا اختلاف از ميان ايشان بر خيزد . پس آنگه ديگر سال باز آييم و ترا خبر بياريم تا عزيزتر باشى و با ما بيايى .\r\nپس اين مردمان برفتند ، و پيغمبر عليه السّلام به مكّه بماند . و كس را از آن آگاهى نبود . و ايشان به مدينه باز شدند . و اوس و خزرج را بگفتند و دين بر ايشان عرضه كردند . و قرآن آنچه آموخته بودند و بخواندند و ايشان را گفتند : اين محمّد آن پيغمبر است كه جهودان هر روزى نام او برند و به دو بگرويده اند و او را به آرزو همى خواهند . و اگر بدانند و حديث او بشنوند او را بيارند . اكنون شما زودتر او را بياريد تا در ميان شما باشد . مردمان را آن دين خوش آمد و قرآن و سخنان پيغمبر را بپسنديدند و بيشتر مردم بگرويدند . و به مدينه اندر كم سرايى بود كه اين چند آيت قرآن كه آن شش تن ياد گرفته بودند نياموختند . و آن سال همى شتاب داشتند تا وقت حجّ . پس چون وقت حجّ بود همه مردمان مدينه گرد آمدند و هم اين شش\r\n","description":"","footnote":"","page_name":" 72 ","page_number":145},
  {"content":"\r\nتن را رسول كردند ، و شش ديگر هم [ 173 a 
  ] از خزرج بگزيدند و رسول كردند ، و نام اين شش تن ديگر يكى معاذ بود ، و ديگر عوف بن حارث ، و سديگر رافع بن مالك ، و چهارم ذكوان بن [ عبد 
  ] قيس ، و پنجم عبادة بن الصّامت ، و ششم يزيد بن ثعلبه و [ عباس 
  ] بن عبادة بن نضله . ايشان را بفرستادند و گفتند برويد و بيعت كنيد و محمد را با خويشتن بياريد كه ما همه مدينه با او بيعت كرديم و پيش او بايستيم به جان و خواسته .\r\nپس اين دوازده تن به مكّه آمدند به وقت حجّ و به منا فرود آمدند . و پيغمبر عليه السّلام به نزديك ايشان شد و ايشان بر عقبهء منا فرود آمده بودند . چون پيغمبر را بديدند شادى كردند و طاعتدارى نمودند و درود از همه اهل مدينه بدادند . و پيغمبر عليه السّلام سخت شاد شد و با ايشان بيعت كرد به جان و خواسته . و ايشان بپذيرفتند از خويشتن و اهل مدينه . و اين بيعت را بيعة الاولى خوانند زيرا كه از پس اين نيز بيعت بوده است ، و بيعة النسا خوانند از بهر آنكه اندر اين بيعت شرط حرب نبود كه با پيغمبر يك جا با مردمان مكّه حرب كنند . و اين بيعت هم بر آن شرط بود كه بيعت زنان بود كه با خداى تعالى شرك نگيرند و دزدى نكنند و دختران را نكشند و دروغ نگويند و از فرمان پيغمبر بيرون نيايند ، و او را همچون تن خود نگاه دارند .\r\nپس چون بيعت بكردند ، پيغمبر نيّت آن كرد كه با ايشان به مدينه رود پنهان . و اندر همه قريش مشهور بود كه هيچكس را راى و تدبير چنان كه عبّاس نبود . و او رئيس قريش بود و بو طالب او را وصى كرده بود . و ليكن عبّاس مردى نرم بود و رياستش بر بنى هاشم بود چنان كه بو طالب را . و به قبيلهء بنى اميّه رئيس بو سفيان بن حرب بود ، و بر بنى مخزوم رئيس بو جهل بود . و هر قبيله را يك كس رئيس بود . و عبّاس پيغمبر را نگاه نتوانستى داشتن . و هر چند او را دوست داشتى ، و ليكن راى و تدبيرش سخت صواب بودى ، و پيغمبر عليه السّلام به هر حال به مشورت پيش او آمدى و راز با او گشادى . پس پيغمبر او را گفت : اى عمّ ، من راز خويش با تو خواهم گفت و كار به تدبير تو خواهم كردن ، تو اين راز بر من نگاه دار . عبّاس\r\n","description":"","footnote":"","page_name":" 73 ","page_number":146},
  {"content":"\r\nگفت : اى پسر ، بگوى . گفت : تو دانى كه از پس عمم بو طالب چند سختى و رنج به من رسيد و من چند صبر و احتمال كردم و از قريش چند ذلّ و خوارى كشيدم .\r\nاكنون دلم از مكّه سير شد ، و چندين سال است تا به موسم حجّ خويشتن را بر همه قبايل عرب عرض مىكردم و هيچ كس به من و دين من نگرويد . و خواستم كه كسى از آيندگان مرا به شهر و موضع خويش برد تا آنجا دين خويش بدارم ، كس را نيافتم مگر مردمان مدينه و زمين يثرب . و از ايشان پارسال شش تن بيامدند و به من بگرويدند . و امسال دوازده تن آمدند و با من بيعت كردند . و مرا همى خوانند و من با ايشان بخواهم رفتن ، تو چه بينى ؟\r\nعبّاس گفت : اى پسر ، من نصيحت خويشتن از تو باز ندارم و من صواب نمىبينم كه تو با دوازده تن به مدينه روى ، و مردمان مدينه ده هزار و بيست هزار بيشاند و ميانشان پيوسته خلاف باشد . به جايى كه چندان خلق باشند به گفتار دوازده تن همهء شهر اعتماد نتوان كردن . و تو امروز به شهر خويش اندرى به ميان قبيله و قوم خويش ، اگر ده تن ترا سرد گويند ، دو تن آخر گرم گويند . و اگر تو آنجا شوى و ترا نپذيرند ، غريب و بى ناصر و معين و بىقرابت باشى و باز مكّه نتوانى آمدن . من ايدون صواب بينم كه كسى از اهل تو آنجا فرستى كه استوار باشد تا خلافتى تو بكند و ايشان را به دين تو خواند . اگر بگروند ، آن گاه به روى ، چون دانى كه خلق آن بيشتر به تو بگرويدند . و اگر نگروند بارى از عشيرت و قبيلهء خويش دور نيفتى و به غربت نمانى .\r\nپيغمبر چون اين بشنيد مر عبّاس را گفت : * ( يا عمّ ، جزاك الله عن نصيحتك خيراً . ) * و او را روى بوسه داد . پس پيغمبر عم خويش را مصعب بن عمير بن هاشم بن عبد مناف را بفرستاد با اين دوازده تن به مدينه . و چندان قرآن كه تا آن روز آمده بود مصعب دانست ، و شرايع اسلام آموخته بود . پس پيغمبر او را بفرستاد تا اهل مدينه را به اسلام خواند و ايشان را قرآن بياموزد . پس مصعب را به مدينه بردند و به خانهء مردى فرود آمد نام او اسعد بن زراره . ديگر روز مردمان مدينه بر وى گرد آمدند و مصعب ايشان را به دين پيغمبر خواند ، و قرآن كه دانست بر خواند . پس هر\r\n","description":"","footnote":"","page_name":" 74 ","page_number":147},
  {"content":"\r\nكس كه سخن او بشنيدند همه بگرويدند و دين بپذيرفتند . اين اسعد او را هر روز به محلتى بردى و مردمان سخن او مىشنيدندى و همى گرويدندى . و آنجا به مدينه هر جا كه محلتى هست بدان قبيله باز خوانند كه آنجا نشينند . و اسعد او را هر روز به محلتى ديگر بردى و از محلَّتها محلَّت بنى عبد الاشهل بزرگتر بود و مردان اندر او بيشتر بودند . و مهتر ايشان مردى بود نام او سعد بن معاذ بن نعمان بن امرؤ القيس ، و او مهتر همه مدينه بود و ميان او و ميان اسعد زراره خويشى بود از سوى مادر . پس سعد بن معاذ رسولى فرستاد سوى اسعد نام او اسيد بن حضير . و او مردى بود از بزرگان و مهتران ، گفتا برو و اسعد را بگوى اگر نه از بهر خويشى بودى من هم اكنون خون تو بريختمى . اين مرد را از محلَّت ما ببر كه ما را اجابت به دين محدث كه شما به مدينه آورديد [ 173 b 
  ] نيست ، و اگر نروى من خود بيايم و خون تو و آن آن مرد بريزم . اسيد حربه بر گرفت و پيش اسعد بن زراره آمد . او را ديد با مصعب . پيغام سعد بداد و از خويشتن نيز گفت : من اگر سعد نكند من بكنم .\r\nپس اسعد را و مصعب را گفت : بر خيزيد و هم اكنون از اين محلَّت برويد . اسعد گفت : ما را با شما جنگ نيست ، اگر نخواهيد ما برخيزيم و برويم و ليكن تو بيا و بنشين و بشنو كه اين مرد همى چه گويد و چه مىخواهد . اسيد گفت : راست گويى .\r\nپس مصعب قرآن خواندن آغاز كرد و مىخواند . اسيد را خوش آمد و گفت : شما چون بدين دين اندر خواهيد آمدن ، نخست چه خواهيد گفت و چه كنيد ؟ گفتند : سر و تن بشوييم و به خداى تعالى از گناهان گذشته توبه كنيم و اين دين بپذيريم و بگوييم : اشهد ان لا إله الَّا الله و اشهد انّ محمداً رسول الله . اسيد برخاست و سر و تن بشست و توبه بكرد و بر دست مصعب مسلمان شد . پس اسعد را گفت : تو دانى كه محل سعد بن معاذ چون بزرگ است و من مىروم كه به بهانه اى او را سوى تو فرستم ، باشد كه اين سخن ، او نيز بشنود و مگر او را نيز خوش آيد و بگرود .\r\nپس اسيد بشد و به سوى سعد آمد . سعد اسيد را گفت چه گفتى و چه كردى ؟\r\nگفتا من مردمانى را ديدم گرد اسعد و اين مرد نشسته ، و من ترسيدم كه اگر سخنى\r\n","description":"","footnote":"","page_name":" 75 ","page_number":148},
  {"content":"\r\nبگويم در زمان اسعد را و آن مرد را بكشند . سعد گفتا من نخواهم كه به محلَّت من اندر كسى را بكشند خاصّه خويش مرا . و برخاست و حربه از اسيد بستد و بيامد .\r\nاسعد را ديد و مصعب را با هم نشسته ، و مردمان بر ايشان گرد آمده . ايشان چون سعد را بديدند بر پاى خاستند . سعد اسعد را گفت : اين مرد را به سلامت از اين محلَّت ببر تا او و تو به سلامت برهيد و هلاك نشويد . اگر حرمت قرابتى نبودى مرا با تو ، ترا بزدمى . اسعد گفت : نعم و كرامة . ما اينك رفتيم و ليكن چه زيان دارد اگر تو از اين سخنان چيزى بشنوى . سعد گفت : بگوى . مصعب سورت * ( أَلَمْ نَشْرَحْ 94 : 1 ) * برخواند . او را خوش آمد و از پاى بنشست و گفت : ديگر بر خوان . مصعب ديگر بر خواند . او را سخت خوش آمد و دين مسلمانى بپذيرفت و مسلمان شد .\r\nپس باز گشت و مردمان محلَّت بنى [ عبد 
  ] الاشهل را گرد كرد و گفت : يا مردمان من به سوى شما چه مردم ؟ گفتند مردى گزيده و پسنديده و استوار و مهتر . گفتا : من بدين دين گرويدم و اگر به حق نبودى نگرويدمى ، و حرام است پيروى من بر آن كس كه وى بدين دين نگرود . و آن روز همه بنى عبد الاشهل مسلمان شدند و كس نماند . پس اسعد مصعب را همچنان به محلَّتها مىبرد تا به همه مدينه اندر محلَّتى نماند كه نه بيشتر مسلمان شده بودند ، مگر محلَّت اوس كه ايشان كمتر از خزرج بودند ، و خويشتن بزرگتر داشتندى و خويشتن را اوس ازره خواندندى . و ايشان را مهترى بود نام او بو قيس [ صيفى 
  ] بن اسلت ، و شاعر بود . و آن مردمان محلَّت خويش را از مسلمانى باز داشت ، و گفتى اين سخنانى نيكو است كه اين مرد مىخواند و من شعر گويم از اين نيكوتر . و مردمان آن يك محلَّت مسلمان نشدند تا پيغمبر عليه السّلام به مدينه آمد و يك دو سال آنجا ببود و حرب بدر و احد و خندق ببود و سه چهار سال برآمد ، پس مردمان آن محلَّت نيز مسلمان شدند و نماز كردند و قرآن خواندند .\r\nپس چون سال بر آمد ، مصعب به مكّه باز آمد تا پيغمبر را عليه السّلام آگاه كند از آن خبر . و از مدينه هفتاد تن از اميران و مهتران با مصعب بيامدند تا پيغامبر را با خود ببرند ، چون ابن معرور و چون ابو جابر عبد الله بن عمرو بن حرام . و آن\r\n","description":"","footnote":"","page_name":" 76 ","page_number":149},
  {"content":"\r\nمهتران كه مسلمان شده بودند همه با ايشان بودند و همه به مكّه آمدند . و اين دوازده تن كه بيعت كرده بودند ، چون حجّ بكردند وعده كردند كه با پيغمبر عليه السّلام گرد آيند بر عقبه و با او بيعت كنند و او را به مدينه برند .\r\nپيغمبر عليه السلام اين سخن با عبّاس بگفت . عبّاس گفت : من بيايم و اين مردمان را ببينم . پس چون شب وعده ببود ، آن هفتاد تن بر سر عقبه گرد آمدند و عباس با پيغمبر عليه السّلام بيامد . و عبّاس بر دين قريش بود ، و ليكن خواست كه پيغمبر را بديشان سپارد . و چون به سر عقبه بر آمدند ، ايشان برخاستند و پيغمبر را و عبّاس را تعظيم كردند . و پيغمبر نخست سخن گفت و دين خويش ايشان را بگفت . ايشان گفتند : ما همه بدين دين گرويديم و آمديم تا ترا ببريم و عزيز داريم و ما به تو عزيز باشيم . پيغمبر با ايشان بيعت كرد ، همچنانكه با آن دوازده تن كرده بود . و شرط حرب اندر ميان بيفزود كه ما با همه دشمنان تو حرب كنيم و ترا همچون تن خويش داريم ، و خون و خواستهء خويش فدا كنيم تا دين آشكارا شود .\r\nايشان اين همه را پذيرفتند و اين را بيعة الحرب خوانند و بيعة الثانى خوانند .\r\nپس پيغمبر عليه السّلام دست دراز كرد بيعت را . و نخستين كسى كه دست بر دست پيغمبر زد ابن معرور بود ، و گروهى گويند اسعد بن زراره بود ، و گروهى گويند ابو الهيثم بن تيهان بود ، و اختلاف است اندر اين [ 174 a 
  ] هر سه . پس اين هفتاد تن بيعت كردند . آن گاه عبّاس بن عبد المطَّلب سخن گفت اندر آن ميان .\r\nگفتا يا مردمان اوس و خزرج ، شما همه بزرگان و مهترانيد و آمديد و رنجه شديد و من آمدم تا اين سخن بر شما تمام كنم و استوار كنم ، هر چند كه من نه بر دين محمّدم و ليكن مرا برادر زاده است و فرزند و خون و گوشت است . آگاه باشيد كه محمّد ميان قوم خويش اندر است به مكّه به عزّ و ناز ، و كس را دست به دو نرسد كه از همه قبايل قريش كس از بنى هاشم بزرگتر نيست ، و او را دل از قريش برميده است و آرزوى او آن است كه به ميان شما آيد . و امروز قريش با او مدارا كنند . فردا چون وى از ميان ايشان بيرون شود و حرمت بگسلد ، شرم بر خيزد و ميان او و ميان ايشان حرب بود و خون ريختنها باشد . و همه عرب با قريش بيايند\r\n","description":"","footnote":"","page_name":" 77 ","page_number":150},
  {"content":"\r\nو همه جهان با ايشان باشند از عرب ، و همه يك سخن باشند و شمشيرها از نيام بركشند و سر سوى شما نهند . اگر شما محمّد را دست باز خواهيد داشت ، هم امروز دست باز داريد به ميان قوم خويش . ايشان همه بپذيرفتند و سوگند خوردند و ديگر باره عهد و بيعت كردند بر خويشتن ، و عبّاس را گفتند ما او را نخست از خداى تعالى بپذيرفتيم و پس از تو . و خون و خواستهء خويش از بهر خداى تعالى داريم و از آن پيغمبرش . و خداى عزّ و جلّ را نخست بر خود گواه كرديم و پس ترا كه عمّ پيغمبرى .\r\nپس پيغمبر عليه السّلام گفت : ايدر كس نيست كه بر شما گواه باشد جز خداى تعالى ، شما نامزد كنيد نقيبان را و از ميان قوم خويش بيرون كنيد تا بر شما گواه باشند . پس ايشان دوازده تن را از آن هفتاد تن نامزد كردند نه از خزرج و سه از اوس ، و گفتند ايشان مهتران مااند و همه مدينه فرمان ايشان كنند ، و ايشان نقيباناند . و ديگر باره سوگند خوردند كه ما و اين مردمان [ كه با مااند 
  ] ، و آنكه به مدينه اند همه يكىاند . پس آن مردمان گفتند كه ما كس فرستيم تا همه مردمان شهر ما بيايند با سلاحها و هيچكس ترا خلاف نكند . و هر كس كه مخالفت كند هم اندر ساعت بكشيم .\r\nپيغامبر شاد شد و ايشان را دعا كرد و عبّاس را گفت : اى عمّ ، اميد دارم كه خداى تعالى اين كار تمام كند و اين دين من بر اين مردمان آشكارا كند كه عدد اين نقيبان و مهتران كه اين پذيرفتارى كردند دوازده تناند و عدد حواريان عيسى دوازده تن بودند كه خداى عزّ و جلّ دين عيسى را بديشان آشكارا كرد و اندر همه جهان بپراگند .\r\nو ابو الهيثم بن تيهان يكى مرد بود از نقيبان اوس و ليكن مهتر بود و سخنگوى تر بود . عبّاس را گفت : يا ابا الفضل ، يكى سخن مانده است كه كس همى نگويد و مرا چاره نيست از گفتن آن و مىبايد گفتن . عبّاس گفت : بگوى .\r\nگفت : اين همه شرطها كه رسول خداى با ما كرد پذيرفتيم و به جان خريدارى كرديم . ما را نيز با او شرطى است . عبّاس گفت : چه شرط است ؟ گفتا : يا عبّاس ،\r\n","description":"","footnote":"","page_name":" 78 ","page_number":151},
  {"content":"\r\nميان ما و ميان قريش و ميان همه عرب در باديه دوستىاى است ديرينه از پدران ، و ما اين همه مىپذيريم و نصرت پيغمبر مىكنيم و خلق را بر خويشتن دشمن مىكنيم ، و ميان ما و قريش و عرب بلا بد خون ريختن بود و عداوتها افتد . نبايد كه پيغمبر را كار راست شود و فرمان دادن و مملكت عرب و سيادت و اقتدا به دو گردد ، و او را آرزوى وطن و خانهء خويش خيزد و باز مكّه آيد به ميان قوم خويش ، و ما را دست باز دارد به ميان خلق با عداوت و دشمنى عرب . پيغمبر گفت : من از شماام و مرگ و زيستن من اندر ميان شما است . ايشان بدين سخن سخت شاد شدند و بپراگندند .\r\nچون ديگر روز ببود ايشان عزم رفتن كردند . و خبر در مكّه فراخ شد كه اهل مدينه با محمّد بيعت كردند . و مكيّان همه بيامدند به نزديك اين هفتاد تن . و پيش ايشان كس فرستادند كه ما شنيديم كه شما محمّد را به مدينه خواهيد بردن با خويشتن و به حرب ما او را بيعت كرديد . و ما خود با شما بسيم ليكن كراهيت داريم كه شما همسايگان ماايد نخواهيم كه با شما حرب كنيم . مردمان مدينه منكر شدند و گفتند ما از اين خبر نداريم . ايشان باز گشتند و بگفتند . و از آن نقيبان مدينه يكى عبّاس بن عبادة بن نضله بود . نگاه كرد اندر پاى مردى ، نام وى الحارث بن هشام بن المغيرة المخزومى ، و از مهتران مكّه بود و برادر بو جهل بن هشام بود ، و يكى نعلين به پاى اندر داشت سخت نيكو . عبّاس بن عباده با جابر بن عبد الله الانصارى مزاح كرد و گفت : يا ابا عبد الله ، تو مهتر همه مدينه اى و يكى نعلين چنين به پاى اندر ندارى كه به پاى حارث اندر است . حارث آن سخن بشنيد و آن نعلين از پاى بيرون كرد و سوى عبّاس انداخت و خود پاى برهنه مىرفت . جابر بن عبد الله مر عبّاس را گفت اين زشت بود كه مردى مهتر پاى برهنه برفت . حارث گفت : به ميان قوم خويش مىرود ، و اين نعلين از پس او ببايد بردن او را دادن .\r\nعبّاس گفت : من ندهم كه من اين را فال كردم و اگر اين بيعت ما درست شود ، ما همه خواستهء اهل مكّه چنان بستانيم كه من اين نعلين از وى بستدم .\r\nو از مدينه جز اين هفتاد تن ، [ بسيار مردم 
  ] ديگر به حجّ آمده [ 174 b 
  ] بودند و\r\n","description":"","footnote":"","page_name":" 79 ","page_number":152},
  {"content":"\r\nاز اين حال آگاهى نداشتند . پس مكيّان سوى ايشان شدند و بپرسيدند . ايشان گفتند ما خبر نداريم از اين كار و از اين كسان ، و گروه مدينه اين كار بى ما نيارند كردن . مكيّان اين سخن ايشان استوار داشتند . پس پيغمبر عليه السّلام برخاست و با اين كسان به مدينه رفت .\r\nو محمّد بن جرير ايدون روايت كرده است كه پيغمبر عليه السّلام چون به مدينه خواست آمدن نخست با بو بكر رضى الله عنه به آغاز آمد و جز بو بكر كس ديگر نبود .\r\n","description":"","footnote":"","page_name":" 80 ","page_number":153},
  {"content":"\r\n\r\nخبر آمدن پيغمبر عليه السّلام با ابو بكر رضى الله عنه از مكّه به مدينه\r\nايدون روايت كنند كه اندر سال نخستين از هجرت اول كسى كه با پيغامبر عليه السّلام به خانهء او فرود آمد يكى مرد بود نام او كلثوم و بعضى گويند اسعد بن زراره و كنيت او ابو امامه بود و از بنى نجّار بود از آن دوازده تن كه به عقبه بيعت كردند در بيعة الاولى ، آن وقت كه پيغمبر عليه السّلام به عقبه بود . و اين اسعد بن زراره بمرد . پس بنى النجّار گفتند : يا رسول الله ، ما را نقيبى كن . پيغمبر گفت :\r\nكسى را نامزد كنيد كه من هم يكى از شما ام كه خالان منيد . و تا امروز بنى النّجار بدين فخر كنند . و از بهر آن ايشان را خالان گويند كه مادر پيغمبر آمنه بود دختر وهب ، و اين وهب زنى كرده بود از بنى النّجار به مدينه ، و آن زن مادر آمنه بود ، مادر مادر پيغمبر . آن روز كه آمنه پيغمبر را عليه السّلام از حليمه بستد ، پيغامبر پنج ساله بود . آمنه او را به مدينه آورد سوى خالان [ خويش 
  ] ، بنى النّجار ، تا او را بديدند .\r\nپس به مكّه باز آورد . و آمنه مادر پيغمبر بمرد . و اين حديث بيكبار گفته شد . و پيغمبر به مدينه آمد . و عايشه نه ساله بود . پيغمبر عليه السّلام ابو بكر را گفت كه عيال خويش را بيار . ابو بكر كس فرستاد به مكّه سوى عبد الله ، پسرش ، و بفرمود تا مادر و خواهران بر گرفت و بياورد . [ پس عبد الله عايشه و اسماء را هر دو بياورد . 
  ]\r\n","description":"","footnote":"","page_name":" 81 ","page_number":154},
  {"content":"\r\nعايشه زن پيغمبر بود و اسما ذات النّطاقين زن زبير عوّام بود . چون زبير به مدينه آمد ، اسما بار داشت از زبير ، و عبد الله بن زبير به مدينه زاد . و جهودان خيبر ايدون گفتند كه ما جادوى كرديم كه هر كه به دين محمّد بگرويده است او را فرزند نيايد نه زن و نه مرد ، از آن مردمان كه از مكّه [ با وى 
  ] بيامده اند و نه از اين مردمان مدينه . و اين خبر به اهل مكّه فرستادند كه شما شاد باشيد كه ما نسل محمّد و امّتان او ببريديم . چون او بميرد ، نسل او سپرى شود . مكيّان شادى كردند ، و ياران پيغمبر چون اين بشنيدند غمگين شدند . پيغمبر عليه السّلام گفت : غم مداريد كه خداى عزّ و جلّ مرا وعده كرده است كه دين من تا رستخيز به پاى دارد و شما را نسل و فرزندان بود . پس اندر آن سال از مهاجران عبد الله بن الزبير از مادر بزاد و مسلمانان تكبير كردند . و پيغمبر عليه السّلام راست گوى شد به ميان ايشان اندر ، و جهودان دروغزن گشتند .\r\nپس پيغمبر اندر آن سال عايشه را به خانه آورد ، و عايشه گفت : مرا بر همه زنان پيغمبر به هفت چيز برترى است : يكى آنكه جبريل به صورت من آمدى سوى پيغمبر ، و ديگر چون مرا به زنى كرد هفت ساله بودم و چون به خانه آورد نه ساله بودم ، [ و سديگر 
  ] مرا دوشيزه ديد و جز او هيچكس دست بر من ننهاد ، و همه زنان او پيش از رسول شوهر داشتند ، و چهارم چون پيغمبر را جبريل بيامدى و وحى آوردى و او به خانه اندر بودى با زنى خفته ، بيرون آمدى و آب بر سر ريختى و خويشتن بشستى و آنگه سخن خداى بشنيدى از جبريل ، و چون با من خفته بودى و جبريل بيامدى از من جدا نشدى و هم با من وحى بشنيدى ، و ايدون گفتى كه از همهء زنان بر من عايشه دوستتر است و از مردان پدرش ابو بكر ، و پنجم چون مرا تهمت كردند عبد الله ابّى و منافقان ، خداى تعالى اندر پاكى من پانزده آيت قرآن فرستاد كه تا رستخيز اين آيتها همى خوانند ، و ششم جبريل عليه السّلام را من ديدم از ميان همه زنان پيغمبر و كس ديگر نديد . و هفتم پيغمبر به خانهء من وفات يافت و چون بيمار شد به خانهء من آمد . و اين خصلتها كه عايشه بدان فخر كرد هيچكس او را خلاف نكرد در اخبارهاى ديگر مگر آنكه گفته است كه جبريل به\r\n","description":"","footnote":"","page_name":" 82 ","page_number":155},
  {"content":"\r\nصورت من آمدى ، اندر اين اختلاف است . محمّد بن جرير اين ياد نكرده است ، و ليكن اندر اخبارهاى ديگر ايدون گفته است كه جبريل عليه السّلام نزد پيغمبر به صورت دحية الكلبى آمدى ، و او مردى بود نيكوروى و به عرب اندر از او نيكوروىتر نبود ، و از بنى كلب بود .\r\nو بدين سال اندر خداى عزّ و جلّ نماز چهار ركعت فرمود و اصل نماز دو ركعت بود به مكّه . چون پيغمبر به مدينه آمد ، هم در آن سال خداى عزّ و جلّ نماز پيشين و ديگر و خفتن چهار ركعت فرمود ، و نماز بامداد و نماز سفر دو فرمود ، چنان كه در اول فرموده بود .\r\n","description":"","footnote":"","page_name":" 83 ","page_number":156},
  {"content":"\r\n\r\nذكر تاريخ ماه و سال كه پيغامبر عليه السّلام فرمود كه بنهند از روز هجرت\r\nپس اندر سال هجرت پيغمبر عليه السّلام بفرمود تا از آن سال تاريخ بنهند در نامه ها و جنگها اندر كه تاريخ روا باشد كه بنهند ، تا بدانند كه به كدام سال و به كدام ماه اندر است . و اين تاريخ چيزى است قديم اندر عرب و عجم ، و هر امّتى و مردمانى از هر ناحيتى چون چيزى بيفتادى ايشان را [ 175 a 
  ] مثال آنكه چون ملكى بنشستى يا ملكى حرب كردى يا قحطىاى بودى و حادثه اى كه خبر او بزرگ شدى و اندر جهان پراگندى ، تاريخ از آنجا كردندى همه مردمان جهان . و به نامه اندر و به قباله ها اندر گفتندى فلان روز نبشتيم به فلان سال و بدان ماه چندين و چندين از فلان حادثهء بزرگ كه تاريخ از آنجا كردندى همه مردمان جهان . پس چون حادثهء بزرگ ديگر بيفتادى كه تاريخ از آنجا نام برده بودى ، تاريخ از آن كردندى و آن پيشين دست باز داشتندى ، و هم بر اين بودند مردمان جهان و اين تاريخ قديم است از ايرا كه چاره نيست تا بدانند كه اين نبشته بر اين محضر به چه تاريخ نبشته است . و خود بحقيقت نتواند دانستن كه از گاه آنكه اين جهان آفريده است چند است ، و بدان گاه كه آدم عليه السّلام بدين جهان آمد تا بدان گاه كه آدم بمرد تاريخ كردند . و از آن گاه كه طوفان نوح بود عليه السّلام ، و اين كارهاى\r\n","description":"","footnote":"","page_name":" 84 ","page_number":157},
  {"content":"\r\nبزرگ است اندر اين جهان . و اگر تاريخ از آن وقت كردندى روا بودى . و ليكن بحقيقت ندانند كه از آن وقتها چند است ، و به هر يكى اندر اختلاف است . پس چاره نيست از هر امّتى و هر اهلى كه تاريخ از آن گيرند كه كارى بزرگ اندر ميان ايشان بيفتد .\r\nو ايدون گويند كه فرزندان ابراهيم عليه السّلام تاريخ از آن وقت باز كردند كه او را به آتش انداختند . و از پس آن اندر عرب هر كارى بزرگ كه بيفتادى تاريخ از آن وقت باز كردندى . و ايشان را به وقت قصىّ بن كلاب ميان فرزندان نزار و ميان فرزندان معدّ بن عدنان مفاخرت افتاده بود ، چنان كه همه عرب گرد آمدند به عكاظ . و يك روز عرب را بازارى بود به سال اندر به جايگاهى كه آن را عكاظ گويند . و همه عرب حجاز و شام و باديه و بحرين و يمامه و يمن از همه زمينها آغاز كردندى هر سالى هفت روز . پس يك سال گرد آمدند و حرب كردند و خلقى بسيار كشته شدند ، و كارى بود بزرگ ، و خبر آن به همه جهان شد تا به روم و عجم و جزيره ، و عرب آن سال را عام نام كردند و تاريخها از آن سال باز كردند . و باز از پس آن عام الفيل بود كه حبشيان از يمن و حبشه پيل آوردند تا خانه را ويران كنند ، و خداى عزّ و جلّ ايشان را هلاك كرد . و اين نيز كارى بزرگ بود و خبر آن به همه جهان برفت . و عرب تاريخهاى خويش از پس آن سال كردند باز .\r\nچون پيغمبر عليه السّلام پانزده ساله شد و اهل مكّه گرد آمدند و خانهء كعبه ويران كردند و باز آبادان كردند ، اين نيز كارى بزرگ بود . و اهل مكّه نيز تاريخ از آن سال باز كردند . و همه عرب از عام الفيل تاريخ كردندى .\r\nپس چون پيغمبر عليه السّلام به مدينه آمد ، فرمود كه تاريخ از آن روز هجرت كنند زيرا كه آن كارى بزرگ بود ، و اسلام آن روز پديد آمد و آن روز عزيز شد . و آن تاريخ تا امروز بمانده است ، و از پس آن كارى بزرگتر از آن نيفتاد كه تاريخ بگردانيدندى ، و هرگز نباشد كه اين تاريخ بگردد .\r\nو محمّد بن جرير ايدون گويد بدين كتاب اندر كه به خبرى ديگر ايدون است كه پيغمبر عليه السّلام خود تاريخها ننهاد ، و به گاه پيغمبر تاريخ نكردندى ، و اين\r\n","description":"","footnote":"","page_name":" 85 ","page_number":158},
  {"content":"\r\nتاريخ از پس او بود . و ايدون گويند كه به گاه بو بكر نهادند ، و بو بكر را كاردارى بود به يمن اندر نام او يعلى بن منيه ، اين تاريخ او نهاد . و گروهى گويند كه تاريخ عمر بن الخطَّاب نهاد ، و سبب آن بود كه بو موسى الاشعرى سوى وى نامه كرد و گفتا : نامه هاى امير المؤمنين بى تاريخ همى آيد و من ندانم كه اين فرمان كى ببوده است ، بايد كه تاريخ بود تا بدانم . عمر گفت : راست گويد . پس اين تاريخ بنهادند از سال هجرت .\r\nو خبرى ديگر روايت كرده است محمّد بن جرير كه سبب اين از آن بودى كه روزى عمر چكى همى خواند تاريخ او اندر آنجا به نوشته بود به شعبان اندر . گفتند يا امير المؤمنين ، رسم عجم چنان بود كه گويند به فلان روز به فلان ماه بدان سال و تاريخ ، از آن سال كه اندر او كارى بزرگ رفته است . عمر گفتا : اين سخت نيكو است . پس ياران پيغمبر را همه گرد كرد و گفتا : تاريخ از آن سال كنيم كه پيغامبر بزاد ، كه هيچ سال نبود بر مسلمانان از آن مباركتر . و گروهى گفتند از آن سال باز كنيم كه او را پيغمبرى آمد ، كه آن مباركتر بود و اصل اسلام آن روز بود و پيدا آمد . پس عمر گفت : از آن روز كنيم كه پيغمبر عليه السّلام هجرت كرد و به مدينه آمد كه آن سال بود كه قوّت اسلام پديد آمد و حق بنيرو شد ، و كفر باطل و نگو سار گشت ، و اندر جهان از آن بزرگتر روزگارى نبود . پس تاريخ از آن سال هجرت نهادند . و علماى اخبار و خداوندان تاريخ اين صوابتر ديدند و همچنين شايد بودن ، زيرا كه تاريخ چيزى معروف است نه چيزى است كه كس نشناختى يا عمر ندانست . و ليكن در اخبار درست آمده است كه عرب از قديم باز تاريخ نهادند و از عام الفيل تاريخ كردندى و از بناى كعبه تاريخ كردندى ، و نشايستى كه پيغمبر عليه السّلام اين را دست بازداشتى تا عمر آگاه شدى و راست كردى كه از پيغمبر خبر است هر چند كه اندر اين كتاب نيست كه آن دليل است به تاريخ كه پيغمبر ايدون گفته است : * ( الْخَبرُ ، الا انَّ الزَّمانَ قَدِ اسْتَدَارَ [ 175 b 
  ] كَهَيْئةِ يَوْمَ خَلَقَ السَّمواتِ وَالارْضَ السَّنة اثْنَا عَشَرَ شَهْراً اوَّلُ الشَّهرِ ثلثُونَ يَوْماً [ مِنها 
  ] ارْبَعةٌ حُرُمٌ رَجَبٌ وَثَلثةٌ مُتَوالِيةٌ ذو القَعْدة وَذو الحَجَّةِ وَمُحَّرمٌ . ) * و اين از بهر آن گفت كه عرب هر\r\n","description":"","footnote":"","page_name":" 86 ","page_number":159},
  {"content":"\r\nسال از دوازده ماه ، ماهى كم كردندى . چون ماه رجب بيامدى ايشان گفتندى ما اين ماه حرب نكنيم و اين ماه رجب از سال بيفكنيم و سال امسالين يازده ماه گيريم . و گاه بودى كه گفتندى حرب كنيم و چون حرب بنشيند شعبان يا رمضان به جاى رجب حرم گيريم ، و اين را نسا خواندندى . و نسى تأخير بود ، و حرمت رجب ناچيز كردندى به ماه شعبان يا به ماهى ديگر . پس اين يك سال اين ماه رجب را حرمت داشتندى و از حرب ياد نكردندى تا ديگر سال كه خداى عزّ و جلّ گفت :\r\nقوله تعالى ، * ( إِنَّمَا النَّسِيءُ زِيادَةٌ في الْكُفْرِ يُضَلُّ به الَّذِينَ كَفَرُوا يُحِلُّونَه عاماً وَيُحَرِّمُونَه عاماً لِيُواطِؤُا عِدَّةَ ما حَرَّمَ الله فَيُحِلُّوا ما حَرَّمَ الله . 9 : 37 ) * الآيه . پس خداى تعالى بفرمود پيغمبر را تا سال باز دوازده ماه برد چنان كه خداى تعالى فرمود . و از آن چهار حرم كرد چنان كه خداى عزّ و جلّ آفريد آن روز كه جهان آفريد و شب و روز آفريد و همه را اندر قرآن پيدا كرد . قوله تعالى : * ( إِنَّ عِدَّةَ الشُّهُورِ عِنْدَ الله اثْنا عَشَرَ شَهْراً في كِتابِ الله يَوْمَ خَلَقَ السَّماواتِ وَالأَرْضَ مِنْها أَرْبَعَةٌ حُرُمٌ ذلِكَ الدِّينُ الْقَيِّمُ . 9 : 36 ) * پس اين تاريخها از آسمان آمده است و خداى عزّ و جلّ نهاده است .\r\nو از آن روز كه خلق به جهان اندر پديد آمدند ، ايشان را به تاريخ حاجت آمد . و هر امّتى و هر اهل عصرى تاريخ بدان سال كردندى كه اندر او كارى بزرگ افتادى .\r\nو پيغمبر عليه السّلام سال و ماه راست كرد ، چون شايد بودن كه او تاريخ را دست باز داشت ؟ ! و اين كه محمّد بن جرير گفت محال است زى علما كه درست آن است كه تاريخ پيغمبر نهاد و تا امروز همچنان بمانده است ازيرا كه از پس هجرت كارى نيفتاد بزرگتر از هجرت كه تاريخ بر آن كردندى .\r\nو من به بغداد گروهى را ديدم از شيعت ، و ايدون گفتند كه ما تاريخ از مقتل حسين بن على عليه السّلام كرديم كه آن كارى بزرگ بوده است كه خون او با چندين اولاد ايشان بر زمين ريختند . و اين را اصل آن است كه هر مردمانى كه ايشان را كارى بزرگ بيفتادى تاريخ از آن سال كردندى . و ايدون شنيدم به بغداد كه به شام اندر از روستاهاى دمشق ناصبيان ، و مردمانى صلباند اندر مذهب و على را دشمن دارند و معاويه را دوست دارند بغايت ، و ايشان تاريخ نه از سال\r\n","description":"","footnote":"","page_name":" 87 ","page_number":160},
  {"content":"\r\nهجرت كنند بلكه تاريخ از آن روز كنند كه معاويه بمرد ، و اين هم از آن اصل است كه گفتيم .\r\nپس پيغمبر عليه السّلام تاريخ از بهر آن فرمود كه از هجرت كنند كه هجرت كارى بزرگ بود بر مسلمانان و از آن بزرگتر كارى نيفتاد ، از بهر آن تاريخ مسلمانان از هجرت است .\r\nو مغان تاريخ از آن سال باز كنند كه يزدجرد بن شهريار را بكشتند .\r\n","description":"","footnote":"","page_name":" 88 ","page_number":161},
  {"content":"\r\n\r\nخبر هجرت كردن پيغمبر عليه السّلام با ابو بكر به مدينه به قولى ديگر\r\nو خبرى ديگر روايت كنند از هجرت پيغمبر عليه السّلام و گويند سبب هجرت وى آن بود كه چون بو طالب بمرد عمّ پيغمبر ، كافران دست بر پيغمبر بگشادند به زخم و خوارى كردن . و مشركان تدبير آن كردند كه پيغمبر را چگونه هلاك كنند .\r\nپس وليد بن مغيره و صفوان بن اميّه و بو جهل هشام و بو سفيان صخر بن حرب گرد آمدند و به خلوت اندر و تدبير كردند كه اين محمّد ما را و خدايان ما را همى دشنام دهد و ما را از پرستش بتان باز دارد ، او را چگونه هلاك كنند . پس وليد مغيره گفت : او را اندر خانه اى كنيم و در خانه را برآوريم تا او اندر آن خانه از گرسنگى و تشنگى بميرد . بو جهل گفت : اين نه تدبير است كه محمّد را خويشان و قرابتاناند اندر مكّه و او را طلب كنند و چون نيابند ما را تهمت كنند ، و خون اندر ميان ما و بنى هاشم افتد . پس بو سفيان بن حرب گفت : او را بر اشترى ماده بايد نشاند و دست و پايش را بدان اشتر استوار بستن سخت و آن اشتر را در بيابان دست باز داشتن تا او را به حىاى بيگانه برد ، و او سخن خويشتن بر ايشان عرضه كند و ايشان خود او را بكشند .\r\nوليد مغيره گفت : اين نه تدبير است از بهر آنكه محمّد مردى خوش آواز است و\r\n","description":"","footnote":"","page_name":" 89 ","page_number":162},
  {"content":"\r\nلطيف ، و آوازى خوش دارد و شيرين سخن است ، اگر به حىاى افتد از حيهاى عرب ايشان را بفريبد و عرب گردآيند و به حرب ما آيند ، اين نه صواب است . پس بو جهل را گفتند تو نيز سخنى بگوى تا چه صواب بينى اندر اين كار . او گفت :\r\nتدبير آن است كه چهل تن را بگزينيم از همه قبيله ها ، جوانان چهل ساله و سى ساله ، و اين مردمان را بفرستيم تا به در خانهء محمّد شوند ، آنگه كه محمّد بيايد كه نماز كند و طواف خانه خواهد كردن به شب ، ايشان اندر گذرگاه محمّد بنشينند تا چون او بيايد همه به زخم شمشير او را بكشند ، و چون بنو هاشم آگاه شوند از كشتن او ما گوييم كه ايشان به چهل تن او را كشتند ، چهل تن را به قصاص يك تن نكشند ، و ليكن ما ديت او بدهيم هر چند شما گوييد . پس ما آن ديت قسمت كنيم و بدهيم و خويشتن را از شغل او برهانيم . چون بو جهل اين سخن بگفت ، صفوان اميّه و آن پيران [ 176 a 
  ] و بو سفيان بن حرب گفتند : احسنت يا بو الحكم ، راست گفتى و اين تدبيرى صواب است .\r\nو گويند بدين تدبير اندر ابليس نيز حاضر بود بر گونهء راهبى پير ، و چنان نمود كه از شام آمده است . پس او را گفتند يا شيخ ، تو چه گويى بدين تدبير اندر كه بو الحكم گفت . گفتا : صواب است اين و رايى خوب است . پس خداى عزّ و جلّ جبريل را بفرستاد و پيغمبر را آگاه كرد و آيت فرستاد و گفت : يا محمّد ، اين آيت برخوان * ( وَإِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ الله وَالله خَيْرُ الْماكِرِينَ . 8 : 30 ) * گفت : يا محمّد ، ايشان بر تو مكر كنند و من كه خدايم مكر ايشان را بديشان باز گردانم ، و ليكن تو بر خيز و از مكّه بيرون شو .\r\nپس پيغمبر به خانهء بو بكر رفت و او را آگاه كرد و على را گفت كه امشب تو به خانهء من شو و بر بستر من بخسب . پس على به خانهء پيغمبر رفت و بر بستر او بخفت . چون از شب پاسى بگذشت ، آن مردمان بيامدند و به نزديكى خانهء پيغمبر بنشستند هر يكى به كنجى اندر ، و گفتند تا پيغامبر به نماز بامداد آيد او را بكشيم .\r\nچون از شب نيمى بگذشت ، آن مردمان يك ديگر را گفتند خيزيد تا اندر خانه شويم\r\n","description":"","footnote":"","page_name":" 90 ","page_number":163},
  {"content":"\r\nو او را بكشيم ، و ممكن است كه چون روز بود مردمان بنو هاشم آگاه شوند و ما را ببينند و بدانند كه ما به كشتن محمّد آمديم . پس برخاستند همه به يك جاى و اندر سراى پيغامبر شدند . على را ديدند خفته ، همه خجل گشتند . گفتند : يا على ، محمّد كجا است ؟ گفتا : ندانم . پس اندران [ ميان 
  ] مردى بود از بنى مخزوم نام او سراقة بن مالك ، او گفت : اى مردمان ، اكنون كه اندر اينجا آمديم از اين كه يافتيم بپردازيم و آنگه طلب محمّد كنيم . على چون اين بشنيد از جاى بر جست و شمشير از نيام بر كشيد و آهنگ ايشان كرد . ايشان همه بجستند و برفتند و گفتند ما به طلب محمّد آمديم ، على را چه كنيم . و على هنوز هفده ساله بود .\r\nپس هم اندر آن شب پيغمبر عليه السّلام با ابو بكر بيامد بر آنكه به مدينه آيد ، و بدان راه غارى بود . پيغمبر گفت : يا ابا بكر ، ما را جايى پنهان بايد شدن كه ايشان هم اكنون به طلب ما آيند . پس اندر آن غار شدند ، و خداى عزّ و جلّ در غار ناپديد كرد از خار ، و عنكبوت بيامد به فرمان خداى عزّ و جلّ و بر در غار تنيد ، و كبوترى را فرمان داد تا بدان در غار خايه نهاد و بچه برآورد هم اندر زمان . پس چون اين مردمان از خانه بيرون آمدند ، گفتند اكنون روز شد تدبير آن كنيد كه محمّد را طلب كنيم . پس دليلى را به دست آوردند و او را به مزد گرفتند ، و او آن راه مدينه نيكو دانستى ، و بر عقب پيغمبر عليه السّلام بيامدند تا به در آن غار آمدند .\r\nآن گاه پى را نديدند . دليل گفت : من چندين بيش ندانم كه پى ايشان است ، و روز شد و آفتاب برآمد و من تا هم اينجا مىدانم ، شايد بودن كه ايشان اندر اين شكافاند . گفتند اى احمق ، اين شكاف كوه عنكبوت برتنيده است و كبوتر خانه كرده و بچه بر آورده . اگر كسى در اينجا رفتى ، اين نبودى ، و آواز ايشان به گوش پيغمبر و آن بو بكر مىرسيد و هر دو ايشان را مىديدند از غار ، و آوازشان مىشنيدند . بو بكر گفت : يا رسول الله ، مشركان قريش آمدند و ترسم كه ما را هلاك كنند . پيغمبر گفت : يا با بكر ، مترس كه خداى عزّ و جلّ با ما است . چنان كه خداى گفت : * ( ثانِيَ اثْنَيْنِ إِذْ هُما في الْغارِ إِذْ يَقُولُ لِصاحِبِه لا تَحْزَنْ إِنَّ الله مَعَنا . 9 : 40 ) * پس آن\r\n","description":"","footnote":"","page_name":" 91 ","page_number":164},
  {"content":"\r\nمردمان نوميد شدند و باز گشتند ، و پيغمبر عليه السّلام چون ايشان برفتند از غار بيرون آمدند با ابو بكر و راه مدينه گرفتند و به مدينه آمدند .\r\nتمام شد حديث هجرت پيغمبر عليه السّلام اكنون به حديث غزوه ها شويم كه پيغمبر عليه السّلام كرده است .\r\n","description":"","footnote":"","page_name":" 92 ","page_number":165},
  {"content":"\r\n\r\nابتداى غزوات پيغمبر عليه السّلام\r\nفرستادن حمزة بن عبد المطَّلب و ابو عبيده و سعد وقّاص به جنگ ابو جهل و لشكر او\r\nچون پيغمبر عليه السّلام از مكّه برفت ، مكيّان گفتند كه ما برستيم ، و پيغمبر عليه السّلام نگذاشت كه ايشان بياسودندى و خداى عزّ و جلّ او را بر غزو دست گشاده كرد و جهاد فرمود ، و چون به مدينه آمد آيت فرستاد و گفت : * ( فَاقْتُلُوا الْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ . 9 : 5 ) * و ديگر فرمود : * ( يا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ . 9 : 73 ) * و آيتهاى جهاد بفرستاد ، و آيتهاى احتمال و صبر منسوخ كرد ، و پيغمبر عليه السّلام هم اندر آن سال هجرت از مدينه لشكر فرستاد و راهها بگرفت تا كاروان همى شكستند و همى بردند . و صبر و آرام و قرار از ايشان بشد و كس از مكّه سر بيرون نتوانست كردن ، و به هيچ راه هيچ كاروان نيارست رفتن . و پيغمبر عليه السّلام بسيار غزوها كرد ، بعضى به تن خويش رفت و بعضى لشكر فرستاد ، ياران خويش از مهاجر و انصار ، تا ديگر سال كه غزو بدر كردند . چون پيغمبر را دستورى آمد كه با مشركان حرب كن و آيت آمد و گفت : * ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَإِنَّ الله عَلى نَصْرِهِمْ لَقَدِيرٌ . 22 : 39 ) * پس اندر سال هجرت به ماه رمضان كه از هجرت هفت ماه شده بود ، حمزه را\r\n","description":"","footnote":"","page_name":" 93 ","page_number":166},
  {"content":"\r\nبفرستاد با سى سوار از مهاجريان . و نخست سپاهى از [ 176 b 
  ] اسلام آن بود . و پيغمبر او را لوى بست به دست خويش لواى سپيد ، و حمزه را گفت : به لب دريا شو كه كاروان قريش همى آيد از شام ، و خواستهء بسيار داشتند ، مگر كه آن را بتوانى گرفتن . پس حمزه برفت و بدان جاى شد . و كاروان از پيش او رفته بودند .\r\nو مهتر كاروان بو جهل بود و با او سيصد سوار بود ، و بدانجا دهى بود بزرگ .\r\nبو جهل با آن كاروان در ديه رفتند . و اندر آن ديه مردمان بسيار بودند ، و مهتر ايشان مردى بود نام او مجدى بن عمرو الجهنى ، و دوست بو جهل بود و دوست حمزه بود . پس مهتر ديه بيرون آمد و حمزه را گفت با اين كاروان سيصد سوار است و با تو سى مرداند ، تو با ايشان بسنده نباشى ، و اگر شما كشته شوى اين نخستين كار است كه بيرون آمده اى ، اگر به خواهش باز گردى نيكوتر بود . حمزه دانست كه صواب مىگويد . باز گشت و كاروان به مكّه بردند . و صاحب لواى حمزه مردى بود و او را ابو مرثد گفتندى ، او گفت من نخستين لواى مسلمانان باز نگردانم بى غنيمت . حمزه او را گفت : باز گرد كه اينجا سلامت به از حرب ، و از اينجا به سلامت باز گشتن فتح بزرگ بود . پس باز گشت .\r\nو بعد از آن به شوّال پيغمبر را خبر آمد كه مشركان كس از مكّه بيرون فرستادند تا بر مدينه تاختن كنند . پيغمبر عبيدة بن حارث بن مطَّلب را بخواند و او را شصت مرد داد از مهاجر ، همه سوار . و نه اندر خيل عبيده و نه اندر خيل حمزه كس از انصار نبود . و آن روز كه بو جهل به مكّه باز گشت مكيّان را گفت كه محمّد دست به حرب برد . پس ديگر روز جماعتى بيرون كردند و گفتند ما پيش دستى كنيم ، و دويست تن بودند ، و مهتر ايشان عكرمة بن ابى جهل بود بر آنكه بر مدينه تاختن كنند .\r\nپس پيغمبر عليه السّلام عبيده را پيش ايشان فرستاد با اين شصت سوار و لواى سپيد مر او را داد ، و آن لوا را به دست مسطح بن اثاثه داد ، و او مولاى بو بكر بود ، و ايشان برفتند . و به ميان مكّه و مدينه چاهى بود نام او احيا ، و اندر آنجا آبى خوش بود و عرب آنجا گرد آمدندى . و با مشركان دو تن بودند از مسلمانان كه به\r\n","description":"","footnote":"","page_name":" 94 ","page_number":167},
  {"content":"\r\nمكّه بمانده بودند : يكى مقداد بن عمرو بود و ديگر عتبة بن غزوان ، و ايشان هجرت نيارستند كردن از بيم مشركان . چون اين سپاه با عكرمه بيرون رفت ، ايشان نيز با آن سپاه برفتند و ايشان را گفتند كه ما را دل با شما است و شما را يارى كنيم . و نيّت ايشان آن بود كه از ايشان بگريزند و به مدينه روند . چون سپاه پيغمبر بديدند ، عكرمه صف بركشيد كه حرب كند . و عبيده با مسلمانان صف زدند و بايستادند . آن هر دو مرد اندر لشكر مسلمانان آمدند و نخست كسى از مسلمانان سعد بن وقّاص تير انداخت ، و سعد به تير انداختن معروف بود اندر عرب . و آن تير بر كس نيامد و ليكن بترسيدند . و آن نخستين تيرى بود كه مسلمانان انداختند . و مشركان چون آن تير بديدند به هزيمت شدند . و عبيده از پس ايشان نشد و دانست كه ايشان بسيارند ، و باز مدينه آمد به نزديك پيغمبر عليه السّلام .\r\nو گروهى گويند نخست اين غزو عبيده بود پس از آن حمزه . و هر دو نزديك بودند به يك ديگر ، كه اين به ماه رمضان بود و آن به ماه شوّال ، و چون عبيده باز آمد به ذى القعده اندر پيغمبر عليه السّلام سعد بن ابى وقّاص را بفرستاد و او را لواى سپيد بست و بيست پياده دادش از مهاجريان ، و آن لوا به دست مقداد بن عمرو اندر نهاد تا پيش سعد همى برد . و سعد را گفت : شو به جايى كه نام آنجا خرّار است كه كاروان قريش همى آيد . مگر آن كاروان را بتوانى گرفتن ، و اگر نيابيد و نتوانيد گرفتن از آنجا مگذر و باز گرد . سعد با آن پيادگان برفت . چون آنجا رسيد كاروان به دو روزه راه پيش رفته بودند . سعد از آنجا پيشتر نشد ، گفت پيغمبر عليه السّلام نفرموده است كز اينجا بگذرم ، و باز گشت .\r\n\r\nغزو ودّان\r\nو اين نخستين غزوى بود كه پيغمبر عليه السّلام كرد و صلح كرد و باز آمد . پس چون ذى الحجّه بگذشت و آن سال تمام شد ، پيغمبر عليه السلام به تن خويش بيرون شد با مهاجريان و انصار . و محرّم و صفر گذشته بود . و اين اول غزوى بود كه پيغمبر به تن خويش رفت . و بر مدينه سعد بن عباده خليفت كرد و برفت . و پيش\r\n","description":"","footnote":"","page_name":" 95 ","page_number":168},
  {"content":"\r\nاندر لوايى سپيد همى بردند و علم دارش حمزه بود و برفت و به ابوا شد و ابوا منزلى است ميان مكّه و مدينه و ديهى بزرگ است با مردم بسيار ، و هم به نزديك آن ديهى ديگر است ودّان خوانند ، و اين غزو را غزو ودّان خوانند و غزو ابوا خوانند ، و مهترى بود ايشان را نام او مخشى بن عمرو ، و اين مهتر پيش پيغمبر آمد و صلح كرد . و پيغمبر عليه السّلام پانزده روز به ابوا بماند و بر صلح باز گشت و حرب نكرد . و بدين اندر ايدون گويند كه اين سه لشكر كه ياد كرديم از اين سال ديگر بود ، و سال نخستين هيچكس را نفرستاد . و روايت نخستين اين است كه ياد كرديم .\r\nپس پيغمبر عليه السّلام ار ابوا باز آمد . چون به مدينه اندر آمد به ماه ربيع الاول ، خبر آوردند كه كاروانى از آن قريش از شام همى آيد ، و با وى هزار و پانصد شتر است ، و مهتر كاروان اميّة بن خلف الجمحى بود و پانصد مرد با او است . پيغمبر عليه السّلام [ 177 a 
  ] به ماه ربيع الآخر برفت با دويست مرد از مهاجر و انصار ، و سعد بن معاذ را بر مدينه خليفت كرد ، و لواى مصطفى عليه السّلام بدين غزو اندر سعد بن ابى وقّاص داشت . و اين غزو را غزو بواط خوانند .\r\n\r\nخبر غزو بواط\r\nپيغمبر عليه السّلام برفت و بر پايان كوهى شد ، و آن كوه را نام رضوى بود ، و همى رفت تا از حدّ يثرب بيرون شد و به حد تهامه اندر شد ، و به منزلى فرود آمد نام آن منزل بواط گويند . خبر آمد كه كاروان را بجهانيدند و كس را نيافتند ، و از آنجا به مدينه باز آمدند .\r\nچون ديگر ماه درآمد جمادى الاولى بود ، ديگر بار برفت و ابو سلمة بن عبد الاسد را بر مدينه خليفت كرد . و علم وى بدين غزو حمزه داشت . و منزلى است به نزديك مدينه ذات العشيره خوانند . پس پيغمبر را خبر آمد كه كاروان از اين راه نيامد . پس بر دست راست اين منزل برفتند و به باديه اندر شدند به منزلى ديگر كه آنجا نيز رهگذر كاروان بود ، هم نيافتند . و از آنجا به منزلى ديگر رفتند نام\r\n","description":"","footnote":"","page_name":" 96 ","page_number":169},
  {"content":"\r\nآن منزل سقا النخل ، و آنجا درختى هست بزرگ آن را ذات . . . پس به سايهء آن درخت فرود آمدند و كاروان را طلب كردند و نيافتند . پس پيغمبر عليه السّلام زير آن درخت نماز كرد و آنجا ديگ پختند و آن شب آنجا بودند . و آن مزگت به زير آن درخت كه پيغمبر نماز كرد هنوز مانده است ، و جايگاه آن ديگ مانده است . پس ديگر روز برفتند و به طلب كاروان شدند به منزلى ديگر ، و از آنجا به جايگاهى ديگر شدند نامش ضبوعه . پس به منزلى ديگر آمدند نامش صخيرات اليمام باز به ديگر چاهى آمدند نامش مشيرب و از آن آب بخوردند ، باز به صخير آمدند و اندر همه باديه هيچ منزل و هيچ چاه آب نماند كه دانستند كه كاروان گذر كند كه نه آنجا همه بگشتند ، و هيچ جاى اثر كاروان نيافتند . پس به راه راست باز آمدند و باز ذات العشيره آمدند و آنجا مردمانى بودند از بنى لخم . پيغامبر عليه السّلام با ايشان صلح كرد و باز مدينه آمد اندر ماه جمادى الآخر .\r\nو اندر اين غزو ذات العشيره بود كه پيغامبر عليه السّلام طلب علىّ بن ابى طالب كرد و نيافت . و او را ديه بيرون شده بود و به زير خرمابنان خفته . پيغمبر خود به طلب او شد و او را يافت به زير خرمابنان خفته و جامه از وى باز شده و تن او به خاك اندر رفته . پيغامبر عليه السّلام آواز كرد و گفت : * ( قم يا با تراب . ) * و اين بو تراب بر على بماند ، و او بدين فخر كردى و دوست داشتى كه كسى او را بدين كنيت خواندى . پس عمّار ياسر گفت : با على من خفته بودم هم اندر آن خاك ، آواز پيغامبر شنيدم ، بيدار شدم . پيغامبر را ديدم كه على را بيدار مىكرد . و على بر خاست و پيش او بيستاد . و پيغمبر به رداى خويش سر و روى على پاك همى كرد و مىسترد و مىگفت : يا على ، اندر دو جهان بدبختتر از آن كس نيست كه ترا دشمن دارد و ترا كشد و بر سرت زخم زند تا اين ريش تو از خون سرت خشك شود .\r\nو پيغمبر عليه السّلام پيش از آنكه به غزوها بيرون شد ، فاطمه را به زنى به على داده بود . و فاطمه هنوز سيزده ساله بود ، و به ماه صفر او را به خانهء على فرستاد ، و پس از آن به غزوها بيرون آمد به ربيع الاول . و از اين غزوها به آخر جمادى الاخر\r\n","description":"","footnote":"","page_name":" 97 ","page_number":170},
  {"content":"\r\nباز گشت .\r\nپس چون پيغمبر عليه السّلام از اين غزوها بازگشت و ده روز به مدينه ببود ، مردى بيامد از مكّه با جماعتى از قريش نام او كرز بن جابر الفهرى و بر مدينه تاختن كرد و تا حدّ مدينه بيامد و چهار پايان اهل مدينه از چراگاهها براند از گاو و خر و گوسپند ، و هر چه بيافتند ببردند ، و به راه كژ به باديه اندر شدند و به مكه بردند . و چهارپايان از مدينه بر سه روزه راه بود . و پيغمبر عليه السّلام از پس سه روز خبر يافت . پس بر نشست با جماعتى از مهاجر ، و از پس ايشان بتاختند تا از حدّ مدينه بيرون آمدند ، و ايشان را اندر نيافتند . و علم پيغمبر بدين غزو على داشت . پس برفتند تا به سر چاهى برسيدند . پيغمبر سه روز آنجا فرود آمد و بياسودند و باز مدينه آمد . و اين غزو را غزو بواط گويند . پس به غزو بدر شدند ، و اين غزو را غزو بدر الاولى خوانند و نيز بدر الصغير گويند .\r\n\r\nخبر غزو بدر الاولى\r\nو اين بدر جايى است اندر بيابان ، و آنجا چاههاى بسيار كنده اند به قديم اندر .\r\nو مردى از عرب بوده است بدر نام ، و آن چاهها را بكند و اكنون آن چاهها و آن منزل به وى باز خوانند . و پيغامبر باز مدينه آمد اندر سلخ جمادى الآخر . پس نخستين روز از رجب پيغمبر عليه السّلام مردى را بخواند نام او عبد الله بن جحش الاسدى و دوازده مرد را به دو داد از مهاجريان چون سعد بن ابى وقّاص و عتبة بن غزوان السلمى و بو حذيفه بن عتبة بن ربيعه و واقد بن عبد الله اليربوعى . و گروهى گويند هفت تن بودند . و پيغمبر عبد الله بن جحش را بر ايشان مهتر كرد و او را نگفت كه كجا شو و چه كن . ترسيد كه اگر گويد هم او و هم يارانش بترسند و نروند . و رقعه نبشت و مهر كرد و عبد الله بن جحش را داد و گفتا برو به سوى مكّه و تا سه روز نروى اين رقعه را مگشاى ، و چون بگشايى آنچه فرموده باشم بكن و تا آنجا كه گفته باشم برو ، و هر كه از ياران با تو نيايد ستم مكن .\r\nعبد الله برفت نخست روز از رجب . و سه روز برفت ، [ 177 b 
  ] و آن رقعه را\r\n","description":"","footnote":"","page_name":" 98 ","page_number":171},
  {"content":"\r\nبگشاد و بخواند . و اندر آنجا نوشته بود كه تا در مكّه برو تا به بطن النخل و بنشين پنهان و خبر مردم مكّه بپرس تا همى چه كنند و چه تدبير دارند . و آن چهارپايان كه از اينجا براندند چه كردند ، بكشتند يا دارند . و بنگر تا چه مىگويند اندر آنكه من از قفاى ايشان شدم و نيافتم ، پس باز آييد . و پيغمبر عليه السّلام بفرمود كه حرب مكن زيرا كه به ماه رجب بود . و عرب به ماه رجب اندر حرب نكردندى ، و پيغامبر حرمت نگاه داشتى . پس عبد الله بن جحش آن رقعه را بر ياران خواند . و اين به بطن النخل به در مكّه بود به يك منزلى از مكّه بر راه طايف ، آنجا كه پيغامبر عليه السّلام و طايف شده بود و باز گرديد . و شب را آنجا رسيد و آنجا ببود و نماز كرد ، و پريان بر وى گرد آمدند چنان كه ياد كرديم .\r\nپس عبد الله بن جحش ياران را گفت : من دانم كه چون به در مكّه شويم به بطن النخل از آنجا جان باز نياريم ، و ما را فرموده است كه از شما كس را به ستم نبرم . هر كه از شما شهادت خواهد برويد و هر كه نخواهد باز گرديد . ايشان همه با او برفتند و كس باز نگشت . چون يك منزل بشدند ، سعد بن ابى وقّاص و عتبة بن غزوان بدين هر دو يكى شتر داشتند كه جامهء ايشان بر آن بود . پس به شب آن شتر گم شد . ديگر روز آن را نيافتند و به طلب شتر اندر باديه شدند . و عبد الله بن جحش برفت و ايشان به بحران افتادند و عبد الله را باز نيافتند . و عبد الله بشد بدانجا كه فرموده بود پيغمبر عليه السلام ، و بنشست و خبر همى پرسيد از هر كه بر گذشت . و عكّاشة بن محصن اسدى با ايشان بود و به جاسوسى همى گشت و سوى عبد الله خبر همى آورد . و عكاشه سر بسترده بود زيرا كه به ماه رجب بود ماه حرام ، و اندر اين ماه كس حرب نكردى ، و مردمان از جايها به مكّه شدندى و عمره كردندى اندر ماه رجب . پس عكّاشه سر بسترده بود تا هر كه او را ببيند باز نشناسد و پندارد كه حرم گرفته است ، و به مكّه مىرفت و هر جايى همى گشت و خبرها همى پرسيد .\r\nپس كاروانى از آن مكّيان همى آمدند از طايف و اندر آن كاروان ميوه بود واديم ، فرود آمدند ، و خواستهء بسيار بود از آن بازرگانان طايف ، چون آنجا رسيدند فرود آمدند ، اثر ايشان بيافتند . و عبد الله بن جحش را از دور بديدند با ياران از\r\n","description":"","footnote":"","page_name":" 99 ","page_number":172},
  {"content":"\r\nپس ريگ اندر نشسته ، بترسيدند . و اندر ميان ايشان سه چهار تن بودند از بزرگان قريش يكى عمرو حضرمى بود و ديگر عثمان بن عبد الله بن مغيرة المخزومى و برادرش نوفل عبد الله و حكم بن كيسان بود . چون اثر عبد الله بن جحش بديدند و آن يارانش ، بترسيدند و گفتند محمّد تنى چند فرستاده است تا كروان بزند و ببرند . پس خواستند كه بدان منزل بنشينند و كس به مكّه فرستند تا مردم آيند . پس عكّاشه بر سر تل ريگ برآمد سر سترده . چون كاروان او را سر سترده بديد ، گفتند اين ماه رجب است ، ماه حرام ، و اين مردمان عرباند و به عمره كردن آمده اند .\r\nپس اين حكم بن كيسان گفت : اگر همه از مردمان محمّداند ، اين محمّد را چندانى حرمت هست كه اندر رجب حرب كردن نفرمايد و خواسته نستاند ، و هم آنجا بدان منزل فرود آمدند . و از رجب آن شب و ديگر روز بيش نمانده بود .\r\nپس آن شب عبد الله بن جحش تدبير كرد و گفتا چه كنم كه اين خواسته اى بسيار است ، و اگر فردا حرب كنم و بستانم ، به رجب اندر حرب كرده باشيم و حرمت شكسته ، و اگر فردا شكيبايى كنيم ، ايشان به مكّه اندر شوند و از دست ما بشود .\r\nپس تدبير بر آن بنهادند كه حرب كنيم و آن خواسته بستانيم كه ايشان كافراناند ايشان را حرمت نيست . چون ديگر روز بود ، كاروان بار بر نهادند . ايشان با سلاح پيش كاروان شدند . و عبد الله بن جحش و واقد بن عبد الله تير اندازان نيك بودند ، پس تيرى بينداختند و آن عمرو حضرمى را بزدند و بكشتند . و عمرو مردى بزرگ بود به قريش اندر و خليفهء بنى عامر حضرمى به مكّه اندر روشناس بودند و بازرگانان بودند . چون عمرو بيفتاد ، عثمان بن عبد الله بگريخت و باز مكّه شد . و به كاروان اندر هم اين چهار تن بودند زنهار خواستند . و نوفل بن عبد الله بگريخت .\r\nو عبد الله بن جحش [ عثمان بن عبد الله و حكم بن كيسان 
  ] را بگرفت و دستها ببست و آن كاروان را بربود ، و روى برتافت و به باديه اندر شد و روى به مدينه نهاد با ياران و خواسته ، و آن دو اسير ببرد .\r\nپس خبر به مكّه شد . مكيّان از پس بيامدند و اندر نيافتند و باز گشتند . و عجب داشتند و گفتند حرام بشكست و ماه حرم را حرمت نداشت ، و به رجب اندر كس\r\n","description":"","footnote":"","page_name":" 100 ","page_number":173},
  {"content":"\r\nفرستاد به حرب تا خون ريختند و خواسته ستدند و اسير گرفتند ، و او را هرگز سلامت نبود و دين او هرگز به پاى نخيزد .\r\nو عبد الله بن جحش خواسته ها به مدينه آورد با آن اسيران به نزديك پيغامبر عليه السّلام به شعبان اندر . پيغمبر عليه السّلام از آن تافته شد و او را گفت : چرا چنين كردى ، و من ترا اين نفرمودم كه به ماه حرام اندر اين چنين كن . و ياران پيغمبر همه عبد الله بن جحش را ملامت كردند و گفتند كافران و بتپرستان اين حلال ندارند كه تو داشتى اندر ماه رجب . و پيغمبر آن اسيران را باز داشت و آن خواسته بنهاد و دست به وى فراز نكرد تا خداى تعالى [ 178 a 
  ] چه فرمايد . پس پيغمبر عليه السّلام خبر سعد بن ابى وقّاص و آن عتبه بن غزوان پرسيد كه ايشان كجااند . گفتند كه به فلان منزل كه نامش معدن است شترشان گم شد و به طلب شتر رفتند ، و بعد از آن خبر ايشان نداريم . پيغمبر را دل مشغول شد از بهر ايشان و ترسيد كه ايشان به دست دشمن افتند . و خبر آمد سوى پيغمبر كه قريش او را ملامت مىكنند كه به ماه رجب جنگ كرد و حرب فرمود ، و خون ريختند و اسير و خواسته بردند ، و هرگز به هيچ دين اندر اين حلال نيست . و آن مسلمانان كه به مكّه مانده بودند و هجرت نكرده بودند پيغمبر را كس فرستادند و گفتند كافران قريش ما را سرزنش مىكنند تا ايشان را چه جواب دهيم . پس خداى عزّ و جلّ اين آيت فرستاد و دل پيغمبر را خوش كرد و بىغم گرداند ، و عبد الله بن جحش را معذور گردانيد ، و كافرانى كه ايشان را ملامت مىكردند جواب باز داد . قوله تعالى * ( يَسْئَلُونَكَ عَنِ الشَّهْرِ الْحَرامِ قِتالٍ فِيه قُلْ قِتالٌ فِيه كَبِيرٌ وَصَدٌّ عَنْ سَبِيلِ الله وَكُفْرٌ به وَالْمَسْجِدِ الْحَرامِ وَإِخْراجُ أَهْلِه مِنْه أَكْبَرُ عِنْدَ الله وَالْفِتْنَةُ أَكْبَرُ من الْقَتْلِ . 2 : 217 ) * و اين آگاهى به قريش رسيد و معنى آيت آن است كه آنكه كافران قريش مىكنند به حرم خداى تعالى و به خداى كافرند و خلق را از راه خداى و مسلمانى باز مىدارند و پيغامبر خداى و مسلمانان كه متابع او بودند از مكّه بيرون كردند ، اين بسيار بزرگتر است نزديك خداى تعالى از حرب كردن اندر ماه رجب و خون ريختن . * ( وَالْفِتْنَةُ أَكْبَرُ من الْقَتْلِ . 2 : 217 ) *\r\n","description":"","footnote":"","page_name":" 101 ","page_number":174},
  {"content":"\r\nپس عبد الله بن جحش و يارانش همه شاد شدند . و پيغمبر عليه السّلام اين آيت بدان مسلمانان فرستاد كه به مكّه بودند تا ايشان كافران قريش را هم اين جواب دهند . و قريش سوى مسلمانان كس فرستادند كه عثمان بن عبد الله و حكم بن كيسان را باز خريم . پيغمبر گفتا نفروشيم كه ما را دو تن گم شده اند : سعد بن ابى وقّاص و عتبة بن غزوان ، و خبر ايشان نداريم . اگر آن هر دو پديد آيند ، ما اين اسيران را به شما باز فرستيم ، و اگر درست شود كه ايشان را كشتند ، ما اين هر دو را بدل ايشان بكشيم . سعد و عتبه به بحران افتادند به طلب اشتر ، و نيافتند و هم به شعبان اندر باز آمدند . پس پيغمبر آن هر دو اسير را فداى ايشان كرد و هر دو را باز قريش فرستاد . و ايشان به مكّه باز شدند .\r\n","description":"","footnote":"","page_name":" 102 ","page_number":175},
  {"content":"\r\n\r\nخبر بگردانيدن قبله سوى كعبه\r\nپس بدين ماه شعبان اندر خداى عزّ و جلّ به نيمهء ماه قبلهء پيغامبر باز مكّه كرد و از بيت المقدس بگردانيد . و همهء جهان را قبله كه سجود كردندى دو بود : عرب را كعبه بود و جهودان و ترسايان را بيت المقدس بود كه آن مزگت سليمان بن داود بود و بنا او كرده بود . و جايگاه فاضل است و موسى و عيسى عليهما السّلام قبله آنجا كردند .\r\nپس چون پيغمبر عليه السّلام به پيغمبرى آمد ، به مكّه نماز كردى و روى سوى كعبه كردى . پس چون به مدينه آمد ، غلبه جهودان و ترسايان را بود ، و ايشان روى سوى بيت المقدس كردندى ، و اهل مكّه نيز هر كه بتپرست بود و بت را سجود كردى ، سوى كعبه كردندى . پس خداى عزّ و جلّ پيغمبر را بفرمود كه تو نيز روى سوى بيت المقدس كن . چون نماز كردى روى آنجا كردى تا با ايشان موافقت كرده باشد و خلاف نبود و با ايشان نزديك باشد . پس از آن پيغمبر را آرزو چنان بود كه او را قبله باز كعبه كند ، آن كجا قبلهء ابراهيم و اسماعيل بود . و هر روزى خداى را دعا كردى و روى سوى آسمان كردى و حاجت خواستى . پس به سال هجرت و ديگر سال سوى بيت المقدس نماز كرد تا ماه شعبان در آمد روز سه شنبه\r\n","description":"","footnote":"","page_name":" 103 ","page_number":176},
  {"content":"\r\nنيمهء شعبان . خداى عزّ و جلّ آيت فرستاد و گفت :\r\n* ( قَدْ نَرى تَقَلُّبَ وَجْهِكَ في السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه . 2 : 144 ) * پس پيغمبر را عليه السّلام روى سوى كعبه گردانيد هم در آن روز .\r\n","description":"","footnote":"","page_name":" 104 ","page_number":177},
  {"content":"\r\n\r\n[ خبر صوم شهر رمضان 
  ]\r\nو چون پيغمبر به مدينه آمد به ماه ربيع الاول اندر و آن سال بگذشت ، ديگر سال به ماه محرّم اندر و جهودان را ديد روز دهم محرم كه روزه داشتند ، و اين روز را روز عاشورا خواندندى . پيغمبر عليه السلام پرسيد كه اين چه روزى است شما را ؟\r\nايشان گفتند كه اين آن روز است كه خداى تعالى فرعون را در دريا غرق كرد و موسى [ را 
  ] برهانيد ، و آن روز موسى عليه السلام روزه گرفت شكرانهء آن را . و سنّت است ما را اين روزه داشتن ، هر سالى . پس پيغمبر عليه السّلام مسلمانان را بفرمود تا آن روز روزه داشتند ، و گفت من سزاوارترم به سنّت برادرم موسى بن عمران ، پس پيغمبر ترسايان را ديد كه پنجاه روز روزه داشتند . پيغمبر را عليه السّلام آرزو آمد كه اندر شريعت او اين روزه بود . پس چون ماه شعبان به آخر آمد خداى عزّ و جلّ روزهء ماه رمضان داشتن فرض كرد ، و هم اندر اين سال آيت فرستاد . قوله تعالى : * ( يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ من قَبْلِكُمْ . 2 : 183 ) * يعنى اليهود و النصارى . گفتا يا مؤمنان روزه بر شما فريضه كردم همچنانكه آنان كه پيش از شما بودند از جهودان و ترسايان . و عيسى عليه السّلام سى روز فرمود و ايشان خويشتن همى افزودند تا آن را به پنجاه روز بردند . و\r\n","description":"","footnote":"","page_name":" 105 ","page_number":178},
  {"content":"\r\nموسى عليه السلام روزه را روزى واجب كرد خاصّه از بهر مناجات ، و سى روز از ذو القعده . پس موسى پانزده [ 178 b 
  ] روز ديگر بفزود و آن ماه سى روز بود چنان كه خداى تعالى گفت : * ( شَهْرُ رَمَضانَ الَّذِي أُنْزِلَ فِيه الْقُرْآنُ هُدىً لِلنَّاسِ وَبَيِّناتٍ من الْهُدى وَالْفُرْقانِ . 2 : 185 ) * و محمّد بن جرير اين قصّه اندر اين كتاب سخت نيكو گفته است .\r\nپس چون ماه رمضان بگذشت ، پيغمبر عليه السّلام صدقهء روز عيد واجب كرد .\r\nروز عيد بيرون آمد از مدينه و به مصلَّى رفت و نماز كرد ، و اندر خطبه صدقهء فطر فرمود . چون ديگر سال محرّم اندر آمد و روز عاشورا ببود ، پيغمبر بفرمود كه روزه دارند و مردمان همى داشتند . پس اندر اين ماه رمضان پيغمبر عليه السّلام به غزو بدر بيرون شد ، و روز هفدهم ماه رمضان بود روز آدينه كه پيغمبر به بدر حرب كرد و خداى عزّ و جلّ او را بر مشركان مكّه ظفر داد . و اين غزو را غزو بدر الكبرى خوانند و اين حديث بدر حديثى بزرگ است ، و محمّد بن جرير اندر اين كتاب تمام نگفته بود ، و اين قصّه اندر اخبار مغازى و اندر اخبار تفسير معروف است كه هيچ غزو نيست از مغازى پيغمبر عليه السّلام كه اندر او چند آيت آمده است از آسمان اندر اين غزو . و اين غزو نخستين فتحى بوده است اندر اسلام و نخستين ظفر بود پيغمبر را بر مشركان . و هم از اين كتاب و هم از كتاب مغازى و هم از كتاب تفسير آن قدر كه يافتم گرد كردم تا اين قصّه تمام شد .\r\n","description":"","footnote":"","page_name":" 106 ","page_number":179},
  {"content":"\r\n\r\nخبر غزو بدر الكبرى\r\nپس چون از سال هجرت دو سال ببود و نيمهء شعبان بيامد ، خداى عزّ و جلّ قبلهء پيغمبر به كعبه گردانيد و بفرمود تا روى سوى كعبه كند چون نماز كند ، و هم بدين شعبان روزهء ماه رمضان فريضه كرد . پس نخستين روزى از ماه رمضان خبر آمد پيغمبر را كه بو سفيان بن حرب كاروانى آورد از شام از آن مكّيان با خواسته هاى بسيار ، و با او عمرو بن العاص است و بو جهل . و به خبر مغازى اندر ايدون گويد كه هفتاد تن بودند . و جبريل بيامد و پيغمبر را خبر آورد و بشارت داد و گفتا بيرون شو و كاروان را طلب كن . و گذرشان به چاههاى بدر بود ، و چاره نيست ايشان را از گذر كردن آن جايگاه . پس پيغمبر عليه السّلام مردمان را گرد كرد و به روزه در بفرمود رفتن و گفت : خداى عزّ و جلّ مرا وعده كرده است كه خواستهء ايشان به من دهد و دين مرا عزيز كند و ايشان را بر دست من اسير كند . و نگفت كه ما هر آينه كاروان بگيريم . و مردمان پنداشتند كه كاروان بگيرند و رنج بسيار نبايد بردن .\r\nهفتاد تن برفتند هر كس به شتاب .\r\nو ديگر روز پيغمبر عليه السّلام بو لبابه را بر مدينه خليفت كرد و خود به شتاب برفت . و مردمان سوار و پياده برفتند از پس پيغمبر عليه السّلام ، و سلاح تمام\r\n","description":"","footnote":"","page_name":" 107 ","page_number":180},
  {"content":"\r\nبر نگرفتند ، و با پيغمبر سيصد و شصت تن بودند . و به روايتى ديگر سيصد و سيزده تن بودند . و اين درستتر است كه سيصد و چهل تن بودند . هفتاد بر جمّازه و ديگران پياده بودند . و پيغمبر عليه السّلام بر شتر خويش بود آن شتر كه نام او عضبا بود كه گوش بريده بودند به دو نيم . و از اين سيصد و سيزده ، از مهاجر هفتاد و هفت تن بودند و از مردمان مدينه دويست و سى و شش تن بودند . و به ميان مهاجريان اندر ابو بكر بود و عمر بن الخطَّاب و على بن ابى طالب و عثمان بن عفّان رضوان الله عليهم . و رقيّه دختر پيغمبر كه زن عثمان بود سخت بيمار بود و پيغمبر عثمان را بفرمود كه تو باز گرد كه رقيّه بيمار است . و از انصار از مهتران سعد بن معاذ بود و همه مهتران خزرج . پس مردمان گفتند اين قدر مردم بس است آن كاروان را . و پيغمبر نيز بيشتر به مردم نبرد . چون يك منزل بشد ، ايشان را عرض كرد و پنج تن را كه خرد بودند يكى عبد الله بن عمرو بن ليلى را و دوم رافع بن خديج را و سوم زيد بن ثابت را و چهارم اسيد بن ظهير را و پنجم عمير بن ابى وقّاص را بفرمود تا باز گردند . پس عمير ، سعد بن ابى وقّاص را خواهش كرد تا پيغمبر را شفاعت كرد تا پيغمبر او را با خود ببرد ، و اين هر چهار ديگر را باز گردانيد .\r\nپس پيغمبر عليه السّلام به شتاب برفت تا به بدر شود و راه بو سفيان بگيرد . چون به دو منزلى آمد ، خبر رسيد كه كاروان هنوز نگذشت . پس بدان منزل بنشست و از راه زان سوتر شد تا چون كاروان بو سفيان آيد او را بر راه نبيند يا خبر به وى نشود و بگريزد . و جبريل عليه السّلام بيامد و پيغمبر را آگاه كرد كه خداى عزّ و جلّ اندر اين غزو به همه حال ترا نصرت كند . پس پيغمبر عليه السّلام دو تن را از بزرگان مهاجر را بخواند يكى طلحة بن عبيد الله و ديگر سعيد بن زيد بن نفيل ، و ايشان را بر جمّازه نشاند و به باديه فرستاد سوى راه تا خبر بو سفيان بجويند .\r\nايشان از باديه راه گم كردند و به حرب بدر نرسيدند . پس دو تن ديگر را بخواند يكى را نام بسبس بن عمرو و ديگر عدىّ بن ابى الزّغبا و ايشان را بر جمّازه بفرستاد به سر چاه بدر ، و گفتا بنگريد تا بر سر چاه بدر هيچكس را بينيد كه خبرى\r\n","description":"","footnote":"","page_name":" 108 ","page_number":181},
  {"content":"\r\nاز كاروان دارند . و عرب را آيين چنان است اندر باديه كه چون به سر چاهى يا به منزلى كاروانى فرود آيد طعام و علف آورند و به مردم كاروانى فروشند و با ايشان بازرگانى و خريد و فروخت كنند . پس اين جهنى و يارش برفتند و بر سر چاه بدر آمدند . مردى را ديدند آنجا نشسته و علف آورده و آنجا نهاده منتظر كاروان ، و ايشان به نزديك چاه آمدند و شتران را [ 179 a 
  ] بخوابانيدند و بيامدند كه آن مرد را بپرسند . دو زن را ديدند كه يك ديگر را تقاضا همى كردند . يكى مر يكى را گفت : كه آن سيم كه مرا بر تست بده . ديگرى گفت : فردا كاروان آيد به سر اين چاه ، من چيزى بفروشم و سيم تو بدهم . ايشان چون اين سخن بشنيدند هيچ نگفتند و مطهره ها پر آب كردند و بر شتر نشستند و برفتند و پيغمبر را عليه السّلام خبر دادند .\r\nو چون ايشان از سر چاه باز گشتند ، هم آنگه بو سفيان و عمرو عاص فراز آمدند از كاروان ، و بو سفيان به حد يثرب اندر آمده بود و خبر همى پرسيد از پيغمبر و يارانش . چون به دو منزلى برسيد ، كاروان آنجا بداشت و گفت شما اينجا همى باشيد تا من به سر چاه بدر شوم و خبرى بپرسم تا كس از يثرب آمد از ياران محمّد به طلب كاروان يا نه . پس چون به سر چاه بدر آمدند اشتران را آب دادند و خود آب خوردند و مطهره ها پر آب كردند و آن مرد را كه بر سر چاه نشسته بود بپرسيدند كه تو چه نامى ؟ گفت : مجدى بن عمرو . گفتا از كدام قبيله اى ؟ گفت از جهينه . بو سفيان گفت : از دزدان يثرب هيچ خبر دارى و تا امروز كس از ايشان بر سر اين چاه آمد . آن مرد گفت : اكنون دو تن آمدند و آب بر گرفتند و جمازگان را آب دادند و بر نشستند و برفتند . گفتا : ترا هيچ گفتند ؟ مرد گفت : نه هيچ نگفتند .\r\nبو سفيان گفتا اشتر را به كدام جايگاه خوابانيده بودند ؟ و شتر سرگين افكنده بود .\r\nبو سفيان از آن سرگين پاره اى بر كف دست گرفت و بماليد و خرما دانه از آنجا بيرون آمد . عمرو عاص را گفت : اين مردم از مدينه بودند و محمّد آمده است و بر راه ما نشسته است ، يا گروهى فرستاده است . عمرو عاص گفت : تو چه دانى ؟ گفتا :\r\nمردمان مدينه شتران را خرما دانه دهند و هيچكس به حجاز اندر شتر را خرما دانه\r\n","description":"","footnote":"","page_name":" 109 ","page_number":182},
  {"content":"\r\nندهند مگر مردم مدينه . پس بو سفيان بر شتر نشست و با عمرو يك جا به كاروان شدند .\r\nبو سفيان هم آنجا به دو منزلى بدر كاروان را بداشت ، و هم آنگه مردى را به مزد گرفت نام او ضمضم بن عمرو الغفارى ، و او شترى داشت سخت دونده . و ميان كاروان و مكّه شش روزه راه بود و شرط كرد كه به سه روز بروم . و بو سفيان فرمود كه چون به شهر اندر شوى فرياد خواه و بر سر كوه بو قبيس شو و بانگ كن چنان كه همه اهل مكّه بشنوند ، و بگو كه مرا بو سفيان فرستاد از فلان منزل و همى گويد كه محمّد با دزدان يثرب آمده است و بر راه كاروان نشسته . اگرتان خواسته به كار مىآيد بياييد و الَّا آنگه هيچ نتوانيد يافتن . ضمضم برفت و او كاروان را هم آنجا بداشت . و پيغمبر هم آنجا بنشست به دو منزلى بدر ، و چشم همى داشت كه كاروان به سر چاه بدر آيد . و چون ضمضم برفت به سوى مكّه ، پيش از آنكه او به مكّه رسيد ، عاتكه دختر عبد المطَّلب عمّهء پيغمبر به خواب ديد به مكّه چنان كه مردى بر شترى نشسته به مكّه اندر آمد و به بطحاى مكّه بايستاد و بانگ كرد كه اى مردمان مكه ، مرويد كه شما را بكشند و هر كه آنجا رود باز نيايد . و همچنان بر شتر نشسته بيامدى و بر بام كعبه شدى و بانگ همى كردى . پس سنگى از سر كوه بو قبيس بكند و از سر كوه فرود آمد ، و آن سنگ پاره پاره شد و به مكّه هيچ سرايى نماند كه از آن سنگ پاره اى در آنجا نيفتاد . پس ديگر روز عاتكه عبّاس بن عبد المطَّلب را اين خواب بگفت . عباس بترسيد و گفت : اى خواهر ، اين خوابى سخت زشت است و همه اهل مكّه را بيم است كه غمى برسد بزرگ . اين خواب را پنهان دار و با كس مگوى تا بنگرم كه چه باشد . و عبّاس بيرون آمد غمگين و به مزگت آمد و خانه را طواف كرد . و [ وليد بن 
  ] عتبه بن ربيعة بن عبد الشمس دوست عباس بود و به مزگت نشسته بود . عبّاس بر او بنشست و او عبّاس را گفت : چه بوده است كه روى ترش كرده اى ؟ عبّاس گفت : سلامت . گفت آخر ، و الحاح كرد .\r\nعبّاس وى را گفت كه نبايد كه كسى اين بداند . گفتا نداند . عبّاس آنگه خواب عاتكه او را بگفت . پس [ وليد بن 
  ] عتبه از مزگت بيرون آمد . بو جهل را ديد آن\r\n","description":"","footnote":"","page_name":" 110 ","page_number":183},
  {"content":"\r\nخواب او را بگفت . بو جهل گفت : از اين سخن مينديش كه بنى هاشم همه دروغزناند مردان و زنان ، و ما از دروغهاى محمّد برستيم ديگر باره به دروغ زنان بنى هاشم اندر افتاديم . عبّاس گفت : اين چه سخن است ؟ بو جهل گفت : اين چه خواب است كه از عاتكه همى حكايت كنى كه او ايدون و ايدون گفت و به خواب ديد . عبّاس گفت : من خبر ندارم . گفتا : بلى دارى كه مرا از زبان تو حكايت كردند ، و اگر اين خواب را اثرى پديد نيايد ، صحيفه اى بنويسيم و به در خانهء كعبه فرو آويزيم كه به جهان اندر مرد نيست و زن از بنى هاشم دروغزنتر ، تا همهء عرب را .\r\nدرست شود دروغزنى شما .\r\nعبّاس مردى خاموش بود و حمول ، از آن مجلس برخاست و باز خانه شد . بو جهل و آن هر كسى به خانه زنان را بگفتند . و خبر به عاتكه شد كه بو جهل مر عبّاس را چه گفت . پس چون شبانگاه بود عاتكه و منيعه دختران عبد المطَّلب با همه زنان بنى هاشم بيامدند و عباس را گفتند چرا هم داستان مىباشى كه بو جهل نام زنان بنى هاشم برد و نام دختران عبد المطلب برد ، و تو خاموش باشى و سخن نگويى و جواب او ندهى كه او همه مردان و زنان بنى هاشم را دروغزن مىگويد ، و تا كى اين احتمال را كار بندى ؟ و اگر او اين صحيفه بنويسد ، [ 179 b 
  ] همهء بنى هاشم را اندر ميان عرب رسوا كند و تو سخن مىنگويى ؟ دستورى ده تا ما بيرون شويم و بو جهل را بدان سخن كه گفت جواب دهيم ، و ليكن نخواستيم كه بىدستورى تو رويم كه تو امروز بنى هاشم را پيشوايى ، و اين بى حرمتى با تو نكرديم . عبّاس گفتا : او اين صحيفه نيارد نبشتن ، و اگر او از اين سخن چيزى گويد من او را جواب باز دهم ، شما باز گرديد .\r\nديگر روز عبّاس به مزگت اندر آمد و به جايگاه خويش بنشست . قريش هر كسى مجلسى گرفته بودند به مكّه . ناگاه از بطحاى مكّه بانگى آمد . مردم همه از مكّه بيرون دويدند سوى بانگ ، و عبّاس طواف همى كرد ، و آن ضمضم كه آمده بود بانگ همى كرد چنان كه بو سفيان فرموده بود ، و بر سر كوه بو قبيس برشد و بانگ كرد چنان كه همه كس آواز او بشنيدند . و همه خلق تافته شدند زيرا كه به مكّه اندر هيچ\r\n","description":"","footnote":"","page_name":" 111 ","page_number":184},
  {"content":"\r\nاهل بيتى نبود كه نه او را اندر آن كاروان بضاعتى بود . و بو جهل و عتبه و همه مهتران بايستادند و بانگ و نفير كردند و دو روز ساز كارزار كردند و روز سوم بيرون شدند . و به مكّه اندر هيچ رئيسى و مهترى نبود كه نه برفت يا بدل خويش كسى را بفرستاد مگر قبيلهء بنى عدىّ بن كعب بن مرّه ، كه ايشان مهتران بودند و بو جهل و عتبه را بر ايشان فرمان نبود ، و نيز ايشان را اندر آن كاروان بضاعتى نبود . و عبّاس خواست كه نرود . بو جهل به مزگت اندر شنعت كرد و گفت : ما دانيم كه دل تو و آن بنو هاشم با محمّد است و شما همه به مزگت اندر جاسوسان وىايد و ليكن اگر ما را بدين حرب اندر ظفر باشد و بازآييم بنو هاشم را از مكّه بيرون كنيم . و قريش به روى عبّاس اندر همچنين بگفتند .\r\nعبّاس گفت : من پيرم و حرب را نشايم و ليكن پسران خويش را بفرستم . و عبّاس را چهار پسر بود : يكى فضل بود و ديگر عبد الله و سديگر قثم و چهارم عبيد الله . ايشان گفتند اگر هر چهار پسر بفرستى روا باشد و ليكن ترا نيز ببايد رفتن . عبّاس گفت : بيايم . و بكراهيت نيّت كرد و ساز بساخت . پسرانش گفتند ما با تو بياييم . گفتا نخواهم . و دستورى نداد و برفت با يكى مولاى خويش .\r\nبرادرزادگان بر وى گرد آمدند و گفتند تو مردى پيرى ما ترا تنها دست باز نداريم ، ما با تو بياييم . گفت : نخواهم . ايشان دانستند كه او از خشم قريش مىگويد از كراهيت رفتن را . و سه تن از برادرزادگان با او برفتند پسران بو طالب : يكى را نام طالب بن ابى طالب و ديگر عقيل بن ابى طالب و ديگر نوفل بن حارث بن عبد المطَّلب .\r\nو امية بن خلف الجمحى خواست كه نرود كه پير بود و او را دو پسر بود : يكى صفوان بن اميّه و ديگر عبد الله بن اميّه . پس پسر كهتر را فرمود كه برو . و او را دوستى بود نام وى عقبة بن ابى معيط ، و او آن بود كه به فرمان او خيو در روى مصطفى انداخته بود . بو جهل مرا اين عقبة را بگماشت و گفت اميّه را بگوى تا بيايد كه چاره نيست كه او را با خويشتن ببريم كه او مردى پير است و مردمان اندر روى وى نگرند ، و اگر او ايدر بماند هيچكس از مكّه نيايد . پس عقبه سوى اميّه آمد ، و\r\n","description":"","footnote":"","page_name":" 112 ","page_number":185},
  {"content":"\r\nاو به مزگت اندر نشسته بود به ميان جماعت قريش . عقبه او را گفت : تو بدين جمع نخواهى رفتن ؟ اميّه گفت : خود شما بسنده باشى . عقبه گفتا : از بهر خواهش مرا برو كه من نيز به فرمان تو خيو در روى محمّد انداختم ، روا بود اگر تو نيز بيايى .\r\nاميّه گفت : من پيرم و پسرم جوان است ، او را بفرستم . عقبه گفت : از عبّاس پيرتر نه اى ، و او عمّ محمّد است و همى رود ، تو شرم ندارى كه گويى نروم . پس عقبه هر چند گفت اجابت نكرد . عقبه كس به خانه فرستاد تا مجمرى و لختى عود بياوردند و آتش اندر آنجا كردند و لختى عود بر آنجا نهادند و به زير دامن اميّه نهاد و چرخ زنان بياورد و بنهاد . اميّه گفتا اين چيست ؟ گفتا : تو به حرب نيارى آمدن آن كن كه زنان كنند . اين عود را زير دامن گير و دوك همى ريس و بنشين همچنان كه زنان .\r\nاميّه را از آن اندوه آمد و ننگ داشت ، و آن مجمر و آن دوك را بر او انداخت و او را دشنام داد و برخاست خود با پسر . و بو لهب عبد المطَّلب بيمار بود سخت و نتوانست رفتن ، و او را بر مردى خواستهء بسيار بود از مهتران ، نام او عاص بن هشام بن مغيرة المخزومى ، و او از مهتران بنى مخزوم بود ، و اين عاص به جاى خود يكى فرستاده بود . پس بو لهب او را گفت : اگر به تن خويش به روى به جاى من ، آن چهار هزار درم ترا بخشيدم . پس عاص به تن خويش برفت با جمعى از بنى مخزوم از خويشان و مولايان خويش . و آن ضمضم به مكّه اندر سه روز بيش نبود .\r\nپس چهار هزار مرد از مكّه بيرون شدند با اسبان تازى و اشتران دونده جز پياده همه با سلاحهاى تمام . چون از در مكّه بيرون آمدند ، بو جهل آن سپاه را نام بنوشت و شاد شدند بدان لشكر ، و گفت : محمّد ايدون پندارد كه بو سفيان ، عمرو حضرمى است كه همى از طايف آمد با لختى خرما و ميوه و لختى اديم و چهار تن با آن كاروان بودند تا محمّد تنى چند بفرستاد تا آن كاروان را بشكستند و عمرو را بكشتند . ما امروز او را نماييم كه [ 180 a 
  ] خواستهء خويش را و دين خويش را چون نصرت كنند ، و خلق را چون از او برهانيم . و اين برادر عمرو حضرمى را با خويشتن ببردند و گفتند ما همى به طالب خون برادر تو مىشويم تا آنكه برادر ترا كشت و آنكه فرمود هر دو را بكشيم . و از اين حديث نه بو سفيان خبر داشت و نه\r\n","description":"","footnote":"","page_name":" 113 ","page_number":186},
  {"content":"\r\nپيغمبر كه سپاه قريش بيرون آمد .\r\nو پيغمبر چون آن جهنى از سر چاه باز آمد با ياران خويش و خبر كاروان بدادند كه فردا به سر چاه آيند ، پيغمبر عليه السّلام از آنجا برگرفت و پيشتر آمد . نزديك يك منزلى بدر خواست آمدن . چون از آنجا برگرفت و پيشتر آمد ، ديهى پيش آمدش منزلگاه نام او صفراء به ميان دو كوه اندر . پيغمبر گفت : اين ديه را چه خوانند ؟ گفتند صفراء . گفت : اين دو كوه را چه خوانند ؟ گفتند يكى را مسلح و يكى را مخرى . گفت : اندر او كه باشد از عرب ؟ گفتند دو قبيله : يكى را [ بنى 
  ] حراق خوانند و ديگرى را بنى النّار . پيغمبر را عليه السّلام آن به فال [ نه 
  ] خوش آمد ، نام آن ديه و نام آن هر دو كوه و نام آن مردمان . آنجا منزل نكرد و ميان كوه اندر شد و به دست راست برتافت و به چاهى آمد نامش ذات قرن به نزديكى چاه بدر يك منزلى ، و بو سفيان را همى چشم داشت تا كاروان به بدر فرود آيند . و چون بو سفيان از سر چاه با عمرو بن العاص باز گشت و ضمضم را به مكه فرستاد و سه روز بدان منزل بماند . پس عمرو بن العاص را بگفتا ايدر چه باشيم كه محمّد به ما نزديكتر است كه مردمان مكّه ، و تا ما را از مكّه كس آيد بسيار كارها شايد بود ، بيا تا كاروان از اينجا برداريم و از راه بتابيم و همى رويم تا هر روز به مكّه نزديكتر باشيم و به محمّد دور تر . پس بو سفيان كاروان بر گرفت و از راه بتافت و چاه بدر را به دست راست گذاشت و روى سوى دريا نهاد ، و از لب دريا سوى مكّه نهاد سوى جدّه . و پنج روزه راه بر خويشتن درازتر كرد و پنج روز بر لب دريا برفت تا ايمن شد ، و به حدّ مكّه اندر آمد بر سه روزه راه از مكه ، و خبر مكّه شنيد كه از مكّه سپاه بيرون آمدند و ديگ بر اين منزل گذشتند و سوى بدر شدند و روى به محمّد نهادند . و آن مردمان مدينه نه از كاروان خبر داشتند و نه از لشكر كه از مكّه آمدند .\r\nو پيغمبر عليه السّلام به آب قرن نشسته بود و كاروان را همى چشم داشت كه به بدر آيند . پس جبريل عليه السّلام بيامد و خبر دادش كه بو سفيان آن كاروان را بجهانيد و لشكر از مكّه بيرون آمد ، و ترا وعدهء نصرت كرده است خداى عزّ و جلّ يا بر كاروان يا بر لشكر .\r\n","description":"","footnote":"","page_name":" 114 ","page_number":187},
  {"content":"\r\nپيغمبر عليه السّلام ياران را گرد كرد و گفت : بو سفيان كاروان از راه ببرد و بجهانيد و لشكر قريش از مكّه بيرون آمدند . ياران پيغمبر تافته شدند و پيغمبر گفت : غم مداريد كه خداى تعالى ما را نصرت وعده كرده است بر همه مال ايشان يا بر كاروان يا بر لشكر . ياران گفتند : يا رسول الله ، دعا كن تا بر كاروان نصرت دهد كه آسانتر بود و حرب كمتر بود و ما همه ناساخته بيرون آمديم بى سلاح .\r\nخداى عزّ و جلّ آيت فرستاد و گفت : قوله تعالى ، * ( وَإِذْ يَعِدُكُمُ الله إِحْدَى الطَّائِفَتَيْنِ أَنَّها لَكُمْ وَتَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَيُرِيدُ الله أَنْ يُحِقَّ الْحَقَّ بِكَلِماتِه وَيَقْطَعَ دابِرَ الْكافِرِينَ ، لِيُحِقَّ الْحَقَّ وَيُبْطِلَ الْباطِلَ وَلَوْ كَرِه الْمُجْرِمُونَ . 8 : 7 - 8 ) * گفت :\r\nاگر شما را خداى عزّ و جلّ وعده كرد كه بر يك گروه شما را نصرت دهم ، و شما آن خواستيد كه آسانتر بود ، و خداى عزّ و جلّ آن خواست كه دين را نصرت كند و حقّ ظاهر شود . پس چون بو سفيان بر راه بر سه منزلى مكّه بشنيد كه لشكر گذشت و سوى مدينه شد ، و پسرانش با سپاه بودند ، هم از آنجا كس فرستاد سوى لشكر و مهتران و گفتا اگر از بهر خواستهء خويش بيرون آمديد ، خواسته به سلامت برست و من به مكّه شدم ، باز گرديد تا حرب و خون ريختن نبود كه هر كه با محمّد است همه اهل بيت و خويشان مااند و ما را به خون ايشان حاجت نيست .\r\nچون رسول بو سفيان برسيد ، لشكر به جحفه فرود آمده بودند بر سه منزلى بدر .\r\nپس كافران اختلاف كردند . گروهى گفتند برويم ، و گروهى گفتند نرويم ، و عتبة بن ربيعه خواست كه بازگردد و مردمان را گفتا باز بايد گشتن . بو جهل گفت : به خداى كه باز نگرديم تا به چاههاى بدر نشويم ، و آنجا همه مىنخوريم و ده روز بباشيم تا دزدان مدينه از ما برمند و خبر اين لشكر در همه عرب برود و همه عرب از ما بترسند ، و نيز كس از پس كاروان ما نيارد رفتن . و عامر حضرمى را گفت : تو خليفهء عتبه اى و ما همى به طلب خون برادرت مىشويم و عتبه باز خواهد گشتن ، او را بگوى تا باز نگردد ، پس اگر باز گردد ، تو عهد و سوگند خويش از عتبه و بنى [ عبد 
  ] الشّمس بگسل و از ايشان بيزار شو ، و سوى بنى مخزوم گراى به قبيلهء من تا من با بنى مخزوم بروم و خون برادرت طلب كنم . عامر سوى عتبه آمد و اين\r\n","description":"","footnote":"","page_name":" 115 ","page_number":188},
  {"content":"\r\nبگفت . عتبه گفتا برادر ترا چندان خطر نيست كه از بهر وى با اين همه خلق حرب بايد كردن . تو اگر خواهى كه از بنى عبد الشّمس باشى باش ، و اگر نخواهى [ 180 b 
  ] يا بيزار شوى بيزار شو و هر كجا خواهى باش . عامر سوى بو جهل آمد و او را آن سخن عتبه بگفت ، و بو جهل به ميان مردمان اندر بود ، و مردمان را گفت : عتبه را باد با شش اندر افتاد . و اين مثلى است كه به عرب اندر گويند آن كس را كه از چيزى بترسد . و بو جهل را به لقب مصفّر الاست خواندندى ، و پارسى زردكون باشد ، و از بهر آن بود اين لقب او را كه بر مقعدش جراحتى بود كه پيوسته خون از وى آمدى و نشان آن بر ازار پاى وى پديد بودى ، و از بس خاريدن آن جايگاه خونابه و ريمآبهء سرخ و زرد مىآمدى و بر جامه مىشدى . و او پيوسته خلوق و زعفران و عطر بر تن و جامه و ازار پاى ماليدى تا كس نداند كه او را خون از مقعد آيد . و زعفران را با عطرها به آب بزدندى كافران قريش و آيين ايشان چنان بود و بر خويشتن و بر جامه ماليدندى تا همه تن ايشان و جامه زرد شدى و باك نداشتندى زيرا كه از همه بويهاى خوش ايشان را زعفران عزيزتر بودى . و زعفران از كرمانشاهان و حدود همدان برند . و عود و عنبر و كافور آنجا از راه دريا بسيار برند و ارزان بود ، و مشك آنجا هم ارزان بود كه از هندوستان به راه دريا برند . پس گاه گاه بو جهل زعفران بر در كون و ازار پاى زدى تا آن زردى زعفران بر در كون و ازار پايش نشان گرفتى ، و مردمان پنداشتندى كه آن خونابه او را بوى خوش است كه او بر در كون ريخته است ، و كس نداند كه آن خون است . و مردم او را از بهر آن زرد كون گفتندى . و هر كه او را عيب كردى و يا دشنام دادى او را مصفّر الاست گفتى يعنى زردكون ، و گويند كه آن ريش بواسير بود . و ديگر گويند كه بو جهل به طفوليت با پيغمبر عليه السلام كشتى گرفت و پيغمبر او را بر گرفت و بر زمين زد و رگ مقعد او بگسست ، و پيوسته آن خون از آن رگ دويدى . و او از بهر آن زعفران بر در كون زدى تا كس نداند .\r\nپس چون او گفت : عتبه را باد به شش در افتاد ، عتبه گفت : فردا آگاه شود آن مصفّر الاست ، آن زرد كون ، كه باد به شش كه در افتد . و عتبه نيت رفتن كرد . و\r\n","description":"","footnote":"","page_name":" 116 ","page_number":189},
  {"content":"\r\nمردم به اختلاف اندر افتادند . گروهى گفتند باز گرديم و گروهى گفتند باز نگرديم . و طالب بن ابى طالب عبّاس را گفت : اى عمّ ، باز گرديم . عبّاس نيارست باز گشتن از بيم بو جهل و قريشيان و به مكّه مردى بود از بنى ثقيف و خليفهء بنى زهره بود و اندر بنى زهره روشناس بود و مردم سخن او بشنيدندى و فرمان بردندى ، و او با جماعتى بسيار از بنى زهره با لشكر بود ، مر بنى زهره را گفت : باز گرديد كه خواستهء شما به سلامت به مكّه رسيد ، شما را حرب چرا بايد كردن . و بنى زهره صد و پنجاه مرد بودند . چون خليفه باز گشت ، جمله باز گشتند به قول او . و به مكّه اندر قبيله اى نبود كه نه از آن قبيله قومى بدين لشكر اندر بودند مگر از بنى عدىّ بن كعب كه خود از مكّه نرفته بودند كه ايشان را اندر آن كاروان بضاعتى نبود . پس چون بنى زهره بازگشتند ، و همه لشكر خود هزار و صد مرد مانده بودند ، چون بنى زهره باز گشتند ، نهصد و پنجاه مرد بماندند . بو جهل بترسيد كه ديگران باز گردند . همان شب از آن منزل بر گرفت و پيشتر شد سوى بدر ، و همه لشكر با وى برفتند و نيز كس باز نگشت .\r\nو جبريل پيغمبر را عليهما السّلام خبر كرد كه كاروان شد و لشكر آمد . پيغمبر عليه السّلام ياران را گفت : مشورت كنيد تا چه كنيم . و همه ياران ، مهاجر و انصار ، گرد آمدند . چون پيغمبر عليه السّلام گفت چه گوييد و چه كنيم . نخست بو بكر صديق رضى الله عنه بر پاى خاست و گفت : يا رسول الله ، همه آن كنيم كه تو خواهى و تو فرمايى ، ايشان همه خويشان مااند و ليكن ما به تو بگرويده ايم و دين تو پذيرفتيم ، و از ايشان بيزار شديم و جان و تن فداى تو كرديم ، و در پيش تو با ايشان حرب كنيم تا خداى تعالى ترا نصرت دهد و دين تو آشكارا شود ، و كافرى از جهان برخيزد ، يا همه پيش تو كشته شويم . پيغمبر او را دعا كرد و گفت : نيكو گفتى يا ابا بكر . بو بكر بنشست و پيغمبر عليه السّلام آن بيعت از انصار مىخواست ، و اگر نه دانست كه مهاجر او را يارى دهند و نصرت كنند اما از انصار مىترسيد و از مردم مدينه كه باز گردند ، زيرا كه آن شب به عقبه كه با پيغمبر بيعت كردند ، سعد معاذ گفتا : يا رسول الله ، با من به مدينه آى . پيغمبر گفتا مرا هنوز پيغام و امر از خداى\r\n","description":"","footnote":"","page_name":" 117 ","page_number":190},
  {"content":"\r\nعزّ و جّل نيامده است ، شما برويد و من ياران را بفرستم و چشم دارم كه خداى عزّ و جلّ مرا چه فرمايد . سعد بن معاذ گفت : اگر چنين است ما از خون تو و از نصرت تو بيزاريم تا به مدينه نيايى زيرا كه تو با ما همى نيايى ، و چون به مدينه آيى آن گاه ترا نصرت كنيم و نصرت تو بر ما واجب شود . پس پيغمبر عليه السّلام گفت :\r\nروا است . پس اين روز پيغمبر عليه السلام مىترسيد كه او گويد ما نصرت ترا اندر مدينه كرده ايم اگر خصمى به مدينه آيد ما ترا بر ايشان اندر مدينه نصرت كنيم .\r\nچون بو بكر بنشست ، پيغمبر ديگر بار گفتا : يا مردمان ، مشورت كنيد تا چه كنيم و چه بايد كردن . عمر بن الخطَّاب بر پاى خاست و همچنانكه بو بكر گفته بود بگفت .\r\nپيغمبر او را نيز دعا كرد و گفت : بنشين . ديگر بار گفت : اى قوم ، مشورت كنيد .\r\nمقداد بن عمرو بر پاى خاست ، و او هم از مهاجر بود ، [ 181 a 
  ] و گفت : يا رسول الله ، شمشير زدن از ما و دعا كردن از تو و نصرت از خداى عزّ و جلّ ، و چنان نگوييم كه بنى اسرائيل موسى را گفتند * ( فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ . 5 : 24 ) * تو ما را به دعا يارى كن و از خداى عزّ و جلّ نصرت در مىخواه كه ما خود حرب كنيم .\r\nپيغمبر عليه السّلام گفت : نيكو گفتى بنشين كه من خود از نيّت شما جمله مهاجريان آگاهم و به نيّت شما اندر شك نكنم . باز گفت : مشورت كنيد تا چه كنيم . مردمان را درست شد كه بدين سخن انصار را مىخواهد . سعد بن معاذ بر پاى خاست و گفت :\r\nيا رسول الله ، مگر ما را بدين كار اندر و بدين سخن اندر به گمانى ؟ پيغمبر گفت :\r\nآرى ، من قوت شما مىخواهم و من بدين كار به نيروى خداى تعالى [ ايمنم 
  ] و پس به واسطهء مدد شماام . سعد معاذ گفتا : چه كنيم يا رسول الله ، ما به تو بگرويديم و با تو بيعت كرديم ، و تو به مدينه آمدى و ما ترا بپذيرفتيم و نصرت تو بر ما واجب شد ، جانهاى خويش پيش تو فدا كنيم و خون خويش پيش تو بريزيم ، اگر قريش آيد همان ، و اگر عرب آيد همان ، اگر عجم آيد همان ، و اگر اهل روم و حبشه آيند همان . ما پيش تو ايستاده ايم و ترا نصرت كنيم و با دشمنان تو حرب كنيم ، اگر به مدينه باشى و اگر به صحرا باشى و اگر به آبادانى و ويرانى ، و اگر به دريا و اگر بر سر كوه باشى ما با توايم و از تو برنگرديم تا مرگ .\r\n","description":"","footnote":"","page_name":" 118 ","page_number":191},
  {"content":"\r\nپيغمبر عليه السّلام بدين سخن شاد شد و سعد را فراز خواند و سر و چشم او بوسه داد و گفت : * ( يا سَعْدُ جَزاكَ الله عَن ديِنكَ وَعَنْ مُروءتِك وَعَهْدِك وَعَقْدِكَ خَيْراً . ) * و هم آنگه از شادى لشكر بر گرفت و سوى بدر پيشتر شد ، و از بدر به دو فرسنگى فرود آمد و چشم داشت تا لشكر قريش به سر چاههاى بدر فراز رسند . آنجا پيرى ديد از عرب و پيغمبر را نشناخت . پيغمبر عليه السلام او را گفت :\r\nاى پير ، چه خبر دارى از كاروان مكّه كه با بو سفيان بودند ؟ آن پير گفتا : كاروان به سلامت برفت و لشكر مكّه آمدند كه با محمّد و اهل يثرب جنگ كنند . پيغمبر گفتا چه خبر از قريش دارى و محمّد با اهل مدينه كجا است ؟ آن پير گفتا : نگويم تا شما مرا بگوييد كه شما كه ايد ؟ پيغمبر گفت : اى پير ، بگو تا ما نيز بگوييم . آن پير گفتا :\r\nايدون شنيدم كه لشكر مكّه به فلان روز بيرون آمدند و فلان روز از جحفه برگرفتند ، و اگر آنكه مرا گفت راست گفت ، ايشان به فلان روز فلان جاى آيند ، و محمّد به فلان روز فلان جاى بود ، و اگر راست گفتند امروز فلان جاى است . و راست هم آنجا گفت كه پيغمبر فرود آمده بود به آب قرن . پيغمبر چون آن بشنيد جمّازه براند و برفت و ياران را بگفت كه لشكر قريش به فلان جاى آمده است و فردا به سر چاه بدر آيند .\r\nچون نماز ديگر بكردند ، پيغمبر على بن ابى طالب را و زبير بن العوّام را و سعد بن ابى وقّاص را بفرستاد به سر چاه بدر و گفتا بنگريد تا [ خبر 
  ] لشكر قريش چه يابيد . ايشان به سر چاه بدر آمدند . به آخر روز ، قريش به دو فرسنگى بدر فرود آمده بودند و چهار پنج تن از چاكران و رهيان خويش را به سر چاه بدر فرستاده بودند تا آب برگيرند و خبر پيغمبر بجويند . چون ياران پيغمبر را بديدند بترسيدند و گفتند اين جمّازگان محمداند ، بگريختند . ياران پيغمبر از پس ايشان بتاختند و يكى غلام سياه را بگرفتند نام او عريض و كنيت او بو يسار ، و حبشى بود و غلام [ بنى 
  ] عاص بن سعيد بود ، و گروهى گفتند غلام شيبة بن حجّاج بود ، و او را پيش پيغمبر بردند . على او را گفت : تو از آن كيستى ؟ گفت من از آن قريشم . گفتا : لشكر كجا است ؟ گفتا بر دو فرسنگى فرود آمده است و ما را به طلب آب فرستادند . گفتند\r\n","description":"","footnote":"","page_name":" 119 ","page_number":192},
  {"content":"\r\nبو سفيان با لشكر هست ؟ گفت : من بو سفيان را ندانم كه كجا است . و آن غلام را مىزدند و گفتند تو دروغ گويى كه تو از آن بو سفيانى و ما را راست نگويى . چون بسيارش بزدند ، گفت : آرى من از آن بو سفيانم . گفتند با بو سفيان كيست و مردم چنداند و شتر چنداند ، و زخم از وى باز گرفتند . چون بسيار بپرسيدند گفت : من بو سفيان را خود ندانم ، من از لشكر قريش آمده ام به بدر . و پيغمبر عليه السلام نماز مىكرد . چون سلام بداد گفت : من عجبتر از شما كس نديدم . چون راست مىگويد او را مىزنيد و چون دروغ گويد ، راست گوى مىداريد . اكنون راست مىگويد كه من از لشكر قريشم كه لشكر آنجا فرود آمده اند ، و بو سفيان به مكّه رسيد . پس پيغمبر او را بخواند و گفت : لشكر كجا فرود آمده است راست گوى و مترس . غلام گفت : به فلان جاى فرود آمده اند گفتا : چند مرداند ؟ گفت : نهصد مرداند . پيغمبر گفت : ايشان نگفته اند كه ما چنديم ؟ غلام گفت : اين ندانم و ليكن مىدانم كه ايشان هر روزى نه شتر يا ده شتر بكشند و اين روز كه من آمدم دى روز مهمان فلان مهتر بودند جملهء مردم خرد و بزرگ ، آنجا نيز هم ده شتر كشته بودند .\r\nپيغمبر عليه السلام گفت : همچنداناند كه من گفتم نهصد مرداند يا هزار مرد . و ايشان بجمله نهصد و پنجاه مرد بودند ، از ايشان صد سوار بودند و ديگران بر شتر .\r\nپيغمبر غلام را گفت : با ايشان از مهتران قريش كيست ؟ گفتا : عتبة بن ربيعه و برادرش شيبه و اميّة بن خلف و عقبة بن ابى معيط و عبّاس بن [ 181 b 
  ] عبد المطَّلب و عقيل بن ابى طالب و بو جهل بن هشام و حكيم بن حزام ، و نام آن مهتران مىشمرد . هر چه اندر مكه مهتر بود همه آنجا بودند .\r\nپيغمبر عليه السّلام ياران را گفت هر كه را به شكم اندر جگر است همه سوى من آمدند . پس آن شب مردى از انصار از بنى نجّار سوى پيغمبر آمد و گفت : يا رسول الله ، صواب نيست ما را ايدر بودن ، فردا لشكر قريش به بدر آيند و چاهها بگيرند و ما آب نيابيم ، ما را امشب به سر چاهها بايد شدن و يك چاه هر كدام به آب نزديكتر بگيريم و حوضى بزرگ هم پهلوى چاه بكنيم و مشكها پر آب كنيم كه به حرب اندر آب نتوانيم كشيدن ، و ديگر چاهها را همه كور كنيم تا چون ايشان\r\n","description":"","footnote":"","page_name":" 120 ","page_number":193},
  {"content":"\r\nبيايند ما را آب بود و ايشان را نبود . پيغمبر عليه السلام گفت : اين صواب است ، و همان شب سپاه برگرفت و بر سر چاه فرود آمد و يك چاه پر آب بگرفت و ديگر چاهها كور كردند . و پيغمبر عليه السّلام آنجا بخفت و به خواب ديد چنان كه لشكر پراگنده شده است و بس كس با او نماند . چون بيدار شد ياران را گفت آن خواب را ، و تأويل خواب چنان كرد كه ايشان به هزيمت شوند ، و خداى عزّ و جلّ گفت :\r\nقوله تعالى : * ( إِذْ يُرِيكَهُمُ الله في مَنامِكَ قَلِيلًا وَلَوْ أَراكَهُمْ كَثِيراً لَفَشِلْتُمْ وَلَتَنازَعْتُمْ في الأَمْرِ وَلكِنَّ الله سَلَّمَ إِنَّه عَلِيمٌ بِذاتِ الصُّدُورِ ، وَإِذْ يُرِيكُمُوهُمْ إِذِ الْتَقَيْتُمْ في أَعْيُنِكُمْ قَلِيلًا وَيُقَلِّلُكُمْ في أَعْيُنِهِمْ لِيَقْضِيَ الله أَمْراً كانَ مَفْعُولًا . 8 : 43 - 44 ) * ديگر روز قريش بيامدند كه آب بركشند و چاهها بگيرند ، چون به سر چاه برسيدند خبر شنيدند كه پيغمبر آمده است و سر چاه گرفته . ايشان هم آنجا فرود آمدند ، و پيش ايشان اندر يكى تل ريگ بود بزرگ چنان كه يك ديگر را نديدندى و آواز همى شنيدندى . پيغمبر به گوشهء بدر به چاه اندر نزديكتر بودند و ايشان بر كران گوشه بودند از چاه دور تر ، و بيابان و وادى بود ، چنان كه خداى تعالى گفت :\r\nقوله تعالى ، * ( إِذْ أَنْتُمْ بِالْعُدْوَةِ الدُّنْيا وَهُمْ بِالْعُدْوَةِ الْقُصْوى وَالرَّكْبُ أَسْفَلَ مِنْكُمْ وَلَوْ تَواعَدْتُمْ لَاخْتَلَفْتُمْ في الْمِيعادِ وَلكِنْ لِيَقْضِيَ الله أَمْراً كانَ مَفْعُولًا . 8 : 42 ) * گفت شما به گوشه اى بوديد به آب نزديكتر ، و ايشان به گوشه اى از آب دور تر ، و اگر شما را وعده كردندى به گرد آمدن چنين گرد نيامدندى و ليكن خداى تعالى گرد آورد تا قضايى كه كرده بود براند . پس چون يك روز ببودند ايشان از آنجا بر گرفتند و بر سر تل ريگ برآمدند و نزديك پيغمبر فرود آمدند مقدار يك بانگ زمين ، و پيغمبر را همى ديدند از لشكرگاه خويش ، و ايشان يكان يكان بر سر تل همى آمدند و مىنگريستند . چون عتبه بر سر تل آمد بر شترى سرخ موى نشسته ، پيغمبر عليه السّلام او را بديد ، گفت : ايشان به پاى خويش به گور آمدند و كس ايشان را نصيحت نكرد مگر خداوند شتر سرخ ، و اگر فرمان او كنند ايشان را بهتر بود . پس چون ايشان بر سر تل ريگ بر آمدند . و آن تلى بزرگ بود چند كوهى ، و به لشكر پيغمبر همى نگريستند از دور ، و ياران پيغمبر را به چشمشان حقير و اندك آمد . و\r\n","description":"","footnote":"","page_name":" 121 ","page_number":194},
  {"content":"\r\nهمچنين ياران پيغمبر عليه السلام ايشان را به چشم حقير و اندك آمد . و مسلمانان دلير شدند چنان كه خداى گفت : قوله تعالى ، * ( وَإِذْ يُرِيكُمُوهُمْ إِذِ الْتَقَيْتُمْ في أَعْيُنِكُمْ قَلِيلًا وَيُقَلِّلُكُمْ في أَعْيُنِهِمْ لِيَقْضِيَ الله أَمْراً كانَ مَفْعُولًا . 8 : 44 ) * گفتا شما را به چشم ايشان اندكى نمودم و ايشان را به چشم شما اندكى نمودم تا آنچه قضا كرده ام بباشد .\r\nپس مشركان فرود آمدند . آن گاه مردى را بفرستادند نام او عمير بن وهب الجمحى تا مسلمانان را حزر كند و از دور بنگرد تا چنداند . پس آن مرد بيامد و به گرد لشكر اسلام برگشت و بديد و باز گشت و ايشان را گفت : سيصد تناند و بيشتر نه اند و ليكن تا بنگرم كه جاى كمين هست يا نه . پس بسيارى بتاخت از هر سويى تا شب كس را نديد ، گفتا كس كمين نكرده است . پس بو جهل گفت : اگر ما را حرب بايد كردن اين قوم با ما بس نيايند و ليكن با خداى آسمان حرب كنيد چنان كه محمّد با ياران گويد . و بدين سخن فسوس كرد بر پيغمبر . پس مردى بود نام او اسود بن عبد الاسد از بنى مخزوم سوگند خورد كه من از آن حوض ايشان آب خورم . پس بيامد كه بر لب حوض آيد . حمزة بن عبد المطَّلب با شمشير بيرون آمد و يك شمشير بر پاى او زد و پاى از او جدا شد و مرد بيفتاد و به شكم همى رفت سوى حوض . و آن پاى بريده بر زمين مىكشيد و از او خون همى رفت سوى حوض ، و گفت خويشتن را به حوض اندر افگنم و اگر بميرم روا بود تا آب ايشان را پليد كنم . پس خويشتن را به حوض اندر افگند . حمزه شمشيرى ديگر بزد و او را به حوض اندر بكشت و آن آب حوض پليد گشت . و گروهى مشركان بيامدند كه از آن حوض آب خورند ، مسلمانان خواستند كه ايشان را باز دارند ، پيغمبر عليه السّلام گفت : بگذاريد تا بخورند كه هر مشرك كه از آن آب بخورد كشته شود ، و همچنان بود كه پيغمبر گفت .\r\nپس مشركان از چاههاى ديگر از دو فرسنگ و سه فرسنگ آب همى آوردند كه از هيچ چاه آب بر نيامد جز آنكه پيغمبر داشت . پس مشركان از ياران پيغمبر بترسيدند زيرا كه خداى عزّ و جلّ چون پيغمبر را به حرب اندر نصرت خواستى\r\n","description":"","footnote":"","page_name":" 122 ","page_number":195},
  {"content":"\r\nكردى ، هر كجا او بودى بيم او اندر دل دشمنان افگندى . پس مردى از مهتران ، نام او [ 182 a 
  ] حكيم بن حزام ، مردمان را ايدون گفت كه اى مردمان قريش ، باز گرديد هر چند ايشان به عدد كمتراند از شما و ليكن ايشان مردمانىاند كه مرگ را كار كنند و از مرگ باك ندارند ، باز گرديد كه سود كنيد . پس بو جهل ، عامر حضرمى را ايدون گفت كه برخيز و خون برادر طلب كن . عامر بر خاست و به ميان لشكر قريش بانگ كرد و بخروشيد . پس مردمان همه او را اجابت كردند كه باز نگرديم تا خون برادرت نجوييم و آن كس كه او را كشت بكشيم . پس حكيم بن حزام بيامد سوى عتبة بن ربيعه و گفت : يا ابا وليد ، توانى كردن كه امروز اين لشكر را باز گردانى و اين حرب از ميان برگيرى تا فخر آن ترا باشد اندر همه عرب . عتبه گفت : چگونه كنم كه اين پسر حنظليه همى نگذارد كه مردم باز گردند ، و مادر بو جهل حنظليه نام بود ، او گفت : يا ابا وليد ، او اين مردمان را به بهانهء خون عمرو حضرمى همى دارد ، و عمرو خليفت تو بود ، ديت عمرو تو از خويشتن بده تا اين سخن فرونشيند و اين مردم باز گردند به سلامت . عتبه گفتا سپاس دارم . پس عتبه بيرون آمد به ميان لشكر قريش و ايشان به روى گرد آمدند ، و او كمانى به دست داشت ، بر آن كمان تكيه كرد و بيستاد و مردمان را خطبه كرد و گفتا : يا معاشر قريش ، چه كنيد شما با محمّد و يارانش ؟ جنگ مكنيد كه ايشان همه خويشان شمااند ، چگونه اندر روى ايشان نگريد و شمشير چگونه زنيد . ايشان مردمانىاند كه خواسته از ايشان شده است و به غريبى افتاده و جان بر كف دست نهاده و مرگ بر دل خوش كرده ، و تا شما از ايشان يك تن بكشيد ، ايشان از شما ده تن بكشند ، و اگر اين حرب از بهر خون عمرو حضرمى همى كنيد ، عمرو خليفت من بود ، من ديت او برادرش را دهم ، و بگوييد عتبه ما را باز گردانيد و او بترسيد و بد دلى كرد ، كه من باك ندارم .\r\nبو جهل را خبر بردند كه عتبه همى چنين گويد و مردم را از حرب باز مىدارد .\r\nبو جهل بشتاب بيامد و عتبه را ديد كه خطبه همى كرد و آن سخنان همى گفت . او را ديگر باره گفت : بادت از بيم محمّد اندر شش افتاد ، اگر باز خواهى گشتن تو باز\r\n","description":"","footnote":"","page_name":" 123 ","page_number":196},
  {"content":"\r\nگرد كه كس به فرمان تو باز نگردد . و عمرو كشته شد و عامر را ديت برادرش به كار نيست كه تو بدهى كه او خليفت من شد و از همه عبد الشّمس بيزار گشت . و با ما و با همهء قبيلهء بنى مخزوم عهد كرد و من خود خون برادر او را طلب كنم ، اگر ترا باز بايد گشتن باز گرد . عتبه را از سخن بو جهل خشم آمد و از خطبه كردن خاموش شد و كمان بر گرفت و باز خيمهء خويش رفت . و شب اندر آمد . و آن شب بو جهل بفرمود كه هر كسى آتش بر كنيد تا مسلمانان بترسند و ايمن نخسبند چنان كه خداى گفت : * ( إِذْ يُغَشِّيكُمُ النُّعاسَ أَمَنَةً مِنْه . 8 : 11 ) * پس آن شب مسلمانان بيشتر خواب ديدند و غسل بر ايشان واجب شد . بامداد كه برخاستند آن حوض آب پليد بود و آب نيافتند . خداى تعالى بارانى بفرستاد كه بر مسلمانان باريد و بر كافران نباريد و آن حوض پر آب شد و پاك گشت ، و آن ريگ به زير پاى ايشان چنان بود كه پاى فرو شدى تا شتالنگ . چون باران بيامد ، ريگ سخت شد . و هر كجا حوضى بود اندر وادى همه پر آب گشت ، و هر كه جنب بود خويشتن را بشست و پاك گشت و دلشان قوى شد چنان كه خداى عزّ و جلّ فرمود : قوله تعالى ، * ( وَيُنَزِّلُ عَلَيْكُمْ من السَّماءِ ماءً لِيُطَهِّرَكُمْ به وَيُذْهِبَ عَنْكُمْ رِجْزَ الشَّيْطانِ وَلِيَرْبِطَ عَلى قُلُوبِكُمْ وَيُثَبِّتَ به الأَقْدامَ . 8 : 11 ) * چون آفتاب بر آمد قريش صف بركشيدند و روز آدينه بود هفدهم ماه رمضان ، و گروهى گويند نوزدهم بود . بو جهل پيش صف اندر آمد و گفت : يا ربّ انصر احبّ من العينين اليك يا رب هر كه از اين هر دو گروه بر تو دوسترند تو او را نصرت ده . پس خداى عزّ و جلّ آيت فرستاد اندر شأن مشركان و گفت : قوله تعالى ، * ( إِنْ تَسْتَفْتِحُوا فَقَدْ جاءَكُمُ الْفَتْحُ وَإِنْ تَنْتَهُوا فَهُوَ خَيْرٌ لَكُمْ . 8 : 19 ) * گفت اگر نصرت خواهيد از خداى عزّ و جلّ ، آنكه دوستتر است اينك نصرت آمد . پس مسلمانان را خيمه اى نبود . سعد بن معاذ بيامد و پيغمبر را عليه السّلام عرشى ببست همچون خيمه اى از شاخ خرما و از درخت و از حشيش كه اندر آن وادى بود ، و پيغمبر را گفت : تو ايدر بنشين تا ما حرب كنيم تا آفتاب ترا رنجه ندارد . و خود با جماعت انصار بر در عرش بيستاد تا پيغمبر را نگاه دارد . پس پيغمبر عليه السّلام اندر\r\n","description":"","footnote":"","page_name":" 124 ","page_number":197},
  {"content":"\r\nعرش شد با ابو بكر . و پيغمبر روى به خاك بر نهاد و بگريست و زارى و دعا كرد و گفت : يا رب ، آن وعده كه كرده اى راست كن ، و آن نصرت كه گفتى بفرست ، و بسيار دعا كرد . پس از عرش بيرون آمد و مسلمانان صف بر كشيدند . پيغمبر عليه السّلام حربه اى به دست داشت و به صفها اندر همى گشت و ايشان را راست مىكرد تا مردى از انصار نام او سواد بن غزيّه از صف پيشتر آمده بود . پيغمبر گفتا : چرا چنين كردى ؟ گفت كه وقت آن بود كه پيش خداى عزّ و جلّ همى شوم ، و دل بر مرگ نهادم خواستم كه پيش از مرگ چشم من بر روى تو آيد تا روى من بر دوزخ حرام شود . پيغمبر عليه السّلام گفت : حرام است حرام است حرام است آتش دوزخ .\r\nپس پيغمبر صفها راست كرد و مشركان صفها راست كردند ، [ 182 b 
  ] و نخست كسى كه از لشكر مشركان بيرون آمد عتبه بود [ از بهر 
  ] آن سخن كه بو جهل گفته بود كه عتبه از حرب بترسيد ، و به همه قريش اندر مردى نبود از عتبه بزرگتر و به همه قريش اندر خودى نبود كه سر او را شايستى . پس عمامه به سر اندر بست و زره اندر پوشيد و سلاح تمام بر گرفت ، و بيرون آمد و به ميان دو صف اندر بيستاد .\r\nو برادرش شيبة بن ربيعه و پسرش وليد با او بودند . عتبه بانگ كرد و مبارز خواست از مسلمانان . پس سه تن از انصار از صف مسلمانان بيرون آمدند يكى را نام عوف بن حارث و ديگر معوّذ بن حارث ، و ايشان را پسران عفرا خواندندى ، و عفرا نام مادرشان بود . و سديگر عبد الله بن رواحه مهترى بود از انصار . پس اين هر سه تن بيرون شدند . عتبه گفتا : شما چه ناميد ؟ هر كسى نام و نسب خويش بگفتند . عتبه آنجا باز گرديد كه شما نه كفؤ ماايد كه به ميان شما اندر قريشيان بسيارند كه كفؤ مااند ، كه همه از مكّه بدان رفته اند كه با ما حرب كنند پيش محمّد .\r\nايشان باز گشتند . پس عتبه بيامد و پيغمبر را بانگ كرد كه محمد هم كفؤ من فرست از آنكه با تواند از قريش . پيغامبر عليه السلام على بن ابى طالب را و حمزة بن عبد المطَّلب را و عبيدة بن حارث بن عبد المطَّلب را گفت شما هم كفؤ ايشانيد و همسر ايشانيد . عبيده از ايشان پيرتر بود . پس عبيده با عتبه به كارزار بيستاد ، و\r\n","description":"","footnote":"","page_name":" 125 ","page_number":198},
  {"content":"\r\nحمزه با شيبه بيستاد ، و على بن ابى طالب با وليد بيستاد . و هر دو جوان بودند ، و على را بيست سال تمام نبود و حمزه را پنجاه و سه سال بود . پس على وليد را زخمى زد و به دو نيم كرد . و حمزه با شيبه همى گشت و عبيده با عتبه . پس حمزه شيبه را بكشت و عتبه و عبيده به هم مىگشتند . پس عتبه مر عبيده را شمشيرى بر ساق زد و به دو نيم كرد و مغز از آنجا بيرون آمد . على و حمزه اندر رفتند و عتبه را بكشتند . و عبيده را برگرفتند و باز لشكرگاه آوردند . عبيده را از پاى مغز بيرون همى آمد . پيغمبر او را گفت : يا عبيده ، خوش باد ترا كه ميان تو و بهشت چندان است كه جانت برآيد و به بهشت جاودانه رسى . عبيده گفت : اگر بو طالب زنده بودى [ بديدى 
  ] كه من بدان شعر كه او گفت :\r\n[ و نسلمه حتّى نصرّع حوله * و نذهل عن ابنائنا و الحلائل 
  ]\r\nما او را نسپاريم تا آنگه كه ما را و فرزندان ما را گرد بر گرد محمّد اندر نكشند ، و من سزاوارترم از او . پيغمبر عليه السّلام گفت : تو سزاوارترى كه او به گفتار گفت و تو به كردار كردى .\r\nپس پيغمبر مردمان را بر كارزار تحريض همى كرد و حرب اندر پيوستند . و پيغمبر ميان لشكرگاه از پس و پيش همى گشت . پس عبيدة بن حارث بمرد . و تيرى از لشكر مشركان بيامد و بر مردى از انصار رسيد ، نامش حارثة بن سراقه از بنى نجّار ، و او را بكشت . پيغمبر عليه السلام مردم را بر كارزار همى آغاليد . مردى بود از انصار ، نامش عمير بن حمام خرمايى چند به دست داشت و همى خورد . چون پيغمبر او را بديد گفت : ميان شما و بهشت يك زمان است ، چندان است كه شهادت يابيد و به بهشت رسيد . پس عمير بن حمام آن خرماها از دست بينداخت و گفت : چون چنين است ما را تا بهشت يك خرما بس . و شمشير برگرفت و پيش صف اندر شد و همى زد و مىكشت تا بكشتندش . و پيغمبر عليه السّلام با ابو بكر به عرش اندر شد و ديگر باره روى بر خاك نهاد و بگريست و زارى كرد و گفت :\r\nيا رب ، اگر اين گروه كه با مناند هلاك شوند از پس من و پس از امروز كس ترا نپرستد و همه مسلمانان از دين برگردند . پس دست دراز كرد به دعا تا ابو بكر\r\n","description":"","footnote":"","page_name":" 126 ","page_number":199},
  {"content":"\r\nدستش بگرفت و گفت : يا رسول الله ، به دعا بر خداى تعالى ستم مكن . گفت : يا ابا بكر ، وعدهء او همى خواهم . چون در اين سخن بودند جبريل عليه السلام بيامد با هزار فريشته و پيش پيغمبر بايستاد و او [ را 
  ] گفت : مژده مر ترا كه خداى عزّ و جلّ مرا با هزار فريشته به يارى تو بفرستاد ، و پيش پيغمبر اندر بيستاد و اين آيت بر خواند : قوله تعالى ، * ( إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ من الْمَلائِكَةِ مُرْدِفِينَ . 8 : 9 ) * پيغمبر گفت : يا اخى جبريل ، هزار فريشته ؟ گفتا : يا محمّد ، سه هزار . گفت : سه هزار ؟ گفت : آرى پنج هزار .\r\nپيغمبر عليه السلام سبك از آن عرش بيرون آمد و مسلمانان را مژده داد و به آواز بلند گفت : خداى عزّ و جلّ سه هزار فريشته به يارى شما فرستاد . ايشان از شادى گفتند سه هزار ، گفت : آرى پنج هزار . پس جبريل اين آيت بر خواند بر پيغامبر عليه السّلام : قوله تعالى ، * ( وَلَقَدْ نَصَرَكُمُ الله بِبَدْرٍ وَأَنْتُمْ أَذِلَّةٌ فَاتَّقُوا الله لَعَلَّكُمْ تَشْكُرُونَ ، إِذْ تَقُولُ لِلْمُؤْمِنِينَ أَلَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ من الْمَلائِكَةِ مُنْزَلِينَ ، بَلى إِنْ تَصْبِرُوا وَتَتَّقُوا وَيَأْتُوكُمْ من فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ من الْمَلائِكَةِ مُسَوِّمِينَ . 3 : 123 - 125 ) * پس پيغمبر عليه السّلام به مؤمنان برخواند . پس فريشتگان همه صفها با صفهاى مسلمانان [ راست 
  ] بر كشيدند . و پيغمبر ايشان را همى ديد ، و به دست ايشان اندر حربه ها بود . و خداى عزّ و جلّ وحى كرد به فريشتگان كه شما با صف مؤمنان بايستيد كه من بيم به دل كافران اندر افگندم . و شما كافران را همى زنيد بر سر و گردن و هر اندامى چنان كه خداى تعالى فرمود : قوله تعالى ، [ 183 a 
  ] * ( إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي في قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الأَعْناقِ وَاضْرِبُوا مِنْهُمْ كُلَّ بَنانٍ . 8 : 12 ) * پس چون فريشتگان خواستند كه حمله برند بر مشركان پيغمبر عليه السلام مشتى خاك بر گرفت و بر روى مشركان انداخت و گفت : زشت باد اين رويهاى شما . خداى تعالى بادى بفرستاد تا آن خاك را اندر چشم مشركان انداخت و به همه چشمها فراز شد و هيچ نديدند و فريشتگان حمله بردند پيش مؤمنان ، و مشركان روى باز پس گردانيدند به هزيمت . و فريشتگان همى شدند و\r\n","description":"","footnote":"","page_name":" 127 ","page_number":200},
  {"content":"\r\nحربه مىزدند و مىافگندند . و هر حربه اى كه فرشته اى بر كافرى زدى از تارك سر تا ناخن پاى هر چه بر تن وى استخوان بودى بريختى ، و هر چه رگ و پى بودى همه ببريدى ، و كافر بيفتادى و همى طپيدى ، و به هيچ جاى جراحت پديد نبودى بر تن او كه از آنجا خون آمدى ، تا مؤمن فراز شدى و جراحت كردى و خونش بريختى .\r\nو ياران پيغمبر ايدون گفتند كه بسيار كس بود كه با شمشير آهنگ او كرديم و پيش از آنكه شمشير ما به وى رسيدى ، سروى از تن جدا شدى و گردن او خرد بشكستى . و كس بود كه ما به زخم آهنگ او كرديم تا ما به وى رسيديم او افتاده بودى و مىطپيدى و اندامش خرد بشكسته بودى و جراحت به روى پديد نبودى و جان هنوز با وى بودى . پس بدانستيم كه آن نه ما مىكنيم كه آن خداى عزّ و جلّ همى كند ، چنان كه گفت : قوله تعالى ، * ( فَلَمْ تَقْتُلُوهُمْ وَلكِنَّ الله قَتَلَهُمْ وَما رَمَيْتَ إِذْ رَمَيْتَ وَلكِنَّ الله رَمى . 8 : 17 ) * گفتا : بگوى يا محمّد ، كه ايشان را نه شما كشتيد كه ايشان را خداى عزّ و جلّ كشت ، و آن خاك نه تو انداختى اندر چشمهاى ايشان كه آن خداى تعالى انداخت . چون زوال گاه بود و آفتاب برگشت ، ايشان را هزيمت كرده بودند . و مسلمانان شمشير اندر نهادند و همى كشتند و اسير همى كردند . و پيغمبر عليه السّلام ياران را از پس هزيمتيان بفرستاد و گفتا از اين كافران بسيار كس از بنى هاشماند چون عباس بن عبد المطَّلب عمّ من و چون عقيل بن ابى طالب برادر على و چون بو البخترى بن هشام ، اكنون هر كه از شما عمّ من عبّاس اندر اين هزيمت بيابد ، او را مكشيد ، و عقيل و بلبخترى را همچنين ، و دانيد كه ايشان را به ستم بيرون آوردند ، و عبّاس مردى پير است و مرا به مكّه از وى رنجى نبود . و آنگه كه قريش صحيفه نوشتند بر بنى هاشم كه ايشان با ما نياميزند و سخن نگويند ، بو البخترى اندر آن بسيار سخن گفت و بسيار سختى ديد تا آن صحيفه كه از در كعبه آويخته بودند با آن شرطها فرو گرفت و بدريد و تباه كرد . اكنون شما او را مكشيد . و هر آنكه از شما بو جهل را بيابيد بكشيد تا از دست شما نشود و نگريزد ، و اگر نيابيد اندر ميان كشتگان بجوييد كه خداى تعالى مرا وعده كرده است كه\r\n","description":"","footnote":"","page_name":" 128 ","page_number":201},
  {"content":"\r\nامروز او را بكشد ، و اگر نشناسيد كه روى او پر خاك بود يا پايش جدا شده بود ، بر پاى او جراحت است كه آن وقت كه من خرد بودم و با او به خانهء عبد الله بن جدعان بودم مهتر مكه ، و نشسته بوديم و نان همى خورديم ، چون از خوان برخاستيم ، او مرا بسپوخت و خواست كه مرا بيفگند . من بيفتادم . پس من او را بسپوختم ، او بيفتاد و پايش بر آن آستانهء سراى آمد و جراحت شد ، و آن اثر بر زانوى وى بمانده است ، او را طلب كنيد بدين نشان و سرش سوى من آريد . و وصيّتها تمام كرد و گفت : اكنون بسم الله ، برويد آنچه گفتم بكنيد . پس مؤمنان از پس آن مشركان برفتند . و پيغمبر عليه السلام شمشيرى [ آهخته 
  ] اندر دست داشت . چون ايشان برفتند از پس ايشان همى نگريست و آن شمشير مىجنبانيد و مىگفت : قوله تعالى * ( سَيُهْزَمُ الْجَمْعُ وَيُوَلُّونَ الدُّبُرَ ، بَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ . 54 : 45 - 46 ) * و بو حذيفة بن عتبه آنجا بود . و پدرش عتبه و عمش شيبه و برادرش وليد را كشته بودند به يك جا ، و او را دل همى سوخت . و چون پيغمبر ياران را گفت كه از پس هزيمتيان برويد ، او آنجا ايستاده بود . چون پيغمبر گفت : عمّ مرا عباس مكشيد و بو البخترى را و فلان را ، بو حذيفه نرم نرم گفت با خويشتن كه ما پدران و برادران و عمّان خويش را كشتيم و او همى گويد عمّ مرا مكشيد . به خداى كه من اگر عبّاس را بينم نخستين شمشير من بر سرش زنم . و با مؤمنان برفت از پس هزيمتيان .\r\nپيغمبر عليه السّلام آن سخن بشنيد . عمر بن الخطَّاب آنجا ايستاده بود . پيغمبر مر عمر را گفت : يا عمر ، شنيدى كه بو حذيفه چه گفت ؟ عمر گفتا : يا رسول الله ، مرا دستورى ده تا او را بكشم كه او منافق بود و كافر شد . پيغمبر گفت : يا عمر ، او كافر و منافق نشد و ليكن از درد پدر و برادر و عم مىگويد . پس عمر با پيغمبر الحاح كرد كه البته دستورى ده تا او را بكشم . و پيغمبر پيش از آن هرگز عمر را به كنيت نخوانده بود ، در آن وقت گفت : يا با حفص ، تو او را مكش كه باشد كه خداى تعالى او را شهادت دهد و بر دست كافران كشته شود ، و اين سخن او را بدان شهادت كفارت كند و او را به بهشت برد . پس آن سخن در حضرت پيغمبر\r\n","description":"","footnote":"","page_name":" 129 ","page_number":202},
  {"content":"\r\nعليه السلام كسى بشنيد و پيش بو حذيفه شد و او را بگفت . بو حذيفه [ 183 b 
  ] پشيمان شد و از خداى عزّ و جلّ بترسيد و از پس كافران همى شد . گفت باشد كه كشته شوم و شهادت يابم و آن سخن از من كفارت شود همچنانكه پيغمبر گفت . پس روز بدر كشته نشد و روز احد نيز كشته نشد . و به هر غزوى با پيغمبر عليه السّلام همى شد به نيّت آنكه مگر كشته شود . و حرب سخت كردى و كشته نشدى . و چون دعا كردى ، دعاى وى اين بودى كه يا رب ، مرا شهادت ده و شهادت روزى كن در حربى اندر تا آن سخن از من كفارت شود . بعد از پيغمبر چون مسلمانان با مسيلمهء كذّاب حرب كردند آنجا كشته شد و شهادت يافت .\r\nپيغمبر عليه السّلام چون مؤمنان را از پس مشركان قريش بفرستاد خود به عرش اندر شد و به نماز ايستاد و شكر نعمت و نصرت همى كرد . و سعد بن معاذ با ياران از در عرش زاستر نشدند با سلاح تمام تا كس در پيغمبر طمع نكند . و مؤمنان از پس كافران برفتند و همى كشتند و اسير همى گرفتند . و مردى بود نام او كعب بن عمرو از بنى سليم و كنيت او ابو اليسر بود ، و عبّاس را اسير كرد و دستش ببست و گفتا : پيغمبر مرا فرموده است كه ترا نكشم . عبّاس بدان سخن سخت شاد شد . و بر ميان عباس بيست دينار بود و ابو اليسر از ميان عباس بيرون كرد و او را اسير به لشكرگاه آورد . و مردى بود نام او مجذّر بن ذياد خليفت انصار بود و ابو البخترى بن هشام را بيافت ايستاده و با او يكى مرد ديگر . مجذّر گفت : برو اى كافر سوى پيغمبر خداى كه او فرموده است كه ترا نكشيم . و نام آن يارش جنادة بن مليحه بود . مجذّر گفت : [ يار 
  ] ترا زنده رها نكنم . ابو البخترى گفت : جان او و جان من با يك ديگر است ، من نگذارم كه تو اين يار مرا بكشى . هر چند كوشيد سود نداشت . پس ابو البخترى با او حرب كرد از بهر يارش . مجذّر او را بكشت و بيامد و پيغمبر را خبر داد و احوال او بگفت و عذر خواست و گفت : من بسيار جهد كردم ، و دست نداد مرا و خواست كه مرا بكشد . پيغمبر او را گفت : معذورى .\r\nو عبد الرّحمن بن عوف را نامش پيش از اسلام عبد عمرو بود . چون مسلمان شد ، پيغمبر او را عبد الرّحمن نام كرد . و ميان او و ميان اميّة بن خلف دوستى بود\r\n","description":"","footnote":"","page_name":" 130 ","page_number":203},
  {"content":"\r\nپيش از اسلام . چون عبد الرّحمن مسلمان شد آن دوستى همچنان داشتند . و اميّه كافر بود ، و اميّه عبد الرّحمن را همچنان عبد عمرو خواندى . و عبد الرّحمن او را گفتى : مرا عبد الرّحمن خوان ، بندهء خداى . اميّه گفتى : من رحمان نشناسم و ندانم كه رحمن چيست . گفتى : عبد الله خوان ، گفتا : عبد الله نشناسم ، عبد الإله خوانم .\r\nگفت : روا است . و اميّه عبد الرّحمن را عبد الإله خواندى . پس آن روز اميّه با پسرش على به لشكر قريش اندر بودند . چون لشكر هزيمت شد ، اميّه مردى پير بود و اسب از وى رميده بود و نتوانست پياده دويدن كه بمانده بود . پس بر جاى بيستاد . و پسرش على جوان بود و از پدرش جدا نتوانست بودن . و هر دو به لشكرگاه خويش ايستاده بودند و كسى را همى جستند تا ايشان را اسير كند تا از كشتن برهند . و عبد الرّحمن بن عوف سلاح دوست داشتى . به لشكرگاه اندر همى گشت و دو تا زره گره كرده بود و بر گردن افگنده و همى برد .\r\nاميّة بن خلف او را از دور بديد . بشناخت و بانگ كرد : يا عبد الإله ، بيا و مرا و پسر مرا اسير كن كه ما بهتريم از آنچه تو دارى . عبد الرّحمن عوف آن زره ها بينداخت و ايشان را بگرفت و اسير كرد و هر دو را همى آورد . بلال حمامه پيش ايشان آمد . و اين بلال به مكّه همسايهء اميّه بود ، و اميّه هر روز بلال را عذابها داده بود و بردى و دست و پايهاش ببستى و سنگ تافته بر شكم او نهادى و شكنجهء سر و پاى او كردى و گفتى مسلمان نبايد شدن . و بلال همى گفت : الله احد ، الله احد .\r\nپس چون مشركان روز بدر به هزيمت شدند ، بلال دانست كه اميّة بن خلف ميان ايشان است . او را هيچ همّت نبود مگر آنكه او را بگيرد و بكشد يا اسير كند . و به لشكرگاه اندر همى گشت . پس اميّه را ديد با پسرش كه عبد الرّحمن بن عوف داشت و به اسيرى همى برد . بلال گفت : يا عبد الرّحمن ، اين كافران را كجا مىبرى كه من ايشان را همى جويم . عبد الرّحمن گفت : خاموش باش كه ايشان اسيران منند . بلال گفت : خدايم مرهاناد اگر ايشان از دست من برهند كه اين كافران قريش دشمنان خداى و رسولاند . پس مسلمانان گرد آمدند با شمشيرها و پسرش را بكشتند . و عبد الرّحمن بن عوف به اميّه اندر آويخت ، او را گفت : پسرت\r\n","description":"","footnote":"","page_name":" 131 ","page_number":204},
  {"content":"\r\nشد و اكنون ترا نيز بكشند و من هيچ نتوانم كردن بگو لا إله الَّا الله ، محمّد رسول الله . گفتا من اگر اين سخن توانستمى گفتن خود بدين حرب نيامدمى . گفتا پس بگريز كه من ترا نتوانم فرياد رسيدن . اميّه پير بود و به روى گرهى بود و نتوانست دويدن . گفتا اگر توانستمى رفتن خويشتن را با پسر به تو ندادمى . و اندر اين سخن بودند كه مسلمانان سر به دو نهادند و او را بكشتند . عبد الرّحمن بن عوف بلال را گفت : يا بلال ، خداى تعالى ترا مگيراد بدين كه كردى ، آن زره ها از من بشد و آن اسيران مرا بكشتى ، تا هر كسى اينجا چيزى يافت و من نيافتم .\r\nو مردى بود از انصار نام او [ معاذ بن 
  ] عمرو بن جموح . چون پيغمبر عليه السّلام ايدون گفت كه بجوييد بو جهل را [ 184 a 
  ] نگريزد و از دست شما نشود . و اندر ميان كشتگان طلب كنيد كه او مردى مكّار است نبايد كه بجهد ، و اگر زنده بيابيد پيش من آريد ، و اگر كشته است همچنين . چون مسلمانان به طلب كافران رفتند ، اين [ معاذ بن 
  ] عمرو بن جموح را هيچ همّت نبود مگر آنكه بو جهل را طلب كند . پس همى گشت تا او را بيافت به لشكرگاه كافران بر اسبى تازى ايستاده با پسرش عكرمه . و همه لشكر هزيمت شده بودند . [ معاذ بن 
  ] عمرو بن جموح بو جهل را شمشيرى بزد بر دست راست و دستش بينداخت ، و بو جهل از آن اسب در افتاد . و عكرمه پسر بو جهل فراز آمد و [ معاذ بن 
  ] عمرو بن جموح را شمشيرى بزد بر دست و دستش بينداخت . [ معاذ بن 
  ] عمرو از آنجا رهايى يافت . به قولى ديگر گويند بو جهل را پاى بيفتاده بود و از اسب در افتاد . و اين [ معاذ بن 
  ] عمرو بن جموح با يك دست تا به روزگار خلافت عثمان بزيست . و عكرمه پسر بو جهل بر سر پدر ايستاده بود و بر نگشت . مردى ديگر از انصار آنجا بگذشت ، نام او معوّذ بن عفرا ، و بو جهل را ديد نشسته و پاى بريده ، و خون از وى همى دويد . شمشيرى بر كتف گاه او زد و طعنش به شكم فرو شد و بو جهل بيفتاد و به خاك اندر همى گشت . و پس عكرمه پسر بو جهل فراز آمد و معوّذ را شمشيرى بزد و بكشت ، و از پدر نوميد شد و برگشت .\r\nو عبد الله بن مسعود از ميان مسلمانان ضعيفتر بود ، گفتا من كارى بكنم به ميان\r\n","description":"","footnote":"","page_name":" 132 ","page_number":205},
  {"content":"\r\nكشتگان اندر بگردم و بنگرم تا كه كشته شده است از قريش . پس به ميان كشتگان اندر همى گشت . بو جهل را بديد و هنوز زنده بود و جان همى كند . او را به قفا باز افگند و بر سينهء وى نشست . و با عبد الله بن مسعود سلاح نبود مگر عصايى ، و با بو جهل كاردى بزرگ بود . آن كارد از ميان بو جهل بركشيد كه سرش ببرد . بو جهل چشم باز كرد تا بنگرد كه اين كيست . عبد الله بن مسعود را ديد . و عبد الله به روزگار جاهليّت اندر شبان بو جهل بود . گفتا : يا شبانك گوسپندان ، سهمگن جايى بر نشستى . عبد الله گفتا : سپاس آن خداى را كه مرا چنين خرى داد . گفتا در من چه خرى ديدى ، مىبينى كه چندين مهتران قريش بكشتند ، مرا نيز از اين جمله يكى گير . پس گفتا اكنون ظفر كه را است ؟ گفتا خداى را است و پيغمبرش را و مؤمنان را . بو جهل گفت اندى كه من با ايشان نيستم . پس عبد الله بن مسعود سر بو جهل از تن جدا كرد و پيش پيغمبر آورد و بر زمين زد . پيغمبر عليه السّلام سجدهء شكر كرد .\r\nپس شب اندر آمد و مسلمانان بازگشتند و از گرفتن باز ايستادند و باز لشكرگاه آمدند . و اندران ميان چاهها بود كه آب اندر او نبود . پيغمبر عليه السلام بفرمود تا آن كشتگان را به پاى بكشند و بدان چاهها افگنند ، مگر اميّة بن خلف را كه او بر جاى بياماسيده بود و تباه شده ، او را نتوانستند كشيدن . پس او را به زير خاك ناپديد كردند . پس پيغمبر عليه السلام بر خاست و بر سر آن چاه شد و آن كشتگان را همه به نام بخواند و گفتا : يا عتبه و يا شيبه و يا بو جهل و يا فلان و فلان ، شما همه خويشان من بوديد و مرا دروغزن گفتيد ، و مردمان بيگانه مرا راست گوى داشتند ، و شما مرا از خان و مان بيرون كرديد ، و مردمان بيگانه مرا بپذيرفتند ، و شما با من حرب كرديد ، و مردمان بيگانه از بهر من حرب كردند ، و آنچه خداى عزّ و جلّ مرا وعده كرده بود شما را از عذاب و عقوبت ، اكنون راست شد و يافتيد . مردمان گفتند يا رسول الله ، سخن با كه گويى كه ايشان مردگاناند . پيغمبر گفت : ايشان همى شنوند و همى دانند چنان كه شما دانيد ، ليكن سخن نتوانند گفتن .\r\nپس پيغمبر عليه السّلام باز لشكرگاه آمد . و مردمان كه اخبار مغازى روايت كردند از علما اختلاف كردند اندر عدد كشتگان و اسيران . گروهى گفتند چهل و\r\n","description":"","footnote":"","page_name":" 133 ","page_number":206},
  {"content":"\r\nپنج تن اسير بودند ، و گروهى گفتند كمتر بودند .\r\nمحمّد بن جرير ايدون گويد بدين كتاب اندر ، و به [ اخبار 
  ] مغازى و ديگر كتابها ايدون خواندم كه هفتاد و دو تن كشته شده بودند ، و همچندان اسير بودند . و اندر كشتگان مسلمانان خلاف نيست كه چهارده تن بودند ، و از اين چهارده شش از مهاجر بودند و هشت از انصار . و نام ايشان اندر اخبار و مغازى روشن گفته است . پس چون پيغمبر عليه السّلام از سر آن چاه با لشكرگاه آمد بو حذيفه پسر عتبه را ديد روى ترش . گفتا : يا با حذيفه ، مگر ترا اندوهى آمده است از پدر و برادر و عم . بو حذيفه گفتا : يا رسول الله ، اندوهم نيامد كه خداى عزّ و جلّ پيغمبر را نصرت داد و مسلمانان را عزيز كرد ، و ليكن آن پدر مرا عقل و خرد بسيار بود و ايدون اميد داشتم كه خداى تعالى او را مسلمانى دهد ، چون با كفر از اين جهان بيرون شد مرا حسرت آمد . پيغمبر او را تعزيت كرد و دعا گفت .\r\nپس مسلمانان خلاف كردند اندر غنيمت ، و آن اسيران كه گرفته بودند . گروهى ايدون گفتند كه هر كسى آنچه بيافت او را است . گروهى گفتند نه چنين است كه به همه قسمت بايد كردن . پس سعد بن معاذ گفت : من و ياران من از انصار كه بر در عرش پيغمبر ايستاده بوديم و پيغمبر را نگاه همى داشتيم ، ما را نيز در آن حق بود .\r\nپس گفتند اين غنيمت را پيش [ 184 b 
  ] پيغامبر بايد نهادن تا او چه فرمايد . و اختلاف بسيار كردند و [ از 
  ] پيغامبر صلوات الله عليه پرسيدند كه چگونه كنيم ؟ پيغامبر اندر آن حكم نكرد كه غنيمت حلال نبود به هيچ شريعتى ، نه به شريعت تورات و نه به شريعت انجيل ، و پيغامبر عليه السّلام چشم داشت تا خداى تعالى چه فرمايد . پس خداوند جلّ و علا جبريل فرستاد و آيت آورد : قوله تعالى * ( يَسْئَلُونَكَ عَنِ الأَنْفالِ قُلِ الأَنْفالُ لِلَّه وَالرَّسُولِ فَاتَّقُوا الله وَأَصْلِحُوا ذاتَ بَيْنِكُمْ وَأَطِيعُوا الله وَرَسُولَه إِنْ كُنْتُمْ مُؤْمِنِينَ . 8 : 1 ) * گفت ترا از غنيمت همى پرسند بگو كه اين غنيمت خداى را است و پيغامبر خداى را تا هر چه خواهد بدان كند . شما از بهر اين غنيمت جنگ مكنيد تا خداى تعالى را و پيغامبر خداى را مطيع باشيد . پس پيغامبر عليه السّلام اندر آن حكم نكرد كه خداى تعالى پيدا نكرده بود . پس آن غنيمت را گرد كردند با\r\n","description":"","footnote":"","page_name":" 134 ","page_number":207},
  {"content":"\r\nاسيران و يك تن را بر آن نگهبان كردند از انصار از بنى نجّار نام او عبد الله [ بن كعب 
  ] . پيغامبر عليه السلام او را گفت : نگه دار تا خداى عزّ و جلّ چه فرمايد . و روز شنبه بود آن حرب .\r\nپس پيغامبر ديگر روز زيد حارثه را بخواند و او را به مدينه فرستاد سوى آن مسلمانان كه به مدينه بودند و سوى رقيه دختر پيغمبر كه بيمار بود . چون زيد حارثه اندر مدينه آمد عثمان را به گورستان يافت ، و رقيّه مرده بود و او را به گور همى كردند . پس زيد بر سر گور رقيّه بنشست با عثمان ، و مؤمنان همه بر زيد گرد آمدند و خبر همى پرسيدند . و زيد خبر فتح و ظفر همى گفت كه چنين و چنين بود ، و عتبة ابن ربيعه و برادرش و پسرش و بو جهل و اميّه [ كشته شدند 
  ] ، و آن مهتران قريش كه كشته شده بودند همه را نام همى گفت . و گفتا : عباس بن عبد المطَّلب را اسير كردند ، و [ جماعت 
  ] اسيران را همه نام مىبرد . عثمان از آن شگفتى چشم بماليد و گفت : اى خداى من ، اين به خواب مىبينم يا به بيدارى ! پس نخستين كسى كه به مكّه شد مردى بود نامش حيسمان بن عبد الله الخزاعى ، شترى داشت دونده و از همه كس او نخستين به مكّه اندر شد . و اندر مكّه از مهتران كس نمانده بود مگر صفوان بن اميّه و بو لهب بن عبد المطَّلب و طالب بن ابى طالب و بو سفيان بن حرب . ايشان هر چهار به مزگت اندر نشسته بودند با گروهى از قريش و چشم همى داشتند كه كسى بيايد . ناگاه يكى به مزگت اندر آمد كه حيسمان خزاعى آمده است و به بطحا بر ايستاده و خلق بر او گرد آمده اند ، و همى گويند كه سپاه قريش هزيمت شدند و همه مهتران كشته گشتند و اسير كردند . صفوان كس فرستاد تا او را به مزگت آرند . او بيامد و پيش صفوان بنشست و خبرهاى هزيمت بگفت . ايشان را عجب آمد . گفتند از مهتران كه كشته شد و كدام اسير آمد ؟ او نام كشتگان و اسيران همى گفت ، و نام اميّة بن خلف نبود پدر صفوان كه نخواست كه اندر روى صفوان بگويد . چون بسيار خلق و بسيار مهتران را نام برد ، صفوان او را استوار نداشت . گفتا : اين مرد ديوانه شده است خود نداند كه چه مىگويد و كس را نشناسد . اگر خواهيد كه بدانيد كه اين ديوانه\r\n","description":"","footnote":"","page_name":" 135 ","page_number":208},
  {"content":"\r\nشده است و اين سخن به ابلهى مىگويد او را از من بپرسيد تا خود چه گويد تا بدانيد كه ديوانه است . ايشان او را به افسوس گفتند : صفوان به اميّه را چه خبر دارى ؟ او گفت : صفوان اينك بر شما نشسته است و شما بر من افسوس همى كنيد ، و و الله كه اميّه پدرش و على برادرش را هر دو كشتند . صفوان چون اين بشنيد فرياد بر آورد و بگريست ، و مهتران همه بگريستند و فرياد و نفير برآمد . و بو لهب بيمار بود . چون اين حال بشنيد شكمش فرو شد از غم ، و روز ديگر بر تنش آبلهء سياه بر آمد چون طاعون و تنش پاره پاره گشت و بمرد . و كس دست بر او نتوانست نهادن از آنكه گنده و تباه شده بود و به گور نتوانستند بردن . پس پسرش عتبة ابى لهب خانه را بر سر او فرود آورد و او را به زير خاك دست باز داشت ، و به مكّه اندر نوحه و زارى كردند شب و روز و گريستن بسيار كردند .\r\nو پيغامبر عليه السّلام آن روز بشارت به مدينه فرستاد و مردم را گرد كرد هم آنجا به لشكرگاه و از ايشان مشورت خواست از بهر غنيمت . گفتا : چه گوييد و چه صواب بينيد اين خواسته را و اين اسيران را . عمر بن الخطَّاب بر پاى خاست و گفت : يا رسول الله ، من آن بينم كه اين اسيران را همه بكشى و هر كسى را بفرمايى تا اسير خويش بكشد . على را بگوى تا عقيل را بكشد و حمزه را بگوى تا عباس را بكشد تا خداى تعالى داند كه اين مشركان را در دل ما هيچ مهر و محبّت نيست و هر كسى كس خويش را به دست خويش بكشد تا كسى بيگانه او را نكشد كه عداوت خيزد ، و اين خواسته همه به زير زمين اندر كنند .\r\nپس از آن اسيران كه آنجا نشسته بودند يكى عبّاس بود مر عمر را گفت : يا عمر قطعت الرّحم قطع الله رحمك . رحم ببريدى يا عمر خداى تعالى رحم ترا ببراد . و پيغامبر را عليه السّلام آن تدبير عمر ناخوش آمد . ديگر باره گفت مشورت كنيد تا چه بينيد ؟ عبد الله بن رواحه مردى بود از مبارزان انصار ، گفت : يا رسول الله ، من آن بينم كه يكى وادى بنگرى و پر از هيزم [ 185 a 
  ] كنى و آتش اندر افگنى و اين غنيمت را بسوزى ، و اين اسيران را بدان آتش اندازى تا بسوزند . عبّاس ديگر باره همان سخن گفت كه عمر را گفته بود ، و باز پيغامبر را آن تدبير ناخوش آمد ،\r\n","description":"","footnote":"","page_name":" 136 ","page_number":209},
  {"content":"\r\nگفت : چه تدبير كنيد ؟ ابو بكر گفت : يا رسول الله ، اين همه عمّان و عمزادگان و خويشاوندان تواند و از آن ما اند ، و ما را خداى عزّ و جلّ بر ايشان ظفر داد . اكنون ما را بر ايشان رحم بايد كردن و ايشان را به خواسته باز بايد فروختن ، كه ايشان مهتراناند و توانگران و خواسته دارند ، هر كسى تن خويش بازخرند تا ايشان آزاد شوند ، و مسلمانان را از آن قوّت بود و مؤنث . پيغامبر را عليه السّلام اين تدبير خوش آمد و تبسم كرد و گفت : يا ابا بكر ، مثل عمر چنان است كه مثل جبريل عليه السّلام . هر كجا عقوبت و بلا بود از خداى تعالى حق تعالى او را فرستد ، چنان كه قوم لوط و قوم فرعون ، و مثل تو از فريشتگان چون ميكايل است كه هر كجا خداى تعالى رحمت خواهد ، او را فرستد . باران او آورد ، و رحمت بر قوم يونس او آورد و عذاب بگردانيد و يونس را از شكم ماهى بيرون آورد . و مثل تو از پيغامبر چنان است كه ابراهيم عليه السّلام كه از رحمت بر خلق گفتا : * ( فَمَنْ تَبِعَنِي فَإِنَّه مِنِّي وَمن عَصانِي فَإِنَّكَ غَفُورٌ رَحِيمٌ . 14 : 36 ) * و مثل عيسى عليه السلام كه گفت : * ( إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ . 5 : 118 ) * و مثل عمر از پيغامبران چنان است كه مثل نوح عليه السلام كه گفت : * ( رَبِّ لا تَذَرْ عَلَى الأَرْضِ من الْكافِرِينَ دَيَّاراً 71 : 26 ) * ، و چون مثل موسى كه گفت : * ( رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الأَلِيمَ . 10 : 88 ) * پس پيغامبر عليه السّلام گفت : هر دو نيك گفتيد . اكنون صبر كنيم تا خداى تعالى چه فرمايد . پس خداى تعالى هم در آن مجلس آيت فرستاد . قوله تعالى ، * ( ما كانَ لِنَبِيٍّ أَنْ يَكُونَ لَه أَسْرى حَتَّى يُثْخِنَ في الأَرْضِ تُرِيدُونَ عَرَضَ الدُّنْيا . 8 : 67 ) * و به شريعت پيشينگان اندر ايدون بود كه غنيمت را به آتش بسوختندى يا اندر زمين پنهان كردندى چنان كه هيچ كس ندانستى و دست بدان نرسيدى ، و اسيران را بكشتندى و به زير زمين اندر كردندى آن همه پيغامبران پيشين چونكه شما طمع كرديد اندر آن . قوله تعالى ، * ( تُرِيدُونَ عَرَضَ الدُّنْيا وَالله يُرِيدُ الآخِرَةَ . 8 : 67 ) * خداى تعالى ثواب آن جهان شما را دهد ، شما اين جهان خواهيد . قوله تعالى : * ( لَوْ لا كِتابٌ من الله سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ . 8 : 68 ) * اگر نه آن بودى كه قضاى خداى عزّ و\r\n","description":"","footnote":"","page_name":" 137 ","page_number":210},
  {"content":"\r\nجلّ رفتستى و بنشسته استى كه اين غنيمت به دين اسلام حلال كند ، شما را عذابى فرستادمى بزرگ بدانكه آهنگ دنيا كرديد و طمع خواسته كرديد . پس پيغامبر عليه السلام چون اين آيت بر خواند گفت : اگر شما را عذاب آمدى ، از شما جز عمر نرستى . پس خداوند سبحانه و تعالى ديگر آيت فرستاد قوله تعالى ، * ( فَكُلُوا مِمَّا غَنِمْتُمْ حَلالًا طَيِّباً . 8 : 69 ) * پس خداى تعالى ايشان را غنيمت حلال كرد ، و حكم ابو بكر را رضى الله عنه بپسنديد و بر آن حكم او شريعت بر آن بنهاد .\r\nو پيغامبر عليه السّلام بدان لشكرگاه ببود ديگر روز روز يك شنبه بر گرفت و به مدينه باز شد . و آن شب اين عبد الله بن كعب كه اسيران داشت يكى عرش بكرد هم پهلوى عرش مصطفى عليه السّلام و اسيران را همه در آنجا كرد ، و خود بر در عرش بنشست تا نگاه دارد . و آن شب عبّاس بن عبد المطَّلب همه شب همى ناليد از درد دست كه سخت بسته بود . پيغامبر عليه السّلام نالهء او بشنيد و دلش بر وى بسوخت و همه شب خوابش نيامد . و چون از شب نيمى بگذشت ، پيغمبر عليه السّلام اين عبد الله بن كعب را بخواند گفتا : عمّ مرا عبّاس چه بوده است كه همى نالد ؟ گفتا : يا رسول الله ، دستش سخت بسته است . گفت : مرا از غم او امشب خواب نيامد . گفت : يا رسول الله ، دستش باز دارم ؟ گفت نه و لكن دستش سستتر كن كه عمّ نيمى از پدر بود . پس عبد الله بيامد و دست عباس سست كرد ، و نالهء عباس بنشست و پيغامبر عليه السّلام بخفت .\r\nديگر روز لشكر بر گرفت و با غنيمت و اسيران باز گشت و به منزلى ديگر فرمود آمد و گفت : اين اسيران را بر من عرضه كنيد تا ببينم . آنگه يكان يكان عرضه كردند ، و بر پيغامبر عليه السلام مىگذشتند و ياران با سلاح پيش او ايستاده بودند .\r\nچون عقبة بن ابى معيط را بگذرانيدند ، و اين عقبه آن بود كه خيو در روى مصطفى عليه السّلام انداخت ، و پيغامبر نذر كرده بود كه او را بكشد . چون چشم پيغامبر بر وى افتاد على را گفت : يا على ، برخيز و آن نذر پيغامبرت را وفا كن . على شمشير بركشيد و آهنگ او كرد كه او را بكشد . او گفت : يا محمّد ، اگر مرا بكشى كودكان مرا كه دارد ؟ پيغامبر عليه السّلام گفتا : اگر كودكانت مسلمان نشوند به آتش بسوزم .\r\n","description":"","footnote":"","page_name":" 138 ","page_number":211},
  {"content":"\r\nپس على شمشير بر گردن او زد و سرش بينداخت . پس نضر بن حارث را بگذاشتند ، و او آن بود كه گفته بود : * ( اللَّهُمَّ إِنْ كانَ هذا هُوَ الْحَقَّ من عِنْدِكَ فَأَمْطِرْ عَلَيْنا حِجارَةً من السَّماءِ أَوِ ائْتِنا بِعَذابٍ أَلِيمٍ . 8 : 32 ) * چون لشكر هزيمت شد او گفت : اى خداى ، اگر اين تو كنى و اين حق است يا رب ، از آسمان سنگى فرست يا عذابى سهمگن تا از اين سختى برهم . پس خداى عزّ و جلّ از وى اين حكايت ياد كرد ، و گروهى [ 185 b 
  ] گويند كه اين آيت هم به شأن او آمد : * ( إِنْ تَسْتَفْتِحُوا فَقَدْ جاءَكُمُ الْفَتْحُ وَإِنْ تَنْتَهُوا فَهُوَ خَيْرٌ لَكُمْ . 8 : 19 ) * چون او اين سخن بگفت ، پيغامبر عليه السلام اين نضر را از ميان بديد ، عاصم بن ثابت بن ابى الاقلح را گفت : اين را بكش . او را بكشت . و اين عاصم انصارى بود .\r\nو محمّد بن جرير ايدون گويد بدين كتاب اندر كه نضر را على بن ابى طالب كشت ، و عقبه [ را 
  ] عاصم كشت . و آن نه درست است ، و درست آن است كه گفتيم .\r\nو گروهى مفسّران گويند كه اين سخن * ( اللَّهُمَّ إِنْ كانَ هذا هُوَ الْحَقَّ من عِنْدِكَ 8 : 32 ) * ، نصر بن علقمه گفته بود نه نضر حارث از قريش روز فتح مكّه يا حنين . پيغامبر اين اسيران را آنجا عرضه كرد نام او عرق الظَّبيه بود ، و چون اين دو تن را بكشت از آنجا برگرفت و ديگر روز به صفرا شد ، آن ديه كه به ميان آن دو كوه اندر بود ، آنجا فرو نيامد و از آن كوهها بگذشت و به منزلى فرود آمد و بر سر چاهى نام او ارواق ، و آنجا غنيمت به ميان ياران قسمت كرد . پيغمبر را حجّامى بود كه او را ابو هند گفتندى مولاى فروة بن عمرو بود و به مدينه مانده بود . چون خبر فتح شنيد پيش پيغمبر آمد بدين منزل كه غنيمت بخش مىكردند ، و يكى خبيص آورده بود از خرما و شير و پيش پيغمبر بنهاد . پيغمبر ياران را بخواند و آن بخوردند و از آن چاه آب كشيدند و بخوردند . و به خبر اندر چنين آمده است كه چون كاسه تهى شد ، پيغمبر از هر يارى قسطى بستد از آن غنيمت و بدان كاسه اندر افگند و حجّام را داد .\r\nپيغمبر عليه السّلام از آن منزل برگرفت و روى به مدينه نهاد ، و عبد الله بن كعب را بفرمود كه تو با ياران خويش اسيران را نگاه دار كه آنجا ندا دهند . و لشكر\r\n","description":"","footnote":"","page_name":" 139 ","page_number":212},
  {"content":"\r\nبراند تا به روحا ، و آن منزلى معروف است به مدينه بر يك منزل و مردمان مدينه همه پيش آمدند به تهنيت . و پيغمبر عليه السّلام نشسته بود . و يك تن از مهتران انصار ، نام او سلمة بن سلامه ، با شمشير پيش او ايستاده بود . و مردى بود مردانه و دلير و به حرب اندر بسيار مردى كرده بود و بسيار كس كشته از قريش ، مردم او را همى پرسيدند كه چگونه افتاد كه اين همه مهتران قريش كشته شدند ؟ او گفت :\r\nايشان را ديديم همچون گنده پيران سر پر موى ، فراز ايشان شديم . و چنان بودند كه اسيران دست و پاى بسته كه همى ببايست كشتن . پس يك يك را همى كشتيم .\r\nپيغمبر را از آن سخن اندوه آمد كه بر قريش و قوم او استخفاف همى كرد . بانگ به روى زد و گفت : خاموش كه آن مهتران قريش بودند ، ايشان را خداى عزّ و جلّ هزيمت كرد ، و فريشتگان ايشان را خسته كردند . پس پيغمبر از آن منزل بر گرفت و به مدينه آمد و به خانهء سوده بنت زمعه كه زن او بود فرود آمد . و پدر اين زن زمعة ابن اسود بود و از مهتران قريش بود . و او بدين حرب كشته شده بود با دو برادر عقيل و حارث پسران اسود . و پدرشان اسود بن عبد يغوث به مكّه بود پير و ضعيف ، و پدر اين هر سه بود . و چون خبر كشتن زمعه و پسرانش به دو رسيده بود و به خانهء سوده بود . چون پيغمبر به خانهء او فرود آمد ، او همى گريست و زارى همى كرد . پيغمبر را از آن اندوه آمد . چون شب اندر آمد بر خاست و به خانهء عايشه شد و آن شب آنجا بخفت . و ديگر روز بامداد عبد الله بن كعب اسيران را اندر آورد و پرسيد كه پيغمبر به خانهء كدام زن بود ؟ گفتند به خانهء سوده ، و ندانستند پيغمبر از آنجا به خانهء عايشه شده است . پس عبد الله آن اسيران را به خانهء سوده آورد . سوده چون آن مهتران را دست بسته بديد چون عبّاس بن عبد المطَّلب و عقيل بن ابى طالب و سهيل بن عمرو و عمرو بن ابى سفيان ، او را هول آمد و آن مصيبت و آن غم فراموش كرد از غم ايشان . پس سهيل بن عمرو را گفت : يا بو يزيد ، همچنين به خوارى دستها به بند داديد تا شما را اسير كردند ، چرا حرب نكرديد تا همه را به غزو بكشتندى چنان كه پدرم و برادرانم را كشتند . و پيغمبر را عليه السّلام خبر آوردند كه اسيران را به خانهء سوده بردند ، و چنان پنداشتند كه پيغمبر آنجا است .\r\n","description":"","footnote":"","page_name":" 140 ","page_number":213},
  {"content":"\r\nپيغمبر عليه السّلام چون اين سخن بشنيد كراهيت آمدش . برخاست و به خانهء سوده آمد . چون از در اندر آمد سوده را ديد كه اين سخنان با سهيل بن عمرو مىگفت .\r\nپيغمبر آن را بشنيد و او را سخت ناخوش آمد . گفت : اى سوده ، بر خداى و پيغامبرش كافران را برآغالى ؟ و از خشم اندر خانه نشد و از پاى ننشست و همچنان بر پاى مر سوده را طلاق داد و باز خانهء عايشه شد . و اسيران را به خانهء عايشه برد ، و هر اسيرى را بدان كس داد كه گرفته بود ، و گفتا نگاه داريد تا ايشان را از مكّه كس آيد و فدا كند .\r\nپس سوده همه روز مىگريستى از مصيبت پدر و عمّان و از بهر آن طلاق كه پيغمبر او را داده بود ، و ننگ و عار از خداى عزّ و جلّ و از پيغمبرش . و هر چند خواهش كرد و كس فرستاد ، پيغمبر او را اجابت نكرد . و پدرش به مكّه بود اسود بن عبد يغوث پير و ضعيف و نابينا ، و آنجا به مكّه همى گريست بر سه پسر كه كشته شده بودند ، و سوده به مدينه همى گريست . و هر چه اسود نوحه كردى بر فرزندان و مرثيه به شعر بگفتى و به مدينه فرستادى سوى سوده تا همى گريستى بدان شعر و بدان نوحهء او . و از آن شعر يكى آن بود كه او اندر مكّه [ 186 a 
  ] گريستن زنى بشنيد . گفتا اين زن را چه بوده است ؟ گفتند شتريش گم شده است بر آن شتر همى گريد . او آن را به نظم آورد و گفت : اين زن را بر شترى چندين ببايد گريستن و نبايد خفتن ، ما چرا بر كشتگان خويش نگرييم و چند بايد گريستن ما را . و اين شعر سوى سوده فرستاد به مدينه . پس زنان مدينه سوده را گفتند از پيغمبر عليه السّلام دستورى خواه تا تو به مكّه باز شوى سوى پدرت . سوده گفت : بر آن پير ضعيف نابينا اين دو عار چون نهم : يكى كه پسرانش را كشتند و ديگر كه دخترش را از خانه بيرون كردند ، و سوده زنى بود به زاد بر آمده و دانست كه پيغمبر عليه السّلام از همه زنان عايشه را دوستتر دارد . سوده خاموش بود تا پيغمبر به خانهء عايشه شد . او بر خاست و به خانهء عايشه شد و خود با پيغمبر سخن گفت و عذر خواست از آن سخن كه گفته بود . پيغمبر عذر او بپذيرفت . پس سوده گفت : يا رسول الله ، من زنى پيرم و نه از آن مىگويم كه تو مرا باز زن كن كه مرا حاجت بدان كار است\r\n","description":"","footnote":"","page_name":" 141 ","page_number":214},
  {"content":"\r\nكه زنان را از مردان بود ، و ليكن بدان خواهم كه روز رستخيز چون زنان را از گور حشر كنند به بهشت مرا از آن ميان جدا نكنند ، و تو مرا به زنى كن و آن شب كه نوبت من بود به خانهء عايشه شو و آنجا باش تا همه زنان را يك نوبت بود و عايشه را دو نوبت . پس عايشه نيز خواهش بسيار كرد تا پيغمبر ديگر باره او را به زن كرد .\r\nپس چون پيغمبر عليه السّلام هر اسيرى را به دست آن كس داد كه گرفته بود و گفت ايشان را نگاه داريد تا از مكّه خداوندان اسيران بيايند و فدا بيارند و ايشان را بازخرند . پس خداوندان اسيران خواستند كه هر كسى با فدا به مدينه آيند و ايشان را بازخرند . بو سفيان ايشان را گفت شتاب مكنيد اندر طلب اسيران كه ما را نيز دو پسر شده است : يكى حنظله ، و او خود كشته شد ، يكى عمرو ، و او اسير است ، اگر شتاب كنيد اندر طلب ايشان با خواستهء بسيار ، محمّد ايشان را بها گران كند . شكيبايى كنيد چند گاهى . و به ميان اسيران اندر مردى بود او را بو وداعه گفتندى و از بازرگانان مكّه بود ، و او را پسرى بود مطَّلب نام . او صبر نكرد به گفتار بو سفيان . به مدينه آمد و پدر را باز خريد و باز مكّه آورد . چون او به مكّه شد ، هر كسى به طلب اسيران آمدند و كس فرستادند . و سهيل بن عمرو را پسرى بود او نيز اسير بود ، نام او مكرز بن حفص . پيغمبر را خواهش كرد كه پسر مرا اينجا گروگان كن تا من بروم و درم بيارم به فداى خويش و از آن پسرم . پيغمبر او را اجابت كرد و او را دست باز داشت . و پيغمبر عليه السّلام عبّاس بن عبد المطَّلب را بخواند و گفت : يا عمّ ، از همه اسيران تو گرامىترى و توانگرترى ، و با تو سه اسير است برادرزادگانت عقيل بن ابى طالب و نوفل بن حارث و عتبة بن عمرو . و ايشان هر سه درويشاند و خويشتن را باز نتوانند خريدن . تو خويشتن را و ايشان را بازخر . عباس گفت : يا محمّد ، من خود به مكّه مسلمان بودم و مرا به ستم بيرون آوردند . پيغمبر گفت : مسلمانى تو خداى بهتر داند و ليكن به ظاهر با كافران بودى و از ميان لشكر كافران اسير كردند . عبّاس گفت : اين ابو اليسر كه مرا اسير كرد بيست دينار از من ستده است ، آن بارى به فدا بينگار . گفت : آن چيزى بود كه\r\n","description":"","footnote":"","page_name":" 142 ","page_number":215},
  {"content":"\r\nخداى عزّ و جلّ روزى مسلمانان كرده بود . عباس گفت : مرا درويش كنى كه مرا چندين خواسته نيست كه چندين كس را فدى دهم و چندين كس را بخرم . پيغمبر گفتا : يا عمّ ، آن دينار كجا شد كه چون از مكّه مىآمدى مادر فضل را دادى و گفتى اگر مرا بدين سفر اندر حادثه اى افتد به ميان چهار پسر قسمت كن . عبّاس گفت :\r\nتو چه دانى يا محمّد ؟ گفت : مرا خداى آگاهى داد . گفتا : خداى تو عالم السّر است اكنون دست بكش كه من گواهى دهم كه خداى يكى است و تو پيغمبر اويى . پس عبّاس مسلمان شد و گفت : يا محمّد ، اين سخن جز من و مادر فضل هيچكس ديگر ندانست . پس عبّاس چون مسلمان شد ، آن هر سه تن را فدا داد و ايشان نيز مسلمان شدند . و خداى عزّ و جلّ اندر شأن عبّاس آيت فرستاد و گفت : * ( قُلْ لِمَنْ في أَيْدِيكُمْ من الأَسْرى إِنْ يَعْلَمِ الله في قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَيَغْفِرْ لَكُمْ وَالله غَفُورٌ رَحِيمٌ . 8 : 70 ) * گفتا بگوى عبّاس را كه اگر خداى عزّ و جلّ از دل تو نيكى داند يعنى خواسته در مسلمانى ترا بيش از اين دهد كه از تو بستدند ، و بدان جهان ترا بيامرزد .\r\nپس عبّاس بن عبد المطَّلب چون مسلمان شد توانگرتر از آن شد كه به كفر اندر بود . و عبّاس گفتى خداى عزّ و جلّ مرا وعده كرد بدين جهان به خواسته ، و بدان جهان آمرزش . اميد اين جهانى وفا كرد اميد آن جهانى نيز وفا كند . پس بو سفيان را گفتند تو نيز فدا فرست پسرت را . و بو سفيان مردى زفت و بخيل بود ، جواب داد و گفت : يك پسر كشته شد ، نتوانم ديگرى باز خريدن تا مرا نه خواسته بود نه پسر .\r\nايشان را بگوى تا آن پسرم را چندان بدارند كه سير شوند ، و او را آنجا بگذاشت ديرگاه . وقتى از انصار مردى پير نام او سعد بن نعمان را به مكّه بگرفت و گروگان كرد از بهر عمرو پسرش ، گفت تا محمّد پسرم باز فرستد من ترا نيز باز فرستم ، و اگر او را بكشد [ 186 b 
  ] من نيز ترا بكشم . پس اين سعد كس فرستاد از مكّه سوى اهل بيت خويش به بنى نجّار ، تا ايشان مر پيغمبر را خواهش كردند تا عمرو پسر سفيان به مكّه باز فرستاد ، و بو سفيان سعد را به مدينه فرستاد .\r\nو آن روز كه پيغمبر عليه السّلام از مكّه به مدينه هجرت كرد او را دو دختر مانده\r\n","description":"","footnote":"","page_name":" 143 ","page_number":216},
  {"content":"\r\nبود به مكّه به خانهء شوهران ، و ايشان كافران بودند : يكى رقيّه زن عتبة بن ابى لهب بود ، و يكى زينب بود زن ابو العاص بن ربيع بن عبد العزّى بن عبد الشّمس بود ، و پيغمبر ايشان را به شوهر داده بود به روزگار خديجه پيش از وحى . چون پيغمبر عليه السّلام هجرت كرد ، مهتران قريش دامادان او را بخواندند و گفتند اين دختران محمّد را دست باز داريد تا ايشان را از شهر بيرون كنيم تا از پس محمّد بروند و ما شما را هر زنى كه خواهيد از مهتران به شما دهيم . عتبة بن ابو لهب رقيّه را دست باز داشت . و دختر سعيد بن عاص را زن كرد برادرزادهء عمرو بن العاص .\r\nو ابو العاص زينب را دست باز نداشت و خود او را دوست داشت و [ زينب نيز او را دوست داشت ، 
  ] و قريشيان را گفت : من زن را دست باز ندارم اگر مرا بكشيد روا است . و او مردى بود معروف و بازرگان اندر مكّه با تجارت و امانت . و رقيّه به مدينه رفت و پيغمبر او را به زنى عثمان داد . و ابو العاص با زينب آنجا همى بود .\r\nچون لشكر قريش به بدر آمدند و ابو العاص را اسير كردند ، پس پيغمبر اسيران را فدا خواست . او را نيز گفت تو نيز خويشتن را باز خر ، و كس فرست تا درم بيارند . او كس فرستاد به زينب تا درم فرستد . زينب آن قدر كه توانست گرد كرد و تمام نبود . يكى گردن بند بود او را اندر او مرواريد و عقيق يمانى بود و دانه اى ياقوت بود ، آن از آن خديجه بود و بر گردن بستى . چون زينب را به ابو العاص داد .\r\nاو را جهاز كرد . پس خديجه دستورى خواست از پيغمبر ، و پيغمبر آن گردن بند بگشاد و به دست خويش بر گردن زينب بست . چون زينب فدا فرستاد سوى پيغمبر ، و تمام نبود ، آن گردن بند را با آن درم بفرستاد سوى پيغمبر . چون پيغمبر آن را بديد در حال بشناخت كه بر گردن خديجه ديده بود و بر گردن زينب نيز ديده بود . پيغمبر را از خديجه ياد آمد و بر زينب نيز رحم آمدش . گريست و آب اندر چشم آورد و گفت : سخت كارى آمده است مر زينب را كه او يادگار خديجه ، مادر خويش ، از گردن خويش بگشاده است .\r\nمسلمانان چون پيغمبر را ديدند كه بگريست گفتند يا رسول الله ، ما اين گردن بند و اين فدا به تو بخشيديم و دل خوش كرديم ، تو اگر خواهى با زينب فرست و اگر\r\n","description":"","footnote":"","page_name":" 144 ","page_number":217},
  {"content":"\r\nخواهى خرج كن كه ترا مباح است ، و ما همه مسلمانان قسمت خويش ترا حلال كرديم و ابو العاص را آزاد كرديم . پيغمبر ايشان را دعا كرد و ابو العاص را گفت اين دختر من بر تو حرام است به حكم دين ، كه او مسلمان است و تو كافرى . چون به مكّه شوى او را سوى من فرست . و آن گردن بند و آن درم به وى باز داد . و زيد بن حارثه مردى پير بود از انصار ، با وى بفرستاد كه ابو العاص زينب را بديشان سپارد تا او را به مدينه آرد . پس ايشان برفتند تا به يك منزلى مكّه رسيدند و آنجا بيستادند . و ابو العاص به شهر اندر شد تا ديگر روز زينب را به هودجى اندر نشاند كه بفرستد . و برادرى بود ابو العاص را ، كنانة بن ربيع ، و چون او تير انداز اندر همه مكّه نبود ، و ابو العاص زينب را بدين برادر سپرد و گفت : او را بدين هودج اندر نشان و بر اين شتر نه و به يك منزلى مكه بيرون بر و به ياران محمّد سپار و تو باز گرد ، تا او را نزد پدر برند . كنانه كمان را به زه كرد و جعبه اى تير بر گرفت و كمان و مهار شتر بر گردن افكند و به بازار مكّه بگذشت . مكّيان گفتند اين دختر محمّد است كه به مدينه مىبرند ، و او فرزندان ما را كشته است ، ما دختر او را نگذاريم كه باز مدينه برند . و غوغا برخاست و از پس كنانه بشدند و او را بيرون مكّه اندر يافتند . خواستند كه آن شتر را از او بستانند و باز مكّه برند . كنانه شتر را بخوابانيد و به زانو بنشست و جعبهء تير پيش فرو كرد و تير در كمان نهاد و سوگند خورد كه هر كه فراز آيد او را به تير زنم تا با من تير است ، و از پس تير جان است ، همى زنم تا كشته شوم . پس بو سفيان با مهتران بيامدند و او را گفتند اى مرد ، اين تير از كمان بيرون كن تا ما فراز آييم و ترا سخنى بگوييم . كنانه تير از كمان بيرون كرد . بو سفيان با مهتران سوى او شدند و گفتند اى مرد ، ما را با تو حرب نيست ، و ليكن اندر اين شهر هيچ خانه اى نيست كه اندر او مصيبت نيست ، و چون به روز اين را بيرون برى ، مردمان شكيبايى نتوانند كردن . اين را پيش مردمان بازگردان و به خانه بر ، چون شب اندر آيد او را بيرون بر . پس كنانه همچنان كرد .\r\nچون مردمان بخفتند او زينب را بيرون آورد و به زيد بن الحارثه سپرد . و زيد زينب را به مدينه آورد سوى پيغمبر .\r\n","description":"","footnote":"","page_name":" 145 ","page_number":218},
  {"content":"\r\nو زينب چهار سال بى شوهر بماند و هر چه مهتر بودند از مسلمانان به خواستن او آمدند . پيغمبر او را به كس نداد و هيچكس را اجابت نكرد . پس چون سر چهار سال بود ، ابو العاص با كافران از شام همىآمد و به حدّ مدينه برگذشتند . مسلمانان ايشان را بغارتيدند و آن همه خواسته ببردند . بو العاص بجست و به شب [ 187 a 
  ] به مدينه در آمد و به خانهء زينب شد . ديگر روز زينب پيغمبر را بگفت و زنهار خواست .\r\nپيغمبر عليه السّلام او را زنهار داد و گفت : اى دختر ، او را به خانه همىدار و نگر تا دست به تو فراز نكند كه تو بر وى حرامى . و پيغمبر عليه السّلام كس فرستاد سوى آن مسلمانان كه خواستهء ابو العاص داشتند و گفت : شما دانيد كه مرا ابو العاص به چه جايگاه است و مردى است هر چند به كفر اندر است هرگز كس را از او رنجى نبوده است ، و مردى بازرگان است و با امانت . اگر اين خواستهء او باز ندهيد او را عوض بايد دادن مر خداوندان خواسته را . اين خواستهء او باز دهيد تا نيكويى كرده باشيد ، كه او را اين بضاعت مردمان است و من از شما سپاس دارم ، و اگر ندهيد آن حق شما است و شما بدان حق تريد . پس آن مردمان همه خواستهء او گرد كردند و پيش پيغمبر آوردند ، و پيغمبر عليه السّلام آن همه به دو باز داد . و ابو العاص آن را برگرفت و به مكّه باز شد و به خداوندان داد تا همه خشنود شدند ، و كس را بر وى چيزى نماند . و آنگه به مدينه باز آمد و مسلمان شد ، و پيغمبر عليه السّلام زينب را به دو باز داد . و گروهى گويند نكاحى نو كرد ، و گروهى گويند هم بدان نكاح داد .\r\n","description":"","footnote":"","page_name":" 146 ","page_number":219},
  {"content":"\r\n\r\n[ خبر عمير بن وهب الجمحى 
  ]\r\nو به ميان قريش اندر مردى بود نام او عمير بن وهب الجمحى ، مردى دلير و مردانه و ليكن درويش بود و عيّار بود و كارهاى تهوّر و مردانگى بسيار كردى ، و روز بدر حزر لشكر پيغمبر او كرده بود ، و با او پسرى بود نام او وهب بن عمير و راههاى باديه دانستى و حزر لشكر نيك دانستى كردن ، و روز بدر كه لشكر هزيمت شدند او بجست و پسرش اندر ماند و اسير شد . چون اين عمير با صفوان ابن اميّه نشسته بود به مزگت اندر و حديث بدر همى كردند ، عمير غم پسر همى خورد كه اسير شده بود و گفت : خواسته ندارم كه او را فدا كنم ، و اگر نه آنستى كه من عيال بسيار دارم و ترسم كه از پس من ضايع گردند ، من به مدينه شدمى به بهانهء پسر و آنجا بودمى تا آن وقت كه محمّد را جايى تنها بيافتمى و او را بكشتمى ، و اگر مرا بكشتندى روا داشتمى . صفوان گفت : عيال تو بر من ، تا بزيم ايشان را نفقه دهم . گفتا : وام دارم . گفتا : وام تو نيز بگذارم . پس عمير از مكّه برفت و صفوان هر چه بايست او را بداد و سلاح و هزينه داد تا به مدينه شد . جبريل بيامد و پيغمبر را عليه السّلام آگاه كرد از حديث و تدبير عمير كه با صفوان كرده بود و آمدن عمير به مدينه . پيغمبر به مزگت مدينه اندر نشسته بود ، عمير از در اندر آمد . پرسيد كه يا\r\n","description":"","footnote":"","page_name":" 147 ","page_number":220},
  {"content":"\r\nعمير ، به چه كار آمدى ؟ گفتا : از بهر پسر آمدم كه اسير است و من درويشم و چيزى ندارم كه فدا كنم ، بيامدم تا مگر بر پسرم رحمت كنى و از اسيرى او را آزاد كنى . پيغمبر عليه السّلام گفتا : آن شمشير را از نيام بركش . عمير شمشير بركشيد چون قطرهء آب . پيغمبر گفت : اى سگ ، آن كس كه به طلب اسير آيد شمشير او چنين بود ؟ و ليكن تو با صفوان بن اميّه به مزگت مكّه اندر چه تدبير كردى و او ترا به مدينه به چه كار فرستاد ؟ عمير چون اين سخن بشنيد متحيّر شد گفتا : يا محمّد ، ترا از اين كار كه آگاه كرد ؟ گفتا : مرا خداى تعالى آگاه كرد . گفت : بدان خداى كه ترا پيغمبرى داد كه من اين سخن را با كس نگفتم و جز صفوان و من كس اين راز ندانست ، اكنون مسلمانى بر من عرضه كن كه گواهى دهم كه خداى يكى است و تو پيغمبر اويى . پس عمير مسلمان شد ، و پيغمبر پسرش به دو باز داد و پسرش نيز مسلمان شد ، و هر دو به مكّه باز آمدند . و پيغمبر ايشان را بفرمود كه هر كه از مسلمانان مكّه كه خواهد تا به مدينه آيد در راه باديه ، او را دليل باشيد و راه نماييد .\r\nپس ايشان هر دو برفتند و همچنين همى كردند و مسلمانان [ را 
  ] راه مىنمودند به مدينه و مىآمدند و راه را دليلى مىكردند تا آنگه كه عمير بمرد . و بعد از اين غزواتى كه ميان بدر و احد بود گفته شود ان شاء الله .\r\n","description":"","footnote":"","page_name":" 148 ","page_number":221},
  {"content":"\r\n\r\nتفصيل غزواتى كه ميان بدر و احد بوده است\r\nو ميان بدر و احد سيزده ماه بود از بهر آنكه پيغمبر عليه السّلام از بدر ماه رمضان باز آمد به قولى چهار روز مانده و به قولى هفت روز مانده بود . و ديگر سال به سال سديگر از هجرت و به ماه شوال به احد شد از ماه هفت روز شده .\r\nبدين سيزده ماه اندر پيغمبر عليه السّلام از غزوى كه خويشتن رفته بود و آنچه ياران را فرستاده بود هفت غزو بود : اول غزو الكدر كه خود رفت ، ديگر غزو السويق خويشتن رفت ، و غزو بنى قينقاع خويشتن رفت ، و غزو انمار و غزو ذى امر خويشتن نرفت اما لشكر فرستاد ، آن بود كه كعب بن الاشرف را كس فرستاد به خيبر تا سلَّام بن ابى الحقيق را بكشتند مهتر خيبر به حصار اندر ، و اين مغازيها يكان يكان ياد كنيم به وقت خويش بدان ترتيب كه بايد گفتن ان شاء الله .\r\n\r\nغزو الكدر\r\nاما اين غزو الكدر آن بود كه چون پيغمبر عليه السّلام از بدر بازآمد از ماه رمضان چهار روز مانده بود و روزه بگشاده بود . و گرداگرد مدينه همه جهودان بودند ، و هر گروهى را حصارى بود چون خيبر و قريظه و نضير و فدك . و پيغمبر\r\n","description":"","footnote":"","page_name":" 149 ","page_number":222},
  {"content":"\r\nعليه السّلام چون به مدينه آمد ايشان را به مسلمانى خواند ، نگرويدند . و با ايشان عهد كرد كه با من حرب نكنيد [ 187 b 
  ] و آنگه آهنگ غزو كرد . پس چون از بدر به ظفر بازآمد ، جهودان را اندوه آمد . گفتند از قريش بپردازد و كار ما گيرد . همه او را حسد كردند و دل با قريش يكى كردند و با عرب يكى شدند كه قريش مهتر همه عرب بودند ، و هر كه از عرب آهنگ پيغمبر كردى ايشان گفتندى ما كينهء قريش از وى بستانيم . پس آخر روز از ماه رمضان پيغمبر را خبر آمد ، و گروهى گويند چهار روز ، و گروهى گويند هفت روز بود كه از بدر باز آمده بود كه مردمان بنى سليم و بنى غطفان به باديه گرد آمدند بر سر آبى كه آن را سراب كدر گويند ، كه بر مدينه شبيخون كنند از كينهء قريش . و پيغمبر روزه بگشاد و نخستين روز از شوال به تن خويش بيرون شد بر سر آن عرب كه آنجا گرد آمده بودند . و مردى بود از انصار نابينا ، او را ابن امّ مكتوم خواندندى ، و قرآن خوان بود . او را بر مدينه خليفت كرد و برفت . و لواى پيغمبر على بن ابى طالب داشت . و از مدينه تا آب كدر سه روزه راه بود ، و پيغمبر به دو روز بشد . ايشان چون خبر يافتند بگريختند و چهارپاى و خان و مان و عيال دست باز داشتند . چون پيغمبر عليه السّلام آنجا رسيد ، كس را نديد و سه روز آنجا ببود و كس نيامد . پس بفرمود تا آن گوسپندان و چهارپايان را براندند و خود بر نشست و به مدينه باز آمد . و شبانى چند با آن گوسپندان بودند با خود بياورد ، و روز پنجم يا ششم از شوال به مدينه باز آمده بود و دو روز به مدينه بود ، پس به غزو بنى قينقاع شد .\r\n\r\nخبر غزو بنى قينقاع\r\nو اين بنى قينقاع مردمانى بودند از جهودان به نزديك مدينه ، و پيغمبر را با ايشان عهد بود . پس خبر آمدش كه ايشان تعصّب قريش مىكنند و ايدون مىگويند كه به بدر شاهد شدن ، و اگر ما را بگفتندى به يارى دادن بشدمانى و قريش را نصرت كرديمى كه ايشان حرب ندانند كردن و كار قريش نيست حرب كردن .\r\nپيغمبر را از آن اندوه آمد و خواست كه با ايشان حرب كند ، نتوانست از بهر عهد\r\n","description":"","footnote":"","page_name":" 150 ","page_number":223},
  {"content":"\r\nرا . تا جبريل بيامد و آيت آورد : * ( وَإِمَّا تَخافَنَّ من قَوْمٍ خِيانَةً فَانْبِذْ إِلَيْهِمْ عَلى سَواءٍ 8 : 58 ) * . الآيه . گفت با ايشان حرب كن و ايشان را آگاه كن . پيغمبر عليه السلام بدين آيت شاد شد و برخاست و سوى قينقاع بيرون شد با ياران به تن خويش ، و صد تن بودند ، و ايشان را به نزديك مدينه حصارها بود و به در حصار بازارى بود . پيغمبر مهتران ايشان را بدين بازار در حصار كرد و به مسلمانى خواند و گفت : شما به تورات اندر دانيد كه من پيغمبر خدايم ، به من بگرويد ، و اگر مسلمان نشويد با شما حرب كنم . گفتند يا محمّد ، تو پندارى كه ما همچون قريشيم ، اگر خواهى كه ما را بيازمايى بيازماى تا حرب بينى كه حرب كردن كار ما است ، و مادر ما را از بهر حرب زاده است ، و حرب نه كار قريش است . پيغمبر عليه السّلام از ايشان باز نگشت . و كس فرستاد و عهد ايشان باز داد و گفت : من عهد بشكستم ، حرب را بياراييد . و روز ديگر بيرون شد و از شوال پانزده روز رفته بود . و ابو لبابة بن عبد المنذر را بر مدينه خليفت كرد ، و سپاه بيرون برد . و لواى پيغمبر حمزه داشت .\r\nو ايشان در حصار شدند و حرب نيارستند كردن .\r\nپيغمبر عليه السّلام پانزده روز بر در حصار بنشست ، و ايشان زينهار خواستند و بيرون آمدند بر آن شرط كه بر حكم پيغمبر بايستند . پيغمبر حكم كرد كه مردان ايشان را همه بكشيد و زنانشان همه برده كنيد و كودكان ، و خواسته شان غارت كنيد . و ايشان همه حلفاى بنى خزرج بودند . و همه خزرج را مهتر عبد الله ابىّ سلول بود ، و ايشان همه در حلف و عهد وى بودند . پس او پيغمبر را عليه السلام تضرّع كرد و خواهش كرد و ايشان را به جان بخواست . و پيغمبر جانهاى ايشان او را بخشيد بر آن شرط كه خواسته شان هر چه خواهد كند . پيغمبر او را اجابت كرد و ايشان را فرمود كه از زمين يثرب بروند تا خواسته هاشان غنيمت بود و ميان مسلمانان قسمت كنند . پس ايشان برفتند و به شام شدند . و ايشان هفتصد تن بودند جز از ضعيفان و پيران و كودكان . و ايشان را كشتمند و خرما بن نبود و ليكن چهارپاى بسيارشان بود و سلاح بسيار ، و مردمانى بودند پيشه ور . و هر چه اندر مدينه كار بودى ايشان كردندى . هر پيشه كه بودى از آهنگرى و كفشگرى و\r\n","description":"","footnote":"","page_name":" 151 ","page_number":224},
  {"content":"\r\nزرگرى همه به دست داشتند . پس پنهان برفتند با زنان و كودكان ، و خواسته را بجمله دست باز داشتند . پيغمبر عليه السّلام خواستهء ايشان را همه غنيمت كرد و حصارشان ويران كرد و اندر قسمت غنيمت ايشان آيت آمد و فرمود : قوله تعالى ، * ( وَاعْلَمُوا أَنَّما غَنِمْتُمْ من شَيْءٍ فَأَنَّ لِلَّه خُمُسَه وَلِلرَّسُولِ . 8 : 41 ) * و اين پنج يك غنيمت از آن پيغمبر از آن روز باز واجب شد . بعد از آن پيغمبر عليه السّلام از غنيمت پنج يكى بر گرفتى و باقى بر ياران قسمت كردى و ميان ياران نيز قسمت يك تنه او را بودى كه آن يك قسمت در بيت المال نهادى و درويشان مسلمانان را دادى و يتيمان و خويشان درويش و ابناء السبيل ، و او را از آن بهرى بس بودى چنان كه خداى تعالى گفت : * ( وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ 8 : 41 ) * ، و هر چيزى كه [ 188 a 
  ] پنج يك بودى اندر بيت المال به سه بهر كردى ، بهرى پيغمبر را بودى ، و بهرى خويشان او را ، و بهرى درويشان و يتيمان را . پس پيغمبر عليه السّلام آن غنيمت قسمت كرد و باز مدينه آمد به اول ماه ذى القعده ، و هم در اين ماه به سويق شد ، و اين غزو را غزو السّويق خوانند .\r\n\r\nخبر غزو السّويق\r\nو سبب اين غزو آن بود كه چون پيغمبر عليه السّلام قريش را هزيمت كرد و ايشان را بكشت ، بو سفيان را يك پسر كشته بودند نام او حنظله ، و يكى اسير شد نام او عمرو . پس بو سفيان هزيمتيان را گفت : اگر من آنجا بودمى شما بديدى صفت من . ايشان گفتند محمّد جايى دور نشده است ، به مدينه نشسته است ، برو تا ببينى تا چون خواهى كردن . بو سفيان سوگند خورد كه نيارامم و ننشينم تا نزد محمّد شوم به مدينه به تاختن ، و بر او شبيخون كنم . پس به اوّل ذى القعده از مكّه برفت با دويست سوار و تا مدينه نيارست رفتن . پس آن جايگاه به حى بنى النّضير فرو آمد . و بنى نضير جهودان بودند به در مدينه و حصارى بزرگ داشتند ، و آنجا مهترى بود ، نام او سلَّام بن مشكم ، و با بو سفيان دوست بود . بو سفيان با همه لشكر آنجا فرود آمد و پنجاه تن را فرستاد سوى مدينه كه هر كه را بيابيد ، بگيريد و\r\n","description":"","footnote":"","page_name":" 152 ","page_number":225},
  {"content":"\r\nبكشيد و اسير كنيد و بياريد تا مرا سوگند راست شود . ايشان به در مدينه آمدند سپيده دم به محلتى دور از شهر و آنجا كشتزارى بود و آنجا مردى از انصار نام وى معبد بن عمرو با چند مزدور كار مىكردند . ايشان را بكشتند و خانه اى چند بود بدان محلت اندر ويران كردند و آتش اندر زدند و هم آن ساعت باز گشتند ، و كس را نيافتند كه اسير كردندى . و خبر به مدينه آمد كه بو سفيان به تن خويش به جنگ آمد و طلايهء او آمدند و دو تن را از انصار كشتند و خرابى بسيار كردند . پس پيغمبر چون آن بشنيد ، هم اندر آن روز بر نشست و از مدينه بيرون آمد با دويست سوار ، و تاختن كردند بر بو سفيان . بو سفيان چون از آن خبر يافت بگريخت هم آن شب ، و به تاختن برفت . پيغمبر از پس او بتاخت و سه روز همى تاخت و نيافت . روز سوم باز گشت . و بو سفيان [ و لشكر 
  ] چون بگريختند برفتند از مكه زادى كه بر گرفته بودند انبانهاى پست بود كه داشتند ، چون مىگريختند مىانداختند از بهر سبكبارى و تعجيل كه مىگريختند . پس ياران پيغمبر عليه السّلام آن انبانهاى ايشان پر از پست مىيافتند بر راه و بر مىگرفتند ، و اين غزو را از بهر آن غزو السّويق خوانند .\r\nپس پيغمبر عليه السّلام به مدينه باز آمد از ذى القعده چند روز مانده بود ، باقى ذو القعده به مدينه بود و ذو الحجّه ده روز بگذشت و نماز عيد اضحى بكرد و آنجا گوسفند بفرمود كشتن و دو گوسپند به دست خويش بكشت ، و نخستين عيدى كه در وى نماز عيد كردند اين عيد بود . و ماه ذى الحجّه تمام برفت و پيغمبر هم به مدينه اندر بود و به ماه محرّم نيز همچنين و بدين دو ماه اندر نپرداخت . پس اوّل ماه صفر به غزو ذى أمرّ بيرون شد .\r\n\r\nخبر غزو ذى أمرّ و كشتن كعب بن الاشرف\r\nپس پيغمبر را عليه السّلام خبر آوردند كه گروهى عرب از بنى سليم و بنى غطفان گرد آمده اند به جايگاهى كه آنجا ذى امرّ خوانند . پيغمبر ترسيد كه ايشان بر مدينه شبيخون كنند ، و بر پنج روزه راه بودند از مدينه . پيغمبر عليه السّلام اول ماه\r\n","description":"","footnote":"","page_name":" 153 ","page_number":226},
  {"content":"\r\nصفر پيش ايشان شد . و ايشان چون خبر آمدن پيغمبر بشنيدند بگريختند . و چون پيغمبر عليه السّلام آنجا رسيد كس را نيافت ، و آخر ماه صفر به مدينه باز آمد ، و ماه ربيع الاول به مدينه بود . و اندر اين ماه دختر خويش را امّ كلثوم نام به زنى به عثمان بن عفّان داد كه رقيّه نمانده بود ، و اين ديگر به دو داد . و عثمان به دو دختر داماد پيغمبر بود .\r\nپس به ماه ربيع الاول كعب الاشرف را كس فرستاد تا او را بكشتند ، كه از وى بسيار آزارها داشت و بىحرمتيها كرده بود و گفته . و اين كعب بن الاشرف مردى بود از جهودان بنى نضير ، و مهتر و سخن روا بود . و خويشتن را بر آن حصار بنى نضير مهتر كرده بود . و وى را حصارى بود برابر اين حصار بنى نضير و خرماستان اندر او ، و وى را هر سال گندم بسيار آمدى و خرماى بسيار ، و مردمان را به سلم دادى ، و خواستهء فراوان از اين معاملت گرد كرده بود . و مردى بود فصيح و شاعر كه پدرش از بنى طى بود و مادرش از بنى نضير ، و اين روز كه زيد بن حارثه به در مدينه آمد به بشارت [ فتح 
  ] ، كعب بن الاشرف به در مدينه بود و او همى گفت كه از قريش فلان و فلان را بكشتند ، و مهتران قريش را نام همى برد .\r\nكعب بن الاشرف گفت : اين نشايد بودن ، و اين همه قريش خويشان وى بودند .\r\nچون خبر درست شد ، او به مكّه شد و مكّيان را همى تعزيت كرد و شعرهاى مرثيه گفت . و پيغمبر و يارانش را هجا كرد و باز آمد . و به مدينه هم آن روز پيغمبر [ را خبر 
  ] آمد كه او به شعر اندر هجا گفته است . و هر گاه كه به مدينه آمدى گفتى بگرييد تا مردمان پندارند كه محمّد بمرده است تا دين او را بقا نبود . و اين سخنان به پيغمبر همى رسيد .\r\nو يك روز پيغمبر به ميان ياران اندر نشسته بود و حديث كعب بن الاشرف مىكردند . پيغمبر از وى بناليد و گفت : كيست كه تن خود به خداى بخشد و او را بكشد . مردى از انصار ، نام او محمّد بن مسلمه ، گفت : من بروم و او را بكشم يا رسول الله ، پيغمبر او را دعاى بسيار كرد . و سه روز برآمد و پيغمبر چشم همى داشت كه برود ، و نرفت . او را گفت : چرا نرفتى ؟ [ 188 b 
  ] گفت : يا رسول الله ، سه\r\n","description":"","footnote":"","page_name":" 154 ","page_number":227},
  {"content":"\r\nروز است تا نان نخوردم از غم . گفت : چرا . گفت : از آنكه زبان را گروگان كرده ام با تو ، ترسم كه وفا نتوانم كردن ، كه اين كعب مردى بزرگ است و به حصارى استوار اندر است . پيغمبر گفت : تو جهد بكن اگر بتوانى مبارك ، و اگر نتوانى معذورى . گفت : يا رسول الله ، مرا اندر اين كار ياران بايد ، و مردى بود از انصار ، نام او سلكان بن سلامه و كنيت او ابو نايله ، و با محمّد بن مسلمه دوست بود و با كعب شير خورده بود ، و هر گه كه كعب به مدينه آمدى به خانهء وى فرود آمدى ، و وى را دوست داشتى و بر وى ايمن بودى . و محمّد بن مسلمه سوى وى شد و وى را از اين كار كه پيغمبر گفته بود آگاه كرد و گفت : اگر تو با من يار باشى ، اين كار بتوانيم كردن و دل پيغمبر خداى خوش كردن . سلكان اجابت كرد و گفت : ديگر ياران بايد . پس هفت تن از انصار يار شدند و بنشستند و تدبير كردند كه چگونه كنند . چون تدبير راست شد ، به نيّت رفتن [ وقت 
  ] نماز خفتن بيامدند و پيغمبر را آگاه كردند كه ما مىرويم ، و ما را سخنان بايد گفتن به عيب تو كه پيغمبرى . پيغمبر گفت : شايد . و با ايشان تا بقيع الغرقد برفت . پس گفت : برويد بسم الله ، و زود باز گرديد .\r\nايشان برفتند تا به در حصار كعب شدند . چون به نيم فرسنگى برسيدند ، پيش حصار اندر خرماستان بود و حصار بنى نضير برابر بود و گرداگرد حصار اندر جهودان بودند . ايشان برفتند و بر در حصار كعب شدند . و كعب بنوى زن كرده بود و عروس آورده ، و با آن زن بر بام حصار خفته . سلكان ياران را بر راه بنشاند و خود با سلاح به در حصار آمد و كعب را بانگ كرد . كعب بيدار شد و وى را بشناخت و پاسخ داد و سر فرو كرد و گفتا : سخنى دارى ؟ گفت : دارم ، گفتا بدين وقت ترا با من چه سخن است ؟ گفت : آمده ام تا با تو مشورتى كنم به كارى اندر ، اگر توانى فرود آى و اگر نتوانى تا باز گرديم . كعب بر خاست كه فرود آيد . آن زن وى را دامن بگرفت و گفت : مشو . كعب گفت : اين برادر من است شير خورده و در او شب و روز بر من گشاده است . اگر من در خويشتن بر وى ببندم زشت بود ، و من هرگز از در وى باز نگشتم . پس اين زن گفت : مرو كه شب است و تو ندانى كه\r\n","description":"","footnote":"","page_name":" 155 ","page_number":228},
  {"content":"\r\nچگونه بود . گفت : من به روى ايمنترم كه بر تن خويش . پس دست از دامن او باز داشت . لَوْ دُعِىَ الفَتَى لطَعْنَةٍ اجَابَ . و اين مثل عرب است كه گفته اند : جوانمرد را اگر به كشتن خوانند اجابت كند ، و اين مثل كعب از گستاخى و دليرى گفت و ندانست كه آن خود بحقيقت است ، و آنچه بر زبان رفت راست خواهد آمدن . پس چون از حصار بيرون آمد سلكان سلام كرد و گفت : آگه باش اى برادر كه آمدن من از مدينه بدان بود كه اين محمّد شوم است و در همه زمين ما قحط افتاد به تنگى و طعام نيست شد . كعب دست به ريش فرود آورد و گفت : من پسر پدر خويشم ، شما را نگفتم كه اين چيزى نيست و اين كار وى اصلى ندارد . سلكان گفت : مردمان را همه پديد آمد سخن تو ، و من خاصّه گرسنه شده ام و بدان آمدم به در تو تا مرا لختى گندم دهى يا خرما تا من به سر عيالان برم و هر چه خواهى گروگان دهم ، و چند ياران نيز با مناند بدين خرماستان نشسته ، شرم داشتند بر تو آمدن . من فراز آمدم تا بگويم تا مرا چه جواب دهى . كعب گفت : مرا بسى طعام مانده نيست ، و ليكن نتوانم ترا بيازردن . سلكان گفت : ما شب بدان آمديم تا اگر تو اجابت نكنى ، كس اين حال ما نداند . گفت : اجابت كنم و ليكن خواهم كه فرزندان را به من گروگان كنيد . او گفت : مرا رسوا خواهى كرد به ميان مردمان ، ما گروگان سلاحها آورده ايم تا پيش تو گروگان كنيم ، و سلاح از فرزند بهتر است ، و فرزندان ما را رسوايى بود و ترا مئونت باشد ، و بدين آن خواست تا چون ياران را فراز خواند و سلاح بيند كعب نترسد . پس كعب گفت : سلاح بيار روا باشد . سلكان ياران را بخواند .\r\nمحمّد بن مسلمه با ياران فراز آمدند با سلاحها و پيش او بنشستند و حديث همى كردند . در جمله كعب با ايشان گفت : من شما را گفتم كه اين مرد شوم است و اين كار او بسى نپايد . ايشان گفتند هر چه تو گفتى ما را پديد آمد . كعب بن اشرف مويى داشت تا گردن و آن موى پر مشك و عنبر و عطر كرده بود . سلكان هر ساعت سر او فرا كشيدى و همى بوييدى و مىگفتى خوش عطرى است . چون از شب لختى نيك بگذشت گفت : لختى از اين سلاحها بر كشيد تا ببينم . سلكان گفت : ساعتى در اين خرماستان تماشا كنيم و حديث كنيم مگر اين غم كمتر شود ،\r\n","description":"","footnote":"","page_name":" 156 ","page_number":229},
  {"content":"\r\nپس اين سلاحها ترا دهيم تا باز خانه برى ، و فردا چهار پايان بياريم و طعام ببريم .\r\nكعب برخاست و با ايشان برفت و حديث همى كردند . و سلكان زمان تا زمان دست به موى او اندر همى زدى و به روى فرود مىآوردى و بر بينى خويش بر مىنهادى و آن عطر را همى ستود . چون به ميان خرماستان اندر شدند و همه با او مىرفتند ، سلكان هر دو موى او محكم بگرفت و گفت : دهيد . و محمّد بن مسلمه سر او را استوار بگرفت ، و حارث بن اوس او را يارى كرد و هر سه او را [ 189 a 
  ] بر جاى بداشتند و ديگران دست به شمشير بردند و مىزدند . و كسى از حصار آگاه شد و بانگ كرد و چراغ بر افروختند و زنش از بام بخروشيد . و ايشان او را بكشتند و برفتند . و شمشيرى به غلط بر سر حارث بن اوس آمد و به دو نيم شد و خون روان گشت . و چون دانستند كه او كشته شد ، دست باز داشتند و بدويدند و راه مدينه گرفتند . و اين حارث نتوانست دويدن ، بر اثر ايشان نرم نرم مىرفت . و از جهودان كس از دنبالهء ايشان نيارست رفتن . چون نزديك مدينه شدند و ايمن گشتند و بايستادند تا حارث برسيد .\r\nسپيده دم بود به مدينه اندر آمدند و پيغمبر را يافتند كه نماز همى كرد . او را خبر دادند . پيغمبر شاد شد و خداى را شكر كرد و ايشان را دعا كرد و بر سر حارث بادى بدميد و آن جراحت هم در وقت بهتر شد . و اين در ماه ربيع الآخر بود و از پس آن به آخر جمادى الاولى اول جمادى الآخر بود كه غزو ذى قرده فرمود .\r\n\r\nغزو قرده\r\nو اين حديث آن بود كه قريش به مكّه بىبازرگانى نتوانستند زيستن كه ايشان را كشت و درود نبود . و هر گه كه يك سال بازرگانى نكردندى ، حالشان تنگ شدى .\r\nو امروز نيز همچنين است كه تعيّش ايشان از بازرگانى بود از شام و دريا و هر جانب . و چون واقعهء بدر ببود از شام دست بازداشتند ، و هفت هشت ماه ببود و كارشان بد شد . بو سفيان گفت : ما را حيلت آن است كه ما كاروان ببريم به بيراه و بر بدر گذر نكنيم و نه بر حدّ مدينه ، و دليل گيريم تا ما را در باديه برد به راهى كه\r\n","description":"","footnote":"","page_name":" 157 ","page_number":230},
  {"content":"\r\nمحمّد اثر ما نيابد . كاروانى بزرگ بساختند با خواسته هاى بسيار ، و بو سفيان با صفوان بن اميّه روى به شام نهادند . بر بيراه باديه اندر يكى دليل گرفتند نام او فرات بن حيّان ، و ايشان را به بيراه باديه اندر برد و به ذات عراق آورد . و آن منزلى است بر راه بوستان بنى عامر كه امروز حرم آنجا گيرند حجّاج . پس از آنجا بتاخت و به باديه اندر شدند و پيغمبر را خبر آمد . زيد بن حارثه را بفرستاد با سپاه تا بر كاروان تاختن كند . زيد آن راههاى باديه همى ندانست . به باديه اندر مىگشت تا ايشان را اندر يافت بر سر آبى فرود آمده كه آن را قرده خوانند ، و بر كاروان شبيخون كرد . و سپيده دم بود كه آنجا رسيد به بو سفيان با ياران بر جمّازگان نشسته ، و بگريختند و دليل بدانجا بماند . و زيد آن خواسته را قسمت كرد ، و اين در نيمهء ماه جمادى الآخر بود كه مهتر خيبر را بكشتند ، سلَّام بن [ ابى 
  ] الحقيق ، به فرمان پيغمبر عليه السّلام .\r\n\r\nخبر كشتن سلَّام بن ابى الحقيق\r\nو اين سلَّام مهتر خيبر بود و مهتر همه جهودان بود و به خيبر نشستى ، و كنيت او ابو رافع بود ، و مردى بزرگ و سخندان بود و با خواستهء بسيار ، و هجو بر پيغمبر گفتى . و به مدينه اندر همه خلق از اين دو قبيله بود : يكى اوس و ديگر خزرج . و اوس كمتر بودند و با يك ديگر نبرد كردندى به نصرت . چون يك گروه كارى كردى ، اين ديگر كوشيدى كه همچنان كارى كردى . و آن هفت تن كه كعب بن الاشرف را بكشتند همه از اوس بودند كس از خزرج نبود . مردمان خزرج گرد آمدند كه ما را نيز بايد كه از جهودان مهترى بكشيم تا دل پيغمبر عليه السّلام شاد شود ، چنان كه ايشان كردند . و اين جهودان خيبر از همه جهودان بيشتر بودند و مهترشان بو رافع بود . پس گفتند ما او را بكشيم . پيغمبر را بگفتند . پيغمبر عليه السّلام گفت : نيك آيد . هشت تن گرد آمدند و همه جوانان و مردان مرد بودند و وقت رفتن سوى پيغمبر آمدند . پيغمبر دعا كرد و گفت : برويد و زنان و كودكان را مكشيد . ايشان برفتند وقت آفتاب زردى به حصار خيبر رسيدند . و آن حصارى بود\r\n","description":"","footnote":"","page_name":" 158 ","page_number":231},
  {"content":"\r\nكه اندر جهان استوارتر از آن نبوده است ، و هفت حصار بود يك اندر ديگر ، و بر هر حصارى درى آهنين . چون وقت نماز شام ببود ، دربان به حصار اندر شد .\r\nعبد الله بن انيس ياران را به زير حصار اندر پنهان كرد و سلاح خويش ايشان را داد و گفت : من حيلتى كنم تا به حصار اندر شوم . شما بر در حصار بايستيد ، چون من در بگشايم اندر آييد . عبد الله برفت و برابر در حصار بنشست و دستار بر سر افگند ، چون كسى كه بول كند . دربان همى خواست در را بستن ، پنداشت كه وى از مردم حصار است ، او را بانگ كرد و گفت : زود اندر آى تا در ببندم كه بيگاه است .\r\nعبد الله برخاست همچنان دستار بر سر و شلوار خويش به دست گرفته ، بر مثال كسى كه بول كرده بود ، و دربان به دو در ننگريست .\r\nعبد الله به حصار اندر شد و از پس در حصار اندرون بنشست به جايى كه دربان او را نديد . و اين دربان هر شب هفت در حصار ببستى و كليد بر يك ديگر آميختى و پنهان كردى تا ديگر روز . و هر كه از حصار نخست بيدار شدى ، بيامدى و آن كليدها بر گرفتى و در بگشادى و بيرون شدى ، و دربان را نبايستى بانگ كردن . و عبد الله بسيار به خيبر بوده بود و اين رسم دانسته . پس چون دربان كليدها از ميخ بياويخت ، او صبر كرد تا مردمان چراغ بكشتند . و بو رافع را به ميان حصار اندر حجره اى بود بزرگ و بلند و بر پنج پايه بربايستى [ 189 b 
  ] شدن . و تا نيمشب مردمان حصار بر او بودندى و چون نيمشب ببودى بپراگندندى و بخفتندى . عبد الله بيامد و آن كليدها از ميخ فرو كرد و درها بگشاد و ياران در آمدند و درها فراز كردند و شمشيرها بركشيدند و بر حجرهء بو رافع شدند . و او خفته بود و در گشاده و زن با او خفته . به حجره اندر شدند ، و عبد الله بن انيس شمشير به دو اندر بست . زنش برجست كه بخروشد ، عبد الله بن عقبه شمشير بالا برد كه زن را بكشد . ياد آمدش كه پيغمبر گفت زنان را مكشيد . زن را بانگ زد و گفت : اگر بانگ كنى بزنمت . زن خاموش شد ، تا آنگه كه بو رافع را بكشتند . چون از حجره بيرون آمدند ، آن زن بخروشيد . و حجره اندر ميان حصار بود . ايشان بشتافتند و خويشتن را از نردبان حجره فرود افگندند ، و عبد الله بن عقبه نردبان نيافت و از حجره بر زمين افتاد و\r\n","description":"","footnote":"","page_name":" 159 ","page_number":232},
  {"content":"\r\nپايش بشكست . بانگ كرد و گفت : آوخ . ايشان از بيم آنكه آنجا بماند ، او را به پشت اندر گرفتند و از در حصار بيرون آمدند . و مردمان حصار هر كسى از خانه به در دويدند و كس ندانست كه كى بوده است . تا ايشان چراغ بر افروختند و از خانه ها بيرون آمدند و پيش دربان آمدند . ايشان بسيار راه رفته بودند .\r\nمردمان بر دربان گرد آمدند . او گفت : من اين درها ببستم و كليدها بياويختم چنان كه رسم بوده است . پس او را گفتند درها ببنديد كه محمّد بر ما شبيخون آورده است با ياران ، و نبايد كه خويشتن را به حصار اندر افگند . پس درهاى حصار ببستند و كس از بيرون نيارست آمدن . پس مسلمانان گفتند ما باز نگرديم تا آنگه كه يقين بدانيم كه بو رافع كشته است . چون سحرگاه بود ، زنان نوحه و بانگ كردند . چون نوحه و بانگ از حصار بشنيدند ، بدانستند كه مرده است . آنگه برفتند و آن پاى شكسته را بر گرفتند و به مدينه آوردند . و پيغمبر عليه السّلام شاد شد و دست بر آن پاى شكسته بماليد ، هم در حال درست شد و بر پاى خاست . آنگه همه جهودان كه گرداگرد مدينه بودند از پيغمبر بترسيدند و گفتند اين چه مردماناند كه با محمّداند كه مردمان را با درهاى بسته اندر حصارها مىكشند ، و هر كسى بيامد و صلح كرد . و پيغمبر عليه السّلام چون رجب و شعبان و رمضان ببود بدين شعبان اندر حفصه ، دختر عمر بن الخطَّاب ، را به زنى كرد . و پيغمبر عليه السّلام روزهء ماه رمضان بداشت و نماز عيد بكرد و صدقهء عيد بفرمود ، و چون از شوال هفت روز بگذشت به غزو احد شد .\r\n","description":"","footnote":"","page_name":" 160 ","page_number":233},
  {"content":"\r\n\r\nخبر غزو احد\r\nو سبب احد آن بود كه چون به بدر قريش را آن مصيبت رسيد ، گفتند ما نياراميم تا داد از محمّد نستانيم ، و به همهء عرب نامه كردند و كس فرستادند و از ايشان يارى خواستند . و عكرمة بن ابو جهل و صفوان بن اميّه هر دو مهتر قريش بودند و هر دو را به بدر پدران كشته بودند . و آن مردمان را كه خداوندان خواسته بودند كه اندر آن كاروان بود كه بو سفيان آورده بود از شام همى برد ، و زيد بن حارثه بستد ، همه را گرد كردند و بگفتند اين لشكر همه از بهر شما و خواستهء شما مىروند . هر كسى چيزى بدهيد . ايشان گفتند ما شما را هيچ ندهيم ، و ما خود ترتيب كنيم و سپاهى ديگر را گرد كنيم و داد خويشتن بستانيم . و يك سال سپاه را همى گرد كردند و بو سفيان را مهتر كردند . هر كسى از عرب كه بيامد ، هر كسى كه مردانه تر بود بگزيدند . و بو سفيان تدبير كرد كه اين بت بزرگتر كه نام او هبل است و به خانهء مكّه اندر نهاده است ، آن را با خويشتن بياريد تا لشكر عرب از بهر دين جنگ كنند . و مردى شاعر بود به تنى ضعيف و نحيف و در حربها شعر گفتى و مردمان را بر حرب تحريض كردى . و روز بدر به بدر بود و اسير شده بود ، پس پيغمبر را خواهش كرد ، پيغمبر بفرمود تا او را رها كردند بر آن شرط كه نيز شعر نگويد از\r\n","description":"","footnote":"","page_name":" 161 ","page_number":234},
  {"content":"\r\nبهر كافران . پس بو سفيان او را بخواند و گفت : به ميان عرب اندر بيرون شو و مردمان را به حرب خوان . او گفت : من عيال بسيار دارم و محمّد بر من منّت كرده است و گردن من آزاد كرده . صفوان گفت : عيال تو بر من . او بيرون شد و يك سال به باديه اندر مىگشت و خلق را به حرب پيغمبر همى خواند . بسيار او را اجابت كردند و با او به مكّه آمدند .\r\nو بو سفيان اول روز از ماه شوال سپاه را بيرون آورد از مكّه ، و هبل را بر شترى نشاند و بيرون آورد . و بو سفيان زن خويش را بيرون آورد . و او را به بدر پدر كشته بودند ، عتبه و عمّ او شبيه . و امّ حكيم را كه دختر عم او بود ، نيز بيرون آورد . و عمرو بن العاص زن را بيرون آورد . پانزده زن را بيرون آوردند و با هر زنى دو سه خادمه بود . و جبير بن مطعم مهترزادهء مكّه بود ، و عمّش را طعيمه روز بدر كشته بودند . و پدرش را غلامى بود حبشى و دلير و حربى و به مزراق حرب كردى چنان كه حبشه كنند ، و نام او وحشى بود . جابر او را بخواند و گفت : محمّد عمّ مرا كشته است و با او دو عمّ است : يكى حمزه ، و ديگر عبّاس . اگر از ايشان يكى را بكشى تو آزادى . پس بو سفيان به در مكّه [ 190 a 
  ] سپاه را عرض كرد سه هزار مرد حربى بود با سلاح تمام از مكّه و از عرب ، و از ايشان دويست بر اسب و ديگر بر شتران . و از ايشان هفتصد مرد بودند كه زره داشتند . برفتند و آهنگ مدينه كردند و همى آمدند تا به در مدينه . و آنجا كوهى هست و ميلى بالاى آن كوه هست ، و آنجا فرود آمدند . و پيغمبر را عليه السّلام خبر آوردند . مردمان بترسيدند و دانستند كه به كينه آمده اند كه به بدر خونها ريخته بودند . و عبد الله بن ابىّ [ بن 
  ] سلول منافق بود .\r\nپيغمبر ياران را گرد كرد و مشورت خواست . عبد الله بن ابىّ [ بن 
  ] سلول مهتر خزرج بود و آنجا در آن مجلس حاضر بود . گفت : يا رسول الله ، ما را صواب آن است كه ايدر بنشينيم تا ايشان به در شهر آيند ، و شهر را حصار گيريم و با ايشان حرب كنيم ، و ما را زنان و كودكان به سنگ يارى كنند . و ايشان از ما به عدد كمتر باشند . چون پيش ايشان بيرون شويم ، عدد ايشان از ما بيشتر است ، كه از مدينه سه هزار مرد حربى بيرون نيايد ، و هرگز ياد نداريم هيچ سپاهى به جاهليت اندر از گاه\r\n","description":"","footnote":"","page_name":" 162 ","page_number":235},
  {"content":"\r\nتبّعان يمن و پيش از اين به مدينه كسى آمده است كه نه مقهور و نگوسار باز گشته است .\r\nپيغمبر را عليه السّلام آن سخن او خوش آمد . گفت : من دوش به خواب ديدم كه اين شمشير من رخنه شد ، و چنان ديدم كه من دست به زرهى اندر كرده ام و آن زره مدينه بود كه من به مدينه اندر حصار شوم . و گروهى ياران بودند از مهاجر و انصار كه روز بدر حاضر بودند چون علىّ بن ابى طالب و عمر بن الخطَّاب و [ سعد بن 
  ] معاذ و ديگران ، گفتند يا رسول الله ، اين صواب نبود ، و هرگز هيچكس به خانه اندر ننشست و دشمن به در او آمد كه نه ذليل آمد . ما را بيرون بر تا حرب كنيم و يكى روز نماييم ترا چون روز بدر . پيغمبر عليه السّلام گفت : بسازيد كه نماز آدينه بكنيم و بيرون شويم . و هفتم روز بود از ماه شوّال . مردمان بساختند و پيغمبر نماز كرد و سلاح اندر پوشيد و بكراهيت از خانه بيرون آمد . و اسبى بود او را سمند ، نام او مرتجز بر آن اسب نشست . مردمان چون كراهيت او بديدند گفتند يا رسول الله ، اگر ترا كراهيت آيد بيرون رفتن ، ما فرمان تو كنيم . اگر خواهى بيرون مشو . گفت : چرا پيشتر نگفتى ، اكنون كه سلاح پوشيدم نشايد ، كه هر كس كه سلاح پوشيد نشايد كه جنگ ناكرده بيرون كند . و اسب براند و برفت و هزار مرد با او برفتند . و به ميان ايشان اندر يكى اسب بود از آن پيغمبر و يكى از آن مردى كه او را بو بردة بن نيار خواندندى ، و از بنى الحارث بود از اوس . و پيغمبر عليه السّلام ابن ام مكتوم را بر مدينه خليفت كرد ، و لواى پيغمبر مصعب بن عمير بر گرفت از مهاجريان ، و عبد الله بن ابىّ [ بن 
  ] سلول بيرون آمد بكراهيت . چون مقدار نيم فرسنگ بشد و به جايى رسيد نام او شوط ، عبد الله سلول بايستاد گفت : من ندانم كه كجا شوم . مردى كه فرمان بزرگان نبرد و فرمان كودكان كند ، با وى نبايد رفتن و بر خيره خويشتن را كشتن ، و هر كسى بر او گرد آمدند . چون مردم بسيار بر او گرد آمدند گفت : من اينك بازگشتم و هر كه سلامت جويد باز گردد . و سيصد تن با او باز گشتند .\r\nپيغمبر عليه السّلام باز نگشت ، و ليكن مردى از انصار باز فرستاد نام او\r\n","description":"","footnote":"","page_name":" 163 ","page_number":236},
  {"content":"\r\nعبد الله بن عمرو تا مردمان را باز خواند . عبد الله از پس مردمان بيامد و گفت : كجا مىشويد يا معاشر المسلمين و پيغمبر خداى را دست باز مىداريد به قول منافقى ، شرم از خداى نداريد . عبد الله ابىّ [ بن 
  ] سلول گفت : ما ندانيم كه شما از بهر چه مىرويد و شما را حرب نبايد كردن ، و از دشمن بىحرب بگريزيد . پس هر چند حيلت كرد باز نگشتند . پس او رفت و جبريل بيامد و آيت آورد * ( لَوْ نَعْلَمُ قِتالًا لَاتَّبَعْناكُمْ هُمْ لِلْكُفْرِ يَوْمَئِذٍ أَقْرَبُ مِنْهُمْ لِلإِيمانِ . 3 : 167 ) * گفت : ما را خداى بس . و با سپاه برفت . و آنجا دو تل هست از ريگ برابر يك ديگر ، و آنجا به جاهليّت اندر دو تن از جهودان از پيران ايشان هر روزى بر آن جايگاه بنشستندى و مردمان را مسئله كردندى ، و هر كه بگذشتى از او چيزى بخواستندى ، و آن تل را شيخان خوانند .\r\nپيغمبر آنجا فرود آمد ، وقت نماز ديگر بود ، و لشكر عرض كرد و هفتصد مرد مبارز بودند . و جز از پيغمبر عليه السّلام يك سوار ديگر بود و ديگران پياده يا بر شتر . و از ايشان كه با سلاح بودند صد تن زره داشتند ، و هر كسى را كه خرد بود باز گردانيد ، و از احد نيز باز گرداند . و ابو سعيد الخدرى به حرب بدر نبود ، و ليكن به حرب احد بيرون آمده بود و خرد بود ، پيغمبر او را باز گردانيد ، و عبد الله بن عمر و زيد بن ثابت و اسيد بن ظهير ، و براء بن عازب ، و آن مردمانى كه ايشان را از بدر باز گردانيده بود ، از احد نيز بازگردانيد ، و سمرة بن جندب را نيز از احد بازگردانيد كه خرد بود . و رافع از بدر باز گردانيده بود ، از احد نيز باز گردانيد . و به احد او را بالا بزرگ ديد ، دستورى دادش . سمرة بن جندب گفت : يا رسول الله ، رافع را دستورى دادى و مرا باز گردانيدى ، و من هر چند بالا كوتاهم ، اگر با رافع كشتى گيرم او را بيفگنم . پيغمبر او را نيز دستورى داد .\r\nو آن شب با سپاه آنجا ببود و مردمان را گفت ما را دليلى بايد كه به راهى نزديكتر ما را ببرد تا هم فردا حرب كنيم [ 190 b 
  ] و كوه بگيريم و از پس پشت كنيم .\r\nدليلى را بياوردند نام او ابو حثمه از بنى الحارث . پيغمبر عليه السّلام چون نزديك روز ببود نماز بامداد بكرد و بر نشست . روز هشتم از ماه شوال بود برفت ، و آن دليل او را از راه بتافت و سوى زمينها و حايطهاى بنى الحارث بگذاشت . و مردى\r\n","description":"","footnote":"","page_name":" 164 ","page_number":237},
  {"content":"\r\nاز انصار هم پهلوى پيغمبر مىگذشت ، و اسب پيغمبر ذنب بزد ، چنان كه اسب دم جنباند ، و سر دم اسب پيغمبر به شمشير آن مرد اندر گرفت و آن شمشير از نيام بيرون آمد . پيغمبر گفت : شمشير باز نيام كن كه من ايدون گمان برم كه بسيار شمشيرها امروز از نيام بيرون آيد . پس آن دليل او را به زمين مردى بگذرانيد مربع بن قيظى از بنى حارثه بود و نابينا بود و منافق بود . مشتى خاك بر گرفت و در روى پيغمبر انداخت و گفت : اگر پيغمبر خدايى حلالت نكنم كه بر زمين من بگذرى . يك مرد از انصار نام او سعد بن زيد از بنى عبد الأشهل بود و كمان به دست داشت ، بر سر آن مرد زد و سرش بشكست ، و خواستند كه بكشندش . پيغمبر گفت : مكشيد اين مسكين را كه هم به چشم سر نابينا است و هم به چشم دل .\r\nپس چون آفتاب بر آمد ، آن راه رفته بودند و به كوه احد برسيد و سپاه را آنجا به پاى كرد برابر قريش . و كوه را پس پشت كرد تا دشمن از پس نتوانند آمدن . و او را سپاه اندكى بود و دشمن بسيار . و پس و پيش بر ايشان ببستند و سپاه تعبيه كردند و صف بر كشيدند . و بو سفيان بر ميمنه خالد بن الوليد را به پاى كرد با پانصد مرد ، و بر ميسره عكرمة بن ابى جهل را نيز با پانصد مرد به پاى كرد . و لواى قريش هميشه با بنى عبد الدّار بن قصى بودى . بو سفيان ايشان را گفت : اين كار حرب بر لوا بسته است كه هر گاه كه لوا بر پاى بود ، سپاه به پاى بود . من ايدون شنيدم كه شما روز بدر لوا بيفگنديد از بيم ، تا سپاه هزيمت شد . اگر امروز نيز همچنان خواهيد كردن ، تا كسى ديگر را دهم . ايشان گفتند ما عزّ خويش و ميراث خويش كسى را ندهيم ، و ليكن امروز چندان مردى نماييم كه هرگز ننموده ايم . و به ميان ايشان اندر مردى بود دلير نام او طلحة بن عثمان بن عبد الدّار ، لوا او را داد و صف راست كردند . بو سفيان بفرمود تا آن شتر كه هبل بر او بود پيش صف اندر آوردند ، و زنان را بفرمود تا از پس صف بايستادند ، و مردم را مىگفت : اگر از بهر دين حرب نكنيد ، از بهر خونهاى ريخته به بدر اندر و از بهر اين عورتان حرب كنيد .\r\nو پيغمبر عليه السّلام صفها راست كرد و زبير بن العوّام را با صد مرد برابر خالد بن الوليد به پاى كرد ، و مقداد بن الاسود را با صد مرد برابر عكرمه به پاى\r\n","description":"","footnote":"","page_name":" 165 ","page_number":238},
  {"content":"\r\nكرد ، و لواى او مصعب بن عمير داشت و او را پيش صف اندر آورد و كوه احد را پيش گرفت . و به ميان كوه اندر يكى درّه بود كه از لشكر كافران بر آن راه بود كه از پس مسلمانان اندر توانستندى آمدن . پيغمبر پنجاه مرد از تير اندازان انصار بر سر درّه فرستاد . و مردى بود نام او ابو عبد الله [ بن جبير 
  ] از بنى عمرو بن عوف بر ايشان مهتر كرد و ايشان را گفت : اگر دشمن روى به شما نهد و از اين درّه بيرون خواهد آمدن ، شما به تير باز داريد . و اگر ظفر ما را بود يا بر ما بود شما از ايدر مجنبيد تا من سوى شما نيايم كه خداى عزّ و جلّ ما را نصرت وعده كرده است . و هر دو صفها راست كردند و پيغمبر دو زره بپوشيد و دو شمشير حمايل كرد : يكى ذو الفقار و يكى جبد . و هر دو لشكر روى به رو در آوردند . بو سفيان رسولى بفرستاد تا برابر لشكر مسلمانان بايستاد و بانگ كرد كه يا مردمان مدينه ، بو سفيان مىگويد كه اين محمّد از ما است و ما از اوييم ، و ما را با او حرب و خون است و با شما ما را حرب نيست . و شما همسايگان ماايد از قديم باز . از اين مرد جدا شويد و به مدينه باز گرديد به سلامت ، و ما را با محمّد و مردمان مكّه بگذاريد . پس مسلمانان از انصار ، بو سفيان را و رسولش را جواب لعنت و دشنام دادند و گفتند اى سگ پليد ، برو و بو سفيان و قريش را بگوى تا خون ما جملگى نريزيد شما روى محمّد نبينيد . آن مرد باز گشت و بو سفيان را بگفت .\r\nو از مدينيان مردى بود نام او [ عبد 
  ] عمرو و مهتر بود از قبيلهء اوس ، و مسلمان بوده بود ، و او را ابو عامر راهب خواندندى و پيغمبر او را آزرده بود ، و او مرتد شده بود ، و پنجاه تن از جوانان بفريفت و مرتد گشتند و به مكّه شدند . و بعد از آن پيغمبر او را فاسق خواندى و او به مكّه مىبود با ياران . پس چون سپاه از مكّه بيرون آمد ، او نيز بيرون آمد ، و همه راه بو سفيان را مىگفت : چندان بس كه اين سپاه روى بر او آورند و مردمان مدينه مرا ببينند ، همه اوس و خزرج سوى من آيند .\r\nپس چون صف راست كردند ، بو سفيان او را گفت : پيش شو و اهل مدينه را بخوان . او پيش صف شد و گفت : يا مردمان ، منم عبد عمرو بن صيفى و از مدينه برفتم و باز شما آمدم . مسلمانان گفتند لعنت بر تو باد ، اميد مىداريم كه به پاى\r\n","description":"","footnote":"","page_name":" 166 ","page_number":239},
  {"content":"\r\nخويش به گور آمدى . او از پيش صف خجل شد و از آنجا برگشت .\r\nپس پيغمبر عليه السّلام زبير بن العوّام را گفت : * ( بسم الله ، ) * حمله كن . زبير حمله كرد [ 191 a 
  ] بر خالد ، و خالد از نخستين حمله روى برگردانيد . پيغمبر با ياران تكبير كردند . بو سفيان با هزار مرد پيش زبير آمد و او را باز گردانيد و به جاى خويش باز آورد . و طلحه كه لواى مشركان داشت ، پيش على بن ابى طالب آمد و شمشير بجنبانيد ، و او مردى مردانه بود و شجاع و گفت : يا على ، شما ايدون گوييد كه كشتگان شما به بهشتاند و آن ما به دوزخ . امروز با من بيرون آى تا تو مرا به شمشير خويش به دوزخ فرستى ، يا من ترا به شمشير خويش به بهشت فرستم .\r\nعلى گفت : من ترا فرستم به دوزخ ان شاء الله ، و به حرب آمد . على او را شمشيرى بر پاى زد و پايش بيفتاد و او را بيفگند ، و لواى مشركان بيفتاد . مردى ديگر از بنى عبد الدّار بجست و لوا برگرفت و بر پاى كرد ، و على را گفت : يا ابن عم ، زينهار . على از او باز گشت و گفت ، دوزخ به تو ارزانى ندارم كه مقدار تو چندان نيست كه دوزخ ترا ارزانى بود . پيغمبر عليه السّلام بشنيد و تبسّم كرد ، و على رضى الله عنه به صف بازگشت .\r\nپس پيغمبر عليه السّلام سپاه را گفت بيكبار حمله كنيد . و زبير بن العوّام بر خالد حمله كرد و مقداد بر عكرمه حمله كرد ، و همه سپاه مسلمانان بجملگى حمله كردند بر قريش . و به نخستين حمله قريش هزيمت شدند ، و آن شتر كه هبل بر او بود بيفتاد و هبل نگونسار شد . و بو سفيان هزيمت شد . و زنان كه از پس لشكر بودند نتوانستند دويدن . خويشتن را به اسيرى بنهادند و شلوار به پايها بركشيدند و بر كوه شدند كه آن جايگه باشند تا حرب بازنشيند و ايشان را اسير كنند . و عمر بن الخطَّاب رضى الله عنه گفت : من هند را ديدم شلوار بر كشيده ، و بر كوه مىشد ، و پاى برنجين سيمين داشت ، و هند به گونه چرده بود . پس مسلمانان از پس نشدند و دست از كشتن باز گرفتند چنان كه خداى عزّ و جلّ گفت : قوله تعالى ، * ( [ وَ 
  ] لَقَدْ صَدَقَكُمُ الله وَعْدَه إِذْ تَحُسُّونَهُمْ بِإِذْنِه حَتَّى إِذا فَشِلْتُمْ وَتَنازَعْتُمْ في الأَمْرِ وَعَصَيْتُمْ من بَعْدِ ما أَراكُمْ ما تُحِبُّونَ مِنْكُمْ من يُرِيدُ الدُّنْيا وَمِنْكُمْ من يُرِيدُ ) *\r\n","description":"","footnote":"","page_name":" 167 ","page_number":240},
  {"content":"\r\n* ( الآخِرَةَ . 3 : 152 ) * الى آخر الآية .\r\nو مسلمانان كافران را مىكشتند و غنيمت مىگرفتند . و آن پنجاه مرد تير انداز كه پيغمبر عليه السّلام بر سر درّه موكّل كرده بود آن را بديدند ، و گفتند دشمن هزيمت شد و مسلمانان همى غنيمت گيرند و ما چيز نداريم ، ما نيز بشويم به غنيمت گرفتن . آن مهتر ايشان گفت : فرمان پيغمبر دست باز مداريد و هم ايدر بايستيد .\r\nآنگه خلاف كردند . گروهى گفتند بباشيم و گروهى گفتند برويم . پس سى تن از پى غنيمت بشدند و بيست تن آنجا بايستادند بر سر درّه . و خالد بن الوليد بر پهلوى كوه شد با مقدار دويست مرد ، و سوى آن بيست مرد شد كه بر سر درهء كوه بودند و همه را بر جاى كشتند ، و به درّه بيرون آمد و از پس لشكر پيغمبر درآمد . و خالد بفرمود تا شمشير در نهادند و مسلمانان را مىكشتند . و سوارى بتاخت و بيامد و بو سفيان را بگفت . پس بو سفيان قريش را باز گردانيد ، و حرب ديگر باره اندر گرفتند و پيش و پس شمشير اندر نهادند به كشتن مسلمانان . و لواى مسلمانان افتاده بود . چون باز گشتند ، يكى سياه حبشى بود ، نام او صواب ، بجست و لوا را برگرفت و بر پاى كرد . و مسلمانان بديدند و شگفت داشتند . چون نگاه كردند خالد بن الوليد را ديدند از پس در آمده و مسلمانان را همى كشت و لشكر مسلمانان هزيمت مىشدند . و كافران غلبه گرفتند و گرد مسلمانان اندر آمدند . و پيغمبر عليه السّلام بر جاى بايستاد و بر نگشت . و ياران را مىخواند . و كس او را اجابت نكرد چنان كه خداى تعالى گفت : * ( حَتَّى إِذا فَشِلْتُمْ وَتَنازَعْتُمْ في الأَمْرِ . 3 : 152 ) * و پيغمبر عليه السّلام از جاى نجنبيد و مردمان را تحريض مىكرد . و ابو بكر و عمر را رضى الله عنهما هر دو جراحت رسيده بود و باز گشتند . و عثمان بن عفّان با دو تن از انصار بگريخت و از پس كوه پنهان شدند . و على بن ابى طالب رضى الله عنه پيش حرب اندر بود و كارزار همى كرد ، و شمشيرى كه داشت بر سر كافرى زد . و او خودى گران داشت ، خود را ببريد و كافر را بكشت ، و شمشير على بشكست .\r\nباز گشت و پيغمبر را گفت : يا رسول الله ، زخم كردم و كافرى را بكشتم و شمشير من نيز بشكست و شمشير ندارم . پيغمبر عليه السّلام ذو الفقار او را داد و گفت :\r\n","description":"","footnote":"","page_name":" 168 ","page_number":241},
  {"content":"\r\n* ( خُذْهَا يا عَلى . ) * و پنداشت كه على نستاند و نزند . پس چون على ذو الفقار بستد ، به حرب اندر شد . پيغمبر او را ديد دلير و به كار آمده ، و ذو الفقار از پس و پيش مىزد . و از قريش مردى پيش او آمد . على او را ضربتى بزد و او سپر بر سر گرفت . ذو الفقار از سپر بگذشت و بر سر آمد و تا سينه بشكافت . پيغمبر چون آن ضربت بديد از على گفت : * ( لا فتى الَّا علىّ و لا سيف الَّا ذو الفقار ) * . و پيغمبر با ده تن از انصار مانده بود و ديگر همه به هزيمت شده بودند . پس پيغمبر شمشيرى ديگر از نيام بركشيد و گفت : * ( من يأخذ بحقّه . ) * اين شمشير از من كه مىستاند به حق ؟\r\nمردى از انصار ايستاده بود ، نام او سماك بن خرشه از بنى ساعده و كنيت او ابو دجانه ، گفت : [ 191 b 
  ] يا رسول الله ، حق اين شمشير چيست ؟ گفت : آنكه بدين مؤمن را نكشى و از پيش هيچ كافر باز نگردى . ابو دجانه گفت : من ستانم . دست دراز كرد و شمشير از پيغمبر عليه السّلام بستد . و او را عصابه اى سرخ بود ، چون حرب كردى آن را بر پيشانى بستى . پس آن عصابه را بر بست و شمشير را بجنبانيد و پيش صف اندر بخراميد . پيغمبر عليه السّلام گفت : خداى عزّ و جلّ خراميدن را دشمن دارد مگر بدين جاى . و او حرب سخت مىكرد . مشركان بر او گرد آمدند و هفتاد جاى بر تن او بخستند و بكشتندش . پس مشركان غلبه كردند ، و بو سفيان ايشان را [ تحريض 
  ] مىكرد . و همه زنان از سر كوه به زير آمدند و از پس لشكر بايستادند و دف مىزدند و نشاط مىكردند . و هند زن بو سفيان پاى مىكوفت و رقص مىكرد .\r\nپس چون مشركان غلبه گرفتند ، مسلمانان سه گروه شدند : گروهى به هزيمت باز مدينه شدند ، و گروهى مجروح شدند اندر حرب ، و گروهى در كوه پنهان شدند .\r\nو هند به راه اندر وحشى را گفته بود كه اگر عباس يا حمزه را بكشى ، هر چه بر تن من خواسته است همه ترا دهم . و بر تن او بسيار زر و سيم بود . چون از كوه فرود آمدند زنان بجملگى ، و از هر دو جانب حرب اندر پيوست . هند وحشى را طلب كرد و همه پيرايه از تن خويش جدا كرد و گفت : اينك من وعدهء خويش را وفا كردم ، اكنون وعدهء تو مانده است . حمزه را بكش و بياى و بستان . وحشى حربه\r\n","description":"","footnote":"","page_name":" 169 ","page_number":242},
  {"content":"\r\nبرگرفت و به طلب حمزه شد . چون به حربگاه شد ، حمزه را يافت با مردى از مشركان حرب مىكرد نام او سباع بن عبد العزّى ، و او جوان بود و حمزه را پنجاه و پنج سال بود . و اين سباع را نام مادرش راى بود . حمزه مىگفت : اى پسرك راى ، حمله را پاى دار ، و حمله برد و او را ضربتى بزد و بكشت . چون باز گشت ، وحشى در راه از پس سنگ پنهان شده بود ، و چون حمزه را بديد ، حربه را بينداخت و به زهار حمزه فرو شد . حمزه آهنگ وحشى كرد ، و چون لختى بيامد سست شد و بيفتاد . وحشى فراز شد و آن حربه از وى بيرون كشيد و ديگر بزد و بكشت و باز گشت ، و نزد هند شد و پيرايه ها از وى بستد . و به لشكرگاه باز شد از حربگاه كه او را خود كسى ديگر به كار نبود . و مصعب بن عمير پيش پيغمبر عليه السّلام ايستاده بود . تيرى بر وى آمد و بكشت و لواى پيغمبر بيفتاد و بر سرش آمد . و عتبة بن ابى وقّاص برادر سعد [ ابى 
  ] وقّاص سنگى بر پيغمبر انداخت . بر لبش آمد و دندان پيشين او را بشكست و خون به محاسن او فرو دويد . و سنگى ديگر بزد و بر ميان دو ابروش آمد و ابروش بشكست . خون به روى او فرو دويد و روى و چشمش پر خون شد . مردى ديگر اندر آمد از مشركان نام او عبد الله بن قميئه ، و پيغمبر بدان جراحت و خون مشغول بود ، شمشيرى بر پهلوى راست پيغمبر زد و نبريد .\r\nو پيغمبر از اسب اندر افتاد از گرانى زره و از خون بسيار كه از وى رفته بود ، و نتوانست برخاستن . ابن قميئه پنداشت كه پيغمبر را كشت . اسبش را بگرفت و بانگ كرد كه محمد را كشتم . و ياران پيغمبر چون آواز بشنيدند بترسيدند ، و آن ده مرد كه گرد پيغمبر بودند بپراگندند . و على بن ابى طالب رضى الله عنه همچنان به حرب اندر بود و جنگ مىكرد و از پيغمبر آگاهى نداشت . و پيغمبر بر پهلو افتاده بود و نتوانست برخاستن . تنها مانده حيلت كرد تا باز نشست و بر پاى خاست و بر زمين بنشست . و مردى از آن كسها كه با پيغمبر بود ، چون او را بيفگندند و مردمان هزيمت شدند ، همى شد تا به لشكرگاه مسلمانان ، و سعد بن ابى وقّاص را ديد . گفت :\r\nبرو كه برادرت پيغمبر را بكشت . گفت : كدام جايگه . گفت : به فلان جاى . سعد\r\n","description":"","footnote":"","page_name":" 170 ","page_number":243},
  {"content":"\r\nمىگشت و برادر را مىجست تا بكشد ، نيافت . و به ميان كشتگان اندر مىگشت ، پيغمبر را ديد روى او خون آلوده شده . سعد او را نشناخت . و آن دو زره بر او گران شده بود و نتوانست برخاستن . همچنان نشسته بانگ مىكرد كه يا معاشر المسلمين ، منم پيغمبر خداى ، كجا مىشويد ؟ سعد آواز پيغمبر بشنيد و بشناخت . فراز آمد و او را ديد نشسته و روى خون آلوده شده . و با او كس نبود جز دو تن . قتادة بن نعمان و ديگر سهل بن حنيف . سعد دست و پاى پيغمبر بوسه داد .\r\nپيغمبر گفت : يا سعد ، چه اميد دارى به قومى كه پيغمبر خداى را روى پر خون كنند . و در اين سخن بودند كه تيرى بيامد و به چشم قتادة بن نعمان فرو شد و يكى چشم وى بكند و به رويش فرود افتاد . قتاده بنشست و آن چشم خويش بر دست گرفت و پيغمبر را بنمود . پيغمبر عليه السّلام آن چشم او را باز جاى نهاد و باد بر او دميد . چشم وى به حال خويش باز شد ، بهتر از آنكه بوده بود . سعد برفت و با او تير و كمان بود . و چون سعد هيچ [ تير 
  ] انداز از حجاز نبود . پيغمبر گفت يا سعد ، به وقتى چنين از من جدا مشو . گفت يا رسول الله ، من برادرم را طلب مىكنم . گفت در پيش من بنشين و دشمنان را به تير از من بازدار . آنگه سعد به زانو نشست و جعبه فرو ريخت و به هر تيرى كه مىانداخت كافرى را مىزد . و پيغمبر تير از زمين برمىداشت و به سعد مىداد . و به هر تيرى كه به سعد دادى گفت : ارم يا سعد فداك أبى و امّى . ده ، تير بينداز اى سعد كه مادر و پدرم فداى تو باد . و هرگز پيغمبر اين سخن به كس نگفت مگر به سعد . و سعد تيرى مىانداخت [ 192 a 
  ] تا مشركان را از پيش پيغمبر عليه السّلام دور كرد .\r\nو هند با زنان بايستاد و از مسلمانان هر كه را كشته بودند گوش و بينى مىبريدند . و هند به دست خويش گوش و بينى و زبان حمزه ببريد و شكمش بشكافت و جگرش بيرون آورد و به دهان اندر نهاد و بخاييد از خشم و كين كه داشت ، و نتوانست فرو بردن ، باز بيرون انداخت . و از پس آن او را آكلة الكباد خواندندى .\r\nو ابىّ بن خلف بر راست لشكر همى گذشت اندر ميان كشتگان و پيغمبر را\r\n","description":"","footnote":"","page_name":" 171 ","page_number":244},
  {"content":"\r\nمىجست . و أبّى به مكّه هر روز پيغمبر را گفتى كه يكى جمّازه را مىپرورم تا ترا بگيرم و بكشم . و پيغمبر گفتى من ترا كشم ان شاء الله . و روز بدر ابّى به مكّه بود و برادرش اميّه به بدر بود و كشته شد . و روز احد ابىّ بيامد و پيغمبر را مىجست .\r\nچون بيافتش اندر آن وقت كه سعد تير مىانداخت ، سعد خواست كه او را به تير زند . پيغمبر گفت : مينداز تا فراز آيد . ابىّ فراز آمد و تير بر پيغمبر راست كرد و گفت يا محمّد ، كه رهاند ترا از من ؟ خداى گفت مرا از تو رهاند ، و ترا از دست من نرهاند . پيغمبر بر پاى خاست و حارث بن صمّه پيش او ايستاده بود با حربه .\r\nپيغمبر آن حربه از حارث بستد . و ابىّ سلاح تمام داشت و چيزى گشاده نبودش مگر گردن . پيغمبر عليه السّلام آن حربه را بر گردنش زد . سر حربه گردنش را بخراشيد و لختى بر اسب بخروشيد از درد آن ، و باز گشت خروشان . و به لشكرگاه شد و بانگ همى كرد كه اى قوم ، محمّد مرا به دست خويش بكشت . ايشان گفتند بانگ مدار كه چندان جراحت نيست كه ترا بيم مرگ بود . گفت : من درد مرگ همى يابم . و او مرا گفته بود كه من ترا بكشم . سخن او راست آمد ، و او همچنان خروشان همى بود . چون لشكر مشركان به مكّه باز گشتند او به راه اندر بمرد پيش از آنكه به مكّه رسيد .\r\nپس پيغمبر عليه السّلام همچنان بر پاى بايستاد و مسلمانان را مىديد كه به هزيمت سوى مدينه همى شدند ، و يكى تل بود از ريگ ، آنجا همى برشدند . پيغمبر عليه السّلام بانگ كرد و گفت : يا قوم ، باز گرديد ، اينك منم محمّد پيغمبر خداى .\r\nايشان آواز پيغمبر بشنيدند باز نگشتند كه استوار نداشتند و با خويشتن گفتند پيغمبر خداى كشته شد . چنان كه خداى از ايشان حكايت كرد : * ( إِذْ تُصْعِدُونَ وَلا تَلْوُونَ عَلى أَحَدٍ وَالرَّسُولُ يَدْعُوكُمْ في أُخْراكُمْ . 3 : 153 ) * و مردى بود نام او انس بن نضر بن مالك همى گشت به لشكرگاه اندر ، و از مدينه افگار بيرون آمده بود . چون خبر هزيمت شنيد ، سلاح بر گرفت و به لشكرگاه آمد . ابو بكر و عمر و طلحه و زبير را رضوان الله عليهم هر چهار را ديد در پس سنگى خفته و پنهان شده ، و روز گرم شده بود . ايشان را گفت : ايدر چه كنيد . گفتند يا انس ، پيغمبر را كشتند . گفتا شما\r\n","description":"","footnote":"","page_name":" 172 ","page_number":245},
  {"content":"\r\nاز پس او زندگانى چه كنيد و چرا پيش حرب اندر نشويد و حرب نكنيد ، و پيش پيغمبر اندر نميريد ؟ گفتند ما را جراحت است . و انس اندر گذشت .\r\nعلىّ بن ابى طالب را ديد رضى الله عنه كه تنها حرب همى كرد ، گفت : يا على ، پيغمبر خداى را كشتند . گفت : اگر او را كشتند ما را پس از او زندگانى به كار نيست . و انس پيش رفت و حرب همى كرد تا كشته شد . و پيغمبر عليه السّلام همچنان ايستاده بود و روى در روى ياران مىماليد و مىگريست . آنگه عمر را ديد كه اندر ميان كشتگان همى گشت با عبّاس بن عبد المطَّلب ، و پيغمبر را همى جستند . پيغمبر عليه السّلام ايشان را بشناخت ، و عبّاس مر پيغمبر را نشناخت كه رويش خون آلود بود . پيغمبر عليه السّلام آواز داد و عمر را بخواند . عمر آواز پيغمبر بشناخت و گفت : لبّيك يا رسول الله ، پس نزديك پيغمبر آمد و او را بدان حال ديد ، بگريست و بر روى و دست پيغمبر بوسه داد و گفت : يا رسول الله ، مردمان ايدون پنداشتند كه پيغمبر خداى نماند . و اگر بدانند كه زنده است همه جمع شوند و بر تو گرد آيند كه هنوز بيشترين زنده اند .\r\nپيغمبر عليه السّلام مر عبّاس را گفت : يا عمّ ، تو آواز ده . و عباس را آواز بلند بود . پس عباس به كوه احد برشد و بانگ كرد و گفت : اى مسلمانان ، غم مداريد كه پيغمبر خداى زنده است . چون آواز عبّاس بشنيدند ، هر كسى از پس سنگى و كوهى بيرون آمدند و روى به عبّاس نهادند و بر پيغمبر گرد آمدند . و على بن ابى طالب رضى الله عنه هنوز پيش حرب اندر بود . چون آواز عبّاس بشنيد ، باز گشت و به نزديك پيغمبر رفت . چون پيغمبر را چنان ديد ، بخروشيد و دلش به جوش آمد و بشتافت و برفت تا آب آورد ، و آب نزديك بود . سپر خويش پر آب كرد و بياورد و گفت : يا رسول الله ، روى را پاك كن و از خون بشوى تا اصحاب ترا بشناسند . آنگه پيغمبر عليه السّلام روى را از آن خون بشست . پس على رضى الله عنه لوا را ديد كه پيش پيغمبر افتاده بود . آن را بر گرفت و به پاى كرد و تكبير كرد . چون مسلمانان تكبير على بشنيدند و لوا را بديدند ، دانستند كه پيغمبر زنده است . و هر كسى روى به لوا آوردند و مردى صد بر پيغمبر گرد آمدند از\r\n","description":"","footnote":"","page_name":" 173 ","page_number":246},
  {"content":"\r\nمسلمانان مجروح گشته ، از شادى زندگانى پيغمبر حركت كردند و همه گرد آمدند . و مشركان چون بانگ عبّاس بشنيدند ، همه سست شدند و دست از حرب باز داشتند [ 192 b 
  ] و بر بو سفيان گرد آمدند و گفتند ما را [ ابن قمئه 
  ] گفت كه پيغمبر را كشتم ، و عباس بانگ همى كند كه زنده است . بو سفيان گفت : سخن عبّاس راستتر باشد .\r\nو خبر كشتن پيغمبر و هزيمت مسلمانان به مدينه شد و خلق مدينه سر بيرون نهادند ازارها از سر بيفگنده و سر برهنه زن و مرد . پس ايشان را خبر آمد كه پيغمبر عليه السّلام زنده است . و زنى با فاطمه بيرون آمده بود . آن زن وى را گفت : يا بنت رسول الله ، باز گرد تا من بروم و ترا خبر آورم كه اگر پيغمبر خداى و على ترا بدين حال ببينند اندوهناك شوند . تو ايدر باش تا من بروم و پيغمبر به چشم خويش ببينم و ترا خبر آورم . فاطمه هم آنجا بنشست و آن زن برفت . و او را پسرى و پدر و برادرى هر سه با لشكر پيغمبر بود . چون به لشكرگاه آمد يكى را ديد افگنده و كشته . فراز شد و او را ديد ، برادرش بود . روى بگردانيد و گفت : حرام است روى تو بر من تا روى پيغمبر خداى نبينم . پس پدر را ديد ، همچنين گفت و همى رفت تا نزد لواى پيغمبر فراز شد ، و پيغمبر را ديد . عليه السّلام ايستاده با ياران ، و على را ديد ايستاده و لوا در دست گرفته . و آن زن خرم شد و باز گشت . و پيش فاطمه آمد و او را خبر آورد و به مدينه باز گردانيد . آنگه باز آمد نزديك كشتگان خويش ، و بنشست و مىگريست . پس چون بو سفيان آواز عباس بشنيد و از سر كوه لواى پيغمبر را بديد بر پاى ، مسلمانان بر او گرد آمده . كس را نشناخت كه كوه دور بود .\r\nبانگ كرد و گفت : يا محمّد ، كس پاسخ نداد . ديگر بار بانگ كرد و گفت : يا ابن ابى قحافه . پيغمبر فرمود كه پاسخش مدهيد . ديگر بار گفت : يا عمر ، يا عثمان ! كس پاسخ نداد . گفت همه را كشتند . عمر را صبر نماند . گفت : اى دشمن خداى ، چندانى هستند كه ترا بس است . بو سفيان آواز عمر بشناخت . گفت : يا عمر ، باللَّه كه بگوى كه محمّد را بكشتند يا نه ؟ عمر گفت : محمّد زنده است و آواز تو مىشنود . و ياران پيغمبر از او بترسيدند چون بر سر كوه آمد و غمگين شد ، بغمّ\r\n","description":"","footnote":"","page_name":" 174 ","page_number":247},
  {"content":"\r\nچنان كه خداى گفت : * ( فَأَثابَكُمْ غَمًّا بِغَمٍّ 3 : 153 ) * يكى غم هزيمت و ديگر غم بو سفيان كه بر سر كوه آمد . و ايشان از آن بترسيدند كه ديگر بار حرب اندر گيرد . پس بو سفيان گفت : اعلى هبل . هبل را به بلندى بر آريد . پيغمبر مر عمر را گفت : جوابش ده كه * ( الله اعلى و اجلّ . ) * خداى بزرگتر و برتر و تواناتر . پيغمبر گفت : بياييد كه ايشان از ما بلندترند ، و خواست كه بر كوه شود ، نتوانست از گرانى دو زره كه داشت . و زره هر دو عظيم سنگى بود . در ميان كوه خواست كه بر سنگ بنشيند . طلحة بن عبيد الله سر فرو كرد ، و پيغمبر عليه السّلام پاى بر گردن او نهاد و بر پاى خاست و بدان سنگ شد و بنشست . پيغمبر طلحه را گفت : * ( وجبت وجبت ، ) * يعنى ترا بهشت واجب شد . پس خواست تا بالاتر شود . عبّاس بن عبد المطَّلب پيش رفت تا پاى بر دست و كتف وى نهاد و بالاتر شد و عباس را گفت : * ( رفع الله قدرك يا عمّ . ) * آنگاه بو سفيان پيغمبر را بديد گفت : يوماً بيوم يومنا . روزى به روزى . روز بدر شما را و روز احد ما را . پيغمبر گفت * ( لا سواء قتلاكم فى النّار و قتلانا فى الجنّة . ) * اين راست نبود هرگز ، كه روز بدر هر كه از شما كشته شدند به دوزخاند ، و هر كه در احد از مسلمانان كشته شد از ما به بهشتاند .\r\nو مردى بود از انصار نام او حنظله و با لشكر نيامده بود . چون خبر به مدينه شد كه پيغمبر را كشتند ، شمشير بر گرفت و بيامد به لشكرگاه مسلمانان ، پيغمبر را ديد بر سنگى نشسته ، و بو سفيان مىگفت : اين ابى كبشه اين ابى قحافه اين ابى الخطَّاب الا و انّ الايّام دول و الحرب بدل و يوما بيوم . حنظله شمشير بر كشيد و بر سر كوه شد . و با بو سفيان مردى ايستاده بود نام او شدّاد بن الاسود ، و اين حنظله شمشير بالا برد تا او را بزند . اين شدّاد بن الاسود شمشيرى بر حنظله زد و از سر كوه فرو غلتيد و بمرد . بو سفيان بانگ كرد كه يوما بيوم و حنظلة بحنظلة .\r\nو پسر بو سفيان كه در بدر كشته بودند ، حنظله نام بود ، يعنى اين حنظله بدان حنظله بدل است . عمر گفت : لا سواء قتلانا فى الجنة و قتلاكم فى النّار . پس عمر با جمعى از مهاجر بر سر كوه شدند با سلاح و بو سفيان را از آنجا فرود كردند . و پيغمبر عليه السّلام بر حنظله بگريست و گفت : فريشتگان گرد آمداند و از ميان اين\r\n","description":"","footnote":"","page_name":" 175 ","page_number":248},
  {"content":"\r\nهمه كشتگان حنظله را مىشويند . چون باز مدينه شدند ، هم آنگه مر زن حنظله را بپرسيدند كه او را چه سخن بود كه بيرون آمد از خانه ؟ گفت : او در جامهء خواب خفته بود و جنابت واجب بود او را . چون آواز هزيمتيان مسلمانان شنيد ، شمشير بر كشيد و بيرون دويد . پيغمبر او را غسيل الملائكة نام كرد .\r\nو پيغمبر عليه السلام ياران را بانگ كرد . عثمان بن عفّان را نديد . گفت : او را به ميان كشتگان بجوييد كه اگر او زنده بودى پيش ما آمدى . بجستند و نيافتند .\r\nپيغمبر عليه السّلام تافته شد از بهر او . و عثمان با دو تن از انصار گريخته بودند :\r\nيكى را نام عقبه و يكى را سعد از بنى نجّار . چون سپاه مسلمانان باز گشت ، ايشان نيز باز گشتند و از پس كوه احد اندر شدند . [ 193 a 
  ] و راه مدينه گم كردند . چون پيغمبر به مدينه رسيده بود ، بعد از سه روز به مدينه آمدند . و پيغمبر عليه السّلام چون ايشان را بديد گفت : سخت پنهان شده بوديد اندر كوه .\r\nو بو سفيان چون از كوه فرود آمد ، از حرب دست باز داشته بودند ، و مشركان به لشكرگاه خويش باز شده . بو سفيان يكى نيزه به دست داشت و به ميان كشتگان اندر همى گشت تا بنگرد كه از مسلمانان كه كشته شده است . حمزه را ديد افتاده .\r\nاو را بشناخت و بن نيزه در دهانش زد و گفت : بچش از آنچه كردى . حبشىاى بر او بگذشت ، مهتر حبشيان بود ، و بو سفيان را بديد كه چنان مىكرد . گفتا : اى مردمان ، بنگريد تا مهتر قريش چه مىكند با پسر عم خويش . بو سفيان آن نيزه او را بخشيد و گفت : خطا كردم ، تو اين معنى بر من پوشيده دار . و مشركان باز لشكرگاه شدند كه آن شب بباشند و روز ديگر حرب كنند . چون آفتاب به وقت نماز ديگر رسيد ، خداى عزّ و جّل فريشتگان را از آسمان بفرستاد تا بيم و سهم اندر دل مشركان افگندند . و فريشتگان هرگز حرب نكردند مگر به روز بدر . پس كافران به وقت آفتاب زرد لشكر را بر گرفتند و برفتند . مسلمانان را عجب آمد كه چرا لشكر بر داشتند . گفتند همانا كه به مدينه مىشوند تا غارت كنند . پيغمبر گفت : باللَّه كه اگر به مدينه شوند تا موى بر تن من مىجنبد با ايشان خواهم زدن . پس على را گفت : بر سر اين [ كوه 
  ] بر شو و بنگر كه بر شتر مىنشينند يا نه . اگر بر شتر\r\n","description":"","footnote":"","page_name":" 176 ","page_number":249},
  {"content":"\r\nمىنشينند بدان كه به مدينه مىشوند . على رضى الله عنه بر سر كوه شد و بنگريست .\r\nايشان بر شتر نشسته بودند و اسبان به دست گرفته ، و به راه مكّه مىشدند . آنگاه على رضى الله عنه هم از كوه تكبير كرد و فرود آمد . بو سفيان باز گشت و گفت : اين چه تكبير است . كارى بارسا ( ؟ ) كرديد ، اكنون آراسته باشيد .\r\nو پيغمبر عليه السّلام آن شب آنجا ببود و به مدينه باز نگشت . چون روز شد ، پيغمبر گرد كشتگان برگشت تا ببيند كه كه كشته شده است . حمزه را ديد بر آن حال كشته و افتاده . گفت : اگر از بهر صفيّه خواهرش نيستى كه طاقت ندارد من حمزه را به گور نكردمى تا مرغانش بخوردندى ، تا روز قيامت خداى عزّ و جلّ او را از شكم مرغان حشر كردى . پس بفرمود تا آن كشتگان را گرد كردند تا به گور كنند . و پيغمبر گفت : اگر خداى تعالى مرا روزى ظفر دهد بر ايشان ، به جاى هر يكى از اين كشتگان دو را گوش و بينى ببرم . و همه مسلمانان گفتند چنين كنيم .\r\nخداى عزّ و جلّ اين آيت فرستاد * ( وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ به . 16 : 126 ) * الآيه :\r\nپس مردمان بيرون آمدند از مدينه ، و هر كسى پيش كشتگان خويش شدند و بانگ و زارى برخاست . و خواستند كه كشتگان خويش را برگيرند و به مدينه برند . پيغمبر فرمود كه هم ايدرشان به گور كنيد تا هم از اينجا حشر كنندشان ، و گفت : همچنان با خون به گورشان فرو كنيد كه روز حشر چون نزد خداى تعالى روند ، خون از ايشان مىرود . و همچنان كردند . و پيغمبر عليه السّلام بر ايشان نماز كرد . و بر حمزه هفتاد تكبير بكرد زيرا كه نخست حمزه را [ فرو 
  ] بنهادند و حمزه را بر نگرفتند . و پيغمبر بر هر يكى چهار تكبير كرد . و صفيّه خواهر حمزه بيرون آمد از مدينه كه حمزه را ببيند . پيغمبر عليه السّلام زبير را بيرون فرستاد كه او را باز گرداند . و او از مهتران زنان بنى هاشم بود و عمهء پيغمبر بود ، و پيغمبر عليه السّلام نخواست كه او حمزه را بر چنان حالت ببيند . و او مر زبير را گفت : خواهم كه او را همچنان ببينم تا دلم بسوزد ، در آن حال صبر كنم تا خداى عزّ و جلّ مزد صابران به من دهد . پس پيغمبر دستورى دادش تا بيامد و حمزه را بديد و بر وى نماز كرد .\r\nو پيغمبر عليه السّلام شب يكشنبه به لشكرگاه بود . و روز يكشنبه بايستاد تا\r\n","description":"","footnote":"","page_name":" 177 ","page_number":250},
  {"content":"\r\nكشتگان را به گور كردند . پس به مدينه اندر آمد . و عبد الله ابىّ [ بن 
  ] سلول گفت :\r\nاگر فرمان من كردندى كشته نشدندى ، و خداى عزّ و جلّ از دى باز گفت : * ( لَوْ أَطاعُونا ما قُتِلُوا 3 : 168 ) * ، و پس گفت : * ( قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ . 3 : 168 ) * بگوى اى محمّد ، كه شما مرگ از خويشتن باز داريد اگر راست گوييد . و مردى بود به مدينه ، عرب ، همه روز نماز كردى و قرآن خواندى . پيغمبر گفتى اين از اهل دوزخ است . پس روز احد بيرون آمد و حرب كرد و هشت كس از مشركان بكشت ، و جراحت كردندش ، و او را باز مدينه بردند . چون مردمان باز آمدند ، او را گفتند چه نيكوكارى كردى ؟ گفت : از بهر آن كردم تا حسب و نسب من بدانند كه من از مردمان بزرگم . روزى چند بر آمد . تيرى بر گرفت و با پيكان به گلو فرو برد و خويشتن را بكشت . مردمان گفتند كه ما گواهى دهيم كه محمّد پيغمبر خداى است بحقّ ، و خداى عزّ و جلّ اندر كار او آيت فرستاد .\r\nو پيغمبر چون به مدينه باز آمد به راه اندر حمنه بنت جحش پيش آمدش . و حمزه خال وى بود و برادرش عبد الله بن جحش را كشته بودند و شوهرش را نيز كشته بودند . مردمان او را خبر كشتن حمزه آوردند ، گفت : * ( إِنَّا لِلَّه وَإِنَّا إِلَيْه راجِعُونَ 2 : 156 ) * . خداى او را بيامرزاد . پس خبر برادرش بگفتند ، همچنان گفت . پس چون خبر شوهرش گفتند بانگ كرد و بخروشيد . پيغمبر گفت سبحان الله ، پديد آمد كه پيش زن گرامىتر از شوى نيست . [ 193 b 
  ] روز يكشنبه به مدينه اندر آمد ، و پيغمبر را عليه السّلام جبريل عليه السّلام آيت آورد و گفت : * ( ما أَصابَكُمْ يَوْمَ الْتَقَى الْجَمْعانِ . 3 : 166 ) * الآيه . چون خبر آمد كه بو سفيان دو منزل بشد و بايستادند و قريش بر وى گرد آمدند و گفتند باز گرديم و به مدينه شويم و غارت كنيم . پيغمبر عليه السّلام منادى كرد و بفرمود كه بيرون شويد از پس دشمن فردا . و هر كه به احد نبوده است نخواهم كه بيرون آيد . و آن مردمان همه مجروح بودند . گفتند چگونه كنيم . پيغمبر عليه السّلام گفت : جز آنان نخواهم كه با من بودند از بهر آنكه تا عبد الله بن ابىّ [ بن 
  ] سلول بيرون نيايد . و بشتافت تا خبر به بو سفيان رسد و بداند كه ضعيف نشده اند .\r\nخداى عزّ و جلّ گفت : * ( إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُه وَتِلْكَ الأَيَّامُ ) *\r\n","description":"","footnote":"","page_name":" 178 ","page_number":251},
  {"content":"\r\n* ( نُداوِلُها بَيْنَ النَّاسِ . 3 : 140 ) * گفت : اگر شما را جراحت است ، ايشان را نيز جراحت است . و به ديگر آيت گفت : * ( إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَتَرْجُونَ من الله ما لا يَرْجُونَ . 4 : 104 ) * و اگر شما را جراحتها درد كند ايشان را نيز درد كند ، و شما را از خداى عزّ و جلّ اميد آمرزش است و بهشت ، و ايشان را نيست . و روز دوشنبه پيغمبر بيرون شد از پس او ، و خداى عزّ و جلّ ايشان را بستود و گفت : * ( الَّذِينَ اسْتَجابُوا لِلَّه وَالرَّسُولِ من بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ . 3 : 172 ) * پس پيغمبر عليه السّلام برفت و به منزلى شد برابر احد بر هشت ميل نام او حمراء الاسد ، و سه روز بنشست . و مردى از بنى خزاعه به مدينه آمده بود به حاجتى از مكّه . و روز حرب او به مدينه بود و كافر بود و غم آمدش كه پيغمبر را چنان مصيبت رسيد ، زيرا كه بنى خزاعه اندر سوگند بودند ، و هميشه مردمان بنى خزاعه را با پيغمبر دل راست بود . پس اين مرد از مدينه بيرون آمد نام او معبد ، و پيغمبر را به حمراء الاسد بديد ، او را تعزيت كرد و گفت : كجا خواهى شدن ؟ گفت :\r\nاز پس دشمن خداى . اين معبد از پيغمبر در گذشت ، و روز ديگر به منزلى رسيد .\r\nبو سفيان را ديد كه آنجا فرود آمده بودند ، او را پرسيدند كه از محمّد چه خبر دارى ؟ گفت : محمّد از شهر بيرون آمده است و خلق از پس او همى آيند و به طلب شما خواهند آمدن ، و خواست تا ايشان را بترساند تا به مكّه باز گردند . پس مشركان بترسيدند و باز گشتند و روى به مكّه نهادند . و مردمانى ديدند از عرب از عبد القيس كه به مدينه همى شدند . و مهترشان دوست بو سفيان بود و او را گفت :\r\nاگر محمّد را به راه بينى مگو كه قريش باز مكّه شدند ، بگوى كه گرد آمده اند و سوى مدينه خواهند آمدن . آن مرد بيامد و پيغمبر را بگفت كه ايشان گرد آمده اند و باز خواهند گشتن به حرب شما . پيغمبر عليه السّلام تافته شد و ياران را گفت چه كنيم ؟ گفتند : * ( حَسْبُنَا الله وَنِعْمَ الْوَكِيلُ 3 : 173 ) * . خداى تعالى ما را بس است ، صبر كنيم .\r\nپيغمبر بدين سخن شاد شد . خداى تعالى ايشان را بستود و گفت : قوله تعالى ، * ( الَّذِينَ قال لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا الله وَنِعْمَ الْوَكِيلُ . 3 : 173 ) *\r\n","description":"","footnote":"","page_name":" 179 ","page_number":252},
  {"content":"\r\nو به مدينه هيچ خانه اى نبود كه اندر او تعزيت نبود . يك روز زنان مىگذشتند گريان . پيغمبر گفت : اينان كه اند ؟ گفتند زنان انصار ، و بر كشتگان احد گرياناند .\r\nپيغمبر بگريست و گفت حمزهء مرا كس نيست كه بگريد . زنان از بهر حمزه نيز بگريستند . و بعد از آن به هر نوحه اى نخست حمزه را گريستندى . و تا امروز اين رسم مانده است كه هر كجا كه گريند نخست نام حمزه برند . و مردمان اختلاف كردند به كشتگان احد كه از مسلمانان چند كشته شدند .\r\nمحمّد بن جرير گويد هفتاد تن كشته شدند به عدد آن كافران كه در بدر كشته شده بودند . و مفسّران گويند به تفسير اين آيت * ( أَوَلَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها . 3 : 165 ) * يعنى به بدر مىگويد كه هر مصيبت كه شما را رسيد از احد ، مر ايشان را رسيد به بدر دو چندان . پس اكنون بدين آيت واجب كند كه كشتگان احد نيم چندان بدر بودند . و چون از كافران هفتاد تن كشته شده بودند اينجا بايد كه سى و پنج تن كشته شده باشند . محمّد بن اسحاق صاحب المغازى هم آن گفته است كه محمّد بن جرير گفته است كه هفتاد تن بودند به بدر كشته ، و هفتاد اسير گرفته بودند . و اين آيت را تفسير چنين است كه ايشان هفتاد تن كشتند و هيچ اسير نگرفته بودند تا مصيبت ايشان دو چندان شما باشد كه مسلمانانيد ، و هو اعلم .\r\n","description":"","footnote":"","page_name":" 180 ","page_number":253},
  {"content":"\r\nخبر غزو رجيع\r\nچون پيغمبر عليه السّلام شوال و ذو القعدة و ذو الحجّه به مدينه ببود و قريش به مكّه باز شدند ، به ميان مكّه و مدينه دو حى بودند يكى را نام عضل بود و ديگرى القاره ، و با بو سفيان دوستى داشتند . و بو سفيان ايشان را گفت : حيلت توانيد كردن كه از آن كسها كه با محمّداند كسى را بگيريد يا به مكّه آوريد يا بكشيد . ايشان از آن دوحى دو تن سوى پيغمبر عليه السّلام آمدند و گفتند به حيهاى ما اندر بسيار مسلمان شدند و به تو بگرويدند ، ايشان را تنى ده بفرست تا قرآن و مسلمانى آموزانند و دين آموزند . پيغمبر عليه السّلام شش تن از ياران بيرون كرد يكى مرثد بن ابى مرثد ، و ديگر خالد بن البكير ، [ 194 a 
  ] و سديگر عاصم بن ثابت [ بن ابى 
  ] الاقلح ، و چهارم زيد بن الدثنه ، و پنجم خبيب بن عدىّ ، و ششم عبد الله بن طارق . و مرثد را بر ايشان مهتر كرد و بفرمود كه بشويد بدين دوحى و آن قوم را قرآن و دين مسلمانى آموزيد . چون برفتند و به نزديك آن خيمه ها رسيدند ، بر سر آبى فرود آمدند ، نام آن آب رجيع بود و آن آب بنى هذيل را بود ، اين دو كس برفتند و بنى هذيل را آگاه كردند . ايشان بيرون آمدند با اين دو تن ، و اين شش تن را گفتند ما شما را نكشيم و سوگند خوريم ، و ليكن خواهيم كه شما را برده كنيم و سوى\r\n","description":"","footnote":"","page_name":" 181 ","page_number":254},
  {"content":"\r\nقريش بريم و بفروشيم تا چيزى از ايشان بستانيم ، شما خويشتن را به اسيرى دهيد .\r\nاز ايشان سه تن گفتند ندهيم : يكى مرثد ، و ديگر خالد ، و سديگر عاصم ، و هر سه حرب كردند با اين دوحى و با بنى هذيل تا كشته شدند ، و سه تن ديگر يكى خبيب ، و يكى زيد و سديگر عبد الله بن طارق دستها بدادند تا اسير كردندشان و ببردند .\r\nپس عبد الله دست از بند بيرون كرد و خويشتن را بگشود و بگريخت . او را طلب كردند و بيافتند و او را نيز بكشتند . و زيد و خبيب را ببردند به مكّه و بفروختند .\r\nخبيب [ را حجير بن ابى اهاب براى عتبة بن حارث بن عامر 
  ] بخريد كه پدرش به بدر كشته شده بود ، ايشان را بخريد تا به خون پدر بكشد . پس هر دو را از حرم مكّه بيرون بردند . جايى است به در مكّه آن را تنعيم خوانند ، آنجا بكشتندشان . و خبيب را بر دار كردند و ديرگاه بر دار بماند . و زيد را هم آنجا بيفگندند . و به مكّه زنى بود نام او سلافه بنت سعد ، و پسر او را روز بدر ، اين عاصم كشته بود ، و آن زن نذر كرده بود كه از كاسهء سر اين عاصم آب خورد . چون شنيد كه عاصم را بكشتند ، كس فرستاد به بنى هذيل ، آنجا كه آن سه تن را كشته بودند بر سر آب رجيع ، و گفت : سر عاصم را كه بكشتيد به من آريد تا من به دو آب خورم . بيامدند و خواستند كه سر عاصم بر گيرند . خداى عزّ و جلّ زنبور بسيار را بفرمود تا بر سر عاصم گرد آمدند چنان كه در حوالى آن سر كس نيارستند گشتن . پس گفتند چاره آن است كه صبر كنيد تا شب در آيد و زنبور برود ، آنگه بياييد و بر داريد . چون شب اندر آمد خداى عزّ و جلّ سيلى بفرستاد و سر عاصم بر گرفت و ببرد ، و خبيب بدان دار بماند تا آن وقت كه پيغمبر عمرو بن اميّة الضمرى را به مكّه فرستاد تا بو سفيان را بكشد . و عمرو برفت و خبيب را از دار فرو گرفت به شب ، و خواست چون روز باشد به گور كندش . و چندين گاه بر دار نگنديده بود . پس چون روز ببود خبيب را نيافت و كس را نيافت كه ديده بود كه خبيب را چه كردند ، و اين خبر معروف است .\r\n","description":"","footnote":"","page_name":" 182 ","page_number":255},
  {"content":"\r\n\r\nخبر عمرو بن اميّة الضمرى بر قصد بو سفيان به مكّه\r\nپس چون خبر به پيغمبر آمد ، تافته شد و دانست كه بو سفيان كرده است . مردى را بخواند نام او عمرو بن اميّة الضمرى ، و او مردى بود در ميان مسلمانان به مردانگى معروف و شجاع و دلير ، و چون بدويدى كس او را اندر نيافتى . او را بفرستاد با يك تن از انصار ، و با ايشان يكى شتر و گفت : هر حيلت كه توانيد كردن بكنيد تا بو سفيان را بكشيد . پس ايشان هر دو برفتند تا به در مكّه . و بيرون شهر شتر را دست باز داشتند و پياده اندر مكّه شدند . اين انصارى عمرو را گفت :\r\nچه خواهى كردن ؟ گفت چون نماز ديگر بباشد ، رسم بزرگان مكّه چنان است كه در سرايها آب زنند و بر درهاى خانهء خويش تنها بنشينند ، و باشد كه با يك غلام ، و تا نماز خفتن نشسته باشند . گفت : من بباشم تا نماز شام تاريك شود . پس بو سفيان را طلب كنم و چون او را بيابم اين كارد بر شكم وى زنم و بكشم ، و من دانم كه مرا بگيرند و بكشند . بارى تو برو و پيغمبر را خبر كن . گفت : سخت نيك آيد . و اين مرد به مردانگى معروف بود و دونده بود ، و چون شب در آمد ، عمرو با اين انصارى گفت : رو تا به مزگت رويم به طواف . پس مردى عمرو را بشناخت و بانگ كرد كه عمرو آمده است به حيلتى ، او را بگيريد . عمرو بجست و از مزگت بيرون آمد و\r\n","description":"","footnote":"","page_name":" 183 ","page_number":256},
  {"content":"\r\nانصارى را گفت : تو برو و بر شتر نشين و راه مدينه بر گير و پيغمبر را بگوى كه عمرو را كشتند ، و او بو سفيان را هيچ نتوانست گفتن . انصارى گفت : من از تو جدا نشوم تا بنگرم كه كار تو چگونه خواهد بودن .\r\nعمرو بدويد و قريش او را اندر نيافتند ، و از مكّه بيرون شد و به غارى اندر پنهان گشت . و انصارى نيز با و اندر شد ، و سه روز اندر آن غار بودند و كس ندانست . و يكى از مهتران مكّه نامش عثمان بن مالك بر اسب مىآمد و تنها بود ، بر در غار بگذشت . عمرو از غار نگاه كرد و او را بديد تنها . خويشتن را از غار بيرون افگند و كاردى بر شكم وى زد ، بكشت و برفت و شتر خويش بگرفت و هر دو بر نشستند و برفتند . و چون از حرم بيرون آمدند و به تنعيم آمدند ، خبيب را بر دار بديدند . عمرو آن دار بكند و خبيب از دار فرو افتاد بر زمين ، و عمرو شتر را براند . چون دو روزه راه بيامد دو تن را ديد از اهل مكّه كه مىآمدند . و بو سفيان ايشان را به جاسوسى فرستاده بود تا خبر پيغمبر [ 194 b 
  ] بيارند . عمرو ايشان را گفت : اسير باشيد يا نه ؟ گفتند : نه . يكى را تيرى بزد و بكشت و ديگر را اسير كرد و به مدينه آورد و گفت : يا رسول الله ، بو سفيان را نتوانستم كشتن ، و ليكن جاسوس او را آوردم . پيغمبر عليه السّلام او را دعا كرد .\r\n","description":"","footnote":"","page_name":" 184 ","page_number":257},
  {"content":"\r\n\r\nخبر بئر معونه\r\nپس به ماه صفر به سال چهارم از هجرت مردى بيامد به مدينه از بزرگان عرب . و به نجد بودى ميان حجاز و يمن . و در همه عرب مردى از او بزرگتر نبود ، نام او عامر بن مالك بن جعفر و كنيت او ابو البراء و لقب او ملاعب الاسنّه كه اندر همه عرب از او دليرتر نبود ، و از بنى عامر بود . و همه عرب كه اندر نجد بودند او را فرمان كردندى . به مدينه آمد و هديه ها آورد بسيار ، و آن را نپذيرفتند . و لبيد بن ربيعه با آن همه جلالت شاعر او بود . لبيد پيغمبر را گفت : من نه گمان برم كه پدر مضر و ربيعه و فرزندان معدّ بن عدنان از همه عرب كسى بودى كه هديهء ايشان رد كردى .\r\nپيغمبر عليه السّلام گفت : من رد كنم و نپذيرم هديهء كسى كه نه بر دين ما بود . اين ابو البراء گفت : دين تو چيست بر من عرضه كن تا بنگرم . پيغمبر اسلام بر او عرضه كرد و شريعت با او بگفت . او گفت : يا محمّد ، اين سخنان تو و مذهب تو نيكو است ، و ليكن تا بنگرم . و چرا كس نفرستى به نجد به بنى عامر از قبيلهء من تا ايشان را بدين دين خوانند . پيغمبر گفت : ترسم كه فرمان من نكنند و يا اين مردمان مرا هلاك كنند . ابو البراء گفت : من پذيرفتارم از بنى عامر و بگويم كه ايشان به عهد من اندراند . تو نامه بفرست به عامر بن طفيل مهتر بنى عامر ، و او را به دين\r\n","description":"","footnote":"","page_name":" 185 ","page_number":258},
  {"content":"\r\nخويش خوان تا او همه را بخواند ، و ترا و مردمان ترا نيكو دارد . آنگه پيغمبر عليه السلام چهل مرد بفرستاد از مهاجر و انصار . از آن كسها كه ايشان قرآن آموخته بودند و شرايع اسلام دانسته ، و شجاع و مردانه بودند . و با اين مردمان عمرو بن اميّة الضمرى را بفرستاد نيز ، و بر ايشان منذر بن عمرو الانصارى را امير كرد . و به عامر بن الطفيل نامه نوشت . و از مهاجريان عامر بن فهيره در ميان بود مولاى ابو بكر . و ابو البراء با ايشان نامه كرد سوى عامر الطفيل و سوى بنى عامر . و برفتند و جمله بر سر آبى و چاه فرود آمدند كه آن را بئر معونه خوانند . و آن چاه ميان حى بنى عامر بود و حى بنى سليم . و عامر بن الطفيل آنجا نشستى ، و او هم مهتر بنى عامر بود و هم مهتر بنى سليم .\r\nچون بر سر چاه فرود آمدند نامهء ابو البراء به بنى عامر رسانيدند . ايشان گفتند :\r\nسمعاً و طاعةً ، و ما زينهار او نشكنيم . پس نامهء پيغمبر عليه السلام به مردى دادند از انصار نام او حرام بن ملحان ، و او را گفتند اين نامه به عامر بن الطفيل بر . آن كس ببرد . چون عامر نامه را بر خواند هم اندر جاى آن مرد را بكشت و بر نشست و بنى عامر را گفت : اين مردمان را ببايد كشتن . گفتند ما زينهار ابو البراء بشكنيم .\r\nآنگه او برفت و به بنى سليم شد و دويست سوار بياورد و با اين مهاجر و انصار حرب كرد و همه را بر سر بئر معونه بكشت . و به قولى گويند چهل تن بودند ، و به قولى هفتاد تن بودند ، و همه را گردن بزد . چون نوبت به عمرو بن اميّه آمد گفت :\r\nايّها السيّد ، من از مضرم . او را آزاد كرد و سر و ريش او بسترد و رها كرد . و عمرو سوى مدينه آمد . چون به يك منزلى مدينه برسيد ، دو تن از بنى عامر سوى پيغمبر آمده بودند . عمرو بن اميّه با آن دو تن به يك منزل فرود آمدند . عمرو ايشان را گفت : از كدام قبيله ايد ؟ گفتند از بنى عامر ، و نگفتند ما از پيش محمّد همى آييم و عهد داريم . عمرو نيز ايشان را نگفت كه با ما بنى عامر و عامر بن الطفيل چه كردند .\r\nو خاموش بود تا ايشان بخفتند . پس برخاست و شمشير بر كشيد و هر دو را بكشت و سوى پيغمبر آمد ، و خبر آن چهل تن بگفت كه عامر ايشان را بكشت . پس پيغمبر سخت تافته شد . پس عمرو گفت : يا رسول الله ، دى ديرگاه بدين منزل كه\r\n","description":"","footnote":"","page_name":" 186 ","page_number":259},
  {"content":"\r\nمىآمدم دو تن را ديدم از بنى عامر ، هر دو را بكشتم . پيغمبر گفت : آن هر دو تن از نزد من رفته بودند و عهد من داشتند ، ايشان را چرا كشتى ؟ گفت : يا رسول الله ، ندانستم كه عهد تو دارند . پس پيغمبر عليه السلام سخت تافته و اندوهگن شد و گفت : اين همه ابو البراء كرد ، و اگر نه مرا اين به هيچ كار نبود . ابو البراء از مصطفى خجل شد و كس فرستاد به سوى پسر نام او ربيعه ، و او را بفرمود تا عامر بن الطفيل را بكشد . ربيعه تيرى بر پهلوى عامر زد و او را بكشت و مردمان بنى سليم ربيعه را نيز به نيزه بكشتند در مدتى نزديك از پس مرگ عامر ، و الله اعلم .\r\n","description":"","footnote":"","page_name":" 187 ","page_number":260},
  {"content":"\r\n\r\nخبر غزو بنى النّضير\r\nو اين بنى النّضير جهودان بودند و حصارى بزرگ داشتند بر در مدينه به مقدار فرسنگى از مدينه . و پيش از در حصار تا به در مدينه خرماستان بود . و ايشان با پيغمبر بر عهد بودند . و بنى قريظه و فدك و همه جهودان كه گرد بر گرد مدينه بودند همه به عهد اندر آمده بودند . و ايشان را مهترى بود و او را سلَّام بن مشكم خواندندى و هم به عهد اندر بود . و چون عمرو بن اميّة الضمرى آن دو تن از بنى عامر بكشت بر در مدينه كه عهد پيغمبر داشتند ، بنى عامر پيغمبر را كس فرستادند كه يا محمّد ، اين مردمان تو به بئر معونه ما نكشتيم كه بنى سليم كشتند ، و چون ما نامهء ابو البراء بخوانديم ، آن دو تن را [ 195 a 
  ] به تو فرستاديم تا عهد از تو بستدند همه بنى عامر را . و اين عمرو بن اميّه ايشان را بكشت ، يا ما را اين هر دو تن را ديت بده يا حرب را بياراى . پيغمبر گفت عليه السّلام راست گوييد حق با شما است . ايشان را بر آن حكم و عهد كه من كرده ام ديت واجب است . پس كس فرستاد كه من اين هر دو را ديت بدهم و عهد شما نشكنم .\r\nپيغمبر عليه السلام آن ديت را بر مدينه نهاد كه گرد كنيد ، و از اين جهودان نيز كه به عهد ما اندرند از بنى نضير و قريظه و فدك بدين ديت يارى خواهيد . پس\r\n","description":"","footnote":"","page_name":" 188 ","page_number":261},
  {"content":"\r\nنخستين از بنى نضير خواست . و پيغمبر عليه السّلام از مدينه بيرون شد به سوى بنى نضير . و او را خرى بود نام او يعفور ، بر آن نشست و برفت . و ابو بكر و عمر و على هر سه با وى برفتند از مدينه ، و به خرماستانها اندر آمدند تا به در حصار ايشان آمدند . و از سر ديوار حصار چون پيغمبر را بديدند ، در حصار بگشادند و بيرون آمدند و پيغمبر را گفتند كه به حصار اندر آى . پيغمبر نشد و بر در حصار از خر فرود آمد و بنشست و پشت به ديوار حصار باز نهاد . و اين قصّهء عمرو بن اميّه و آن دو تن را از بنى عامر كه عهد ستده بودند بگفت ، و آن ديتها كه واجب شده بود همه بگفت . پس گفت : مرا يارى كنيد اندر اين . گفتند يا ابا القاسم ، نعم و كرامة . ما خود هر دو را ديت بدهيم . و مهتران ايشان گرد آمدند چون سلَّام بن مشكم و حيىّ بن اخطب و كنانة بن [ ابى 
  ] الحقيق برادر سلَّام ، و گفتند ما به حصار اندر شويم و قسمت كنيم ، تو باز گرد .\r\nپيغمبر عليه السّلام شاد گشت و گفت : بسيار قسمت مكنيد ، و ليكن چندانى كه مردمان را آسان بود . و پيغمبر با ياران بنشست و ايشان به حصار اندر شدند و تدبير كردند كه محمّد را بكشيم . سلَّام ايشان را گفت : مكنيد كه شما او را نتوانيد كشتن ، و او آگاه شود و اين عهدهاى شما بشكند و با شما حرب كند . ايشان فرمان نكردند . و كنانه برادر سلَّام گفت : من كينهء برادران از محمّد طلب كنم . پس سنگى پهن چون آسيا سنگى به بام حصار بر آورد برابر سر پيغامبر عليه السّلام . و مردى بود در ميان ايشان نام او عمرو گفتند اين سنگ بر سر محمّد فرو افگن . جبريل پيغمبر را آگاه كرد . پيغمبر ترسيد كه اگر ياران را بگويد همه به يك جاى بر خيزند ، و از حصار مردم بسيار بيرون آيند و ايشان را بگيرند . پيغمبر عليه السّلام تنها برخاست و ياران را گفت : من به حاجتى مىروم به ميان اين درختان ، و به ميان خرماستان اندر شد و راه مدينه گرفت . و دانست كه چون او رفت ياران را هيچ نگويند . و چون او از خرماستان بيرون آمد ، مردى از بنى نضير مىآمد ، بديد . و جهودان چون پيغمبر را نديدند على را گفتند پيغمبر كجا شد . گفت : به حاجتى برخاست . ايشان چشم مىداشتند تا آن مرد بيامد و به حصار اندر شد و ايشان را\r\n","description":"","footnote":"","page_name":" 189 ","page_number":262},
  {"content":"\r\nديد به آشوب اندر . او گفت : شما را چه بوده است ؟ گفتند اين سنگ بر سر محمّد خواهيم زدن . گفت : من محمّد را بر در مدينه ديدم ، اكنون ديرگاه است تا به شهر اندر شد . ايشان بترسيدند و گفتند او آگاه شد از كار ما . بيرون آمدند و على را گفتند اين مرد مىگويد كه محمّد را بر در مدينه ديدم . على را عجب آمد . برخاست با آن ياران و خر را همى راندند تا به مدينه آمدند . پيش پيغمبر عليه السّلام در آمدند و گفتند يا رسول الله ، چه بود كه بيامدى بى آگاهى ما . پيغمبر گفت : ايشان بسگاليده بودند كه مرا بكشند ، و عهد را بشكستند . ايشان را از آن حال آگاه كرد ، و خداى عزّ و جّل آيت فرستاد و گفت : قوله تعالى ، * ( يا أَيُّهَا الَّذِينَ آمَنُوا اذْكُرُوا نِعْمَتَ الله عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَاتَّقُوا الله وَعَلَى الله فَلْيَتَوَكَّلِ الْمُؤْمِنُونَ . 5 : 11 ) * پس محمّد بن مسلمه را بخواند و گفت : سوى بنى نضير شو و ايشان را بگوى كه با من غدر كرديد و عهد من بشكستيد ، من از عهد شما بيزارم . بر خيزيد و خواسته و زن و عيال بر گيريد و از اين پادشاهى هر كجا خواهيد شويد ، و اگر نمىرويد حرب را بياراييد .\r\nحيىّ بن اخطب گفت : چنين كنيم . و بر آن نهادند كه به شام شوند . عبد الله بن ابىّ [ بن 
  ] سلول كس فرستاد بديشان كه چرا به فرمان محمّد از خان و مان خويش مىرويد ، از حرب او چه باك داريد . با دو هزار مرد من با شما ايستاده ام ، و اگر شما برويد من نيز با شما بروم ، و اگر شما را از اينجا بيرون كنند ، من نيز با شما بيرون آيم از مدينه و اگر با شما حرب كنند ، من نيز حرب كنم . نگر تا نرويد . چون بر اين نهادند كه بروند ، سلَّام گفت : برويم پيش از آنكه بتر از اين بود . حيىّ گفت :\r\nبتر از اين چه بود ؟ گفت : آنكه امروز مىگويد خانه ها را دست باز داريد و با خواسته هر كجا خواهيد برويد رفتن ، امروز به از آنكه فردا ما را به حصار گيرد ، آنگه گويد خواسته دست باز داريد . و با خواسته هر كجا رويم ، ما خواسته بيابيم .\r\nحيىّ گفت : نروم . سلَّام گفت : من بارى بروم . گفتند تو بهتر دانى . و خواسته بر گرفت و برفت . و ايشان فرمان نكردند و پيغمبر را كس فرستادند كه نمىرويم ،\r\n","description":"","footnote":"","page_name":" 190 ","page_number":263},
  {"content":"\r\nهر چه خواهى كن .\r\nپيغمبر عليه السّلام بفرمود تا منادى بانگ كرد به حرب بنى النّضير ، و خداى عزّ و جلّ آيت فرستاد و گفت : قوله تعالى ، [ 195 b 
  ] * ( أَلَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا من أَهْلِ الْكِتابِ 59 : 11 ) * ، الآيه . و پيغمبر عليه السّلام حرب را بساخت . و حيىّ بن اخطب برادر را بفرستاد سوى عبد الله بن ابىّ [ بن 
  ] سلول و گفت : به گفتار تو ايدر ببوديم ، ما را يارى كن به مرد و سليح چنان كه پذيرفتى . برادر حيىّ گفت : بيامدم پيش عبد الله بن ابىّ [ بن 
  ] سلول و بنشستم و خواستم كه اين حديث كنم ، و او را پسرى بود نام او عبد الله و مسلمان بود ، اين پسرش اندر آمد و سلاح بر گرفت . عبد الله گفت : كجا مىروى ؟ گفت : پيغمبر عليه السّلام به حرب بنى نضير مىرود و من با وى مىروم ، و عبد الله بن ابىّ [ بن 
  ] سلول خاموش شد .\r\nبرادر حيىّ گفت : من از او نوميد شدم ، گفتم او پسر را باز نمىتواند داشتن ، ما را نصرت چه گونه كند . گفت : آنگه من از جاى برخاستم و هيچ حديث نكردم كه به چه كار آمده ام .\r\nپيغمبر عليه السّلام بيرون شد با سپاه ، و ابن ام مكتوم را بر مدينه خليفت كرد و سپاه را ببرد و گرد بر گرد حصار بنى نضير فرود آورد . و ايشان به حصار اندر شدند . و پيغمبر بفرمود تا آن خرمابنان را مىبريدند و مىافكندند . چون يك روز بكندند بسيار ، روز ديگر فرمود كندن . ايشان آنگه از حصار آواز كردند و گفتند : يا محمّد ، اگر اين فرمان ما را باشد خرمابنان خود ما را است ، و اگر ترا بود ترا به كار آيد ، چرا بايد بريدن ؟ پيغمبر گفت : خداى عزّ و جلّ مىفرمايد . گفتند خداى تعالى فساد نفرمايد ، و بريدن درختان فساد است . خداى تعالى آيت فرستاد ، قوله تعالى ، * ( ما قَطَعْتُمْ من لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ الله وَلِيُخْزِيَ الْفاسِقِينَ . 59 : 5 ) * پيغمبر عليه السّلام بفرمود تا ديگر نبريدند . و يازده روز پيغمبر ايشان را به حصار اندر بداشت تا فرود آمدند ، و بر حكم پيغمبر رضا دادند كه زنان و كودكان بر گيرند و بروند و خواسته ها دست باز دارند . ايشان خواهش كردند كه ما را [ از 
  ] خواسته نفقه بايد . پيغمبر بفرمود تا هر اهل بيتى و كدخدايى يك شتر بار\r\n","description":"","footnote":"","page_name":" 191 ","page_number":264},
  {"content":"\r\nبر گيرند از هر خواسته كه خواهند جز سلاح و بروند . و همچنين كردند و برفتند .\r\nو خانه هاى خويش را ويران كردند تا محمّد و يارانش اندر آنجا ننشينند . و پيغمبر عليه السّلام بفرمود مؤمنان را كه شما نيز ويران كنيد تا بدانند كه ما را به خانه هاى ايشان حاجت نيست . چون پيغمبر عليه السّلام خانه هاى ايشان ويران كرد ، ايشان بترسيدند و خداى تعالى ترسى اندر دل ايشان افگند و بار بر گرفتند و برفتند . و گروهى مهتران به خيبر شدند چون حيىّ بن اخطب و چون سلَّام بن مشكم و كنانة بن [ ابى 
  ] الحقيق و ديگران به شام شدند . و خداى عزّ و جلّ آيت فرستاد ، قوله تعالى ، * ( هُوَ الَّذِي أَخْرَجَ الَّذِينَ كَفَرُوا من أَهْلِ الْكِتابِ من دِيارِهِمْ . 59 : 2 ) * و خداى عزّ و جلّ آن خواسته پيغمبر را بخشيد خاصّه تا به هر چه خواهد كند ، و كس را از مسلمانان نصيب نباشد مگر آنكه پيغمبر خواهد كه به وى دهد . زيرا كه حرب نكردند و حرب را به كار نيامد . و خداى عزّ و جلّ در اين معنى آيت فرستاد . قوله تعالى ، * ( ما أَفاءَ الله عَلى رَسُولِه من أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ 59 : 7 ) * . پس پيغمبر عليه السّلام آن خواسته همه مهاجريان را داد كه پيش از پيغمبر به مدينه آمده بودند ، و آنان كه از پس او اندر آن سال از مكّه بيامده بودند و خاصّه بر ايشان قسمت كرد ، و ديگر كس را نصيب نبود . و اين به ماه صفر بود به سال چهارم از هجرت ، و الله اعلم .\r\n","description":"","footnote":"","page_name":" 192 ","page_number":265},
  {"content":"\r\n\r\nخبر غزو ذات الرّقاع\r\nپس پيغمبر عليه السّلام چون از بنى نضير بپرداخت و هر دو ربيع بگذشت ، و از جمادى الاولى نيمى برفت ، پيغمبر را خبر آمد كه عرب بسيار گرد آمده اند از غطفان و بنى محارب و بنى ثعلبه ، و آهنگ مدينه خواهند كردن . پيغمبر عليه السّلام با سپاه بيرون شد از مدينه . و عثمان را بر مدينه خليفت كرد و خود برفت و به باديه اندر شد بر هشت روزه راه . و به جايى فرود آمد كه آن را ذات الرّقاع خوانند .\r\nگروهى گويند كه كوهى بود آنجا به حدود نجد ، و هنوز هست . از او چند رقعه بينند و چند سياه و چند زرد و چند كبود ، و هر چه اندر جهان رنگ است بر او رقعه بينند ، و آنجا ذات الرّقاع خوانند . و گروهى گفتند كه آنجا خرمابنان و درختان بودند ، و آن جمع عرب آنجا گرد آمدند و نزديك پيغمبر فرود آمدند . و خداى عزّ و جلّ بيم اندر دل ايشان افگند . و از بيم حرب و از حميّت باز نگشتند ، و يك از يك ديگر بترسيدند و سه روز ببودند . پس سپاه عرب بازگشت و حرب نكرد از هيبت پيغمبر به هزيمت شدند . و پيغمبر بدان سه روز صلاة الخوف كرد . و اين آيت آمد : قوله تعالى ، * ( وَإِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَلْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا من وَرائِكُمْ وَلْتَأْتِ طائِفَةٌ أُخْرى . 4 : 102 ) * الآيه .\r\n","description":"","footnote":"","page_name":" 193 ","page_number":266},
  {"content":"\r\nپيغمبر عليه السّلام سپاه را به دو نيم كرد ، نيمى را فرمود كه برابر دشمن صف زنيد ، و يك نيمه از پس او صف بزد . و يك ركعت نماز بكرد با ايشان [ 196 a 
  ] و برخاست ، و به ركعت ديگر آن صف كه پيش دشمن بود بيامدند و از پس پيغمبر بايستادند و تكبير كردند [ و با او نماز كردند 
  ] ، و ركعتى ديگر از پس او بكردند .\r\nچون پيغمبر عليه السّلام بنشست به تشهّد ، آنگه ايشان با او بنشستند . چون سلام دادند ، برخاستند و سخن نگفتند ، و بر جاى خويش برابر دشمن بايستادند . و آن صفّ اوّل بيامدند ايدر به جاى آنكه ركعت ديگر با پيغمبر كرده بودند اين ركعت باز پسين تنها بكردند و به تشهّد بنشستند و سلام كردند ، و باز به صف دشمن شدند . و آن صف را كه با پيغمبر ركعت دوم كرده بودند ايدر به جاى نماز آمدند بىآنكه سخن گفتند . و ركعتى نماز بكردند و سلام كردند . تا هر صفى يك ركعت نماز كرده بودند با پيغمبر و يك ركعت تنها . و علما به جماعت اندر خلاف كردند .\r\nگروهى ايدون گويند كه نماز به جماعت فريضه است هر كه به مزگت تواند شدن و نماز به جماعت تواند كردن ، و بدين آيت حجت گيرند . و گفتند اگر جماعت فريضه نبودى ، خداى تعالى به صف دشمن اندر با بيم و ترس اين نماز به جماعت نفرمودى . و گروهى گفتند فريضه نيست به جماعت ، سنّت است . اگر به جماعت كنند نيكوتر و مزد بيشتر ، و اگر تنها كنند نيز روا باشد ، و نماز به فضل كمتر بود . و گروهى از فقها ايدون گويند كه اين صلاة الخوف بر همه كس واجب نيست ، و از فقها كس هست كه گويد اين صلاة الخوف پيغمبر را واجب بود از بركات نماز او را امروز صلاة الخوف از اين گونه باشد [ كه با هيچ 
  ] امام نشايد كردن .\r\n","description":"","footnote":"","page_name":" 194 ","page_number":267},
  {"content":"\r\n\r\nخبر غزو الموعد\r\nو پيغمبر عليه السّلام آن روز كه بو سفيان از احد بازگشت و گفت : موعدكم البدر من قابل . گفت : ديگر سال هم بدين وقت به بدر آيم به حرب . پيغمبر عليه السّلام علَّى بن ابى طالب را رضى الله عنه گفت : روا است ، و چون سال ببود ، پيغمبر از مدينه برفت به ميعاد ، و به بدر شد به ماه ذى القعده .\r\nو گروهى گويند كه به شعبان اندر رفت ، و اين خطا است . پس برفت و بر مدينه عبد الله بن رواحه را خليفت كرد ، و اين بدر خود به آن روز بود ، و هر سالى همه عرب گرد آمدندى و يك هفته آنجا ببودندى . مردمان پيغمبر برفتند . و وقت بازار بود ، هر چه بازرگانى را بود ببردند و گفتند اگر قريش بيايند ما حرب كنيم ، و اگر نيايند بازرگانى كنيم . پس قريش نيامد . و بازارها بنهادند و همه عرب گرد آمدند و ياران بازرگانى بكردند . و هفته اى بازار بود ، و روز هشتم برفتند و كس از قريش به بدر نيامد . و گروهى گفتند كه بو سفيان با لشكر قريش بيرون آمد هم بر آن وعده .\r\nچون سه روزه راه از مكّه بيرون آمدند ، باز گشتند كه آن سال قحط بود در مكّه ، گفتند ما را امسال حرب نبايد كرد كه طعام تنگ است و چهار پايان فربه نيستند و گياه نيست ، باز گرديم تا ديگر سال هم بدين وقت باز آييم و علف فراخ شده باشد .\r\nو به مكّه باز گشتند .\r\n","description":"","footnote":"","page_name":" 195 ","page_number":268},
  {"content":"\r\nو محمّد بن جرير گويد كه اين غزو السويق است . چون مكّيان بو سفيان را بديدند گفتند شما به پست خوردن [ شده 
  ] بوديد ، و فسوس و سخره مىكردند . و نه چنين است كه وى گفت كه اندر اخبار مغازى اين را بدر الموعد خوانند .\r\nبعد از اين [ است 
  ] تزويج زينب بنت جحش كه زن زيد بوده بود با پيغمبر عليه السّلام .\r\n","description":"","footnote":"","page_name":" 196 ","page_number":269},
  {"content":"\r\n\r\nخبر تزويج زينب بنت جحش با پيغمبر عليه السّلام\r\nچون پيغمبر عليه السّلام از بدر الموعد باز آمد ، و سال پنجم اندر آمد ، دختر جحش را زينب به زنى كرد . و قصهء او چنان بود كه پيغمبر زيد بن حارثه را به پسرى گرفته بود و او را مردمان زيد بن محمّد خواندندى . و چون بزرگ شد ، پيغمبر زينب را به دو داد به زنى . و زينب نيكوترين زنان آن زمانه بود . پس يك روز پيغمبر عليه السّلام به خانهء زيد آمد به طلب او ، و دست بر در نهاد ، در باز شد . و زينب به ميان سراى نشسته بود سر برهنه . پيغمبر او را بديد ، روى بگردانيد و گفت :\r\nزيد كجا است ؟ گفت بيرون رفته است . و پيغمبر عليه السّلام زينب را بسيار ديده بود سرپوشيده ، و ليكن سربرهنه نديده بود . پيغمبر او را به چشم خوش آمد .\r\nخواست كه ديگر باره بنگرد ، چشم را بخوابانيد و گفت : * ( سبحان الله العظيم ، سبحان الله مقلَّب القلوب و الابصار . ) * و برفت .\r\nچون زيد به خانه باز آمد ، زينب گفت : پيغمبر آمده بود . گفت : چرا نگفتى كه اندر آى . گفت : اندر نيامد ، و من سربرهنه بودم ، مرا بديد و چنين گفت . زيد گفت مگر تراش خوش آمد ، مرا نيز با تو نشايد بودن . و سوى پيغمبر آمد و گفت : زينب را طلاق خواهم دادن . پيغمبر گفت : چرا و چه عيب ديدى از وى . گفت : هيچ نديدم\r\n","description":"","footnote":"","page_name":" 197 ","page_number":270},
  {"content":"\r\nو ليكن نتوانم بودن با وى . پيغمبر گفت : برو و زن خويش را نگاه دار و نيكودار ، و از خداى عزّ و جلّ بترس چنان كه خداى عزّ و جلّ همى گويد . * ( أَمْسِكْ عَلَيْكَ زَوْجَكَ وَاتَّقِ الله وَتُخْفِي في نَفْسِكَ مَا الله مُبْدِيه وَتَخْشَى النَّاسَ وَالله أَحَقُّ أَنْ تَخْشاه . 33 : 37 ) * و پيغمبر را عليه السّلام طلاق زينب به دل خوش آمد ، و ليكن پيدا نكرد و نخواست كه زيد بيازارد و مردمان بدانند . پس زيد برفت و زينب را طلاق داد . و چون عدّت زينب بگذشت ، زينب سوى پيغمبر كس فرستاد و گفت : زيد مرا از بهر تو طلاق داد تا تو مرا به زنى كنى . پيغمبر را مىبايست و ليكن شرم همى داشت و خاموش بود . و خداى دانست كه پيغمبر را دل مشغول است . پس خداى عزّ و جلّ ميان فريشتگان اندر زينب را به پيغمبر [ 196 b 
  ] داد و آيت فرستاد و گفت من زينب را به تو دادم . پيغمبر عليه السّلام گفت : كيست كه زينب را بشارت دهد بدين . و عايشه را اندوه آمد . پيغمبر گفت : يا عايشه ، قول خداى را همى باز زنى . پس زنى برفت و زينب را مژده داد . و زينب هر چه بر وى پيرايه بود بگشاد و به دو داد . و پيغمبر عليه السّلام به خانهء زينب آمد هم بر آن نكاح كه خداى عزّ و جلّ كرده بود با فريشتگان بى آنكه نكاحى ديگر كرد . چنان كه خداى عزّ و جلّ گفت : قال الله تَعالَى ، * ( فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ في أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ الله مَفْعُولًا . 33 : 37 ) * زينب بدين سخن فخر كردى بر همه زنان پيغمبر ، و گفتى شما را پيغمبر به زنى كرد و مرا خداى عزّ و جلّ به دو داد . و اين نكاح زينب به ماه محرّم بود سال پنجم از هجرت . چون ربيع الاوّل اندر آمد پيغمبر به غزو قريظه شد .\r\n","description":"","footnote":"","page_name":" 198 ","page_number":271},
  {"content":"\r\n\r\nخبر غزو بنى قريظه\r\nپس خداى عزّ و جلّ پيغمبر را فرمود كه منشين تا از غزات بنى قريظه و [ آن 
  ] جهودان نپردازى . پس ديگر روز پيغمبر عليه السّلام بيرون رفت نماز ديگر . چون به در حصار رسيد و پيغمبر را بديدند ، در ببستند . پيغمبر گفت : اى كپيان و اى خوكان ، چگونه ديديد حكم خداى ؟ گفتند يا محمّد ، تو هرگز چنين نگفتى ، امروز چرا مىگويى . پيغمبر گفت : خداى عزّ و جلّ چنين كرد . و بيست روز بر در حصار بماند . پس آن جهودان را مهترى بود نامش كعب بن اسد ، جهودان را گفت : اى مردمان ، از سه كار يكى بكنيد يا فرود شويد و به محمّد بگرويد و جان و خواسته و فرزندان برهانيد . گفتند ما اين نتوانيم كردن كه ما را جز شريعت تورات به كار نيست و بر اين بدل نگزينيم . گفت : اكنون شمشير برگيريد و زنان و فرزندان را همه بكشيد و خواسته همه را بسوزيد ، و آنچه پنهان شايد كردن پنهان كنيد و روى به حرب آريد ، تا اگر دست بر شما بود كس بر زن و فرزند شما خرم نشود و خواستهء شما نخورند ، و اگر ظفر شما را بود خواستهء خود به دست توانيد آوردن .\r\nگفتند ما به زندگانى خويش زن و فرزند را نكشيم كه از پس زن و فرزند و خواسته ما را زندگانى به كار نيست . گفتند پس امشب شب شنبه است و محمّد ايمن است\r\n","description":"","footnote":"","page_name":" 199 ","page_number":272},
  {"content":"\r\nو داند كه شما شنبه كار نكنيد ، برويد و امشب بر محمّد شبيخون كنيد و او را با يارانش بكشيد ، و شما اين حصار دست باز داريد و برويد . گفتند ما حرمت شنبه نشكنيم . گفت : اكنون شما دانيد .\r\nبعد از آن از پس بيست و پنج روز كار بر ايشان سخت شد و از پيغمبر زينهار خواستند . پيغمبر گفت : من شما را به حكم خداى و از آن من زينهار دهم . جهودان گفتند ما را هم چنان زنهار ده كه بنى نضير را دادى كه با خواسته و زن و فرزند به شام شدند . پيغمبر گفت نكنم الَّا آنكه خداى فرمايد و حكم من بود . پس مردى بود و پيغمبر او را گرامى داشتى و او را به مدينه دست باز داشته بود ، و اندر ميان جهودان او را ملك و خواسته بود . جهودان گفتند او را سوى ما فرست تا با او چيزى بگوييم ، و نام آن مرد بو لبابه بود . پيغمبر كس فرستاد و او را بخواند و گفت : سوى اين جهودان شو و ايشان را نصيحت كن از بهر خداى و رسولش .\r\nبو لبابه برفت و بر در حصار شد . جهودان گفتند چه گويى كه محمّد همى گويد كه به حكم من از حصار بيرون آييد . اين مرد به زبان پاسخ نداد و ليكن ريش خويش بگرفت به دست ، و يكى دست بر گلو بماليد كه سرهايتان ببرد . پس برگشت و به لشكرگاه پيغمبر باز آمد . و پيش از آنكه او برسيد ، جبريل بيامد و پيغمبر را آگاه كرد كه اين مرد خيانت كرد و چنين كرد و آيت آورد و گفت : * ( يا أَيُّهَا الَّذِينَ آمَنُوا لا تَخُونُوا الله وَالرَّسُولَ وَتَخُونُوا أَماناتِكُمْ وَأَنْتُمْ تَعْلَمُونَ . 8 : 27 ) * و اين مرد آن خيانت از بهر خواستهء خويش كرد كه او را اندر ميان جهودان بود . پس آن جهودان به حكم پيغمبر از حصار بيرون آمدند ، گفتند اى رسول خداى ، با ما نيكويى كن و ما را ببخش . گفت : بر حكم مهتر شما سعد بن معاذ بسند كردم . گفتند ما نيز بسند كرديم . و اين سعد را تيرى بر دست زده بودند و خون همى آمد و باز نمىايستاد . آن جهودان برفتند و سعد را بر اسبى نشاندند و پيش پيغمبر آوردند . سعد گفت : همه را گردن ببايد زدن و خواسته شان غارت كردن و زن و فرزند برده كردن . پيغمبر شاد شد و گفت : يا سعد ، حكم چنان كردى كه خداى بفرمود . راست چون جهودان اين سخن بشنيدند هر چه بتوانستند گريختن ، اندر بيابان بگريخت ، و آنچه بماندند ،\r\n","description":"","footnote":"","page_name":" 200 ","page_number":273},
  {"content":"\r\nو مردمان اين حصار هشتصد مرد بودند ، پيغمبر بفرمود تا همه را دستها ببستند و خواسته ها بر گرفتند و به مدينه باز آمدند به آخر ذى القعده . و دستهاى اين مردمان سه روز بسته بود اندر آن زندان تا خواسته ها همه به مدينه باز آوردند .\r\nپس پيغمبر بفرمود تا به ميان بازار مدينه چاهى بكندند و پيغمبر عليه السّلام بر لب آن چاه بنشست و على بن ابى طالب را و زبير بن العوّام را بخواند و گفت شمشير بكشيد و يك يك را گردن همى زنيد و اندر اين چاه همى افگنيد . و كودكان و زنان را عفو كردند الَّا آن كودكانى را كه موى زهار برآمده بود كه ايشان را نيز بفرمود [ 197 a 
  ] كشتن . و يك زن را بكشتند . و آن زنى بود كه از بام حصار سنگى انداخته بود و مسلمانى را بكشته بود . و چندى را مردم اصحاب بخواستند از بهر خويش . و مردى بود از ياران پيغمبر نام او ثابت ، و مهترى بود از جهودان نام او زبير و اين زبير ، ثابت را اندر وقتى به خون آزاد كرده بود به گاه اسيرى اندر . پس ثابت ، زبير را بخواست و زن و فرزندش را . پس اين ثابت پيش زبير آمد و از حال اهل بيت و خويشان بپرسيد . هر كه زبير او را نام برد گفت بكشتند . زبير ، ثابت را گفت اكنون نيكويى تمام كن ، مرا نيز از پس ايشان بفرست كه مرا زندگانى از پس ايشان نبايد . ثابت شمشير برگرفت و سر او ببريد .\r\nپس خواستهء جهودان قسمت كردند و خمس آن همه پيغمبر بر گرفت و كنيزكى ديگر ، و پياده را يك بهر بداد و سوار را دو بهر . و سنّت اين قسمت بر اين گونه بماند تا رستخيز ، و اين اندر ماه ذى القعده بود به سال پنجم از هجرت .\r\n","description":"","footnote":"","page_name":" 201 ","page_number":274},
  {"content":"\r\n\r\nخبر حرب الخندق\r\nو اين غزو الخندق چنان بود كه آن جهودان را كه پيغمبر عليه السّلام از حصار بنى نضير برانده بود اندر همه شهرها و حيّهاى عرب همى رفتند و يارى همى خواستند به حرب پيغمبر ، تا همه را بفريفتند تا به در مدينه آيند . چون پيغمبر آگاه شد كه كافران همه بيكبار به حرب او همى آيند اندر ماند . و قريش و بو سفيان با ايشان يكى بودند ، و هر كسى را كه از دشمن رسيده بود خداى عزّ و جلّ آيت فرستاد و گفت : قوله تعالى ، * ( أَلَمْ تَرَ إِلَى الَّذِينَ أُوتُوا نَصِيباً من الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى من الَّذِينَ آمَنُوا سَبِيلًا أُولئِكَ الَّذِينَ لَعَنَهُمُ الله . 4 : 51 - 52 ) * پس پيغمبر ياران را گرد كرد و از ايشان مشورت خواست . همه گفتند ما را شهر حصار بايد گرفتن .\r\nسلمان پارسى گفت : اندر شهرهاى ما پارسيان چون لشكرى بسيارى روى بديشان نهادى و ايشان نتوانستندى پيش باز شدن ، گرد شهر اندر كنده فرمودندى تا سواران را راه اندر آمدن نبودى . پس پيغمبر را عليه السّلام اين تدبير سلمان صواب آمد و همه ياران نيز صواب ديدند . پس گرداگرد مدينه جمع شدند و كنده كردند بيست رش درازا و بيست رش پهنا . و هر چهل ارش به ده مرد دادند . و هر\r\n","description":"","footnote":"","page_name":" 202 ","page_number":275},
  {"content":"\r\nروزى پيغمبر عليه السّلام آنجا آمدى ، و قبّه اى از بهر وى بزدندى و پيغمبر آنجا بنشستى تا مردمان كار بهتر كنند چون او را بينند . چون يك ماه برآمد از آن بپرداخته بودند .\r\nپس سپاه قريش و كافر بر در مدينه آمدند . و مردمان دل شكسته شدند و بترسيدند كه هرگز چنان سپاه نديده بودند به عرب اندر . و بسيار سلاح اندر ميان ايشان بود چنان كه خداى عزّ و جلّ گفت : قوله تعالى ، * ( إِذْ جاؤُكُمْ من فَوْقِكُمْ وَمن أَسْفَلَ مِنْكُمْ وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّه الظُّنُونَا . 33 : 10 ) * و اين وصف خود پيغمبر عليه السّلام بگفته بود كه خداى همى گويد سپاهى آيد كه چشم مردمان خيره شود و دلها از جاى بشود و دستها به لرزه افتد ، و هيچكس نداند كه مدينه از دست ايشان برهد يا نه ، و از پس آن مدينه آبادان بماند . پس پيغمبر گفت : خداى ما را نصرت دهد و ايشان به هزيمت بشوند . پس چون لشكر كافر به هزيمت بشدند ، بسيارى از مشركان ايمان آوردند . و هر كسى را راستى پيغمبر بيقين شد . و خداى عزّ و جلّ بيازمود حديث مؤمنان و منافقان ، و ياد كرد و چنين گفت اندر شأن مؤمنان . * ( وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا الله وَرَسُولُه وَصَدَقَ الله وَرَسُولُه وَما زادَهُمْ إِلَّا إِيماناً وَتَسْلِيماً . 33 : 22 ) * و اندر شأن منافقان چنين گفت : * ( وَإِذْ يَقُولُ الْمُنافِقُونَ وَالَّذِينَ في قُلُوبِهِمْ مَرَضٌ ما وَعَدَنَا الله وَرَسُولُه إِلَّا غُرُوراً . 33 : 12 ) * پس چون كافران خندق مدينه بديدند تعجب بماندند كه هرگز نديده بودند و نتوانستند اندر آمدن . و هر روزى كافران به در شهر آمدندى . و پيغمبر عليه السّلام بر لب كنده بنشستى و كس بيرون نشدى و حرب نكردى . و منافقان به شب به شهر شدندى و بخفتندى ، و پيغمبر بر لب كنده بخفتى . و منافقان گفتندى اگر محمّد را كارى افتد به شب ، ما بارى به خانه باشيم چنان كه خداى گفت : * ( وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً 33 : 13 ) * . پس كافران بيست و شش روز آنجا بودند و هيچ حرب نبود ، مگر از دور تير به يك ديگر همى انداختندى . و از كافران سه تن كشته شدند . و يكى از مهتران قريش به خندق\r\n","description":"","footnote":"","page_name":" 203 ","page_number":276},
  {"content":"\r\nاندر آمد با شش تن ، و نتوانست برآمدن . چون بخواست شدن ، از اسبش بيفگندند .\r\nو على بن ابى طالب چون آن را بديد ، خويشتن را به خندق اندر افگند و بر بالا شد و از آن كافران نبرد خواست . كافر گفت : من نخواهم كه تو به دست من كشته شوى . على گفت : من خواهم كه تو بر دست من كشته شوى . كافر خشم گرفت و از اسب فرود آمد و پيش على آمد . على او را زخمى بزد و بيفگند و سرش ببريد . و از جملهء مبارزان قريش عمرو [ 197 b 
  ] بن عبد ود بود ، و روز بدر حاضر بوده بود با قريش ، و از آنجا به هزيمت شده بود ، و بدين حرب خندق آمده بود . يك روز سلاح را اندر پوشيد و به لب كنده آمد تا كنده را ببيند ، و به گرد كنده همى گشت .\r\nگروهى بيامدند و على را پيش او همى ستودند و همى گفتند اين على غلامى است كه هيچكس با وى به حرب بر نيايد . عمرو را اسبى بود ملهوب نام ، بفرمود تا آن اسب را زين كردند و يكى آيينهء روشن ساخته بود كه هيچ سوار در آن نتوانستى نگريدن . بفرمود تا آن را بر پيشانى اسب بستند ، و عمرو آن اسب را بر نشست و پيش اندر آمد و از سر خشم اين شعر را با خويشتن همى گفت بر لب كنده .\r\nشعر\r\nاسرّج المهلوب لا طاقة لى * و أتنى بالدّرع يا ذا الرّجل\r\nو هلمّ السّيف و الرّمح معا * فاكرّ اليوم كرّ البطل\r\nخرج الفرسان من ساداتنا * كلَّهم قد فزّعونى بعلى\r\nخود بر سر نهاد و آهنگ كنده كرد با غلامى چند ، و اسب به كنده اندر افگند و خواست كه از آن سوى بر رود . چون هيچ جاى نيافت ، برگشت و از كنده برآمد .\r\nعلى آگاه شد كه عمرو به حرب او آمده بود . على به كنده فرود آمد و از آن سوى برآمد . عمرو را ديد بر اسب ايستاده . گفت تو كيستى ؟ گفت من علَّى بن ابى طالبم .\r\nگفت به چه كار آمدى ؟ گفت بدانكه ترا بكشم . عمرو گفت : من عيب دارم كه با تو\r\n","description":"","footnote":"","page_name":" 204 ","page_number":277},
  {"content":"\r\nكودك حرب كنم . على گفت : من بارى هيچ عيب ندارم . اگر با من حرب خواهى كردن همچنانكه منم ، پياده بايدت شدن . عمرو خشم گرفت و از اسب فرود آمد ، و شمشيرى بزد و پاى اسب بيفگند و گفت : اكنون هيچ پياده نماند ، من اكنون خلق را از عذاب تو برهانم . و عمرو مردى بود كه در همه عرب از او مردانه تر نبود . پس با يك ديگر بر آويختند از بامداد تا نماز پيشين ، و هر ضربتى كه على بزدى ، عمرو رد كردى ، و هر ضربتى كه عمرو بزدى ، على رد كردى . پس على مر عمرو را گفت :\r\nنگفته بودى كه يار نياورم . گفت كه را به يارى آوردم ؟ گفت : آنك پسرت آمد .\r\nعمرو باز پس نگريد ، على شمشير بزد و پاى عمرو از ران ببريد و بيفگند . عمرو گفت : يا على ، مكر كردى . على گفت : * ( الحرب خدعة . ) * پس عمرو آن پاى بريده برداشت و سوى على انداخت . و على شمشيرى ديگر بزد و عمرو را به دو نيم كرد و به كنده فرود آمد و سوى مسلمانان رفت . چون خاك و گرد فرونشست عمرو بن عبد ود را كشته يافتند ، و دل كافران بشكست و به حرب فراز نيامدند .\r\nپس مردى از بنى غطفان نام او نعيم بن مسعود ، و مردى بود از مهتران ، خداى او را مسلمانى اندر دل افگند . به شب اندر برخاست در ميان چادرى و سوى پيغمبر آمد و مسلمان شد و گفت : يا رسول الله ، ديرگاه است تا دين پنهان همى دارم . اكنون مرا فرمانى بده . پيغمبر گفت : يا نعيم ، آن خواهم كه بشوى و اين كافران را بپراگنى . و نعيم با مهتران و با بو سفيان دوستى داشتى . همان شب برفت و جهودان را گرد كرد و گفت : شما دانيد دوستى من با شما و نصيحت كردن هميشه ، من كار شما با محمّد نه چنان بينم كه قريش و ديگر جهودان كه ايشان از راه دور آمدند و در آمدن پشيماناند ، و هر كسى به ناحيت خويش باز شوند . شما اينجا نتوانيد بودن ، نبينيد كه چندين روز است كه آنجا نشسته ايد ، و آغاز حرب همى نكنند تا شما كنيد . اگر ظفر يابند چيزى بربايند . همه گفتند راست گويى . اكنون ما را چه تدبير است ؟ گفت : من روى آن بينم كه با محمّد حرب نكنيد تا از مردمان مكّه و بنى غطفان گروگان نگيريد فرزندان و مهتران ايشان را كه با شما باشند ، تا از كار\r\n","description":"","footnote":"","page_name":" 205 ","page_number":278},
  {"content":"\r\nمحمّد بپردازيد . گفتند همچنين بايد كردن ، و ما را نصيحت كردى . و نعيم از آنجا باز گشت و سوى بو سفيان شد و بزرگان قريش را گرد كرد و گفت : شما دانيد كه دوستى من با شما ديرينه است ، من چيزى شنيدم و ليكن كس را مگوييد تا خود چگونه آيد . بدانيد كه اين جهودان قريظه با محمّد عهد داشتند و عهد او بشكستند و با شما يكى شدند ، اكنون پشيمان شدند و از شكستن عهد همى ترسند كه فردا شما باز گرديد و محمّد آهنگ ايشان كند . محمّد را كس فرستادند كه ما پشيمانيم .\r\nو از وى زينهار خواستند و گفتند ما بهانه كنيم و كس به قريش فرستيم و فرزندان مهتران ايشان را گروگان خواهيم و به تو دهيم تا بكشى و از ما خشنود شوى . من شما را آگاه كردم تا اگر از شما گروگان خواهند ندهيد كه به خون ايشان اندر كار كرده باشيد . ايشان بر وى آفرين كردند و گفتند ما ترا سپاس دارى كنيم بدين كه كردى . و نعيم از آنجا برفت و بنى غطفان را همچنين بگفت . و اين روز آدينه بود .\r\nچون شب آمد بو سفيان و مردمان بنى غطفان كس فرستادند به جهودان بنى قريظه كه فردا بياييد تا به حرب رويم . و اين كار دراز شد و از دو كار يكى بايد كردن .\r\nجهودان گفتند ما را فردا شنبه است به حرب چگونه توانيم آمدن . بو سفيان كس باز فرستاد كه اگر بدين حرب نياييد ما باز گرديم و بيش از اين اينجا نتوانيم بودن .\r\nجهودان گفتند آمد آن سخن كه نعيم گفت . پس كس فرستادند و گفتند شما مردمانى هستيد [ 198 a 
  ] از راه دور آمده ، ما با شما حرب نكنيم تا آنگاه كه فرزندان خود ما را گروگان ندهيد . بو سفيان چون اين سخن بشنيد گفت آمد آن سخن كه نعيم گفت .\r\nگفتند ما شما را گروگان ندهيم ، اگر بيرون آييد و حرب كنيد ، و اگر نه برويم . و خلاف اندر ميان همه افتاد . و چون شب اندر آمد خداى عزّ و جلّ فرمان داد تا بادى اندر لشكرگاه مشركان افتاد و همه خيمه ها از بن بركند ، و سهم و بيم اندر دلشان افتاد ، و بيم بود كه صاعقه آيدشان . پس بو سفيان تدبير گريختن كرد .\r\nو پيغمبر عليه السّلام نماز خفتن كرده بود و سلام باز داده ، از دور اندر آن باد و گرد و صاعقه ديد در لشكر مشركان . روى به اصحاب كرد و گفت : خداى عزّ و جلّ اين مشركان را امشب بپراگند . چيست از شما كه بشود و خبرى باز آورد . سه بار\r\n","description":"","footnote":"","page_name":" 206 ","page_number":279},
  {"content":"\r\nاين سخن بگفت . كس جواب نداد . پس پيغمبر حذيفة بن اليمان را بخواند و گفت :\r\nبرو تا ما را خبرى باز آورى . و نگر كه چيزى نكنى كه كار بر ما تباه گردد . چون او را از ميان ياران برگزيد نتوانست گفتن روم يا نه ، برفت . چون به لشكرگاه كافران رسيد بو سفيان را ديد كه مردمان را گرد همى كرد به خيمه اندر . حذيفه با آن مردمان به خيمه اندر شد . بو سفيان گفت : سخن خواهم گفتن ، هر كسى يار خويش را نگريد تا كسى غريب اندر ميان ما نبود . حذيفه پيش دستى كرد و آن را كه هم پهلوى او بود گفت : تو كيستى و چه مردى ؟ و اين از بهر آن كرد تا كس او را نپرسد . مرد گفت : من فلانم پسر فلان . بو سفيان گفت : اى قريش ، بدانيد ما اينجا آمديم و بسيار رنج برديم و اين بنى قريظه ما را خلاف كردند و با محمّد عهد كردند ، و ما نتوانيم اينجا بودن كه علف نيست و ستوران ما تباه شدند ، و اگر هيچ سختى به ما نرسيدى مگر اين باد بسنده بودى ، و اگر محمّد بداند كه ما در چه حاليم بر ما شبيخون كندى و ما را همه بكشندى . ما را امشب ببايد رفتن كه اگر بامداد رويم ، محمّد ما را اندر يابد . و همان شب به هزيمت برفتند و هر چيزى كه گران داشتند همه را آنجا بگذاشتند .\r\nو حذيفه چون مردم از خيمه بيرون آمدند او نيز بيرون آمد و بيستاد . بو سفيان را ديد كه از خيمه بيرون آمد و آن جمّازه را كه بر در خيمه بسته بود بر نشست . زانوى شتر بسته بود ، دل و هوش نداشت كه اوّل بگشادى . پس دست از پشت اشتر فراز كرد و زانوى شتر بگشاد و برفت . حذيفه چنين گفت كه من توانستم بو سفيان را اندر آن وقت بكشتن ، و ليكن نصيحت پيغمبر كار بستم كه گفت : كس را چيز مگوى . چون حذيفه بر گرديد كه به مدينه باز آيد ، پيغمبر آن حالها را همه گفته بود و خداى عزّ و جلّ آيت فرستاد : * ( يا أَيُّهَا الَّذِينَ آمَنُوا اذْكُرُوا نِعْمَةَ الله عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَجُنُوداً لَمْ تَرَوْها وَكانَ الله بِما تَعْمَلُونَ بَصِيراً . 33 : 9 ) * خداى آن لشكر كافران را همه بپراگند و بنى غطفان باز گشتند و عرب همه باز گشتند . و اين سال پنجم اندر بود از هجرت ، ده روز مانده از سال پنجم .\r\nپس پيغمبر عليه السّلام گفتا : قريش نيز به حرب ما نيايند و ما را به حرب قريش بايد رفتن .\r\n","description":"","footnote":"","page_name":" 207 ","page_number":280},
  {"content":"\r\n\r\nخبر حرب دومة الجندل\r\nو خبر اين غزو چنان بود كه پيغمبر را عليه السّلام خبر آمد كه گروهى از عرب به دومة الجندل گرد آمدند ، و اين چاهى است اندر باديه . پيغمبر سپاه عرض كرد و برفت . چون خبر پيغمبر بديشان رسيد همه بگريختند . و پيغمبر آنجا شد و كس را نديد . و دو روز آنجا بود و هيچكس نيامد . و بنى ناجيه و بنى فزاره آنجا بودند ، و عيينة بن حصن مهتر بنى فزاره بود . پيش پيغمبر آمد و گفت بايد كه مرا دستورى دهى تا به حدّ مدينه آيم به علفخوارگى ، اندر باديه گياه خشك شده است . پس پيغمبر به چيزى با او صلح كرد ، و آن گياه خوار او را داد . و پيغمبر با ياران به مدينه باز آمد .\r\n\r\nخبر غزو بنى لحيان\r\nو اين بنى لحيان عضل و قاره بودند آنكه حيلت كردند و سوى پيغمبر آمدند و گفتند بايد ما را كسى فرستى تا مسلمانى آموزد . و پيغمبر شش تن را با آن رسولان ايشان بفرستاد . ايشان سه تن را بكشتند و سه تن را بفروختند به مكّه . و قصّهء ايشان گفتيم پيش از اين . و اين بنى لحيان دو قبيله بودند : يكى عضل و ديگر قاره .\r\n","description":"","footnote":"","page_name":" 208 ","page_number":281},
  {"content":"\r\nپس پيغمبر را از ايشان خبر آمد . به طلب ايشان برفت و به بيراه بشد تا ايشان آگاهى نيابند . پس هم آگاه شدند و بگريختند و به كوهها اندر شدند . و پيغمبر عليه السّلام هيچكس را نيافت و به مدينه باز گشت .\r\n\r\nخبر غزوه ذى قرد\r\nپس چون پيغمبر عليه السّلام به مدينه آمد اشتران را به گياه بيرون كرد . و بنده اى داشت سياه نامش رباح ، او را با آن اشتران بفرستاد . پس عيينة بن حصن تاختن كرد و آن اشتران را براند ، و پنجاه مرد سوار با او بودند . رباح به تاختن خبر به مدينه آورد . و مردى بود از ياران پيغمبر نام او سلمه ، و تير انداز بود و نيك دويدى و صيّادى كردى و به تير آهو گرفتى ، و چنان بدويدى كه آهو را به پاى اندر يافتى .\r\nاين سلمه را رباح بديد . او را گفت اشتر ببردند . سلمه بدويد و ايشان را اندر يافت و تير همى انداخت . ايشان چنان پنداشتند كه پيغمبر آمد . اشتران دست باز داشتند و بگريختند . و سلمه از [ 198 b 
  ] پس همى دويد ، و ايشان جامهء خويش همى افگندند و سلاح ، و همى گريختند . و سلمه از پس ايشان همى دويد . پس عيينة بن حصن از پس ايشان از مكّه همىآمد ، ايشان را گفت شرم نداريد كه چندين سوار از يك پياده همى گريزيد . ايشان باز گشتند و با سلمه حرب كردند . سلمه اندر پس سنگى نشست و تير همى انداخت و تا نيم روز با ايشان حرب همى كرد . آخر سلمه را هزيمت كردند . سلمه بدويد ، اندر نيافتندش . و چون نيم روز ببود ، پيغمبر عليه السّلام از مدينه بيرون آمد با ياران . كافران چون پيغمبر را بديدند ، بگريختند .\r\nو شب فرود آمد و پيغمبر بر سر چاهى فرود آمد نام او [ ذى 
  ] قرد ، و آنجا آتش كرد و اشترى بكشت و ياران را طعام داد . چون ساعتى بود ، سلمه همى آمد و سه اسب از آن ايشان همى آورد و بسيار سلاح و رخت . و چون از دور نگاه كرد و آتش ديد نزديك آمد . پيغمبر را ديد نشسته و اشتر بكشته ، و بلال جگر آن اشتر بر آتش همى فگند و پيغمبر را همى داد تا همى خورد . چون يك زمان ببود ، سلمه فراز رسيد با اسب و سلاح كافران . پيغمبر چون او را بديد بستودش و دعا كرد و پيش خويش\r\n","description":"","footnote":"","page_name":" 209 ","page_number":282},
  {"content":"\r\nبنشاند و طعام دادش . چون روز ديگر ببود سلمه را از پس اشتر خويش برگرفت تا به مدينه باز آمد .\r\n\r\nخبر غزو بنى المصطلق\r\nپس پيغمبر را عليه السّلام خبر آمد كه گروهى از عرب بر سر چاه آب گرد آمدند و انتظار ديگران مىكنند و به مدينه خواهند آمدن . پيغمبر پيش از آنكه بسيار شدند ، بديشان رسيد و سه روز با ايشان حرب كرد ، و هفت روز آنجا بود و از پس هفت روز با غنيمت بسيار به مدينه باز آمد . پس يك روز مردى را از مهاجر و انصار جنگ افتاد و بانگ برخاست از بهر آب ، و ميان ايشان كار به شمشير رسيد . و عبد الله بن ابىّ به يارى انصارى آمد و گفت : سزاواريد شما بدانكه اين مهاجريان را فربه كردى و سپر ايشان شديد تا ايشان پاداشن شما چنين كنند ، همچون سگى را كه كسى بپرورد ، چون بزرگ شود پرورنده را بخورد . پس خداى عزّ و جلّ پيغمبر را آگاه كرد و آيت فرستاد و گفت منافقان چنين همى گويند . * ( يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ . 63 : 8 ) * كه چون به مدينه شويم عزيزان ذليلان را بيرون كنند . و بدين آن خواست كه مهاجريان را اگر از مدينه بيرون نكنيم بارى خواسته بر ايشان هزينه نكنيم تا همه از گرسنگى بميرند . پس خداى عزّ و جلّ آيت فرستاد به جواب ايشان و چنين گفت : * ( هُمُ الَّذِينَ يَقُولُونَ لا تُنْفِقُوا عَلى من عِنْدَ رَسُولِ الله حَتَّى يَنْفَضُّوا وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ . 63 : 7 ) * پس يكى از ياران پيغمبر آنجا نشسته بود نامش زيد ارقم . اين سخن از عبد الله شنيده بود بيامد و عمش را بگفت ، و عمّش بيامد و پيغمبر را بگفت . و روز به نماز ديگر رسيده بود . پيغمبر تافته شد . عمر بن الخطَّاب اندر آمد ، پيغمبر را ديد تافته ، گفت : يا رسول الله ، چه بوده است ؟ گفت : عبد الله چنين گفت . عمر گفت : يا رسول الله ، دستورى ده تا من او را بكشم كه دل او از كفر هرگز پاك نشود . پيغمبر گفت : راست گويى و ليكن نخواهم كه مشركان گويند كه محمّد به دست خويش ياران خويش را همى كشد . چون عمر بيرون رفت ، پيغمبر ترسيد كه عمر كسى را\r\n","description":"","footnote":"","page_name":" 210 ","page_number":283},
  {"content":"\r\nبگويد و عبد الله را بكشد . هم اندر وقت فرمود تا باز گردند ، و آن روز و آن شب همى رفت تا عبد الله را نكشند . و مردمان به دمدمه افتادند و گفتند پيغمبر بىوقت بر گرفت و چندين برفت . چون خبر به عبد الله رسيد ، برخاست و مردمان را گرد كرد و به نزديك پيغمبر آورد و سوگند خورد كه من اين سخن نگفتم تا دل پيغمبر خوش كرد . و چنين گفتند كه يكى از اصحابان پيغمبر را پرسيد كه چرا چنين به شتاب برفتى از اين منزل و تافته شدى ؟ گفت نبينى كه عبد الله چنين و چنين گفت . گفت : يا رسول الله ، عبد الله را معذور دار كه پيش آمدن تو مردمان مدينه گرد آمدند و گفتند عبد الله را ملك كنيم و تاج زرين بر سر او نهيم ، چون تو بيامدى آن تاج به زرگر بماند و به عبد الله نرسيد .\r\nپس مردمان زيد را ملامت كردند و عمش را ، و گفتند زيد كودك است و اين كه گفت به نادانى گفت تا پيغمبر بشنيد و دلش مشغول شد . پس از آن زيد خداى را دعا كرد گفت از ميان من و عبد الله هر كه دروغزن است او را رسوا كن . پس خداى عزّ و جلّ آيت فرستاد و گفت : * ( إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ الله 63 : 1 ) * ، تا آخر سوره . و زيد را و عمّش را بستود و عبد الله را دروغزن كرد چنان كه همى گويد : * ( اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ الله إِنَّهُمْ ساءَ ما كانُوا يَعْمَلُونَ . 63 : 2 ) * پس چون سورت فرود آمد ، پيغمبر بر ياران خواند تا گواهى دادند بر دروغزنى عبد الله ، و زيد ارقم را پيش خواند و بنواخت و گفت راست گفتى ، و گوشهاى او را به دست بگرفت و گفت : اين گوشها آن است كه خداى را [ 199 a 
  ] و پيغمبر را وفا كرد و هر چه شنيده بود راست بگفت ، و خبر اندر مدينه افتاد كه پيغمبر عبد الله را بخواهد كشتن كه او منافق است . و عبد الله را پسرى بود هم عبد الله نام . پيش پيغمبر آمد و گفت : يا رسول الله ، اگر تو پدرم را بخواهى كشتن بفرماى تا منش بكشم كه اگر كس ديگر بكشدش ، من آن كس را بكشم ، و آنگاه از مسلمانى بيرون باشم . پيغمبر اين پسر را گفت من او را به تو بخشيدم و نكشم .\r\nآنگاه عمر را گفت : اگر ما عبد الله را بر سر آن چاه بكشتمانى ، امروز ما را شرم بودى از اين مردمان . عمر گفت : همچنين است .\r\n","description":"","footnote":"","page_name":" 211 ","page_number":284},
  {"content":"\r\n\r\nخبر غزوهء بنى المصطلق و افترا كه بر عايشه گفتند\r\nچون پيغمبر عليه السّلام به غزوهء بنى المصطلق شد ، عايشه را با خويشتن ببرد . و رسم او چنان بودى كه هر بار كه به غزو شدى قرعه زدى به ميان زنان ، هر كه را به نام او برآمدى آن زن را با خويشتن ببردى . اين بار قرعه به نام عايشه بر آمد . پس چون از غزو بازگشت به منزلى فرود آمدند . و رسم چنان بودى كه عايشه به هودجى اندر بودى پرده فروهشته . چون به مسح نماز كردن شدى پرده بر گرفتى تا مردمان دانستندى كه او به هودج اندر نيست ، و چون باز آمدى پرده فروهشتى تا دانستندى كه باز آمد ، و هودج بر شتر نهادندى .\r\nپس چنين گويند كه از شب يك نيمه شده بود كه عايشه به دست و روى شستن شد . چون باز آمد و پردهء هودج فروهشت ، چون وقت سحر بود كه مردمان بار خواستند نهادن ، او را به ياد آمد كه مخنقه اى داشت از جزع يمانى ، آنجا كه دست و روى بشست ، از ياد باز كرده بود . همچنان به طلب آن مخنقه برفت و پرده برنيفگند . و شب تاريك بود ، بجستن گرفت و نيافت . شتربان چون فراز آمد و هودج را فروهشته ديد ، چنان دانست كه عايشه به هودج اندر است ، هودج بر شتر نهادند و برفتند . چون عايشه باز آمد ، لشكر بر گرفته بودند و برفته . متحيّر بماند و\r\n","description":"","footnote":"","page_name":" 212 ","page_number":285},
  {"content":"\r\nهيچ نتوانست كردن . گفت اينجا بنشينم كه چون پيغمبر به منزل رسد و مرا نبيند ، كس باز فرستد . و پيغمبر عليه السّلام مردى را بر ساقهء لشكر گماشته بود نام او صفوان بن المعطَّل السلمى ، تا چون لشكر برفتى او بر آن جايگاه ببودى تا روز ، پس بجستى تا اگر كسى چيزى گم كرده بودى ، او بياوردى .\r\nپس چون روز روشن ببود ، صفوان اندر لشكرگاه همى گرديد ، سپيدى چادر ديد . چون فراز شد ، عايشه را ديد . گفت : اى زن پيغمبر ، ترا چه رسيد ؟ گفت : چنين و چنين بود ، و قصّه بگفت . صفوان او را بر شتر خويش نشاند و مهار به دست گرفت و همى راند . چون پيغمبر عليه السلام به منزل رسيد ، عايشه را نديد . على را از پس باز فرستاد . على چون بيامد ، صفوان را به راه اندر ديد كه عايشه را همى آورد . بپرسيد كه چه افتاد . عايشه قصّه بگفت . على سبك باز گشت و پيغمبر را از آن آگاه كرد . و خبر اندر لشكر افتاد كه عايشه به هودج اندر نيست . چون بديدند صفوان همى آمد و عايشه را همى آورد ، عبد الله بن ابىّ گفتا : عايشه معذور است بدين كه كرد ، كه صفوان از محمّد خوبروىتر است و جوانتر ، و هر كسى چيزى ديگر همى گفتند . چون باز مدينه آمدند ، سخن فاش گشت . و هر كسى بر گونهء ديگر مىگفتند به زشتى . و مردى بود از بنى عبد مناف ، رهى بو بكر بود و به خانهء او اندر بودى ، و بو بكر او را خالى خواندى و گفتى خويشاوند است ، و مادرش را خاليه ، و نامش مسطح بود . گواهى داد و گفت : من دير است تا همى دانم كه عايشه به خانهء پدر اندر با صفوان سر داشت ، و آن زينب كه زن زيد بوده بود ، گفتا من نيز ديرگاه است تا اين همى دانستم . و ديگر حسّان بن ثابت ، شاعر پيغمبر بود ، گواهى داد .\r\nمردمان گروهى گفتند راست است و گروهى گفتند دروغ است .\r\nحسّان پيش پيغمبر آمد و مسطح را و زينب را به گواهى خواست . زينب گفتا :\r\nخواهر من چنين همى گويد كه من ايشان را به يك جاى بسيار ديدم . پيغمبر را از آن اندوه آمد سخت ، و بر عايشه هيچ پيدا نكرد ، و ليكن چون اندر شدى بر عايشه دل گران داشتى . و به مدينه اندر مستراح نبود ، و زنان را رسم چنان بودى همه به مسح كردن بيرون آمدندى . پس خداى عزّ و جلّ آيت فرستاد و گفت : * ( وَقَرْنَ في ) *\r\n","description":"","footnote":"","page_name":" 213 ","page_number":286},
  {"content":"\r\n* ( بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى . 33 : 33 ) * و چنين گويند كه شبى عايشه با مادر مسطَّح به دست و روى شستن شده بودند . پايش به زمين اندر آمد ، گفت : به روى اندر آياد مسطح . عايشه گفتا : اى زن ، پسر خويش را دشنام همى دهى ؟ گفتا : زيرا كه پيش پيغمبر او با حسّان چنين گواهى داده است و اين خبر اندر مدينه فاش است ، و ترا با صفوان زشت كردند . عايشه چون اين بشنيد بدانست كه دلگرانى پيغمبر از اين است . پس عايشه باز خانه آمد و مادر را گفت چنين خبر اندر شهر افتاده است و تو مرا آگاه نكردى ؟ ! مادر گفت : اى دختر ، هر زنى كه شوى او را دوست و گرامى دارد ، و زن چون تو بود ، بر وى اين چنين دروغها گويند ، و خاصّه شويى كه زنان ديگر دارد و ترا گرامىتر دارد ، تو از اين سخن غم مدار . عايشه آن روز هيچ طعام نخورد [ 199 b 
  ] و غمگين همى بود كه پيغمبر چرا بر من اين دروغ بشنيد .\r\nو پيغمبر عليه السّلام هر روزى اندر آمدى و برابر عايشه بنشستى و روى پيش داشتى و هيچ سخن نگفتى ، تا عايشه از غم بيمار شد . پس يك روز پيغمبر را گفت : من چنين بيمارم و مرا كس نيست ، دستورى ده تا روزى چند به خانهء پدر شوم تا بهتر شوم . پيغمبر گفت : تو بهتر دانى . عايشه با كنيزكى باز خانهء مادر شد و همچنان بيمار همى بود و چيز نخورد . و پيغمبر عليه السّلام آنجا نشد ، و ليكن هر گاه كه كنيزك عايشه را ديدى گفتى بيمار چون است . و چون بيست و پنج روز برآمد و عبد الله بن ابّى آن چنان زشتيها همى گفت ، پيغمبر يك روز نماز بكرد و بر منبر شد و خطبه كرد و گفت : يا مردمان ، كيست كه خانهء پيغمبر خداى را تهمت همى كند ، كه بر اهل بيت خويش جز پاكى و نيكويى ندانم . پس اسيد بن حضير بر پاى خاست و گفت : آن كيست بگوى ، اگر از قبيلهء ما است ما با او بسيم ، و اگر از قبيلهء خزرج است تا هم اكنون سرش بر داريم كه هر كه اين گفت ، كشتن بر وى واجب است . پس يكى بر پاى خاست از خزرج نام او سعد بن عباده ، و گفت : دروغ گويى يا اسيد كه تو از خزرج كس را نتوانى كشتن ، و اين كس از خزرج است . و ميان ايشان جنگ افتاد و آشوب خاست . اسيد گفت : تو با ايشان همه منافقيد ، مرا گويى كه [ دروغ 
  ] گويى .\r\n","description":"","footnote":"","page_name":" 214 ","page_number":287},
  {"content":"\r\nپس چون سخن بدينجا رسيد پيغمبر عليه السّلام از منبر فرود آمد و باز خانه شد . پس على بن ابى طالب و اسامة بن زيد را پرسيد و گفت : شما هر چه از عايشه دانيد مرا راست بگوييد . و اسامه اندر خانهء پيغمبر پرورده بود ، گفت : من از عايشه هيچ چيز نديدم هرگز نه به كردار و نه به گفتار ، و بدين سوگند خورم . على گفت : يا رسول الله ، خويشتن را از اين سخنها برهان كه اندر جهان زنان بسيارند ، و چون ترا دل بر اين به تهمت شد ، ديگرى بگزين . پس پيغمبر عليه السلام بريره را بخواند ، و او كنيزكى بود از آن پيغمبر ، و او را سوگند داد كه هر چه تو از عايشه دانى راست بگوى . بريره سوگند خورد كه من اندر عايشه هيچ عيبى نشناسم و نديدم مگر آنكه من گوسپند پروردمى ، پس خمير كردمى به سبوى نان پختن ، عايشه را گفتمى اين خمير را نگاه دار ، او بخفتى و آن خمير گوسپند بخوردى . و پيغمبر عليه السّلام پس از آن برخاست و سوى عايشه اندر شد ، و بو بكر را و عايشه را و مادرش را بنشاند و گفت : يا عايشه ، دانى كه مردمان اندر تو چه همىگويند و اين حديث فاش گشت و مرا دل تنگ شد ، و اندر اين جهان كس معصوم نيست و بىگنه نيست . اگر تو از اين كه همى گويند چيزى كرده اى توبه كن و عذر خواه تا خداى گناه ترا عفو كند . عايشه آب از چشم فرو گذاشت و سر بر زانو نهاد و همى گريست . بو بكر گفت : اى دختر ، گريستن سود ندارد ، ترا پيغمبر سخنى همى گويد جواب ده . عايشه سر برداشت و گفت : چه گويم و مرا به خداى از اين سخن توبه نبايد كردن و از كس عذرى نبايد خواستن ، و من از اين سخن بىگناهم و اگر چند با شما بسيار بگويم شما مرا استوار نداريد ، و ليكن من با شما آن گويم كه پدر يوسف گفت با برادران يوسف : * ( فَصَبْرٌ جَمِيلٌ وَالله الْمُسْتَعانُ عَلى ما تَصِفُونَ 12 : 18 ) * ، و اين كار را جز خداى عزّ و جلّ پيدا نكند ، و اگر همه جهان همى گويند تو ايشان را استوار ندارى الَّا كه خداى عزّ و جلّ از پاكى من ترا آگاه كند ، و مرا چندان مقدار نيست كه از بهر من آيت آيد مگر بر زبان جبريل عليه السّلام ترا باز نمايد يا به خواب ببينى ، و من اميد دارم بدين كه همى گويم .\r\nپس پيغمبر عليه السّلام هم آنجا نشسته بود كه جبريل آمد و آيت بر وى خواند . و\r\n","description":"","footnote":"","page_name":" 215 ","page_number":288},
  {"content":"\r\nچون پيغمبر را علم گرانى وحى آمد و اثر بر وى پديد شد ، مادر عايشه را روى زرد گشت و ابو بكر بترسيد و لرزه بر اندامشان افتاد ، ترسيدند كه عايشه را رسوايى پديد آيد . و عايشه را دل ايمن بود كه خداى عزّ و جلّ به پيغمبر جز راستى نفرستد .\r\nپس خداى هفده آيت فرستاد اندر شأن عايشه و پاكى او ، و اوّل آيتها اين است كه همى گويد : قوله تعالى ، * ( إِنَّ الَّذِينَ جاؤُ بِالإِفْكِ عُصْبَةٌ مِنْكُمْ لا تَحْسَبُوه شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ من الإِثْمِ . 24 : 11 ) * تا آنجا كه * ( أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَرِزْقٌ كَرِيمٌ . 24 : 26 ) * و خداى عزّ و جلّ عايشه را بستود و پاكى او ياد كرد اندر اين آيتها . پيغمبر عليه السّلام شاد شد و بخنديد و عايشه را گفتا : مژده باد ترا كه خداى عزّ و جلّ آيت فرستاد اندر پاكى تو . عايشه شاد شد و ز پاكى خويش دليرى گرفت و از آن درد كه از پيغمبر بر وى آمده بود گفت : بِحمدِ الله لا بِحَمْدِكَ . سپاس خداى را است كه من ندانستم كه مرا چندان قدرت است به نزديك خداى كه از بهر پاكى من آيت فرستد [ 200 a 
  ] تا صحافان اندر صحفها بنويسند و قرآنخوانان اندر محرابها بخوانند ، و تا روز رستخيز نام و ذكر من بماند . اين بگفت و پس به روى اندر افتاد و خداى را عزّ و جلّ سجدهء شكر كرد .\r\nپس چون سر برداشت ، پيغمبر را عليه السّلام گفت : شكر خداى را كنم نه ترا ، كه تو هر چه از بدى من بود بر من انديشه كردى . بو بكر برخاست و دست بر دهان عايشه نهاد و گفت : زبانت گنگ باد ، دانى كه همى چه گويى پيغمبر خداى را .\r\nپيغمبر گفت : بل تا بگويد كه او را دل تنگ شده است و بر وى بيداد گفتند .\r\nپس خداى عزّ و جلّ پيغمبر را بفرمود تا آن كسها كه بر عايشه دروغ گفتند حد بزنند ، و خداى عزّ و جلّ گفت : * ( وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ . 24 : 11 ) * و بدين معنى مهتر ايشان را خواست عبد الله بن ابّى را ، گفت من ايشان را عذاب بزرگ كنم . و ديگر گفت : * ( إِنَّ الَّذِينَ يُحِبُّونَ أَنْ تَشِيعَ الْفاحِشَةُ في الَّذِينَ آمَنُوا لَهُمْ عَذابٌ أَلِيمٌ ، في الدُّنْيا وَالآخِرَةِ . 24 : 19 ) * و عذاب اين جهانى حدّ بود . و پيغمبر عليه السّلام هم آنگاه از خانه بيرون آمد و حسّان بن ثابت را و مسطح بن اثاثه و حمنه بنت جحش را پيش آورد و هر سه را حدّ بزد . و چون روزگار برآمد و حسّان از آن زخم بهتر\r\n","description":"","footnote":"","page_name":" 216 ","page_number":289},
  {"content":"\r\nشد ، صفوان را هجا كرد . صفوان چون حسّان را ديد شمشيرى بزدش گفت : من نه شاعرم كه ترا جواب توانم گفتن ، جواب من شمشير است . و ثابت بن قيس چون آن ديد صفوان را بگرفت و دستهاش ببست و به محلَّت خويش برد و گفت : اگر حسّان بميرد من ترا بكشم . عبد الله بن رواحه او را بديد گفتا : يا ثابت ، صفوان را چرا بسته اى ؟ گفت : از ايرا كه حسّان را شمشيرى بزد سخت و همانا كه بميرد .\r\nگفت : نخست بشو و پيغمبر را آگاه كن و بى فرمان او كار مكن . ثابت حسّان را و صفوان را پيش پيغمبر آورد ، و بر صفوان دعوى كرد و از وى قصاص خواست .\r\nپيغمبر عليه السّلام صفوان را گفتا : چرا چنين كردى ؟ صفوان گفت : يا رسول الله ، دانى كه بر من چه دروغ گفته است چون روى او بديدم ، شمشيرى با من بود ، خويشتن را نتوانستم داشتن . پيغمبر حسّان را گفت : با وى نيكويى كن . حسّان گفت : يا رسول الله ، اين قصاص ترا بخشيدم ، و باز گشت .\r\nو پيغمبر را يك خرماستان بود بر در مدينه ، و آن خرماستان مردى بود كه او را ابو طلحه گفتندى و پيغمبر را عليه السّلام وصيّت كرده بود و به دست او اندر بود و غله اش او بر گرفتى . چون حسّان آن قصاص ببخشيد ، پيغمبر آن حايط حسّان را داد . و از پس آن پيغمبر را عليه السّلام از مقوقس ملك مصر هديه ها آوردند ، اندر آن ميانه كنيزكى بود نيكو روى نام او شيرين ، پيغمبر آن كنيزك حسّان را بخشيد ، و مسطح بن اثاثه را بو بكر اجرا باز گرفته بود و گفتا : چندين گاه من او را همى پروردم ، او فرزند مرا سخن زشت گفت : خداى عزّ و جلّ در شأن او آيت فرستاد و گفت : قوله تعالى ، * ( وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِي الْقُرْبى وَالْمَساكِينَ وَالْمُهاجِرِينَ في سَبِيلِ الله وَلْيَعْفُوا وَلْيَصْفَحُوا أَلا تُحِبُّونَ أَنْ يَغْفِرَ الله لَكُمْ وَالله غَفُورٌ رَحِيمٌ . 24 : 22 ) * پس بو بكر آن اجرا باز مسطح داد . و اين به ماه رمضان و شوال اندر بود به سال ششم از هجرت ، و چون ذو القعده اندر آمد ، پيغمبر با ياران به مكّه شد ، و مكيّان او را اندر مكّه نگذاشتند .\r\n","description":"","footnote":"","page_name":" 217 ","page_number":290},
  {"content":"\r\n\r\nخبر غزوة القضا\r\nو پيغمبر عليه السّلام نيّت كرد كه به مكّه شود و حجّ كند . و هيچ سلاح بر نگرفت .\r\nو ندانست كه كس او را به مكّه اندر نهلد كه رسم نبود كه كس را از مكّه باز داشتندى . و اين سال هفتصد مرد با وى بودند از هر گونه ، و سلاح از بهر آن بر نگرفت تا مكيّان نگويند كه او به حرب آمده است . پس چون يك منزل برفتند ، عمر گفت : يا رسول الله ، ما به جايى مىشويم كه ما از ايشان بسيارى كشته ايم ، ما را بى سلاح بدانجا نبايد شدن . پس كس فرستادند به مدينه و هر كسى را سلاح تمام بياوردند و هفتاد اشتر با خويشتن بياوردند از بهر قربان ، به هر ده مرد اشترى ، و يك اشتر پيغمبر داشت كه روز بدر به قسمت بر گرفته بود ، و آن شتر بو جهل را بوده بود . چون پيغمبر عليه السّلام به نزديك مكّه برسيد به جايگاهى كه آن را ذى طوى خوانند ، مردمان مكّه به همه بسلاح پيش او باز آمدند و گفتند اگر حرب بايد كردن حرب كنيم و ترا به مكه اندر نهليم . و مردى مسلمان از مكّه بيرون آمد و پيغمبر را خبر داد كه قريش همه مر حرب را بساختند . پيغمبر گفت تا كى اين مكيّان با من كوشش و حرب كنند و چندين كس از ايشان كشته شد كه اگر مرا با عرب يله كنند من با ايشان بكوشم ، اگر عرب كشته شوند مكيّان و قريش به جاى بوند .\r\n","description":"","footnote":"","page_name":" 218 ","page_number":291},
  {"content":"\r\nپس پيغمبر عليه السّلام خالد بن الوليد را پيش بفرستاد و عكرمة بن ابى جهل از مكّه بيرون آمد . و خالد او را هزيمت كرد سه بار ، و پيغمبر عليه السّلام [ 200 b 
  ] آن روز خالد را سيف الله خواند و گفت : خالد شمشير خداى است . و پيغمبر مردى را دليل گرفت از عرب تا او را از راهى ديگر ببرد تا او از آن سو به مكّه اندر آيد و حرم گيرد . چون به حديبيه رسيد به نزديك مكّه ، اشتر زانو به زمين نهاد و بخفت ، و هر چند جهد كردند ، برنخاست . مسلمانان گفتند يا رسول الله ، اين اشتر را چه بود ؟ گفت : * ( حبسها حابس الفيل . ) * گفت : اين را فرمان خداى مىدارد چنان كه پيل را به وقت ابرهه همى باز داشت . و پيغمبر عليه السّلام از شتر فرود آمد و گفت : چه شايد بود . و با خويشتن گفت : هر چه قريش از من بخواهند بكنم و من به سلامت از اينجا بازگردم . و خداى عزّ و جلّ آيت فرستاد : * ( وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ من بَعْدِ أَنْ أَظْفَرَكُمْ عَلَيْهِمْ وَكانَ الله بِما تَعْمَلُونَ بَصِيراً . 48 : 24 ) * گفت : من شما را از ايشان باز داشتم ، و ايشان را از شما ، پس از آنكه ظفر دادمتان بر ايشان . پيغمبر عليه السّلام به حديبيه فرود آمد و مكيّان هم به مكّه باز گشتند . و اين جايگاه به منا نزديك است و ليكن آب نبود و چاهى بود خشك .\r\nپيغمبر را گفتند يا رسول الله ، اندر اين چاه آب نيست . پيغمبر عليه السّلام تيرى از آن خويش بداد و گفت : بدان چاه فرو زنيد تا آب برآيد . شتربانى بود آن تير بستد و به بن آن چاه فرو زد ، هم در وقت آب برآمد و هر كسى آب همى كشيدند . و آن چاه و آن آب هنوز مانده است .\r\nچون قريش از آن آب آگاه شدند ، همه گرد آمدند و مردى را به رسولى سوى پيغمبر فرستادند نام او بديل الخزاعى ، و گفتند برو و بنگر تا خود محمد به چه كار آمده است كه ما همه حرب را بساختيم . اين بديل بيامد و پيغمبر را گفت : به چه كار آمدى است كه ما همه حرب را بياراستيم . پيغمبر عليه السّلام گفتا : ما نه به حرب آمديم ، من به حجّ كردن آمدم ، و رسم نبود كه هرگز كس را از خانه باز داشتندى ، و قريش را بگوى كه مرا با عرب دست باز داريد تا با ايشان بكوشم ، و مرا با شما زشتى نبايد كردن . پس عروه با قريش بود . چون بديل الخزاعى باز آمد و گفت :\r\n","description":"","footnote":"","page_name":" 219 ","page_number":292},
  {"content":"\r\nمحمّد سخنهاى نيكو همى گويد . عروة بن مسعود الثقفى گفت : مردمان چه خواهيد ، نيكو مىگويد چه خواهيد ديگر . قريش گفتند ما را ببايد رفتن و اين بشنيد . و اين عروة بن مسعود الثّقفى مردى بود مهتر مكّه و طايف ، چون بيامد ، پيغمبر را ديد نشسته و ياران پيش او به زانو آمده . و مغيرة بن شعبه پيش او بر شمشير تكيه زده . چون آن ديد سهم به دلش اندر آمد . پس گفت : يا محمّد ، تا كى با قريش حرب كنى ، هرگز نگفته اند كه هيچ ملك و مهتر با قوم خويش چندين بكوشيدند كه تو ، و قوم خويش را هلاك كردند ، و چون تو قوم خويش را هلاك كرده باشى از اين بيگانگان چه نيكويى بينى كه ايشان آخر ترا به دست باز دهند و از تو برگردند . بو بكر او را گفت : زبانت بريده باد و پيش خدايت افگنده ، و بدان لات را خواست ، آن بت كه ايشان او را پرستيدندى . پس عمر برخاست و مشتى اندر پهلوى او زد و مردمان خواستند كه بكشندش ، و دشنام دادندش و گفتند اى سگ ، ما او را دست باز داريم ؟ ! و چون شما او را دست باز دارند كه او را دروغزن گفتيد ، و ما هر كه با او حرب كند حرب كنيم و جانها بدهيم . عروه خواست كه به دست حديث كند ، مغيره شمشير بركشيد و خواست كه دستش بيفگند ، گفت : تو كه باشى كه پيش پيغمبر خداى به دست سخن گويى . و اين عروه مردى بود ملكان جهان ديده ، او را از آن عجب آمد كه ايشان پيغمبر را چنان تواضع همى كردند . پس پيغمبر عليه السّلام گفت : مرا با عرب دست باز داريد كه مرا بر ايشان ظفر بود و مراد بيابم و زشتى كرده نباشيد .\r\nعروه باز آمد و گفت : اى مردمان ، دانيد كه من ملكان جهان را ديده ام از حبشه و روم و پارس ، و هرگز شما را دروغ نگفتم و خيانت نكردم . گفتند دانيم چنين است .\r\nگفت : بدانيد كه من هرگز هيچ ملك را نديدم كه او را چندان سهم بود كه محمّد را اندر ميان [ قوم 
  ] خويش . اين سپاه را ديدم پيش او اندر نشسته و ايستاده ، مهتران قريش و مهتران عرب و كس را يارا نبود كه پيش او به يك ديگر نگريدندى و سخن گفتندى مگر همه خاموش بودند تا او چه گويد . و اين مردمان همه گواهى دهند كه او از بر خداى آمده است و جز آن خداى را ندانند ، و اگر او خيو از دهن بيفگند يا\r\n","description":"","footnote":"","page_name":" 220 ","page_number":293},
  {"content":"\r\nآب بر روى باز كند ، اين مردمان آن بربايند ، و جز آن دين وى نشناسند و جان پيش او فدى كرده اند پس اين چنين كسها يك تن هزار تن بوند ، و من شما را جز مداراى وى نبينم . و او چنين همى گويد كه مرا با عرب دست باز داريد و جنگ مكنيد با من . مردمان را اين سخن به دل خوش آمد . و چنين گويند كه پيغمبر عليه السّلام بسيار مدارا بكرد با مكيّان ، و ايشان بىادبى همى كردند . پس پيغمبر عمر بن الخطَّاب را بخواند و گفت : يا عمر ، اين مردمان قريش ايمن ببودند كه ما با ايشان [ 201 a 
  ] حرب نخواهيم كردن . اندر شو و ايشان را بترسان . عمر گفت : يا رسول الله ، تو دانى كه ميان من و بو سفيان كينهء كودكى است ، و گروه من اندر مكّه اندكىاند و ليكن عثمان را بفرست كه او را با بو سفيان دوستى است ، و گروهش بسيارند .\r\nپيغمبر عثمان را بخواند و گفت : ترا ببايد شدن و قريش را به گفتن كه ما به زيارت خانهء خداى آمده ايم نه به حرب . عثمان بپذيرفت و گفت : سپاس دارم ، و به مكّه اندر شد و بو سفيان را بديد و همه قريش را به مزگت آورد ، و هر چه پيغمبر او را گفته بود ايشان را بگفت . قريش گفتند يا عثمان ، برخيز و خانه را زيارت كن كه ما محمّد را هرگز بدين خانه اندر نهليم . عثمان گفت : من بى پيغمبر خداى زيارت نكنم . گفتند تو اكنون از [ اينجا 
  ] برون نتوانى شدن ، اينجا بباش كه ما را پيران نماندند ، اگر خواهى بر دين ما باش و اگر خواهى بر دين محمّد . عثمان گفت : مرا چاره نيست به نزديك پيغمبر باز رفتن .\r\nو خبر آمد به پيغمبر كه عثمان را بكشتند قريشيان . پيغمبر بر پاى خاست و گفت :\r\nاكنون بر ما واجب شد حرب كردن . ياران به طوع و رغبت پيغمبر را بيعت كردند بنوى ، و خداى عزّ و جلّ آيت فرستاد و گفت : * ( لَقَدْ صَدَقَ الله رَسُولَه الرُّؤْيا بِالْحَقِّ 48 : 27 ) * ، * ( لَقَدْ رَضِيَ الله عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ . 48 : 18 ) * گفت خداى از ايشان خشنود شد كه پيغمبر را بيعت كردند به دلى خوش . پس چون عثمان باز آمد و پيغمبر او را بديد تكبير كرد و گفت : الله اكبر ، و آن روز حرب باز افگند . پس ديگر روز قريش سهيل بن عمرو را و حويطب بن عبد العزّى را بفرستادند تا صلح\r\n","description":"","footnote":"","page_name":" 221 ","page_number":294},
  {"content":"\r\nكنند بر آنكه پيغمبر عليه السّلام باز گردد آن سال و به مكه اندر نشود تا عرب نگويند كه محمد مكيّان را قهر كرد و به ستم به مكّه اندر شد . و سال ديگر هم اين وقت مكّه را بپردازند و زنان و كودكان و بنه برگيرند و اندر كوهها شوند و مكّه خالى كنند تا او با ياران به مكّه اندر آيد بى سلاح ، و سه روز طواف كنند و باز گردند ، و با ايشان حرب نكنند ده سال و كس را از دشمنان يارى ندهند نه به مرد و نه به سلاح . و اگر بدين ده سال اندر يكى از مكّه به مدينه آيد و مسلمان شود ، ايشان او را نپذيرند و باز مكّه فرستند ، و اگر از مدينه كسى به مكّه آيد و دين محمّد دست باز دارد ، ايشان همچنين او را به دست باز دهند . و اين هر دو بيامدند و پيغمبر را خبر دادند بدين صلح ، و اين شرطها بگفتند . پيغمبر اجابت كرد . و ياران را اندوه آمد و گفتند اگر اين صلح خواستند كردن بيعت چرا بايست كه ما پيش او جانها فدا كرده ايم ، و اين ذلّ چه بايست بر خويشتن گرفتن .\r\nپس عمر رضى الله عنه سوى بو بكر شد و گفت : من دانم كه پيغمبر رسول خداى است و حفّت و طاعت او بر ما واجب است و ليكن ندانم كه چرا اين چندين ذلّ از اين مشركان به خويشتن فراز پذيرد . بو بكر گفتا : يا با حفص ، ما را جز از فرمانبردارى كارى نيست و هر چه او بگويد چنان بايد كردن . پس پيغمبر بفرمود تا تنى چند از مهتران قريش بيرون آيند تا اين صلح در پيش ايشان بود . و چون مهتران بيامدند و مهاجر و انصار بنشستند آن گاه علىّ بن ابى طالب را گفت :\r\nصلح نامه بنويس بر اين شرط كه همى گوييم . على بنوشت : * ( بسم الله الرّحمن الرّحيم . ) * سهيل دست على بگرفت و گفت : اين اندر اينجا منويس كه ما رحمن و رحيم را ندانيم ، اندر اين صلح نامه آن نويس كه ما نويسيم . و چون على بنوشت محمّد رسول الله ، سهيل دست على بگرفت گفت : يا على ، ما او را به پيغمبرى نشناسيم ، و اگر دانستمانى كه پيغمبر است او را از خانه بازنداشتيمى ، تو اندر نامه اين نويس : محمّد بن عبد الله . على گفت : يا رسول الله ، من هرگز اين ننويسم و نام تو از پيغمبرى نيفكنم . گفت : يا على ، آن بر زن كه من هم رسول خدايم و هم پسر عبد الله . على سوگند خورد كه من نام تو پاك نكنم . پيغمبر قلم از دست او بستد و\r\n","description":"","footnote":"","page_name":" 222 ","page_number":295},
  {"content":"\r\nگفت : اين رسول الله كجا است ، مرا بنماى ، و به دست خويش آن را برزد و گفتا اكنون بنويس محمّد بن عبد الله . و صلح نامه چنان كه گفتم تمام كن . و چون آن بنوشتند ، پيغمبر عليه السّلام آن مهتران قريش را كه بودند همه را خط بستد و اصحابان خويش را خطها بستد .\r\nو سهيل را پسرى بود مسلمان شده ، و او را به خانه اندر همى داشتند با پاى بند .\r\nچون از اين صلح نامه بپرداختند ، پسر سهيل را ديدند كه با پاى بند [ به 
  ] لشكرگاه آمده بود و همى گفت : لا إله الَّا الله محمّد رسول الله . گفت : يا محمّد نخستين عهد كه كرديم اين است ، اين را به من بازده . پيغمبر او را گفت : برو و به مكّه خداى را همى پرست تا آنكه كه خداى ترا فرج آرد . و سهيل او را به ستم بكشيد ، و پسر بانگ همى زد كه اى مسلمانان ، مرا به دست كافران باز همى دهيد تا از مسلمانى به كافرى خوانند . مسلمانان بجستند و گفتند ما را چه بايد چندين ذلّ از كافران برگرفتن . پيغمبر ايشان را جواب داد كه من آن كنم كه خداى فرمايد : و پيغمبر به راه اندر اصحابان را گفته بود كه من به خواب ديدم كه با شما اندر [ 201 b 
  ] مكّه همى شوم ، و ياران آن سخن اندر دل همى داشتند و ندانستند كه از پس آن سال خواهد بودن ، و از بسيارى احتمال كه پيغمبر به خويشتن فراز پذيرفت ، خلقى منافق شدند و به شك افتادند .\r\nپس چون پيغمبر از كار صلح بپرداخت ، فرمود كه سرها بستريد و حرم گيريد .\r\nهيچكس اجابت نكرد ، و اين سخن سه بار بگفت . كس اجابت نكرد . اندوه مند شد ، و [ از 
  ] زنان با وى امّ سلمه بود . به خيمهء او اندر شد . امّ سلمه گفت : ترا چه بوده است يا رسول الله كه چنين اندوهناكى ؟ گفت : چندين بار بگفتم كه سر بستريد ، و كس مرا بدين سخن اجابت نكرد . گفت : يا رسول الله ، هيچ اندوه مدار ، تو شو و سر خويش بستر و قربان بكن . پيغمبر چون اين بشنيد برخاست و اشتر خويش بكشت و سر بسترد . و يك ديگر را ياران از آن خبر دادند . پس همه سرها بستردند و قربان كردند . و چنين گويند كه بهرى سرها بستردند و گروهى نستردند . و اين از عبد الله بن العبّاس روايت كنند كه پيغمبر عليه السّلام گفت : * ( رحم الله المحلَّقين . ) *\r\n","description":"","footnote":"","page_name":" 223 ","page_number":296},
  {"content":"\r\nخداى ايشان را بيامرزاد كه سر بستردند ، گفتا يا رسول الله ، و المقصّرين . گفتند و ايشان نيز كه نستردند . پيغمبر همچنان بگفت كه نخست گفته بود ، و ديگر بار بگفتند . پيغمبر نيز همچنان بگفت تا سه بار ، و گفتند چهارم بار . پيغمبر گفتا * ( و المقصّرين ، ) * و ايشان را بيامرزاد كه نستردند . گفتند يا رسول الله ، چرا ايشان را چنان گفتى ، و ايشان را كه نستردند چنين . پيغمبر گفتا زيرا كه ايشان هيچ شك نكردند و دلشان بيقين بود .\r\nپس چون پيغمبر عليه السّلام به مدينه باز آمد مردى از مكّه از قريش بگريخت و به مدينه آمد و مسلمان شد ، و نام آن مرد بو بصير بود . مكيّان كس فرستادند و پيغمبر را عليه السّلام بگفتند ميان ما و تو عهد است كه هر كه از ما سوى تو آيد به ما بازدهى . پيغمبر بو بصير را بخواند و گفت : ميان ما و قريش عهد است كه هر كه از ايشان اينجا آيد او را بديشان باز فرستيم ، و ما عهد نشكنيم ، باز مكّه شو . و بو بصير را به مكّه باز فرستاد با دو تن از مكّيان كه پيش پيغمبر آمده بودند به رسولى . چون از مدينه برفتند ، بو بصير يكى را از آن دو تن گفت : اين شمشير تو باز نماى تا ببينم .\r\nآن مرد شمشير به دو داد . چون بو بصير شمشير بستد ، بر سر او زد و سرش بيفگند .\r\nآهنگ ديگرى كرد ، او بگريخت و به نزديك پيغمبر باز آمد به گله . و بو بصير همچنين باز آمد . پيغمبر او را گفت : چرا چنين كردى ؟ بو بصير گفتا : يا رسول الله ، من از حدّ تو بشده بودم . ترا از آن چه ، و الله كه اگر ايشان ده تن بودندى مرا به مكّه باز نتوانستى بردن . پيغمبر عليه السّلام گفت : اى دريغا اگر مرا ياران چون تو بودندى . بو بصير گفت : يا رسول الله ، من ترا ياران آرم كه همچون من باشند كه به مكّه مسلمان شده اند . پس بو بصير برخاست . و بر لب دريا دهى بود آن را عيص خواندندى و بر رهگذر كاروان مكّه بود . آنجا شد و هر كه به مكّه مسلمان شدندى به نزديك بو بصير شدندى . و بسيار مردم گرد آمدند بر بو بصير مقدار پانصد مرد ، و كاروانهاى مكّيان همى زدند . تا مكّيان سوى پيغمبر كس فرستادند كه بو بصير را باز مدينه خوان كه ما را شايد ، و ما آن مردمان را كه با اويند همه را زنهار داديم .\r\nپيغمبر كس فرستاد و بو بصير را و آن مردمان كه با او بودند باز خواند . و اين اندر\r\n","description":"","footnote":"","page_name":" 224 ","page_number":297},
  {"content":"\r\nماه ذو القعده بود به سال ششم از هجرت . و بدين سال اندر بود كه اين آيت آمد : * ( قُلْ يا أَيُّهَا النَّاسُ إِنِّي رَسُولُ الله إِلَيْكُمْ جَمِيعاً الَّذِي لَه مُلْكُ السَّماواتِ وَالأَرْضِ . 7 : 158 ) * الآيه . و پيغمبر را فرمود كه همهء خلق را به خداى خوان . و پيغمبر عليه السّلام رسولان بيرون كرد بتمامت ملوكان جهان از عرب و عجم و روم و هند .\r\n","description":"","footnote":"","page_name":" 225 ","page_number":298},
  {"content":"\r\n\r\nخبر رسولان كه پيغمبر عليه السّلام بيرون كرد و به ملكان جهان فرستاد\r\nپس پيغمبر عليه السّلام هشت رسول بيرون كرد به هشت ملك و ايشان را به خداى خواند ، نخستين رسول حاطب بن ابى بلتعه بود و او [ را 
  ] سوى ملك قبط فرستاد ، و نام اين ملك مقوقس بود ، و ديگر شجاع بن وهب را سوى ملك شام فرستاد ، و نام او الحارث بن ابى شمر الغسّانى بود ، و سديگر سليط بن عمرو را فرستاد به ملك يمامه ، نامش هوذة بن علىّ الحنفى ، و چهارم عمرو بن العاص را فرستاد به ملك عمان ، نامش جيفر بن جلندى ، و پنجم رسول العلاء بن الحضرمى به ملك بحرين فرستاد ، [ نامش منذر بن ساوى 
  ] ، و ششم رسول عمرو بن اميّة الضمرى را فرستاد به ملك حبشه ، نامش الاصحم بن ابجر ، و هفتم رسول دحية بن خليفه را فرستاد به قيصر ملك روم ، نامش هر قل ، و هشتم رسول عبد الله بن حذافة السّهمى را فرستاد به ملك عجم ، نامش پرويز بن هرمز بن انوشروان ، و به هر ملكى عنوان نامه چنين نوشت :\r\n","description":"","footnote":"","page_name":" 226 ","page_number":299},
  {"content":"\r\n* ( من محمّد رسول الله الى فلان عظيم كذا ، ) * و به هر نامه اى اندر چنين نوشت به ملكان . * ( بِسْمِ الله الرَّحمنِ الرَّحيم ، * ( يا أَيُّهَا النَّاسُ إِنِّي رَسُولُ الله إِلَيْكُمْ جَمِيعاً الَّذِي لَه مُلْكُ السَّماواتِ وَالأَرْضِ لا إِله إِلَّا هُوَ يُحيِي وَيُمِيتُ 7 : 158 ) * ، ) * تا آخر آيت ، و به آخر نامه نوشت * ( السّلامُ عَلى من اتَّبعَ الهُدى اسْلَم تسلَم من عَذابِ الله يَوْمَ القَيامَة و لَكَ الجنَّةُ ، وَانْ لَم تُسْلِم فانّى ادَّيْتُ الرّسالَةَ . ) * پس اين رسولان برفتند . امّا مقوقس [ 202 a 
  ] ملك قبط نامه را جواب فرستاد ، و ليكن نگرويد . و جواب نامه نيكو باز فرستاد و هديه ها فرستاد از جامه هاى مغرب ، و اندر آن هديه ها چهار كنيزك بود قبطى يكى ماريه ، آنكه او را پيغمبر عليه السّلام مادر فرزند كرد و از او پسرى آمدش ابراهيم نام و دو سال بزيست و پس بمرد . و ماريه را خواهرى بود شيرين نام ، پيغمبر او را به حسّان بن ثابت داد . و امّا ملك شام و ملك يمامه و ملك بحرين و ملك عمان هيچكس از ايشان نگرويدند و نامه را جواب نكردند و گفتند او اين ملك از ما نتواند ستدن . رسولان باز آمدند و پيغمبر را نگفتند . پيغمبر گفت : خداى اين ملك از ايشان بستاند و امّتان مرا دهد .\r\nو اما نجاشى ملك حبشه به پيغمبر بگرويد و رسولان را هديه داد ، و جعفر بن ابى طالب را و آن مسلمانان كه آنجا بودند باز فرستاد ، و خود مسلمان شد و پسر را مسلمان كرد ، و نام اين پسر ارها بن الاصحم بود ، و نامه را جواب كرد و پسر را بفرستاد با شصت مرد از بزرگان و قرابت خويش ، و به جواب نامه نوشت :\r\nالى محمّد رسول الله من النّجاشى الاصحم بن ابجر . و گفت من مسلمان شدم و پسر را بفرستادم با شصت مرد از بزرگان ، و همه مسلمان شده اند . و به سوى آن فرستادم تا كس از حبشه نداند ، و به دست من جز از من و فرزند و خويشان من نبود ، و دانستم كه دين تو حقّ است و عيسى عليه السّلام بنده است ، و پيغمبر چنان كه تو گفتى ، و ليكن من با همه حبشه نه بس باشم ، و اگر بفرمايى مرا كه بياى تا بيايم . و پيغمبر را عليه السّلام هديه هاى بسيار فرستاد از هر گونه اى ، و رسول را نيز هديه داد .\r\n","description":"","footnote":"","page_name":" 227 ","page_number":300},
  {"content":"\r\nو اما هرقل ملك روم مسلمان نشد و [ ليكن 
  ] اسلام به جواب نامه اندر پيدا كرد .\r\nو اما ملك عجم كسرى پرويز چون نامهء پيغمبر بر خواند بدريد و بر روى رسول زد و گفت : او زير دست من است او را چه زهره و يارا بود كه به من نامه چنين كند .\r\nپس كسرى نامه كرد به ملك يمن باذان ، و او از قبل پرويز بود ، كه اين مرد را كه به حجاز اندر بيرون آمده است از عرب به من نامه اى كرده است چنان كه سزاى او بود دو تن را بهش زى او فرست تا او را بند بر نهند و سوى من آورند تا من اندر كار او بنگرم كه چه بايد كردن . و اگر به گفتار ايشان نيايد تو سپاه برگير و زى او شو و سرش زى من فرست ، و آن همه زمين او زير پاى پيلان ويران كن و قوم او را برده كن و خواسته هاشان غارت كن .\r\nچون باذان نامهء پرويز بر خواند دبير خويش را با يك تن ديگر بيرون كرد به سوى پيغمبر ، و هر دو سخت بخرد بودند ، و اين مرد را كه با اين دبير بود نامش خر خسرو بود ، و نام اين دبير بابويه بود . باذان اين هر دو را بفرستاد و نامهء پرويز سوى پيغمبر فرستاد گفتا اگر به روى و اگر نه من سپاه آرم چنان كه كسرى فرموده است ، و آن هر دو به مدينه آمدند . و از آمدن ايشان منافقان شادى كردند و گفتند كار محمّد به سر آمد و مردمان از بلاى او برستند كه كسرى شاهنشاه آهنگ او كرد ، و اكنون او را از پشت زمين كم كند .\r\nو به اخبار عجم اندر چنين است كه اين خر خسرو را پرويز فرستاده بود سوى پيغمبر عليه السّلام و گفته كه محمّد را بيار ، و اگر با تو نيايد سوى باذان شو و نامه او را ده تا بفرستدش . و اين قصّه اندر اخبار پرويز يك ره گفتيم . و اكنون چنين گويد كه اين هر دو رسولان باذان بودند . چون پيش پيغمبر آمدند خداى عزّ و جّل جبريل را بفرستاد تا پيغمبر را آگاه كرد كه شيروى پسر پرويز پدر را بكشت . چون پيغمبر آگاه شد ، اين مردمان را بگفت كه پرويز بمرد و پسرش شيروى او را بكشت . ايشان گفتند ترا كه گفت ؟ پيغمبر گفت : مرا جبريل گفت و او را ديروز كشتند . ايشان گفتند بنگر تا چه سخن گويى ، ما اين سخن باذان ملك يمن را بگوييم و از تو حكايت كنيم . پيغمبر عليه السّلام گفتا بگوييد و سخنى ديگر بگوييد\r\n","description":"","footnote":"","page_name":" 228 ","page_number":301},
  {"content":"\r\nكه من همى گويم اگر مسلمان شوى و به من بگروى ملك يمن به تو بگذارم ، و بر آن بزرگان عجم كه آنجا با تواند ترا پادشاه كنم ، و اگر نگروى خداى عزّ و جلّ ملك يمن و آن عجم امّت مرا دهد ، و دين من بر اين همه زمينها غلبه گيرد . ايشان تاريخ آن روز كه پيغمبر گفت بنوشتند و سوى باذان باز شدند . و پيغمبر مر آن دبير را هديه داد و آن سرهنگ را كمرى داد كه مقوقس فرستاده بود از بهر پيغمبر . و آن كمر از سيم كرده بود و زبر سيم زر كرده بود . ايشان سوى باذان شدند و او را حكايت كردند از اين سخن . باذان گفتا صبر كنيد كه اگر اين سخن درست شود و چنان بود كه او گفت او پيغمبر است ، به دو بايد گرويدن ، و اگر درست نشود آنچه كسرى فرموده است بكنيم . و از پس آن بس روزگار برنيامد كه نامهء شيروى آمد كه كسرى را بكشتند فلان روز ، و مردمان ملك به من دادند . چون اين نامه برخوانى مرا بيعت كن و بيعت همه به من بستان ، و آن مرد را كه به حجاز است و كسرى از بهر او نامه كرد نگر تا او را نجنبانى و چيزى نگويى تا من به تو نامه كنم .\r\nباذان نگاه كرد روز كشتن كسرى آن روز آمد كه پيغمبر گفته بود . باذان مسلمان شد و آن هر دو رسول مسلمان شدند ، و آن سرهنگ را كه پيغمبر عليه السّلام كمر داده بود ، [ 202 b 
  ] امروز فرزندان او بر همه يمن فخر كنند و ايشان را و فرزندان ايشان را ذو المعجزه خوانند . و اين هم به سال ششم بود از هجرت .\r\nپس پيغمبر عليه السّلام به غزو خيبر شد به سال هفتم از هجرت .\r\n","description":"","footnote":"","page_name":" 229 ","page_number":302},
  {"content":"\r\n\r\nخبر غزو خيبر\r\nو اين خيبر هم جهودان داشتند و حصارى نبود جهودان را از آن استوارتر . و هفت حصار بود يك از ديگر بزرگتر . و خرماستانها بود گرداگرد آن حصار ، و برابر ايشان بر دو فرسنگ حى بنى غطفان بود . پس پيغمبر عليه السّلام سباع بن عرفطه را بر مدينه خليفت كرد و بيامد و بر در خيبر بنشست . و خيبر را هفت حصار بود يكى را ناعم و ديگر را قموص ، و سديگر را كتيبه ، و اين را حصن المظفر خواندندى ، و مهتر اين حصار الصعر بن ( ؟ ) نام بود ، و پنجم را نطاة ، و ششم را الوطيح ، و هفتم را سلالم .\r\nپس پيغمبر بيامد و بر در حصار بنشست پانزده شبانروز ، و به حصار همى داشت ، و مردمان بنى غطفان به پاى خويش بيامدند كه ايشان را يارى كنند . پس باز بترسيدند كه پيغمبر به حى ايشان سپاه فرستد و زنان و فرزندان ايشان را برده كند . پس ايشان به حى خويش باز گشتند . و پيغمبر را درد سر گرفته بود و شقيقه ، و هر گاه كه او را آن بگرفتى سه چهار روز به سوى مردمان بيرون نيامدى . و على را درد چشم گرفته بود و به خيمه اندر مانده . پيغمبر بو بكر را بخواند و گفت : رايت اسلام برگير و مسلمانان را ببر و حرب كن . بو بكر آن روز برفت و به حصن\r\n","description":"","footnote":"","page_name":" 230 ","page_number":303},
  {"content":"\r\nبيرونى حرب كرد . و از ديوار حصار آسيا سنگى بزرگ بيامد ، و محمّد بن مسلمه را برادرى بود ، او را بزد و بكشت . و بو بكر تا آخر روز بازگشت و چيز نكرد . ديگر روز پيغمبر لوا عمر بن الخّطاب را داد و او را حرب فرمود كردن . عمر برفت و آن روز حرب كرد و هم چيز نكرد و باز گشت . پيغمبر عليه السّلام گفت : * ( لأُعْطِيَنَّ الرَّايَةِ [ غداً 
  ] رَجُلًا يُحِبُّ الله وَرَسُولَه وَيُحِبّه الله [ وَرَسوُلَه 
  ] ياخذها عَنْوةَ . ) * پس هر كسى از قريش و از آن مهتران مسلمانان گوش همى داشت كه پيغمبر رايت ايشان را دهد . پس پيغمبر گفت : اين على بن ابى طالب كجا است پسر بو طالب ؟\r\nگفتند يا رسول الله ، او را درد چشم گرفته است و به خيمه اندر است . پيغمبر او را بخواند و هر دو چشمش باز گرفت و به دو اندر دميد . او را چشم درست شد و بگشاد . پيغمبر عليه السّلام آن لوا او را داد و او را به خيبر فرستاد . و نخستين كسى كه او را پيش آمد ، مردى بود از مهتران خيبر نام او مرحب . از حصار بيرون آمد و با او به حرب بيستاد و اين رجز همى گفت :\r\nقد علمت خيبر انّى مرحب * شاكى السّلاح بطل مجّرب\r\nعلى بن ابى طالب گفت . . .\r\nانا الَّذى سمّتنى امّى حيدره * اكيلكم بالسّيف كيل السّندره\r\nليث بغابات شديد قسوره\r\nاول مرحب على را ضربتى بزد . على سپر بر سر نهاد و سپر على را به دو نيم كرد ، و على را زيانى نرسيد . پس على او را شمشيرى بزد بر پاى و پايش بيفتاد .\r\nيكى ديگر بزد و بكشت .\r\nو محمّد بن جرير بدين كتاب اندر چنين گفته است كه مرحب را محمّد بن مسلمه كشت و پايش را زبير بن العوّام بريد كه آن روز مر على را درد چشم بود و هنوز بيرون نيامده بود ، و اين خبر نه درست است ، خبر درست آن است كه مرحب را على كشت . و به خبرى ديگر چنين است كه اين حصار بيرونى را درى بود آهنين ، آن را به چهار مرد فراز كردندى ، و يك طبق بود . على بن ابى طالب حلقهء آن در را بگرفت و از جاى بجنبانيد و بركند و جبريل او را يارى كرد تا آن در را از\r\n","description":"","footnote":"","page_name":" 231 ","page_number":304},
  {"content":"\r\nجاى بركند و بيرون انداخت . و بدين كتاب اندر اين روايت نكرده است .\r\nچنين گويد كه حديث در آن بود كه چون مرحب درقهء على را به دو نيم كرد ، على درى يافت بر در حصار . بر زمين افگنده . آن در به دست چپ بر گرفت و سپر كرد و همى داشت و بدان حرب همى كرد ، و آن را به جاى سپر كار بست . و چون شب اندر آمد كه از حرب بپرداخت ، آن در از دست بيفگند و باز گشت . و ياران على آن هفت تن كه با او بودند گفتند هر هفت مرد فراز شديم كه آن در برگيريم نتوانستيم جنبانيدن . پس حصار نخستين بگشاد و ناعم مهتر آن حصار را بكشت ، و كنانة بن [ ابى 
  ] الحقيق را بگرفت و اسير كرد ، و اين مهتر بنى نضير بود . چون پيغمبر عليه السّلام حصار بنى نضير از ايشان بستد ، او به خيبر آمد . پس على او را اسير كرد و سوى پيغمبر فرستاد . و زنى بود نامش صفيّه دختر حيىّ بن اخطب از بنى نضير بود و از آنجا برفته بود . چون بنى نضير برفتند ، او به حصار قريظه رفته بود . و او بود كه بر پيغمبر عليه السّلام سپاه احزاب گرد كرد از قريظه و آن غطفان و از همهء عرب ، و به حرب خندق آورد . پس چون آن جمع احزاب بپراگندند ، او با بنى قريظه اندر حصار خويش شدند تا پيغمبر به حرب ايشان آمد و اين دخترش صفيّه زن كنانه بود ، و كنانه با صفيّه هم از بنى نضير بود و به خيبر آمده بود .\r\nپس على كنانه را اسير كرد و به دست بلال سوى پيغمبر فرستاد . پيغمبر چون صفيّه را بديد ، خوش آمدش ، رداى خويش بر سر او افگند و از پس خويش برنشاندش . [ 203 a 
  ] مردمان دانستند كه پيغمبر او را خوش آمد و خويشتن را برگزيد .\r\nو كنانه كه شوى او بود بازداشت اندر ميان اسيران ، و چون على هر سه حصار بگشاد ، مردمان حصار چهارم و پنجم به زينهار آمدند و زنهار خواستند بر آنكه از آنجا به شام روند و خواسته آنجا دست باز دارند ، همچنانكه با مردم بنى نضير كردند .\r\nپيغمبر ايشان را اجابت كرد و برفتند ، و حصار ششم و هفتم بماند . و آن استوارتر بود و خواسته به دو اندر بيشتر بود . و شب اندر آمد و على باز گشت و به لشكرگاه آمد . و روز ديگر همه سپاه بيامدند و بر در آن حصار حرب همى كردند و\r\n","description":"","footnote":"","page_name":" 232 ","page_number":305},
  {"content":"\r\nنتوانستند گشادن . پس مردى بيامد و بر كنانة بن [ ابى 
  ] الحقيق غمز كرد و گفت :\r\nاين داند كه گنج بنى نضير كجا نهاده است . پيغمبر او را بخواند . او منكر شد ، و هر چند گفتند مقّر نيامد . پس به روان پدرش سوگند دادند . او سوگند نخورد و مقر نيامد . پس مردى ديگر از آن اسيران جهودان بيامد و بر وى غمز كرد و گفت : اينجا بر در اين حصار يكى ويرانه هست ، من كنانه را ديدمى هر روز بامداد كه بر گرد آن ويرانه همىگشتى ، پيغمبر او را بخواند و بپرسيد . او مقر نيامد . پيغمبر گفت : اگر اين ويرانه بكنم و آن گنج بيابم ترا بكشم . كنانه گفت : روا است . پس آن ويرانه ها بكندند و از آن گنجها لختى بيافتند . پيغمبر از آن خواسته هاى ديگر طلب كرد ، او مقّر نيامد . زبير بن العوّام را بخواند و گفت : او را عذاب همى كن تا مقر آيد يا بميرد . زبير او را دست و پاى ببست و بخوابانيد و آتش زنه بر روى او و بر ريشش همى زدى تا همه [ اندام 
  ] او بسوخت و هم مقّر نيامد . زبير دانست كه او به مرگ نزديك آمد ، پيش پيغمبر آمد و او را بگفت . پيغمبر گفت شو و او را به محمّد بن مسلمه ده تا به جاى برادرش بكشد . و محمّد بن مسلمه را برادرى بود نامش محمود بن مسلمه بر در آن حصار نخستين كشته شده بود . پس محمّد بن مسلمه كنانه را بستد و به جاى برادر بكشت .\r\nو چون سه روز حرب كردند ، چيزى نتوانستند كردن آن دو حصار را . مردمانش زنهار خواستند بر آنكه پيغمبر عليه السّلام جان ايشان بديشان بخشد و خواستهء ايشان غنيمت كند تا هم آنجا همى باشند بر دين جهودى ، و از ايشان جزيت نخواهد . و آن خرمابنان ايشان همه پيغمبر را بود و ايشان همى دارند تا وقت ارتفاع بود ، و هر سال پيغمبر عليه السّلام بيايد و نيمى ايشان را دهد و نيمى خود را بردارد . پس پيغمبر اين شرطها بر ياران عرضه كرد . همه مهاجر و انصار را صواب آمد . گفتند خواسته شان بستانيم و جان ايشان را بخشيم و هم اينجا همى باشند ، و اين خرمابنان ما را بود و ايشان برزيگران ما باشند ، و اين درختان را چون خداوند نباشد خشك شود چنان كه خرمابنان بنى نضير شد . و ما از ايشان جزيت نخواهيم كه برزيگران ما باشند . پيغمبر بپسنديد و اين شرطها با ايشان بكرد\r\n","description":"","footnote":"","page_name":" 233 ","page_number":306},
  {"content":"\r\nو چنين گفت كه هر گاه كه خواهيم يا از شما جنايتى بينيم ، شما را همه از اينجا بيرون كنيم . ايشان گفتند روا است .\r\nپس پيغمبر كس را آنجا فرستادى تا آن را بر ايشان حزر كردى و بديدى كه چند خروار است ، و بر ايشان نبشتى و بديشان بگذاشتى تا هر چه خواستندى كردندى . چون برگرفتندى ، نيمه اى بدادندى . پس پيغمبر عليه السّلام على را بفرمود تا صلح نامه بنوشت و بديشان داد ، و ايشان سال تا سال همچنين خرمابنان همى ورزيدندى . چون خرما را رنگ اندر افتادى پيغمبر كس فرستادى به حزر كردن . و چون بر گرفتى به ميان مسلمانان قسمت كردى . و اين حزر كه سلطانان غلات را كنند از آنجا مانده است . پس پيغمبر آن خواستهء خيبر ميان مسلمانان قسمت كرد و خويشتن را از آن همه جز صفيّه را نگزيد . و صفيّه را آزاد كرد و به زنى كرد ، و او مسلمان شد . پيغمبر عليه السّلام چون روى او را بديد ، بر يك سوى روى زير چشمش سياهى ديد . پيغمبر او را پرسيد كه اين چيست ؟ گفت : آن روز كه سپاه شما گرد حصار خيبر فرود آمد ، آن شب من به خواب ديدم چنان كه ماه از آسمان بپريدى و اندر كنار من افتادى . من شوى را ، كنانه ، بگفتم . مرا گفتا همانا ترا آرزوى اين ملك حجاز است ، محمّد . و تپانچه اى بر روى من زد . اين روى من چنين سياه گشت . پيغمبر عليه السّلام باز مدينه آمد و از آنجا به حصار فدك شد .\r\n","description":"","footnote":"","page_name":" 234 ","page_number":307},
  {"content":"\r\n\r\nخبر غزوهء فدك\r\nو هم اندر آن هفته با مردمان فدك صلح كرد . و اين فدك حصارى بود برابر حصار خيبر ، و اندر او جهودان بودند و گرداگرد حصار خرمابنان بسيار بود و ليكن كمتر از آن خيبر بود . و از همه حصارها هيچ از خيبر بزرگتر نبود و به خواسته و مردم از آن بيشتر و استوارتر . و چون مردمان فدك آنچه به خيبر رسيده بود بديدند ، زود پيش دستى كردند و پيغمبر را عليه السّلام كس فرستادند كه با ما نيز همچنان كن كه با اهل خيبر كردى و ما را اينجا دست باز دار با اين خرمابنان پس مردى از بنى حارثه نام او محيّصة بن مسعود به ميان اندر كردند و پيغمبر عليه السّلام ايشان را اجابت كرد و برخاست و به فدك شد بى سپاه . و فدك برابر خيبر بود ، و اين صلح با [ 203 b 
  ] ايشان بكرد و فدك خويشتن را خاصّ كرد و كس را اندر آن نصيب نكرد . و هر چه از خيبر آمدى از خرمابنان همه مسلمانان را بودى ، و هر چه از فدك آمدى خاصه پيغمبر را بودى . و قوت او و از آن عيالش از آن بودى . و اگر خواستى درويشان را دادى ، و هر كرا خواستى بخشيدى و صلت كردى ، و كس را اندر آن نصيب نبودى . زيرا كه لشكر آنجا نشده بود نه سوار و نه پياده . و خداى عزّ و جلّ آيت فرستاد و گفت : قوله تعالى ، * ( ما أَفاءَ الله عَلى رَسُولِه ) *\r\n","description":"","footnote":"","page_name":" 235 ","page_number":308},
  {"content":"\r\n* ( مِنْهُمْ فَما أَوْجَفْتُمْ عَلَيْه من خَيْلٍ وَلا رِكابٍ وَلكِنَّ الله يُسَلِّطُ رُسُلَه عَلى من يَشاءُ . 59 : 6 ) * چون پيغمبر به فدك شد زنى بود از جهودان نامش زينب [ بنت 
  ] الحارث زن سلَّام بن مشكم از جهودان بنى نضير ، و اين سلَّام بزرگ بود اندر ميان ايشان و كشته شده بود ، و آن زن او به فدك اندر بودى . پس او پيغمبر را عليه السّلام بره اى فرستاد بريان كرده و به زهر آلوده ، و پيغمبر از همهء گوشتها ذراع دوستتر داشتى . و او اندر ذراع زهر بيشتر كرده بود ، و با پيغمبر مردى ديگر بود نام او بشر بن البراء بن معرور ، و از انصار بود . و پيغمبر دست فراز كرد و ذراع بگسست و به دهان اندر نهاد ، و بشر نيز يك لقمه به دهان اندر نهاد و فرو برد و ندانست . پيغمبر عليه السّلام همى خاييد و نتوانست فرو بردن . بيرون انداخت و گفت : مرا به دل همى آيد كه اين زهر آلوده است . پس از پيش بر گرفت و آن زن را بخواند و گفت :\r\nچرا چنين كردى ؟ زن گفتا ترا همى آزمودم و گفتم اگر پيغمبر خدايى او خود ترا نگاه دارد و آگاه كند ، و اگر نه پيغمبرى خلق از تو برهد . پيغمبر او را چيز نگفت و به مدينه باز آمد . و آن مرد كه آن لقمه فرو برده بود با پيغمبر ، هم اندر وقت بمرد . و پيغمبر را از آن زيان نداشت .\r\nو محمّد بن جرير ايدون گويد اندر اين كتاب ، و به اخبارهاى مغازى اندر نه چنين است . و خبرهاى درست آن است كه چون پيغمبر عليه السّلام آن لقمه به دهان اندر نهاد ، آن برهء بريان را خداى عزّ و جلّ به سخن آورد و گفت : لا تَاكُلُ مِنى فَانّى مَسمُومٌ . و اين علامتى بود از علامتهاى پيغمبرى بزرگ ، و جبريل بيامد و گفت :\r\nاين لقمه از دهان بيرون انداز . و ديگر اين گونه گويند اى محمّد ، اين لقمه فرو برو بخور و بگوى بِسْمِ الله الَّذى لا يَضُرُّ مَع اسْمِه شىءٌ فِى داءٍ فِى الارضِ وَلا فِى السَّماء و هُوَ السَّميعُ العليم . تا همه دشمنان نوميد شوند كه به تو چيزى نتوانند كردن . پس پيغمبر عليه السّلام لقمه فرو برد و آن زهر به تن او اندر بپراگند تا او را زيان نكرد . پس هر سالى آن وقت آن زهر به تن او اندر گرد آمدى ، و به آخر هم از آن بمرد تا شهيد مرد ، زيرا كه به زهر كشته هم شهيد بود . و خداى عزّ و جلّ\r\n","description":"","footnote":"","page_name":" 236 ","page_number":309},
  {"content":"\r\nخواست كه شهادت او را بدان لقمه دارد . و پيغمبر چنين گفت : * ( ما زالَتْ اكْلَةُ خَيْبَرٍ تُعادِينِى هذا اوْ قَطَعَتْ أَبْهَرى . ) * آن لقمه كه به خيبر خوردم درد آن به هر سالى باز من آمدى بدان وقت . پس چون وقت مرگش آمد گفت : اكنون وقت آن است كه مرا رگ پشت بخواهد گسستن و مرا مرگ خواهد آمدن . و اين اندر آن سال گفت كه بمرد ، و اين بر در فدك خورده بود و ليكن لقمهء خيبر خوانند زيرا كه صلح فدك هم برابر خيبر بود ، و هنوز از خيبر باز مدينه نيامده بود . و هو اعلم .\r\n","description":"","footnote":"","page_name":" 237 ","page_number":310},
  {"content":"\r\n\r\nخبر غزوهء وادى القرى\r\nو اين وادى القرى حصارى بود جهودان را هم به نزديك خيبر ، و گروهى گويند پيغمبر عليه السّلام به مدينه باز آمد پس به وادى القرى شد با سپاه . و گروهى گويند چون از فدك بپرداخت ، سپاه را از مدينه باز خواند و آنجا شد . ايشان را به حصار داشت يك هفته ، و كس حرب نكرد . پس ايشان زينهار خواستند و از حصار بيرون آمدند . پيغمبر خواستهء ايشان غنيمت كرد و بر ياران بخشيد و به مدينه باز گشت . و يك شب همى رفت .\r\nچون از شب نيمى بگذشت او و ياران او را خواب آمد . پيغمبر گفت : كيست كه بنشيند و نخسبد تا ما بخسبيم تا چون سپيده بدمد ما را بيدار كند ، تا ما را نماز بامداد فوت نشود . بلال گفت : يا رسول الله ، من بنشينم . پيغمبر و ياران بخفتند و بلال به نماز ايستاد . چون نزديك سپيده دم بود بلال را خواب ببرد و تا آفتاب بر ايشان نيفتاد . كس بيدار نشد ، و نخستين كسى كه بيدار شد پيغمبر بود . بلال را گفتا چه بود اين كه تو كردى ؟ گفت : مرا نيز بدان گرفت از خواب كه شما را گرفت .\r\nپيغمبر گفتا راست گويى . پس از آن منزل بر گرفت و مقدار يك فرسنگ برفت و آنجا فرود آمد و بدانجا مسح نماز كرد و نماز بامداد كرد ، و نه وقت نماز بود . پس\r\n","description":"","footnote":"","page_name":" 238 ","page_number":311},
  {"content":"\r\nمردمان را گفت : چون نماز از ياد باز كنيد بدان وقت كه يادتان آمد باز كنيد كه خداى عزّ و جلّ همى گويد * ( وَأَقِمِ الصَّلاةَ لِذِكْرِي . 20 : 14 ) * و چون پيغمبر عليه السّلام از خيبر باز آمد مردى از بازرگانان عرب از بنى سليم نام او حجّاج بن علاط السلمى بيامد و مسلمان شد . و او را به مكّه ستد و داد بود و بر بازرگانان درم بودش بسيار . چون مسلمان شد ترسيد كه آن درم او مردمان مكّه بازگيرند . پس از پيغمبر دستورى خواست و گفتا به مكّه شوم و آن درم را تقاضا كنم . پيغمبر [ 204 a 
  ] دستورى دادش . گفتا : يا رسول الله ، اگر چيزى بگويم اندر نقصان دين تو تا آن درم بستانم مرا بحل كنى . پيغمبر گفتا كردم . پس برخاست و سوى مكّه شد به جمازه ، و خلق بر او گرد آمدند و گفتند چه خبر دارى [ از 
  ] محمّد و كار او با اهل خيبر به كجا رسيد . گفتا مردم خيبر سپاهش را بكشتند و محمّد را اسير كردند و خواستند كه بكشندش . پس گفتند ما او را به مكّه فرستيم تا مكيّان او را بكشند ، و اينك از پس من همى آرندش . و شما دانيد كه من مردى بازرگانم و مرا بر اين بازرگانان درم است بسيار ، بدان آمدم تا آن درم مرا زود بدهيد تا باز خيبر شوم ، و از آن غنيمتها كه ايشان از محمّد يافته اند چيزى بخرم . مهتران مكّه بيستادند و آن درم را سه روز بستدند و گرد كردند و به دو دادند و او برفت . و از پس سه روز خبر آمد كه پيغمبر خيبر بگشاد . ايشان دانستند كه او حيلت كرد تا درم بستد .\r\nو محمّد بن جرير چنين گويد كه چون حجّاج اين سخن بگفت مردمان بنى هاشم بشنيدند ، تافته شدند . و عبّاس عبد المطَّلب پيش او آمد پنهان و او را بپرسيد . و او عبّاس را پنهان بگفت كه غلبه پيغمبر را است و من اين حيلت همى كنم تا درم خويش بستانم . و اين حديث درست نيست ، زيرا كه آن روز عباس به مدينه بود نه به مكّه ، و عبّاس روز بدر مسلمان شده بود و با پيغمبر به مدينه بود و مردمان خيبر هم آنجا بودند .\r\nپس پيغمبر عليه السّلام از آن خرمابنان كه آن مردمان همى ورزيدند بهاى آن نيمى از ايشان مىستد به همه ايّام خويش . و بو بكر همچنان مىستد . و چون عمر بن\r\n","description":"","footnote":"","page_name":" 239 ","page_number":312},
  {"content":"\r\nالخطَّاب بنشست گفت : پيغمبر عليه السّلام چنين گفت كه به زمين عرب اندر دو دين گرد نيايد . پس عمر هر چه اندر جزيرهء عرب جهودان بودند همه را بيرون كرد ، و جهودان خيبر را گفت : هر كجا خواهيد شويد . ايشان سوى على آمدند و آن عهدنامهء پيغمبر بياوردند و على را گفتند اين نه خط تو است و نه تو گواهى بدين صلح كه محمّد ما را كرد و ما را اينجا قرار كرد . اكنون عمر ما را از اينجا همى بيرون كند . على مر عمر را اندر اين شفاعت كرد . عمر گفت : پيغمبر چنين گفت كه من شما را قرار دهم تا خداى عزّ و جلّ خواهد . اكنون ايشان را از رفتن چاره نيست ، و ايشان را از خيبر براند . و از آن است كه جهودان مر على را دوست دارند و عمر را ندارند .\r\nپس پيغمبر عليه السّلام به ماه صفر از خيبر باز آمد ، و تا ذو القعده به مدينه بود . و بدين ميانه اندر رسولان كه رفته بودند باز آمدند . و هر چه جواب داده بودند بگفتند . و هديه مقوقس بدين سال اندر آورده بودند . و بدين ماه صفر اندر تا ذو القعده پيغمبر عليه السّلام چهار لشكر بفرستاد به شبيخون بر عرب . هر كجا گفتند كه ايشان گرد آمدند ، او لشكر را بفرستادى و كس را نيافتندى و با كس حرب نبودشان .\r\nو بدين سال اندر بود كه پيغمبر عليه السّلام منبر كرد خويشتن را و بر او بر شد و مردمان را خطبه كرد . و پيش از آن ستونى بودى كه پشت بدان ستون باز نهادى .\r\nو چون ذو القعده ببود از اين سال هفتم پيغمبر عليه السّلام به مكّه شد كه آن عمره كه باز نكرده بود و از حديبيه باز گشته ، و با مردمان مكّه صلح كرده تا آن را امسال قضا كند ، چنان كه اندر صلح نامه نبشته بود ، و ايشان شرط كرده بودند كه ما از مكّه بيرون شويم سه روز و مكّه ترا خالى كنيم ، و همچنان كردند ، و اين عمرة القضا خوانند .\r\n","description":"","footnote":"","page_name":" 240 ","page_number":313},
  {"content":"\r\n\r\nخبر عمرة القضا\r\nو از بهر آن اين را عمرة القضا خوانند كه عمرهء قضا بود از آن عمرهء پارينه كه از حديبيه باز گشته بودند و نتوانستند كردن . چون پيغمبر برفت هر كه مسلمان بود از ياران با او بودند ، و قريش او را راه دادند تا اندر آمد با همه ياران و با اشتران .\r\nو پيغمبر با ياران همه حرم گرفته بودند و سرها سترده ، و پيغمبر عليه السّلام بر اشترى نشسته بود و عبد الله بن رواحه مهارش گرفته و همى كشيد . چون به مكّه اندر آمد ، همى شد راست تا به مسجد ، و عبد الله بن رواحه پيش او همى شد و اين شعر همى گفت :\r\nشعر\r\nخلَّوا بنى الكفّار عن سبيله * خلَّوا فكلّ الخير فى رسوله\r\nيا ربّ انّى مؤمن بقيله * أعرف حقّ الله فى قبوله\r\nنحن قتلناكم على تأويله * كما قتلنا كم على تنزيله\r\nضربا يزيل الهام عن مقيله * ويذهل الخليل عن خليله\r\nو قريش مزگت خالى كردند و بر سر كوهها و دروازه ها اندر ايشان مىنگريستند . و پيغمبر را عليه السّلام گفته بودند كه قريش چنين گويند كه محمّد و\r\n","description":"","footnote":"","page_name":" 241 ","page_number":314},
  {"content":"\r\nيارانش از گرسنگى زرد شده اند و ضعيف ، و گرداگرد خانه طواف نتوانند كردن .\r\nپيغمبر ياران را گفت : از خويشتن ضعيفى منماييد و قوّت نماييد . پس چون به طواف بگشتند ، پيغمبر عليه السّلام گرد خانه اندر بدويد و ياران همچنان . و چون به صفا و مروه شدند ، از آن كوه فرود آمدند و بر آن كوه ديگر شدند ، و سعى كردند ميان صفا و مروه ، و همچنان بدويدند . مردمان قريش از دور همى نگريستند . چون عمره تمام كردند ، پيغمبر عليه السّلام با ياران بيامد و به بطحا فرود آمد و بر آن كوه ديگر بر شد و سه روز به بطحا بود كه [ 204 b 
  ] كس نگفت او را از آن همه مكّيان و خويشان او كه آنجا بودند كه به خانهء من فرود آى . و پيغمبر عليه السّلام شصت اشتر آورده بود كه قربان كند ، و با او صد اسب بود ، و مردمان بر آن اشتران بودند .\r\nپس پيغمبر بفرمود تا هر كسى كه با او بودند سلاح تمام برگرفتند و سلاحها همه بر ستوران نهادند و با اين اسبان از پس همى آوردند . ترسيد كه قريش با او بىوفايى كنند تا سلاح و اسب با او بود . و همان هفتصد مرد كه با او بودند بيامدند . چون قريش بشنيد كه با او اسب و سلاح است بترسيدند و گفتند ما بر آن صلحيم كه با تو كرديم ، ترا اين اسب و سلاح چه بايد . پيغمبر گفت : اكنون اسب و سلاح از بيرون مكّه بداريم و اينجا اندر نياريم ، و اگر وفا نكنيد اسب و سلاح بارى با من بود . پس چون وفا كردند ، پيغمبر محمّد بن مسلمه را بر آن اسبان نگاهبان كرد و بر آن سلاح و گفت : از بيرون مكّه بدار .\r\nو او آن روز به مكّه اندر آمد ، و ديگر روز دختر عمش را ، ميمونهء دختر حارث بن عبد المطَّلب را ، به زنى كرد . و عبّاس بن عبد المطَّلب با او بود ، ميمونه را به دو داد . و چون روز سديگر پيغمبر عليه السّلام اشتران را بكشت و عمره تمام كرد ، و از همه مكّه هيچ كس نبود از مرد و زن و كودك كه پيش پيغمبر آمد . پس چون عمره تمام كرد و روز سديگر ببود ، قريش حويطب بن عبد العزّى را و سهيل بن عمرو را كه صلح حديبيه كرده بودند بفرستادند و گفتند ما شرط را وفا كرديم ، تو نيز وفا كن ، كه ما سه روز گفته بوديم و اكنون تمام شد ، باز گرد . پيغمبر گفت : من دختر عمّ خويش را به زنى كرده ام ، نيز يك روز زمان دهيد تا او را بستانم و اينجا\r\n","description":"","footnote":"","page_name":" 242 ","page_number":315},
  {"content":"\r\nسور كنم ، و شما گرد آييد و نان و نمك خوريد ، چنان كه به قديم اندر خورديم ، آنگه زن را برگيرم و باز گردم . ايشان گفتند ما اين نپسنديم و ما طعام تو هيچ نخواهيم ، و اگر بخوانى كس ترا اجابت نكند . پس پيغمبر عليه السّلام روز چهارم از مكّه برگرفت . و با او مولايى بود او را ابو رافع گفتندى . پيغمبر او را به مكّه بگذاشت تا ميمونه را بيارد . و خداى عزّ و جلّ آيت فرستاد و گفت : قوله تعالى ، * ( لَقَدْ صَدَقَ الله رَسُولَه الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ الله آمِنِينَ مُحَلِّقِينَ رُؤُسَكُمْ وَمُقَصِّرِينَ لا تَخافُونَ 48 : 27 ) * ، تا آخر آيت . و چون پيغمبر هنوز به مدينه بود ياران پيغمبر را گمان افتاد كه چگونه است كه آن خواب پيغمبر راست نشد . خداى تعالى آن خواب اين سال راست كرد و آيت فرستاد . چنان كه ياد كرديم . گفتا خداى عزّ و جلّ راست كرد آن خواب كه مر پيغمبر را نمود كه شما به مكّه هر آينه اندر شويد ايمن ، سرها بسترده ، و از كس نترسيد . پس گفتا : * ( فَعَلِمَ ما لَمْ تَعْلَمُوا . 48 : 27 ) * گفت خداى تعالى اين دانست كه شما ندانستيد كه باز همه اندر مكّه شويد . و خداى چنين خواست و چنين دانست كه امسال اندر شويد . * ( فَجَعَلَ من دُونِ ذلِكَ فَتْحاً قَرِيباً . 48 : 27 ) * يعنى فتح خيبر . گفتا خواست كه به مكه اندر شويد ، خيبر بگشاييد . و ميان مردمان مكّه و خيبر نزديكى و دوستى بود ، اگر به حديبيه با مردمان مكّه صلح نيفتاده بودى و پيغمبر به كراهيت ايشان به مكّه اندر آمدى ، مردمان مكّه سپاه آوردندى و به يارى خيبر آمدندى ، چنان كه روز احزاب آمدند به زمين بنى قريظه . پس خداى عزّ و جلّ از حديبيه ايشان را باز گردانيد تا صلح كنند با اهل مكّه تا پيغمبر خيبر بگشايد ، و مكّيان ايشان را يارى نكنند . پس ديگر سال پيغمبر به مكّه اندر آيد و عمره كند ، و اين آيت به نزديك اهل تفسير بدين عمره فرود آمده است به مكّه . چون پيغمبر از اين عمرة القضا باز آمد تا آخر ذو القعده به مدينه بود و ذو الحجّه نيز .\r\nو سال هشتم اندر آمد از هجرت پيغمبر از اول محرّم تا جمادى الاولى هشت لشكر بفرستاده بود و گروهى را از ايشان به حرب اندر بكشتند و گروهى ظفر يافتند ، و گروهى حرب نكردند . و آن گاه به جمادى الاول اندر سپاه فرستاد به غزو موته به ولايت شام .\r\n","description":"","footnote":"","page_name":" 243 ","page_number":316},
  {"content":"\r\n\r\nخبر لشكرها كه پيغمبر عليه السّلام به اطراف فرستاد اندر سال هشتم از هجرت\r\nپيغمبر عليه السلام نخست عبد الله بن ابى العوجا السلمى را بفرستاد با پنجاه تن به بنى سليم تا تاختن كنند بر ايشان . ايشان پيش دستى كردند و شبيخون كردند ، و آن پنجاه تن را از ياران پيغمبر بكشتند ، و گروهى گفتند عبد الله بن ابى العوجا بجست .\r\nو از پس هم اندر اين سال هشتم پيغمبر عليه السّلام غالب بن عبد الله اللَّيثى را بفرستاد به جايى نام او كديد ، به قومى از عرب كه ايشان را بنى ملوّح خواندندى . و ايشان از پس كوهى اندر نشسته بودند ، و غالب از اين سوى كوه با ياران فرود آمد . و با غالب صد و سى مرد بودند ، و آن مردمان را گوسپند و اشتر بسيار بود و مهتر ايشان الحارث بن مالك بود به وقت آفتاب زرد از كوه فرود آمد ، و غالب او را بگرفت و ببست تا باز حىّ نشود . حارث گفت : من مسلمانم . غالب گفت : اگر مسلمانى يك زمان اينجا بباش . پس چون [ 205 a 
  ] آفتاب فرو شد ، غالب مردى را بخواند از پيادگان سپاه كه با او بود . گفت : بر اين كوه شو و بنشين و بنگر تا اين چهارپايان ايشان كجا برند . وى برفت و بديد و باز آمد و غالب را بگفت . غالب برفت و چهار پايان ايشان براند و باز آمد و آن مهتر را كه داشت با اين چهارپايان\r\n","description":"","footnote":"","page_name":" 244 ","page_number":317},
  {"content":"\r\nببرد و سوى مدينه آمد . چون سپيده بدميد ايشان آگاه شدند و به طلب آمدند و غالب را اندر يافتند . خداى عزّ و جلّ ابرى بفرستاد تا بارانى بباريد و سيل از كوه فرود آمد ، و ايشان گذر نيافتند . و ميان كافران و مسلمانان رودى همى رفت ، و كافران چهارپايان خويش را و مهتر را همى ديدند و فراز نتوانستند آمدن از بيم سيل ، تا غالب ايشان را به مدينه آورد .\r\nو ديگر پيغمبر را عليه السّلام خبر آمد هم اندر اين سال هشتم كه از بنى عامر خلقى گرد آمده اند بر سر آبى . پيغمبر عليه السّلام مردى را بفرستاد نام وى شجاع بن وهب با بيست و چهار مرد تا بر ايشان تاختن كرد . ايشان بجستند . و مسلمانان چهارپايان ايشان براندند . و هر مردى را پانزده شتر نصيب رسيده بود .\r\nو ديگر پيغمبر عليه السّلام به ماه رجب اندر هم اندر اين سال هشتم ابو عبيدة بن الجرّاح را بفرستاد با سيصد مرد مهاجر و انصار به قبيلهء بنى جهينه به نزديك آب دريا . ايشان برفتند و يك چندى آنجا بماندند و طعامشان سپرى شد . و پيغمبر يك انبان خرما ايشان را داده بود . بو عبيده هر يكى را از آن خرما مشت مشت همى داد . و كار چنان شد كه از آن خرما بس نماند . بو عبيده هر يكى از آنكه مانده بود يكان يكان به شمار همى داد تا همى مزيدند و آب از پس همى خوردند . و كار چنان شد كه پيوسته برگ درختان همى خوردند كه از خوردنى چيزى نيافتند . و از بهر آن اين غزوه را غزوة الخبط خوانند نيز كه برگ از درختان همى ريختند . پس خداى عزّ و جلّ دريا را فرمان داد تا موج كرد و ماهى بزرگ مرده بر خشك افگند و مسلمانان چند روز از آن مىخوردند . و نيز گويند از خلق دريا چهارپايى برآمد كه آن را عنبر گويند . مسلمانان آن را بگرفتند و بكشتند و مقدار پانزده روز از آن همى خوردند از ضرورت را . پس مردى از انصار نام او قيس بن سعد چند اشتر از آن خويش بكشت و مسلمانان را داد . پس چون يك چندى آنجا ببودند ، حربى پيش نيامدشان . باز گشتند و به مدينه باز آمدند .\r\nو ديگر پيغمبر هم اندر اين سال هشتم خبر يافت كه گروهى از قضاعه گرد آمده اند بر سر آبى كه آن را ذات السلاسل خوانند . و مادر و پدر عمرو بن العاص از\r\n","description":"","footnote":"","page_name":" 245 ","page_number":318},
  {"content":"\r\nقضاعه بودند ، و پيغمبر عمرو بن العاص را به عمان فرستاده بود به رسولى . چون برفت ، ملك عمان اجابت نكرد . عمرو باز آمد . و پيغمبر او را سيصد مرد بداد تا برود به حىّ قضاعه ، و ايشان را مسلمان كند ، و چنان دانست كه پند عمرو بپذيرند از بهر قرابت را . چون عمرو به نزديك ايشان رسيد بترسيد كه با او حرب كنند .\r\nنامه كرد به پيغمبر و مدد خواست . [ بو عبيدة بن الجرّاح را بفرستاد 
  ] با دويست مرد از مهاجر و انصار ، و ابو بكر و عمر رضى الله عنهم در ميان ايشان بودند . چون پيش عمرو رسيدند ، عمرو گفت : شما به مدد آمديد يا به مهترى ؟ گفتند به مدد آمديم .\r\nعمرو گفت : از بهر آن گويم كه من مهترى شما را ندهم . پس چون وقت نماز ببود ، عمرو امامى كرد و بو بكر و عمر و بو عبيده از پس او نماز كردند . پس آن مردمان قضاعه را به مسلمانى خواندند ، اجابت نكردند . و عمرو باز گشت و حرب نكرد و گفت : پيغمبر مرا نفرموده است حرب كردن .\r\nو گروهى گويند كه عمرو بن العاص و خالد بن الوليد بدين سال اندر مسلمان شدند ، و پيغمبر عليه السلام عمرو بن العاص را به نخستين غزوه بود كه به ذات السلاسل فرستاد . چون باز آمد به رسولى به عمان فرستاد . و سبب مسلمان شدن عمرو بن العاص آن بود كه چون سپاه خندق از حرب پيغمبر باز گشتند ، مكيّان ترسيدند كه پيغمبر آهنگ مكّه كند ، هر كسى همى گريخت . و عمرو بن العاص را به مكّه تا به حبشه بازرگانى بود و با نجاشى دوست بود . گفت من سوى او شوم تا اگر محمّد بيايد ، مرا نيابد . پس هديه هاى نيكو بر گرفت و سوى نجاشى رفت و نجاشى او را بنواخت . پس يك روز به نجاشى رسول آمد از پيغمبر ، و عمرو بن اميّة الضمرى بود . و عمرو از نخست از نزديك پيغمبر آنجا شده بود و پيغمبر او را به نزد نجاشى باز فرستاد . و عمرو بن العاص ندانست كه نجاشى پيغمبر را بدان جايگاه دارد . چون عمرو بن اميّه اندر آمد ، عمرو بن العاص گفت : ايّها الملك ، اين محمّد را ببايد كشتن . نجاشى گفت : يا عمرو ، چنين نيز مگوى كه او پيغمبر خداى است همچنانكه موسى و عيسى بودند . و دين او حقّ است و من دين او بپذيرفته ام ، و اگر تو فرمان من كنى دين محمّد بپذيرى . عمرو بن العاص را مسلمانى اندر دل\r\n","description":"","footnote":"","page_name":" 246 ","page_number":319},
  {"content":"\r\nافتاد . برخاست و روى به مدينه نهاد . خالد بن الوليد او را پيش آمد . عمرو اين قصّه او را بگفت . خالد گفت : من نيز بيايم . و هر دو روى [ 205 b 
  ] به مدينه نهادند .\r\nچون پيش پيغمبر اندر آمدند ، نخست خالد بن الوليد پيش آمد و مسلمان شد ، و آنگه عمرو فراز آمد و گفت : يا رسول الله ، من مسلمان شوم بدان شرط كه گناهان گذشتهء مرا بيامرزى ، و گناهان ناآمده را نگويم . پيغمبر گفت : يا عمرو ، تو مسلمان شو و بيعت كن كه مسلمانى خود آن گناهان گذشتهء ترا باطل كند . عمرو مسلمان شد .\r\n","description":"","footnote":"","page_name":" 247 ","page_number":320},
  {"content":"\r\n\r\nخبر حرب الموته\r\nو اين حرب موته مسلمانان را بوده است با روميان ، زيرا كه ملكت شام همه روميان را بود و مردمان شام همه ترسا بودند ، و پيغمبر را عليه السّلام خبر آمد كه به شام سپاهى گرد آمد و ايشان را از روم مدد آيد . پيغمبر عليه السّلام هزار مرد را عرض كرد و ايشان را از مدينه بفرستاد و زيد بن حارثه را بر ايشان امير كرد . پس گفت اگر او كشته شود ، جعفر بن ابى طالب را امير كردم بر شما ، و اگر او نيز كشته شود عبد الله بن رواحه را امير كردم . پس جعفر را اندوه آمد از اين سخن ، گفت :\r\nيا رسول الله ، من كى دانستم كه تو زيد مولا را بر من امير كنى . گفت : برو يا جعفر كه كار آن بهتر كه خداى كند و پيغمبرش .\r\nپس برفتند و زيد امير همى بود تا به حدّ شام و به جايى فرود آمدند نام او معان .\r\nايشان را خبر آمد كه ملك روم آمده است به زمين شام به شهر بلقا با دويست هزار مرد ، و مسلمانان خود هزار مرد بودند . بر جاى بيستادند و گفتند هزار مرد با دويست هزار چگونه حرب كند . تدبير كردند و گفتند پيغمبر را آگاه كنيم تا چه فرمايد ، يا مدد فرستد يا باز خواند . پس عبد الله بن رواحه گفت : دل پيغمبر چه مشغول كنيد ، شما را از دو يكى است و هر دو نيكو است يا ظفر و پيروزى بر\r\n","description":"","footnote":"","page_name":" 248 ","page_number":321},
  {"content":"\r\nدشمن ، و اين نيكو است ، و يا شهادت ، و اين نيكوتر . و ايشان را تحريض كرد بر رفتن . و جبريل سوى پيغمبر آمد عليهما السّلام و او را خبر آورد كه عبد الله بن رواحه چه گفت . پيغمبر دعا كرد و از ميان ياران او را آزادى كرد . و ايشان برفتند و پيش دشمن شدند . و دشمن را حرب آراسته بود . پس زيد همى شد تا به دهى رسيد نامش موته از حد بلقا . و ملك روم لشكر به حرب فراز آورد . مسلمانان صف بركشيدند . و زيد مردى را از بنى عذره بر ميمنه كرد نامش قطبة بن قتاده ، و بر ميسره مردى را نام او عباية بن مالك ، و اين مردى بود از انصار ، و خود به قلب اندر بيستاد و حرب همى كرد تا بكشتندش .\r\nچون زيد را بكشتند ، جعفر بن ابى طالب رايت برگرفت و سپاه را بفرمود كه فرود آييد به حرب اندر و پياده شويد . مردمان فرو نيامدند . او خود از اسب فرود آمد و اسبى داشت اشقر تازى نژاد ، و اسب را شمشيرى بزد و پايش بينداخت ، تا مردمان بدانند كه او پياده همى حرب خواهد كردن . و اوّل كسى كه اندر مسلمانى چنين كرد او بود . چون مردمان او را ديدند كه پياده شد ، همه پياده شدند و فرود آمدند ، و او رايت مسلمانان برگرفت و حرب همى كرد ، و خلق همه حرب كردند تا دست راست جعفر ببريدند . جعفر رايت به دست چپ گرفت تا دست چپش نيز ببريدند . رايت را به بر گرفت و حرب همى كرد تا بكشتندش .\r\nپس مردى نام او ثابت بن ارقم آن رايت برگرفت و حرب همى كرد و مسلمانان را گفت : من اين رايت نه از بهر آن برگرفتم تا بر شما اميرى كنم و ليكن نخواستم كه رايت مسلمانان بر زمين افتد . اكنون بر كسى اتفاق كنيد و اين رايت او را دهيد تا بر شما امير باشد و حرب كند . و عبد الله بن رواحه را كه پيغمبر وصيّت كرده بود از پس جعفر كشته بودند . پس خالد بن الوليد رايت بر گرفت و آن روز حرب كردند . و همه سپاه مسلمانان بر خالد اتفاق كردند و تا شبانگاه حرب همى كردند .\r\nپس شبانگاه سپاه را باز لشكرگاه آورد . و آن روز كه حرب كردند ، جبريل بيامد و پيغمبر را آگاه كرد كه لشكر به موته اند و همى حرب كنند . پيغمبر عليه السّلام ياران را آگاه كرد . بيامدند و به مدينه به مزگت بنشستند ، و جبريل پرده برداشت از مدينه تا\r\n","description":"","footnote":"","page_name":" 249 ","page_number":322},
  {"content":"\r\nروم ، و پيغمبر آن حرب همى ديد ، و هر چه بديدى ياران را آگاه كردى و همى گفتى . و اين نيز يكى بود از علامات پيغمبرى او . و چون زيد را بكشتند پيغمبر عليه السّلام گفت : [ زيد 
  ] را كشتند . و چون جعفر را دست ببريدند ، پيغمبر بگفت ، و چون عبد الله بن رواحه را بكشتند بگفت ، و ياران همى گريستند و زارى همى كردند . و چون خالد بن الوليد رايت بر گرفت گفتا شمشير خداى رايت برگرفت . و پيغمبر خالد را سيف الله نام كرده بود . و آن روز جعفر بن ابى طالب را جعفر طيّار نام كرد ذو الجناحين ، و گفتا خداى عزّ و جلّ او را بدل آن دو دست دو پر دهد تا با فريشتگان همى پرد . پس مسلمانان آن ماه و آن روز را تاريخ كردند ، و چون وقت آن بود كه ايشان باز آمدند ، ايشان را از حرب و صفت حرب بپرسيدند . هر چه بگفتند موافق آمد با آنكه پيغمبر عليه السّلام گفت .\r\nپس خالد بن الوليد سه روز حرب كرد . [ 206 a 
  ] چون ديد كه مسلمانان اندكىاند و با كافران طاقت ندارند ، باز گشت و گفت : اين مسلمانان را نزد پيغمبر برم بهتر كه همه كشته شوند . و پيغمبر را خبر آمد كه خالد بن الوليد باز گشت . بپسنديد و او را بسيار بستود . و چون خالد به مدينه اندر آمد پيغمبر عليه السّلام پذيرهء ايشان شد با مسلمانان . و پيغمبر بر اسب نشسته بود و پسر جعفر بن ابو طالب را پيش گرفته ، و او پنج ساله بود . و از پس آنكه ايشان باز آمدند جمادى الآخر و رجب و شعبان بگذشت پس از ماه رمضان . پيغمبر عليه السّلام به غزو فتح مكّه شد .\r\n","description":"","footnote":"","page_name":" 250 ","page_number":323},
  {"content":"\r\n\r\nخبر غزوهء فتح مكّه\r\nچنين گويند كه پيغمبر عليه السّلام به حديبيه صلح كرده بود با قريش ، و چنين شرط كرده بود كه با پيغمبر عليه السّلام حرب نكنند ، و كس را از دشمنان او بر حرب او نيرو نكنند ، و كس را بر حرب او تحريض نكنند و يارى ندهند نه به سلاح و نه به مرد ، و كسى كه اندر حلف و عهد پيغمبر بود ايشان با او حرب نكنند و كس را بر ايشان نيرو نكنند . و به مكّه اندر دو حىّ بودند و اندر حلف پيغمبر بودند يكى خزاعه و يكى بنى بكر بن كنانه . و هميشه خزاعه اندر حلف بنى هاشم بودندى ، و بنو بكر به عهد بنو اميّه و بنو مخزوم و گروه قريش . پس چون به حديبيه صلح بكردند ، بنى خزاعه گفتند ما حلفاى پيغمبريم و اندر عهد اوييم . پيغمبر بپذيرفت تا ايشان اندر عهد و زينهار او باشند اندر مكّه ، هر چند كه اندر دين او نبودند . و بنى بكر گفتند ، اندر حلف و زينهار نيستيم ، و همه بر اين بپراگندند . و پيغمبر باز گشت .\r\nو ميان بنى بكر و خزاعه به جاهليّت اندر پيش از مسلمانى عداوتها و خون ريختنهاى بسيار بوده بود ، و اين خزاعه از بنى بكر يك تن كشته بودند . پس چون پيغمبر را عليه السّلام پيغمبرى آمد ، خلق همه بدان حديث مشغول شد ، و اين حديث ميان خزاعه و بنى بكر بماند . چون پيغمبر عليه السّلام صلح كرد با قريش\r\n","description":"","footnote":"","page_name":" 251 ","page_number":324},
  {"content":"\r\nبه حديبيه ، مردمان ايمن شدند به مكّه و سلاحها بنهادند ، و سال بر آمد .\r\nو اين خزاعه از بنى بكر مردى را كشته بودند . پس اين خزاعه با بنى بكر سلاحها گرفتند و با يك ديگر حرب كردند ، و بنو بكر سوى بو سفيان شدند و از قريش و از ايشان يارى خواستند بر خزاعه . قريش يارى نتوانستند كردن از بيم آنكه پيغمبر بشنود و بداند كه ايشان عهد و صلح او بشكستند . پس ايشان بنى بكر را سلاح دادند تا با بنى خزاعه حرب كردند ، و بدان سلاح دادن صلح پيغمبر بشكستند ، زيرا كه او پيمان كرده بود كه نه دشمن او را يارى كنند ، و نه بر حلفاى او ستم كنند . و نيز از مهتران قريش گروهى با بنى بكر به حرب آمدند به تن خويش ، و با بنى خزاعه حرب كردند . و گروهى بودند از مهتران چون صفوان بن اميّه و عكرمة بن ابى جهل و سهيل بن عمرو . و به شب برفتند تا كس ايشان را نبيند ، و با بنى خزاعه حرب كردند و از ايشان بسيار بكشتند . و بنى خزاعه به هزيمت بشدند و به مكّه اندر آمدند و به خانهء مهترى از مهتران خزاعه اندر شدند نام آن مهتر بديل بن ورقا ، و آنجا به زينهار همى بودند و حرب بنشست . و همه خزاعيان گرد آمدند و مردى را بيرون كردند نام او عمرو بن سالم الخزاعى تا سوى پيغمبر آيد و او را از كار قريش آگاه كند كه عهد او بشكستند و از وى يارى خواهند . و پيش از آنكه آن مرد بيامد ، جبريل آمده بود و او را آگاه كرده ، و فرمان خداى عزّ و جلّ آورده كه به مكّه شو به كارزار كه خداى ترا ظفر دهد .\r\nچون عمرو بن سالم بيامد به پيغمبر عليه السّلام بگفت ، و پيغمبر پيش مردمان بگفت كه خداى ترا و همه خزاعه را نيرو دهد ، و نگفت من بيايم يا سپاه فرستم تا آگاهى بيرون نيفتد و قريش آگاه نشوند . پس از آن بديل بن ورقا از مكّه به مدينه آمد سوى پيغمبر ، و مر او را آگاه كرد كه قريش با خزاعه چه كردند . و قريش دانستند كه خطا كردند كه عهد بشكستند ، و دانستند كه مهتر خزاعه سوى پيغمبر شوند و او به حرب ايشان آيد . بو سفيان بن حرب را بفرستادند و گفتند سوى محمّد شو و ما را از اين خطا كه كرديم عذر خواه و صلح نو كن با او و روزگار بيفزاى . چون بو سفيان از مكّه برفت ، خداى تعالى پيغمبر را آگاه كرد . و پيغمبر ياران را گفت\r\n","description":"","footnote":"","page_name":" 252 ","page_number":325},
  {"content":"\r\nبو سفيان به چنين كار همى آيد و من او را پاسخ نكنم . چون پيغمبر اين سخن بگفت ، بو سفيان به مدينه اندر آمد ، و هيچ جايى نداشت كه آنجا فرود آيد مگر به خانهء دختر خويش امّ حبيب كه زن پيغمبر بود . پس چون به خانهء دختر شد ، بسترى بود از آن پيغمبر ، اديم ، كه او بر آن بخفتى ، باز كرده . بو سفيان بر آن بستر بنشست . دخترش بيامد و آن بستر از زير او بكشيد . بو سفيان گفت : اى دختر ، اين بستر زير من نتوانستى ديدن . دخترش گفتا : اين بستر پيغمبر خداى است و تو مشركى پليد ، نشايد ترا بر اين بستر نشستن تا به دين او اندر نيايى . بو سفيان از خانهء دخترش به در آمد [ 206 b 
  ] و به خانهء بو بكر شد ، و او را اين سخن بگفت كه از ما چنين بى ادبى آمد و شرط صلح شكسته شد ، و من آمدم كه عذر خواهم از محمّد .\r\nتو مرا پيش او بر و از وى صلح خواه و اين صلح را ديگر باره نو كن و اندر مدّت بيفزاى . بو بكر گفت : پيغمبر از اين سخن آزرده است ، تو خود تنها پيش او شو و اين از او اندر خواه تا ترا چه گويد . بو سفيان پيش پيغمبر آمد عليه السّلام و از او اندر خواست اين چيزها . پيغمبر خاموش شد و هيچ جواب نگفت . پس بو سفيان سوى عمر آمد و از او اندر خواست كه بايد كه پيغمبر را از ما سخن گويى . عمر گفت : و الله كه اگر توانستمى از مورچه مردم كردن ، بكردمى تا با شما حرب كردندى . پس بو سفيان سوى على آمد ، و او به خانهء فاطمه بود ، از على اندر خواست اين سخن . على گفت : من نتوانم او را اين سخن گفتن . بو سفيان فاطمه را گفت تو بگوى كه دختر محمّدى . فاطمه گفتا اين نه سخن زنان است . بو سفيان نوميد شد و برگشت و روى باز مكّه نهاد .\r\nو پيغمبر عليه السّلام خلق را بفرمود كه بسازند جهاد مشركان را ، و نگفت كه از كدام سوى شوم . و مردمان ندانستند كه سوى شام شود يا سوى مكّه يا سوى طايف يا سوى بنى ثقيف . و پيغمبر كس فرستاد به همه حيّهاى عرب كه مسلمان شده بودند گرداگرد مدينه و از ايشان سپاه خواست . و از هر حى اى سپاه بيامد . و مردمان مدينه چنان دانستند كه سوى شام شوند كه سپاه روم به موته ياران او را كشته بودند . و هر چه اندر مدينه مرد بود از مهاجر و انصار كه بتوانستند رفتن\r\n","description":"","footnote":"","page_name":" 253 ","page_number":326},
  {"content":"\r\nسلاح بر گرفتند و از مدينه بيرون شدند . و پيغمبر عليه السّلام بر يك منزلى مدينه عرض سپاه بكرد . ده هزار مرد بودند ، از ايشان پنج هزار مهاجر و انصار بودند ، و پنج هزار از ديگر حيّهاى عرب گرد آمده بودند چون بنى سليم و بنى غطفان و بنى جهينه و بنى تميم و بنى اسد . و هم اندر رمضان از مدينه بيرون شد با اين ده هزار مرد ، سواران با سلاح تمام و آلات ساخته ، و بر مدينه مردى را خليفت كرد نام او كلثوم بن حصين و كنيتش ابو رهم ، و پيغمبر عليه السّلام سپاه را بفرمود كه هيچكس را مگذاريد كه بر شما بگذرد و خبر به مكّه برد ، و كس پيش از شما نرود كه قريش بسازند و با ما حرب كنند . از آنجا بر گرفت و پنج روزه راه برفت ، و كس را نگذاشت كه بگذشتى و اين خبر به قريش بردى تا به منزلى فرود آمد كه آن را ذو الحليفه گويند . مردى از مهاجريان نام او حاطب بن ابى بلتعه از اهل مكّه بود و از مهاجريان بود و به بدر شاهد بود . نامه نوشت به اهل مكّه كه پيغمبر آمد كه با شما حرب كند با خلقى بسيار و سپاهى كه شما را طاقت مقاومت نبود ، حذر كنيد . به لشكر اندر زنان بودند و عايشه بدين غزو با پيغمبر بود ، و پيغمبر عليه السّلام فرموده بود كه زنان را بيرون آريد تا كار كنند و هيزم چينند و جامه شويند و بيماران را پرستند و دارو كنند . و به ميان آن زنان اندر زنى بود نام او ساره مولاه بنى عبد المطَّلب بود و هيزم چيدى به لشكر اندر . حاطب نامه او را داد و گفت : اين نامه پيش از ما به مكّه بر و بو سفيان را ده . زن به بهانهء هيزم چيدن از لشكرگاه بيرون شد ، و باز راه آمد و روى به مكّه نهاد . خداى عزّ و جلّ آيت فرستاد و پيغمبر را آگاه كرد . * ( يا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ 60 : 1 ) * ، تا آخر آيت .\r\nپس جبريل عليه السّلام حديث آن زن و آن نامه بگفت ، پيغمبر على را و زبير بن العوّام را بخواند و ايشان را آن قصّه بگفت ، و از پس آن زن بفرستادشان . ايشان بر اسب نشستند . و برفتند و آن زن را اندر يافتند . او را گفتند با تو نامه است بيرون كن و ما را ده . نامه را موى سرسر اندر پنهان كرده بود و ببافته . زن منكر شد و جامه را همه باز كرد . بجستندش ، چيز نيافتند . زبير گفت : باز گرديم كه با اين زن چيز نيست . على\r\n","description":"","footnote":"","page_name":" 254 ","page_number":327},
  {"content":"\r\nشمشير بركشيد و گفت : به خداى كه پيغمبر دروغ نگفت و او را دروغ نگفتند . نامه بيرون كن و اگر نه سرت بردارم . زن بترسيد و آن نامه از موى بيرون كرد و سوى على انداخت . على نامه برگرفت و سوى پيغمبر آورد . پيغمبر آن نامه را برخواند ، و ياران را گرد كرد و آن نامهء حاطب بر ايشان خواند پيش حاطب . پس روى به حاطب كرد و گفت : چرا چنين كردى ؟ حاطب عذر خواست و گفت : يا رسول الله ، من تا مسلمان شدم كافر نگشتم و ليكن مردى بودم كه مرا اندر ميان ايشان قرابت و عشيرت است و اهل و عيالم آنجا بود . خواستم كه پيشدستى كنم بدين نامه ، گفتم اين خداى را عزّ و جلّ و پيغمبرش را هيچ زيانى ندارد ، و هر قضايى كه خداى كرده است كم و بيش نشود . پس عمر گفتا : يا رسول الله ، مرا دستورى ده تا اين را بكشم كه او كافر شد . پيغمبر گفتا : نشد كه خداى او را مؤمن خواند و گفت : * ( يا أَيُّهَا الَّذِينَ آمَنُوا . 60 : 1 ) * و بدين او را خواست . پس عمر گفتا : يا رسول الله ، منافق شد بارى و دوزخ او را واجب شد . پيغمبر عليه السلام گفت : يا عمر ، اين به بدر شاهد بوده است با ما و خداى عزّ و جلّ مر اهل بدر را هر كه از مسلمانان آنجا شاهد بود بر ايشان مطلع شد و چنين گفت هر چه خواهيد كنيد كه من شما را عفو كردم . پس پيغمبر عليه السّلام [ 207 a 
  ] از آن منزل بر گرفت و پيشتر شد . و بفرمود تا ياران باز راه گشتند و سلاح اندر پوشيدند هر چه بايست ، و باقى بر ستوران نهادند . و عيينة بن حصن و اقرع بن حابس او را گفتند يا رسول الله ، با تو نه اثر حرب بينيم و نه سلاح ، كجا خواهى رفتن . پيغمبر گفتا آنجا كه خداى خواهد . و برفت تا به منزلى رسيد كه آن را عسفان گويند ، و روزى [ بود 
  ] گرم و ماه رمضان بود و روزه داشت و سخت دشخوار بود . پس اين آيت فرود آمد : * ( شَهْرُ رَمَضانَ الَّذِي أُنْزِلَ فِيه الْقُرْآنُ هُدىً لِلنَّاسِ وَبَيِّناتٍ من الْهُدى وَالْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْه . 2 : 185 ) * پس گفت * ( وَمن كانَ مَرِيضاً أَوْ عَلى سَفَرٍ فَعِدَّةٌ من أَيَّامٍ أُخَرَ . 2 : 185 ) * پس پيغامبر عليه السّلام روزه بگشاد و از آنجا برداشت و به عسفان شد .\r\nو اندر بعضى اخبار چنين خواندم كه عبّاس بن عبد المطَّلب به مكّه بود . چون خبر پيغمبر بشنيد بيرون آمد ، و بدين منزل سوى او رسيد . و اين نه درست است كه\r\n","description":"","footnote":"","page_name":" 255 ","page_number":328},
  {"content":"\r\nعبّاس از روز بدر باز كه مسلمان شد به مدينه بود و با پيغمبر عليه السّلام به حديبيه بود ، و باز به عمرة القضا با پيغمبر بود به مكّه ، و باز به لشكر فتح با پيغمبر بود .\r\nپس قريش دانستند كه پيغمبر را عليه السّلام اندوه آمده است از آن عهد شكستن ، و همى ترسيدند كه با ايشان حرب كند . و خبر همى جستند كه از مدينه خبر آيد كه او همى چه كند . و پيغمبر راه بگرفته بود و كس راه نيافت و خبر نيارست بردن . و قريش تنگ دل شدند و گفتند ما را جاسوسى ببايد فرستادن تا خبر محمّد بيارد . مهتران خزاعه گفتند بديل بن ورقا بايد . پس بو سفيان بن حرب و بديل بن ورقا هر دو به جاسوسى از مكّه بيرون آمدند و به عسفان آمدند ، بدين منزل كه پيغمبر فرود آمده بود ، و به شب آنجا رسيدند . از دور آتشها ديدند از لشكر بر مقدار يك بانگ رفتن . هر دو بيستادند . گفتند اين كيست كه اينجا فرود آمده است . بديل گفتا مردمان باشند از عرب . بو سفيان گفت : عرب چندين نباشد ، و اين لشكرى است ، و محمّد را چندين لشكر نباشد ، ندانم كه اينان كيستند .\r\nو عبّاس بن عبد المطَّلب بر استر پيغمبر نشسته بود ، و پيغمبر را عليه السّلام استرى بود زينى آن را شهبا خواندندى و بيضا نيز خواندندى . و عبّاس بر آن بر نشسته بود و از لشكرگاه بيرون شده ، و به تاريكى اندر گرداگرد لشكر همى گشت و آتشها را همى نگريست . و عمر بن الخطَّاب آن شب طلايه داشت . از لشكرگاه بيرون آمده بود با ياران و آتش كرده بودند . چون عباس بر او بگذشت به تاريكى ، عمر گفت بنگريد تا آن كيست . گفتند عمّ پيغمبر است بر استر او نشسته است .\r\nعبّاس از او بگذشت و به تاريكى همى شد . آواز بو سفيان شنيد كه با يارش سخن همى گفت . و ميان عبّاس و بو سفيان دوستى بود . چون آوازش بشنيد بشناخت .\r\nآواز كرد . پس هر دو به يك ديگر فراز رسيدند و يك ديگر را بپرسيدند و به كنار گرفتند . عبّاس گفت : به چه كار آمدى ؟ گفتا : به خبر جستن . گفت : اينك پيغمبر عليه السّلام با ده هزار سوار . پس عبّاس بو سفيان را گفتا از پس اين استر من برنشين تا ترا سوى پيغمبر برم و از او زينهار خواهم كه اگر بى زنهار عمر ترا بگيرد بكشد . و ميان بو سفيان و عمر عداوت ديرينه بود از بهر هند زن بو سفيان ، كه\r\n","description":"","footnote":"","page_name":" 256 ","page_number":329},
  {"content":"\r\nهند زنى بود كه اندر جاهليت زنا كردى و هميشه يك و دو تن تا ده تن از قريش داشتى كه با ايشان زنا كردى .\r\nپس عبّاس بو سفيان را گفت : امشب عمر به طلايه است و اگر به دست او افتى بى زنهار ترا بكشد . بو سفيان از پس عبّاس بر نشست و عبّاس استر براند . چون به آتش عمر رسيدند ، عمر بو سفيان را ديد او را گفت : اى دشمن خداى ، الحمد للَّه كه خداى ترا به دست مسلمانان اسير كرد بى زينهار . و چنان دانست كه عبّاس او را اسير كرده است . عبّاس گفتا : يا عمر ، بى زينهار نيست و من او را زينهار داده ام .\r\nعمر را اندوه آمد و گفت : يا عبّاس ، تو عمّ پيغمبرى ، ترا به خداى نه نيكو باشد كه دشمن خداى را زينهار دهى و بر استر پيغمبر نشانى . پس عمر بشتافت كه پيغمبر را آگاه كند . و عبّاس استر براند و هر دو با هم به خيمهء پيغمبر رسيدند به يك جاى .\r\nعبّاس فرود آمد و بو سفيان را بر در خيمه به پاى كرد و با عمر پيش پيغمبر شد .\r\nعمر گفتا : يا رسول الله ، اينك بو سفيان ، و خداى عزّ و جلّ او را گرفتار كرد بى زينهار . مرا دستور ده تا بكشمش . عبّاس گفتا : يا رسول الله ، من او را زينهار داده ام . پيغمبر را سخت گران آمد آن سخن عبّاس . پس عمر فراز آمد كه در گوش پيغمبر چيزى گويد . عبّاس سر پيغمبر اندر كنار گرفت و عمر را گفت : ما امشب با وى هيچ راز نگوييم . عمر گفت : نه نيكو همى كنى كه دشمن خداى و آن پيغمبر را همى زينهار دهى بىفرمان پيغمبر . عبّاس گفت : اگر اين مرد از قوم تو بودى از بنى عدّى چندين شتاب نكردى به كشتن ، و ليكن از آنكه از بنى عبد مناف است چندين شتاب و نيرو همى كنى . پيغمبر ترسيد كه ميان عبّاس و عمر جنگ خيزد ، عبّاس را گفتا ما نيز زينهار دهيم او را ، تو او را امشب نگاه دار تا فردا پيش من آرى ، پس عبّاس و عمر هر دو باز گشتند . چون ديگر روز بود عبّاس مر بو سفيان را پيش پيغمبر آورد تا مسلمان شد ، و او را به مكّه باز گردانيد . پس عبّاس پيغمبر را گفت : يا رسول الله ، تو دانى كه بو سفيان به مكّه اندر مهتر است ، او را كرامتى ببايد كردن كه او آنجا مهترى نمايد . [ 207 b 
  ] پيغمبر گفت : هر كه به سراى بو سفيان اندر شود ايمن است . عبّاس اين سخن بو سفيان را بگفت و گفت : به مكّه شو و اين\r\n","description":"","footnote":"","page_name":" 257 ","page_number":330},
  {"content":"\r\nسخن مردمان را بگوى كه هر كه به سراى تو اندر آيد ايمن است ، تا مردمان مهترى تو بدانند .\r\nپس پيغمبر عليه السّلام لشكر بر گرفت و عبّاس را گفتا بو سفيان را بر رهگذر لشكر به پاى كن به جايگاهى تنگ تا اين لشكر بر او بگذرد تا چون باز مكّه شود اهل مكّه را بگويد كه لشكر بسيار است ، تا ايشان حرب نكنند . پس عبّاس بو سفيان را بر سر راه برد به جايگاهى تنگ تا لشكر پيغمبر بر او بگذشت . و پيغمبر لشكر را گروه گروه بر بو سفيان همى گذاشت بر اسبان نيك با سلاح ، تمام ، و هر گروهى كه بگذشتى بو سفيان عبّاس را پرسيدى كه اين كيست . عبّاس گفتى اين از فلان قبيله است : از بنى غفار است ، از بنى سليم است ، از بنى جهينه ، از فلان از فلان تا پنج هزار مرد بگذشت . آن گاه پيغمبر عليه السّلام آمد با پنجهزار مرد ، يك خيل از مهاجريان و انصاريان همه خودها بر سر نهاده و جوشنها پوشيده كه از ايشان جز چشمها چيزى پديد نبود چون كوه آهن ، و آن خيل را قبّة الخضرا خواندندى كه از آهن از دور سبز نمودى . پس بو سفيان چون ايشان بر گذشتند متحيّر شد و سهم و هول اندر دلش افتاد . عبّاس را گفتا : اين ملك برادرزادهء تو بزرگ شد . عبّاس گفتا : ويلك اين نه ملك است كه اين پيغمبر است . پس بو سفيان برفت و به مكّه شد و خلق بر او گرد آمدند . گفت : محمّد آمد با سپاهى كه هيچ كس را با آن طاقت نيست . گفتند پس ما چگونه كنيم ؟ گفت : هر كه به سراى من اندر شود ايمن است . گفتند به سراى تو چند تواند آمدن . پس قريش از پيغمبر عليه السّلام سخت بترسيدند كه او حرب كند و ايشان را همه بكشد . و پيغمبر همى انديشيد كه مكيّان حرب كنند . و آن روز كه اندر مكّه خواست شدن ترسيد كه مكّيان چه كردند . گفتند مكيّان همه سپاهان را بيرون كردند و گرد آمدند با سلاح ، و مردمان معروف همچنين ، و بدانجا كه عرفات است راندند و همه به مكّه اندر بنشستند به دكانها و بر در سراها با سلاح ، و بنى بكر را و آن سپاهان را گفتند اگر محمّد با ما حرب نكند حرب نكنيم ، و اگر حرب كند حرب كنيم ، و شما همچنين به مكّه اندر آييد .\r\n","description":"","footnote":"","page_name":" 258 ","page_number":331},
  {"content":"\r\nپيغمبر عليه السّلام چون اين سخن بشنيد اندر دل كرد كه با ايشان حرب نكند ، و خداى عزّ و جلّ آيت فرستاد و چنين گفت : قال الله تَعالَى ، * ( وَلا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيه فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ ، فَإِنِ انْتَهَوْا فَإِنَّ الله غَفُورٌ رَحِيمٌ . 2 : 191 - 192 ) * پس پيغمبر زبير بن العوّام را گفت :\r\nپيشتر رو با خيل خويش . و زبير بر مقدمه بود . او را گفتا به مكّه اندر شو با خيل خويش . و به اول شهر از سوى مشرق بر در شهر كوهها است . گفت : اين لوا بر سر آن كوهها بزن . و خالد بن الوليد را گفت : تو با سپاه خويش زير مكّه شو سوى مغرب ، و زير مكّه كوه صفا است آنجا كه حبشياناند و بنى بكر ، و آنجا فرود آى و با كس حرب مكن تا با تو حرب نكنند .\r\nزبير بن العوّام برفت و به در مكّه شد و لوا آنجا بزد كه پيغمبر فرموده بود ، و دو تن از خيل او از پس مانده بودند . مكّيان آن دو تن را از كوه بديدند . فرود آمدند و هر دو را بكشتند . و زبير بن العوّام آگاه نبود از بهر آنكه دور بودند از ايشان ، و بيش از آن دو كس كشته نشد . و خالد بن الوليد برفت و زير مكّه شد . آن حبشيان و بنى بكر پيش او آمدند و با خالد حرب كردند . خالد ايشان را هزيمت كرد و به پايان مكّه بردشان . و خالد بر در مكّه بيستاد و لوا بر كوه بزد . و سه تن از خيل خالد كشته شد و بسيار كس از مشركان كشته شدند . پس به هزيمت بشدند . و از مسلمانان آن روز آن پنج تن كشته شدند ، و دو از خيل زبير بودند و سه از خيل خالد . [ پس خالد 
  ] بر سر كوه لوا بزد و بيستاد . و پيغمبر عليه السّلام با ديگر سپاه ايستاده بود بر در مكّه به جايى كه آن را ذى طوى خوانند ، و همى نگريست تا خالد و زبير را چه پيش آيد ، او با لشكر بسيار خويشتن را اندر فگند و حرب كند .\r\nپس چون مكيّان را زير و زبر بگرفتند و پيش و پس راه اندر شدند ، و مسلمانان لواها بر سر كوه بزدند ، دانستند كه حرب نيست . پيغمبر سپاه را تعبيه كرد و به شهر اندر آمد و منادى پيش اندر كرد كه هر كه به سراى بو سفيان شود ايمن شد ، و هر كه به مزگت اندر شود ايمن شد ، و هر كه به خانهء خويش اندر شود ايمن شد . پس پيغمبر با سپاه آراسته به تعبيه [ برفت 
  ] و به شهر اندر آمد با همه سپاه . و زبير بن\r\n","description":"","footnote":"","page_name":" 259 ","page_number":332},
  {"content":"\r\nالعوّام و خالد بن الوليد را همچنين گفته بود كه كس را مكشيد مگر كه با شما حرب كنند به جز شش تن را كه هر كجا يابيد بكشيد ، و اگر همه اندر مزگت بوند ، يا دست به آستان كعبه اندر زده باشند ، و چهار زن را همچنين بكشيد ، و از اين يكى عبد الله بن [ سعد بن 
  ] ابى سرح بود برادر عثمان بن عفّان كه با او شير خورده بود و دبير پيغمبر بود به مدينه كه وحى نبشتى ، و به مكّه باز شده بود و با كافران مرتد شده ، و ديگر عبد الله بن خطل بود از بنى تميم ، و او مردى بود شاعر و به مدينه آمده بود و مسلمان شده ، و پيغمبر او را عامل صدقات كرده بود و او را به حىّ اى از آن عرب فرستاده بود تا صدقات ايشان بستاند . و آن صدقات بستده بود و يك تن را بكشته و مرتد شده . و شعر گفتى [ 208 a 
  ] پيغمبر را عليه السّلام هجا كردى ، و دو كنيزك داشت مغنيّه ، رود زدندى و بربط زدندى چنان كه رسم حبشه بود . و او شعر گفتى به هجاى پيغمبر . و ايشان آن را به رود بر بزدندى پيش مردمان مكّه . و هر كجا بودندى مكيان بدان رود ايشان كه زدندى بر هجاى پيغمبر شادى كردندى ، و ديگر حويرث بن نقيذ بن وهب بن عبد بن قصىّ را بفرمود كه بكشند كه او را با پيغمبر عليه السّلام عداوت بود و دشنام دادى و سنگ زدى و خاك بر سر او ريخته بود از پس مرگ بو طالب ، و چهارم مقيس بن صبابه را بفرمود كشتن كه برادر هشام بن صبابه به غزوهء بنى المصطلق شاهد بود و مسلمان بود ، و مردى از انصار او را بكشت به خطا ، و چنين همى دانست كه او كافر است . و مقيس از مكّه بيامد و مسلمان شد و پيغمبر را گفتا كشندهء برادرم مرا ده تا بكشم . پيغمبر گفتا : بر او قصاص نيايد كه او به خطا كشته شد نه به عمد ، و ليكن بر او ديت آيد . پيغمبر عليه السّلام ديت برادرش بر همه مسلمانان قسمت كرد و برادرش را داد . چون ديت بستد آن كشندهء برادرش را بكشت و مرتد شد و بگريخت و باز مكّه شد ، و پنجم عكرمة بن ابى جهل بود . پيغمبر بفرمود كه بكشندش كه آن كارها كه پدرش كردى او با وى يار بودى ، و ششم صفوان بن اميّه را بفرمود كه بكشند كه آن لشكر احزاب روز حرب به خندق او گرد كرده بود با بو سفيان .\r\nو چهار زن را بفرمود كشتن هر كجا يابند : يكى هند را زن بو سفيان مادر معاويه\r\n","description":"","footnote":"","page_name":" 260 ","page_number":333},
  {"content":"\r\nكه او روز احد شكم حمزة بن عبد المطَّلب شكافته بود و جگرش بيرون كشيده و بخاييده ، و دوم مولاه عمرو بن هشام بن عبد المطَّلب آن زن كه نامهء حاطب بن ابى بلتعه به موى سر اندر پنهان كرده بود و خبر به مكّيان خواست بردن به آمدن پيغمبر عليه السّلام ، و سديگر و چهارم آن دو كنيزك عبد الله بن خطل كه مردمان را غنا كردندى به شعر و هجاى پيغمبر : يكى قريبه نام بود و ديگر فرتنا ، اين ده تن را بفرمود كه هر كجا يابيد بكشيد و كس ديگر را مكشيد .\r\n\r\n[ شدن پيغامبر عليه السّلام به مكّه 
  ]\r\nو پيغمبر عليه السّلام آن روز كه در مكّه خواست شدن ، عمامهء سياه به سر اندر بسته بود و على بن ابى طالب رضى الله عنه لوا پيش او اندر همى برد ، و مهاجر و انصار از راست و از چپ او ايستاده . چون به در مكّه اندر آمد ، آنجا كه زبير ايستاده بود ، بفرمود كه بر سر آن كوه كه لواى زبير است خيمهء من بزنيد . و پيغمبر را عليه السّلام خيمه اى بود از اديم طايفى ، آن خيمه بر سر كوه بزدند . و پيغمبر بگذشت و همى رفت تا به در مزگت مكّه ، و همه مشركان و مهتران اندر مزگت گرد آمده بودند . و عكرمة بن ابى جهل و صفوان بن اميّه هر دو بگريخته بودند كه شنيده بودند كه پيغمبر عليه السّلام فرموده است كه ايشان را بكشند . و ديگر همه مهتران اندر مزگت نشسته بودند . و پيغمبر عليه السّلام بدان هيبت به مزگت اندر آمد به ماه رمضان . بر در مزگت از اشتر فرود آمد و به مزگت اندر شد . و مردمان دانستند كه وى حرب نخواهد كردن . هر كسى از خانه ها بيرون آمدند و به مزگت همى آمدند تا مزگت پر شد . و پيغمبر عليه السّلام نماز بكرد و طواف سپرى كرد . و در خانهء كعبه بفرمود تا بگشادند و آن بتان را كه اندر آنجا بودند بيرون آوردند و بيرون از مزگت به روى اندر افگندند و به آستانهء در مزگت كردند تا مردمان چون به مزگت اندر شوند و بيرون آيند پاى بر وى نهند . و آن بت بزرگ از سنگ بود ، و هنوز آنجا فگنده است . پس چون بتان بيرون آوردند خود اندر خانه شد و اندر او نماز كرد و بيرون آمد ، و بر پايهء مزگت بيستاد و همى نگريست اندر مزگت ، پر از خلق ديد از\r\n","description":"","footnote":"","page_name":" 261 ","page_number":334},
  {"content":"\r\nاهل مكّه . پس حلقهء در بگرفت و روى سوى مزگت كرد همچنان بر پايه ايستاده ، و گفتا : سپاس يك خداى را تنها كه او مر چاكر و بندهء خويش را نصرت داد و وعدهء خويش را راست كرد ، و همچنانكه وعده كرد كه ترا به مكّه باز آرم ، باز آورد و دشمنان را هزيمت كرد . پس مردمان مكّه را گفتا : اى مردمان ، چه گوييد و چه انديشيد كه من به جاى شما چه كنم . سهيل بن عمرو بر پاى خاست ، و هنوز مسلمان نشده بود ، و گفتا : يا رسول الله ، چه گوييم و چه انديشيم ، چنين گوييم كه مردى مهتر قريشى و مهترزاده ، به شهر خويش و به زاد و بوم خويش باز آمدى و بر قوم خويش ظفر يافتى ، پيران را حرمت داشتى و جوانان را آزرم كردى و بر كودكان و زنان ببخشودى و بر همه منّت كردى و همه را عفو كردى و آزاد كردى . پيغمبر چون اين سخن بشنيد آب از چشم فرود آورد . اهل مكّه به مزگت اندر زار بگريستند به آواز بلند .\r\nپس پيغمبر عليه السّلام ايشان را گفت : من شما را آن گويم كه برادر من گفت يوسف عليه السّلام برادران را ، * ( لا تَثْرِيبَ عَلَيْكُمُ الْيَوْمَ يَغْفِرُ الله لَكُمْ وَهُوَ أَرْحَمُ الرَّاحِمِينَ . 12 : 92 ) * پس در خانهء كعبه فراز كرد و فراز آمد و از مزگت بيرون شد ، و به اشتر بر نشست و بيامد آنجا كه خيمهء او زده بودند ، فرود آمد . و لشكر هر كسى به جاى خويش فرود آمدند . و مردمان مكّه آمدن گرفتند فوج فوج و مسلمان همى شدند و به دين اندر همى آمدند چنان كه خداى عزّ و جلّ گفت : قوله تعالى ، * ( إِذا جاءَ نَصْرُ الله وَالْفَتْحُ ، وَرَأَيْتَ النَّاسَ يَدْخُلُونَ في دِينِ الله أَفْواجاً ، فَسَبِّحْ بِحَمْدِ رَبِّكَ وَاسْتَغْفِرْه إِنَّه كانَ تَوَّاباً . 110 : 1 - 3 ) * پس پيغمبر عليه السّلام ديگر روز [ 208 b 
  ] بر كوه صفا بنشست و عمر بن الخطَّاب را رضى الله عنه فرودتر از خويشتن بنشاند و اهل مكّه همه موليان پيغمبر گشتند زيرا كه خداى عزّ و جلّ ايشان را از پس آن كه با لشكر او حرب كردند با خالد بن الوليد ، و او را بر ايشان ظفر داد و ايشان را ذليل كرد ، همه فىء بودند ، اگر خواستى همه را برده كردى و به ميان مسلمانان قسمت كردى پيغمبر عليه السّلام نكرد اين چنين ، و همه را گردنها از بندگى آزاد كرد .\r\nپس پيغمبر عليه السّلام روز سديگر پرسيد كه آن ده تن را كه فرمودم كه بكشيد\r\n","description":"","footnote":"","page_name":" 262 ","page_number":335},
  {"content":"\r\nچه كرديد . گفتند يا رسول الله ، عبد الله بن سعد بن ابى سرح به خانهء عثمان پنهان شده است . پس عثمان [ او را 
  ] پيش پيغمبر آورد و از گناه عفو كردن خواست . و سعد عباده با انصار بر سر پيغمبر ايستاده بودند با شمشيرها . [ پيغامبر 
  ] چون سعد را بديد سر فرود افگند . پس عثمان را اجابت كرد . و عبد الله بن سعد مسلمان شد .\r\nچون عثمان باز گشت و او را باز برد ، پيغمبر سعد عباده را گفت كسى نبود كه سر اين منافق برداشتى ، و من چندين از بهر آن خاموش بودم تا مگر كسى [ اين 
  ] بكند . سعد گفت : يا رسول الله ، به چشم ببايست نمودن . پيغمبر عليه السّلام گفت : اگر به چشم نمودمى عثمان بيازردى . و عبد الله بن خطل را بيافتند هم آن روز نخستين ، و از ياران پيغمبر يكى بود او را ابو البرزه گفتندى ، او را بكشت . و مقيس بن صبابه هم از قوم او مردى او را بكشت ، نام اين مرد نميلة بن عبد الله . و صفوان بن اميّه بگريخت و به جدّه شد و همى خواست كه به دريا اندر نشيند و به يمن شود . پس دوستى از آن او از مسلمانان نام او عمير بن وهب پيغمبر را خواهش كرد و گفت : صفوان خويشتن را از بيم توبه دريا اندر فگند و بكشد ، او را زينهار ده . پيغمبر او را زينهار داد . مرد گفت مرا علامتى ده تا بشوم و علامت سوى او برم تا ايمن شود و بيايد . و صفوان پسر عمّهء پيغمبر بود . مادرش امّ هانى بود دختر عبد المطَّلب . پيغمبر عليه السّلام آن عمامهء سياه كه اندر مكّه آمد و به سر بر نهاده بود او را داد تا او پيش صفوان شود و او را ايمن كند . اين مرد آن عمامه بياورد . و صفوان به جدّه شده بود . او را اندر يافت بر لب دريا و خواست كه اندر دريا نشيند . او را گفتا ترا بشارت باد كه ترا پيغمبر زينهار داد ، و اينك علامت زينهار ، و عمامهء او به تو آوردم تا ايمن باشى .\r\nصفوان گفت : ترسم كه با من غدر كند و مرا بكشد . آن مرد گفت : او هرگز با كس غدر نكند ، و غدر به دين او اندر نيست و حرام است ، و او فاضلتر از همه خلق است و رحيم است و راستگوى ، و پسر خال تو است و عزّ او عزّ تو است و ملك او ملك تو است ، از عزّ و فخر خويش كجا گريزى . صفوان باز آمد و پيش پيغمبر رفت ، و پيغمبر عليه السّلام او را زينهار داد و مسلمانى بر وى عرضه كرد . او\r\n","description":"","footnote":"","page_name":" 263 ","page_number":336},
  {"content":"\r\nنپذيرفت . گفت : چاره نيست از اين دو يكى يا شمشير يا اسلام ، هر كدام خواهى بگزين . صفوان گفتا : مرا زمان ده تا از اين هر دو يكى بگزينم . پيغمبر گفتا چهار ماه زمان دادمت . و عكرمة بن ابى جهل پيش از صفوان گريخته بود و به يمن شده ، و زنش ام حكيم [ بنت الحارث 
  ] بن هشام دختر عمّش بود ، مسلمان شد و عكرمه را از پيغمبر بخواست به زينهار . پيغمبر اجابت كرد و عكرمه را زينهار داد .\r\nپس اين زن از پس او به يمن شد و او را باز آورد و مسلمان شد . و پيغمبر از پس حرب خيبر حرب حنين كرد و فتح مكه ، و از پس دو ماه به مدينه شد . و صفوان را زنى بود پير مهترزاده ، نام او فاخته بنت وليد المغيره بود و مسلمان شده بود روز بيعت النسا . و عكرمه را زنش از يمن بياورد و به مدينه برد و آنجا مسلمان شد .\r\nاين بود قصّهء آن شش مرد كه پيغمبر بفرموده بود كه بكشند . و امّا حديث آن چهار زن . هند به خانهء بو سفيان اندر شد ، و ساره كشته شد ، و از آن هر دو كنيزك عبد الله بن خطل آنكه قريبه نام بود بكشتندش ، و آنكه فرتنا نام بود بجست و نيافتندش ، و تا وقت عثمان بن عفّان بزيست ، آنگاه بمرد .\r\nو پيغمبر عليه السّلام سه روز بر خلق بيعت گرفت . و مكيّان مسلمان همى شدند .\r\nو پيغمبر عليه السّلام بر سر كوه صفا نشسته بود و عمر بن الخطَّاب زير او نشسته ، و دست بر دست هر كسى همى زد و مردمان بيعت همى كردند . و پيغمبر دست عمر به جاى دست خويش نهاده بود . پس روز چهارم زنان مكّه بيامدند و بيعت كردند ، و هند از پس ايشان بود از بيم خويش . و امّ حكيم بنت الحارث زن عكرمه ، و فاخته دختر وليد مغيره ، زن صفوان هم آن روز مسلمان شد . و همه زنان مهتران قريش را بياورد و ايشان را گفت : شما را چاره نيست [ از 
  ] مسلمان شدن . و بيرون آوردشان بر كوه صفا . و بو سفيان بيامد و هند را و آن همه زنان قريش را عذر خواست .\r\nپيغمبر را گران آمد عفو كردن هند . بو سفيان را گفتا تا بنگرم تا خداى عزّ و جلّ چه فرمايد . پس خداى عزّ و جلّ آيت فرستاد و گفت : قوله تعالى ، * ( يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّه شَيْئاً وَلا يَسْرِقْنَ [ 209 a 
  ] وَلا يَزْنِينَ وَلا يَقْتُلْنَ أَوْلادَهُنَّ وَلا يَأْتِينَ بِبُهْتانٍ يَفْتَرِينَه بَيْنَ أَيْدِيهِنَّ وَأَرْجُلِهِنَّ ) *\r\n","description":"","footnote":"","page_name":" 264 ","page_number":337},
  {"content":"\r\n* ( وَلا يَعْصِينَكَ في مَعْرُوفٍ فَبايِعْهُنَّ 60 : 12 ) * ، الآيه . پيغمبر عليه السّلام گفت : چون خداى تعالى بفرمود كه ايشان را از من بخواه دانست كه گناه ايشان عفو كرد . پس پيغمبر عليه السّلام ايشان را پيش خواند . و اين زنان همه هند را سخنگوى كردند و پيش اندر كردند . پيغمبر عمر را بفرمود كه با او سخن گوى تا بر او شرط گيرى . هند گفت : ما بيعت با تو كنيم و به تو بگرويم و با تو شرط كنيم . پس هند پيش آمد روى بسته . پيغمبر بر او شرط كرد چنان كه خداى گفت : * ( عَلى أَنْ لا يُشْرِكْنَ بِاللَّه شَيْئاً . 60 : 12 ) * و پيغمبر گفت : بدان شرط كه با خداى شرك نگيريد . هند گفت : تو با ما سختيها كنى و شرطها كه با ديگر مردمان آن نكردى ، و ما اين همه بپذيريم ، شرك نگيريم بدان شرط كه خداى آن گذشته را عفو كند . پس پيغمبر گفتا : * ( وَلا يَسْرِقْنَ . 60 : 12 ) * گفتا : دزدى نكنى . هند گفت : زن چگونه دزدى كند كه زن به خانه اندر جز خواستهء شوى چيزى نيابد ، و من دزدى نكردم جز به خانهء بو سفيان اندر . از بهر آنكه بو سفيان مردى زفت بود و بخيل ، و مرا چندانى ندادى كه مرا و فرزندان مرا بس بودى . من از خواستهء او چندان برگرفتمى كه مرا بسنده بودى و كودكان مرا ، و اسراف نكردمى و او ندانستى . پيغمبر گفتا : اين مقدار كه برگيرى از خواستهء او بى علم او ، اين نه دزدى بود . پيغمبر گفتا : * ( وَلا يَزْنِينَ 60 : 12 ) * . گفتا : و زنا نكنيد . هند گفتا : هَل تزنِى الحُرّة . آزاد زن هرگز زنا كند ؟ عمر بن الخطَّاب با پيغمبر نگريست و تبسّم كرد .\r\nپيغمبر عليه السّلام دانسته بود از حال هند اندر زنا و آنكه او را با عمر رفته بود اندر جاهليت اندر . چون عمر تبسّم كرد ، پيغمبر عليه السّلام به عمر نگاه كرد و او را جواب نداد تا بو سفيان نبيند و هند بنداند . پيغمبر گفتا : * ( وَلا يَقْتُلْنَ أَوْلادَهُنَّ 60 : 12 ) * ، گفتا : فرزندان را مكشيد زيرا كه عرب مر دختران را به گور كردندى ، گفتندى تا بزرگ نشود و بر ما عارى نيارد . هند گفتا ما فرزندان را بزاديم و بزرگ كرديم و به روز بدر تو همه را بكشتى ، و حنظلة بن ابى سفيان روز بدر كشته شده بود ، پس پيغمبر گفتا ، * ( لا يَأْتِينَ بِبُهْتانٍ يَفْتَرِينَه بَيْنَ أَيْدِيهِنَّ وَأَرْجُلِهِنَّ . 60 : 12 ) * و دروغ نگوييد بر شويان كه از كس ديگر فرزندان بر شوى خويش بنديد . گفتا : اين خود زشت است اين را نهى نبايد كردن كه خود اين كس نكند . پس پيغمبر گفت ، * ( وَلا ) *\r\n","description":"","footnote":"","page_name":" 265 ","page_number":338},
  {"content":"\r\n* ( يَعْصِينَكَ في مَعْرُوفٍ . 60 : 12 ) * و عاصى نشويد و بى فرمانى نكنيد آنكه فرمايندتان از نيكويى . هند گفتا : اگر عاصى خواستيمان شدن بدين جاى ننشستيمانى . پس چون بيعت سپرى شد ، آنگاه پيغمبر كاسهء آب بخواست و پر آب كرد و دست بدان آب اندر زد ، و آنگاه آن زنان را بفرمود تا هر كسى دست اندر آنجا زدند . از آنكه پيغمبر دست بر دست ايشان نتوانستى زدن .\r\nپس بيعت تمام شد و پيغمبر بيستم از ماه رمضان به مكّه اندر شد به فتح ، و پانزده روز آنجا بود ، و گروهى گفتند كه هفده روز . پس برفت به ماه شوال اندر ، و به غزو حنين شد ، و با هوازن و با ثقيف حرب كرد .\r\n","description":"","footnote":"","page_name":" 266 ","page_number":339},
  {"content":"\r\n\r\nخبر غزو حنين\r\nو اين مردمان كه به حنين آمده بودند از عرب از حيّهاى پراگنده از باديه و طايف ، آنگه كه پيغمبر با قريش حرب همى كرد ، ايشان به حدود طايف گرد همى آمدند و گفتند اگر مردمان مكّه از ايشان يارى خواهند ، يارى كنند و به حرب پيغمبر آيند . چون پيغمبر عليه السّلام به مكّه اندر آمد و مكّه بگرفت ، ايشان گرد آمدند و از هوازن بودند و از ثقيف و از بنى هلال و از بنى جشم . و مردى را از هوازن بر همه مهتر كردند نام او مالك بن عوف النصرى . و مالك بن عوف اندر همه باديه بگشت و از هر حى كه كس نيامده بود آنجا كس آورد ، و از بنى جشم مردى بود پير ، و او را صد و بيست سال برآمده بود نام او دريد بن الصمّه و نابينا بود و ضعيف گشته ، و ليكن به عقل و تدبير قوى بود و به جوانى بسيار حربها كرده بود و تدبير جنگ نيك دانستى . مالك او را پيش خواند و تدبير حرب پرسيد از وى . و اين قبيلهء مالك را با هوازن قرابتى بود با بنى سعد بن بكر ، آن قبيله كه پيغمبر اندر ميان ايشان شير خورده بود . مالك به سوى ايشان كس فرستاد و از ايشان يارى خواست . ايشان گفتند اين محمّد رضيع ما است و از ما شير خورده است و به ميان ما بزرگ شده است ، ما با وى حرب نكنيم . پس مالك چندان حيلت كرد تا از\r\n","description":"","footnote":"","page_name":" 267 ","page_number":340},
  {"content":"\r\nايشان لشكرى بياورد . گروهى به خواهش و گروهى به ستم ، تا سى هزار مرد گرد كرد از همه قبايل عرب . و بر دو روزه راه مكّه بر پهلوى طايف جايى است آن را ذو البجال خوانند ، آنجا هر سال مر عرب را بازار بودى ، و نزديك آن بازارگاه دشتى است بزرگ آن را وادى حنين خوانند . مالك اين همه عرب را به حنين آورد .\r\nو هر مردى كه از خانه برفتى ، مالك بفرمودى تا زن و فرزند را و خواسته را با خويشتن بياوردندى . و بدين آن خواستى تا از بهر زن و فرزند را و خواسته را به جان حرب كنند . پس آن چهارپاى [ 209 b 
  ] و خواسته اندر وادى حنين گرد كردند به جايگاهى كه رودبار اوطاس خوانند ، و از آنجا به حنين آمدند . پس اين دريد بن الصمّه آن بانگ كودكان و چهارپايان شنيد گفت : اين چيست ؟ گفتند مالك بن عوف مردمان را فرموده است تا همه عيال و خواسته با خويشتن بياوردند . اين دريد به نزديك مالك شد و مهتران سپاه را گرد كرد . همه پيش او آمدند . مالك را گفت : اين عيال و اطفال و خواسته و چهارپايان چيست ؟ مالك گفت : چنين تدبير كردم كه هر مردى را عيال و خواسته از پس كنيم تا ايشان حرب بهتر كنند از بهر زن و فرزند را . دريد گفت : زنان را با حرب چه كار است . از عرب دست ببايد شستن كه ترا بدين فرمان كردند . اين نه تدبير است كه تو كردى كه اين خطا است . مرد به حرب اندر دل فارغ بايد از عيال و خواسته ، و سپاه را هيچ چيز دل از اين زودتر نشكند كه غم عيال خورد تا ايشان را چگونه كند و چگونه افتد . اكنون فرمان من كن و اين زنان را به طايف فرست تا آنجا اندر حصار باشند . و اين مردمان را دل فارغ گردد كه ايشان را حرب بر نتوانند كردن ، كه دلشان مشغول بود و پشت گران و دم دراز . مالك فرمان او نكرد و از آنجا بر گرفت و به حنين آمد . چون فرود آمد ، دريد را گفت : من روز حرب لشكر را خواهم گفتن تا نيامهاى شمشير همه به سوى من آرند ، و من آن همه را بشكنم تا بدانند كه حرب بايدشان كردن . و مالك را گوسپندان بسيار بود . و از همه خواسته گوسپندان بيشتر بودند . دريد به روى بخنديد و گفت يا مالك ، ترا شبانى گوسپندان\r\n","description":"","footnote":"","page_name":" 268 ","page_number":341},
  {"content":"\r\nبايد كردن ، ترا با تدبير حرب چه كار است . مردى كه او بخواهد گريختن و حرب نخواهد كردن ، او را نيام شمشير به چه كار آيد ، با شمشير برهنه به هزيمت نتواند شدن ؟ تو آن كن كه دل مردان بر حرب تيز كنى .\r\nپس پيغمبر را عليه السّلام خبر آمد كه مردمان عرب همه گرد آمدند به حنين .\r\nپيغمبر عليه السّلام لشكر را گرد كرد ده هزار مرد كه گرد آورده بود به مكّه ، و دو هزار مرد ديگر از مردمان مكّه كه مسلمان شده بودند . و با دوازده هزار مرد از مكّه بيرون آمد . و مهتر اين مردمان كه نو مسلمان شده بودند بو سفيان بن حرب بود ، و اين مردمان را هنوز دل پاك نشده بود بر مسلمانى . پس پيغمبر عليه السّلام ايشان را گرد آورد و چيز بخشيد تا مسلمانى اندر دلشان برست ، و به غنيمت حنين ايشان را چيز بخشيد و ايشان را مؤلَّفه قلوبهم خواندند . پس پيغمبر را گفتند با صفوان بن اميّه زره بسيار است كه قريش روى سوى او نهاده بودند از بهر حرب . و صفوان هنوز مسلمان نشده بود . پس پيغمبر عليه السّلام صفوان را بخواند و آن زره ها از وى به عاريت بخواست . صفوان گفت : يا محمّد ، غصب همى كنى و به ستم بستانى ؟ پيغمبر گفتا : نه ، و ليكن عاريت خواهم تا از اين حرب باز آيم پس به تو باز دهم . صفوان برفت و آن همه زره ها بيرون آورد و پيغمبر را داد . پس صفوان را گفتند سپاه دشمن سى هزار مرد است . صفوان ترسيد كه سپاه پيغمبر شكسته شود و زره هاى او بشود . و مالك بن عوف مردى بود نه بزرگ ، و از مردمان ميانه بود . صفوان گفتا مهتر لشكر كيست ؟ گفتند مالك بن عوف النصرى . پس صفوان از پيغمبر دستورى خواست تا او بدان حرب بيرون شود . پيغمبر دستورى دادش .\r\nصفوان مر بو سفيان را گفت : من از بهر اين زره ها آمدم . اگر ظفر محمّد را باشد خود باز من رسد ، و اگر ظفر عدو را باشد مالك را چندان خطر نيست كه او زره ها باز من دهد . بو سفيان گفتا صواب است .\r\nپس پيغمبر عليه السّلام از مكّه برفت با دوازده هزار مرد ، روز هفتم شوّال . و مردى را بر مكّه امير كرد نام او عتّاب بن اسيد از بنى عبد الشّمس . و با لشكر برفت با سلاحى تمام . پس به راه اندر تلى بزرگ پديد آمد كه بر آنجا بايست\r\n","description":"","footnote":"","page_name":" 269 ","page_number":342},
  {"content":"\r\nگذشتن . عبّاس بن عبد المطَّلب بر سر آن تل شد و نگاه كرد . سپاه مسلمانان را بسيار ديد ، گفت ما را امروز از اندكى سپاه عيب نكنند ، و كس به بسيارى بر ما غلبه نكند . پيغمبر گفتا : يا عمّ ، چنين مگوى و چنين گوى ، * ( وَمَا النَّصْرُ إِلَّا من عِنْدِ الله الْعَزِيزِ الْحَكِيمِ . 3 : 126 ) * پس هم آنگه لشكر برابر يك ديگر بردند ، و روز حرب لشكر مسلمانان هزيمت شدند از آن سخن عبّاس تا خداى تعالى فريشتگان را بفرستاد تا مسلمانان را نصرت دادند و حرب كردند ، و خداى عزّ و جلّ كافران را ذليل و مهين كرد و بد دلى اندر دل ايشان افگند تا هزيمت شدند ، چنان كه خداى گفت : * ( لَقَدْ نَصَرَكُمُ الله في مَواطِنَ كَثِيرَةٍ وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضاقَتْ عَلَيْكُمُ الأَرْضُ بِما رَحُبَتْ ثُمَّ وَلَّيْتُمْ مُدْبِرِينَ . 9 : 25 ) * گفتا : آن روز شما به بسيارى خويشتن عجب كردى ، آن بسيارى عدد سود نداشت و زمين بر شما تنگ شد از بيم ، و روى باز پس نهاديد . * ( ثُمَّ أَنْزَلَ الله سَكِينَتَه عَلى رَسُولِه وَعَلَى الْمُؤْمِنِينَ . 9 : 26 ) * پس خداى عزّ و جلّ پيغمبر را و آن مؤمنان را كه با او بودند بداشت تا باز گشتند . * ( وَأَنْزَلَ جُنُوداً لَمْ تَرَوْها . 9 : 26 ) * و سپاهى از آسمان بفرستاد از فريشتگان كه شما نديديد تا كافران را هزيمت كردند . چون پيغمبر سپاه به وادى حنين برد و ديگر روز به حرب بيستادند ، و مالك صف بركشيد [ و از پس هر مردى زنان و كودكان و خواسته و عيال به پاى كرد ، و پيغامبر عليه السّلام صفها بركشيد 
  ] [ 210 a 
  ] و حرب كردند . و مردمان مكّه را ، آن دو هزار مرد ، از دور به پاى كرد و پيغمبر از دور همى نگريد و همى گفت : گويى بر ما بوند يا با ما . اين سخن به دل اندر همى گفت . و بو سفيان را و صفوان بن اميّه را اندر ميان مكيّان بر پاى كرد و خود با ياران صف حرب بركشيد . و پيغمبر بر آن استر جنگ بر نشسته بود و به ميان سپاه اندر همى گشت . و عبّاس بن عبد المطَّلب عنان استر گرفته بود . و بو سفيان بن الحرب بن عبد المطَّلب از پس استر دست بر پاردم نهاده ، و على ابن ابى طالب پيش صف شمشير كشيده ، و گرد بر گرد پيغمبر مهاجر و انصار ايستاده بودند . مالك بن عوف مردمان را گفت بجمله حمله كنيد . آن سى هزار مرد بجمله حمله كردند . و به نخستين حمله مسلمانان هزيمت شدند و روى باز پس\r\n","description":"","footnote":"","page_name":" 270 ","page_number":343},
  {"content":"\r\nنهادند . و كس مر كس را نيستاد .\r\nو از آن دوازده هزار مرد كه با پيغمبر بودند از مهاجر و انصار نه تن بيش نمانده بودند با پيغمبر : بو بكر و عمر و على و عبّاس و پسرش الفضل و بو سفيان ابن الحارث بن عبد المطَّلب و برادرش ربيعه و اسامة بن زيد و ايمن بن عبيد . پس دشمن غلبه گرفت و مردى از دشمنان بر اشترى نشسته بود تيرى به دست گرفته ، و هر كه را از آن تير بزدى بيفگندى . پس پيغمبر را بديد با اندكى مردم . بشناخت .\r\nآهنگ او كرد . مردى از انصار و على بن ابى طالب از پس او اندر آمدند و شمشيرى بزدند و هر دو پاى اشتر بينداختند . اشتر به كون باز نشست . انصارى فراز آمد و شمشيرى بر پاى او زد و از اشترش فرود افگند و شمشيرى ديگر بزد و بكشتش .\r\nو على با شمشير پيش اندر شد و با دشمن حرب كرد تا ايشان را از پيش پيغمبر براند و دور كرد ، و باز پيش پيغمبر آمد و بيستاد تا كس ديگر آهنگ او نكند . و دشمن غلبه گرفت و مسلمانان را همى كشتند و اسير همى كردند . و اين دو هزار كه از مكّه آمده بودند از دور همى نگريستند ، و از آنكه مسلمانى به دل ايشان اندر ضعيف بود ، آن كافرى پيدا كردند و شادى كردند و همى گفتند محمّد پنداشت كه اين مكيّاناند كه ايشان را چون زنان به دست گرفت . اكنون مهتران عرب آمدند ، گو با ايشان مردى كن .\r\nو مردى بود اندر ميان مكيّان ، نامش شيبة بن عثمان ، و مسلمان شده بود به دست مسلمانان . چون هزيمت مسلمانان بديد دلش باز كافرى گشت و با خويشتن گفت اكنون محمد را بكشند بارى من كشمش تا خون پدر را قصاص كنم بهتر بود .\r\nو شمشير بر كشيد و روى سوى پيغمبر نهاد . چون به نزديك پيغمبر آمد ، چيز نديد و چشمش تاريك شد و بر جاى بماند . چون روى سوى لشكر مكيّان كرد ، [ باز بينا شد 
  ] و آن بديد . چون دانست كه چيز نتواند كردن ، برگشت و باز لشكر مكيّان شد و به جاى خويش بيستاد . و مردى ديگر بود اندر ميان مكيّان نام او كلدة بن حنبل ، برادر صفوان بن اميّه بود از مادر ، و با صفوان ايستاده بود . و صفوان هنوز كافر بود و مسلمان نشده بود . اين برادر صفوان را گفت : جادوى محمّد امروز باطل شد . و\r\n","description":"","footnote":"","page_name":" 271 ","page_number":344},
  {"content":"\r\nبه كتب مغازى اندر چنين است كه اين سخن بو سفيان گفت . پس صفوان بن اميّه آن كس را كه اين گفت ، گفتا : خاموش كه دهن و دندانت شكسته باد كه ما امروز اينجا ايستاده ايم تا هر كرا ظفر بود بر ما مهتر گردد ، و اگر محمّد باشد بهتر بود كه او از قريش است و مهترزاده است نه چون مالك بن عوف است از هوازن كه همى گوسپندان را شبانى كند ، امروز همى خويشتن سالار عرب سازد و فردا ملك تهامه ، و باديه و مكّه بگيرد .\r\nپس چون پيغمبر عليه السّلام ديد كه دشمن غلبه گرفت و كار تنگ بر ايستاد چنان كه خداى عزّ و جلّ گفت : * ( وَضاقَتْ عَلَيْكُمُ الأَرْضُ بِما رَحُبَتْ ثُمَّ وَلَّيْتُمْ مُدْبِرِينَ . 9 : 25 ) * پس پيغمبر عبّاس را گفت : يا عم ، روز احد همچنين سپاه از من بپراگند و به آواز تو گرد آمدند ، امروز همچنان آواز كن . عبّاس به لشكرگاه اندر به آواز بلند بانگ كرد و گفت : يا انصار ، خداى عزّ و جلّ و آن پيغمبرش ، يا آن كسان كه با پيغمبر بيعت كرديد آن شب به عقبه و روز حديبيه زير آن درخت ، اينك پيغمبر عليه السّلام ، و شما را همى خواند ، و هر كه را از مهاجريان هزيمت شده بودند ، روى به مكّه نهاده بودند ، و هر كه از انصار به هزيمت شده بودند همچنان اندر آن دشت حنين پنهان بودند از پس تلها و ريگها و شيبها و فرازها ، كه ايشان را تا مدينه راه دور بود و نتوانستند به راه مكّه رفتن . چون آواز عبّاس بشنيدند همه بانگ كردند و از زير تلها و ريگها و فرازها لبيك لبيك ، و يكان يكان بيرون همى آمدند تا سيصد تن پيش پيغمبر عليه السّلام گرد آمدند . و بجمله حمله كردند بر آن مشركان وز يكسوى لشكر بشكستند و باز آمدند و پيش پيغمبر عليه السّلام بايستادند . و ياران ديگر از هر سوى همى آمدند و افزون همى شدند . باز ديگر جمله حمله كردند و قلب بشكستند و دشمن هزيمت شد و پشت بدادند . و مسلمانان شمشير اندر نهادند و زنان و فرزندان ايشان را اسير كردند . و ايشان چهار پايان و خواسته همه آنجا دست باز داشتند و هزيمت شدند ، و پيغمبر عليه السّلام از استر فرود آمد و شمشير ذو الفقار [ 210 b 
  ] بكشيد . و هرگز او به هيچ جاى فراز حرب نشده بود مگر بدين حرب حنين . و با شمشير پيش دشمن اندر شد و سپاه از پس ، او همى گفت :\r\n","description":"","footnote":"","page_name":" 272 ","page_number":345},
  {"content":"\r\nانا النّبىّ لا كذب * انا ابن عبد المطَّلب .\r\nو اين بيتى شعر است .\r\nو چون پيغمبر عليه السّلام پياده شد ، خداى عزّ و جلّ فريشتگان را بفرستاد از آسمان ، و سهم و بيم به دل مشركان اندر افتاد و هزيمت شدند . و مسلمانان از لشكر دشمن بسيار بكشتند چنان كه يك تن بود كه بيست و سى و چهل تا پنجاه مشركان كشته بودند . و مالك بن عوف با قرابت خويش از هوازن و ثقيف ايستاده بود ، و پيش او اندر هفتاد تن را بكشتند . و رايت او پيش او اندر مردى داشت نام او ذو الخمار ، او را بكشتند و رايت بيفتاد . پس مالك مردى را ، نام او عثمان بن عبد الله ، گفت رايت برگير ، بر نگرفت ، و ديگران را همى گفت ، كس بر نگرفت .\r\nچون مالك ديد كه رايت كس همى بر نگيرد و سپاهش كشته شد و هزيمت گشتند ، او نيز هزيمت شد و با قوم خويش برفت و روى سوى طايف نهاد . و حصارى بود طايف را استوار ، آنجا اندر شد . و اهل طايف همه بنى ثقيف بودند و هوازن . پس مالك آن را به حصار گرفت و گفت هر كه از عرباند گو كنارهء باديه گيريد و به خانهء خويش باز شويد ، و هيچ قبيله و بنگاه را به حصار اندر راه نداد ، و با همه ثقيف و هوازن به حصار اندر شد .\r\nو مسلمانان از پس عرب همى شدند و هر كرا يافتند همى كشتند . و مردى بود نام او ربيعة بن رفيع السلمى ، دريد را اندر يافت بر اشترى نشسته و مردى مهار آن اشتر گرفته و همى كشيد . ربيعه فراز رسيد و آن مرد را كه مهار اشتر همى كشيد بكشت ، و اشتر را بخوابانيد و دريد را شمشيرى بزد بر گردن ، و پوست دريد همچون زره بود . از گردن او لختى ببريد . دريد گفت : مرا بخواهى كشتن ؟ گفت :\r\nآرى . گفتا : تو كيستى ، گفتا : ربيعة بن رفيع . دريد او را بشناخت . گفت : چون مرا كشته باشى ، مادرت را كش كه من آنم كه مادر ترا و مادر مادر ترا ، هر دو را از اسيرى رهانيده ام . ربيعه ديگر باره شمشيرى بزد ، نبريد . دريد گفتا : شمشير من برگير كه بر بالاى اشتر آويخته است و مرا بدان بزن . چون شمشير زنى بر جايى مزن كه پوست آويخته بود از گردن يا استخوان ، بر جايى زن كه گوشت بود تا\r\n","description":"","footnote":"","page_name":" 273 ","page_number":346},
  {"content":"\r\nزودتر برد . ربيعه شمشير بركشيد و او را بكشت و سرش سوى پيغمبر آورد .\r\nپيغمبر چون دانست كه سپاه هزيمت شد ، مسلمانان را به طلب هزيمتيان بفرستاد و به گرد كردن غنيمتها و چهار پايان و زنان و كودكان ايشان ، كه همه پراگنده بودند و بعضى كشته شده . پس پيغمبر عليه السّلام سپاه بيرون كرد مقدار هزار و پانصد مرد كم و بيش ، و بر هر گروهى يكى امير كرد و ايشان را بفرمود كه بر پى ايشان رويد و سه روزه راه بپراگنيد اندر بيابانها ، و هر چه از دشمن بيابيد بكشيد ، و زنان و كودكان و چهارپايان را گرد كنيد . پس اين مردمان به بيابانها اندر بپراگندند .\r\nروز چهارم هر چه به لشكر دشمن اندر چهارپاى بود از گاو و گوسپند چندان گرد آورده بودند كه عددشان خداى دانست . و شش هزار زن و كودك گرد كردند و همه را بياوردند و بنى سعد بن بكر ، آن قبيله كه پيغمبر از ايشان شير خورده بود ، بياورده بودند . و زنان و كودكان را آورده بودند . و پيغمبر را عليه السّلام خواهرى بود شير خورده نام او شيماء بنت الحارث بن عبد الله بن عبد العزّى . و حارث شوى حليمه بود و اين شيماء دختر او بود . و مادر شيماء مرده بود و پدرش همچنين . و شويى بود او را از بنى سعد و به حرب آمده بود و كشته شده ، و شيماء اندر ميان زنان اسير كرده بود . پس شيماء را بياوردند . چون پيش پيغمبر عليه السّلام بيستاد به ميان زنان اندر ، پيغمبر او را نشناخت كه پنجاه سال بود تا او را نديده بود و او پير شده بود . پس شيماء پيش پيغمبر شد و گفتا من دختر حليمه ام خواهر تو ، و بسيار نشان بداد . پيغمبر عليه السّلام او را بشناخت و آب از چشم فرود آورد و ردا از گردن باز كرد و بر زمين بيفگند و او را دست بگرفت و بر آنجا بنشاند . ديگر روز او را گفتا چه خواهى ، با من باشى يا به حىّ خويش باز شوى . گفت : باز حىّ خويش شوم . پيغمبر عليه السّلام از آن غنيمت او را كنيزكى و غلامى داد و اشتر و گوسپند داد و به حىّ خويش باز فرستاد .\r\nپس همه غنيمت گرد كردند و بردگان و خواسته تا قسمت كند . پس خبر آمدش كه مالك بن عوف به حصار اندر شد و همه هوازن و ثقيف بر وى گرد آمدند .\r\nپيغمبر عليه السّلام با همه سپاه برگرفت از حنين و روى به طايف نهاد ، و آن\r\n","description":"","footnote":"","page_name":" 274 ","page_number":347},
  {"content":"\r\nخواسته قسمت نكرد . از لشكرگاه برگرفت و به منزلى فرود آمد به نزديك طايف ، و آن روز آنجا بود و آن همه غنيمت و بردگان آنجا گرد آوردند ، و پيغمبر عليه السّلام مردى را نام او مسعود بن عمرو با هزار مرد بر آن غنيمت و خواسته امير كرد و گفت اين را نگاه دار تا من از طايف بپردازم و بيايم .\r\n","description":"","footnote":"","page_name":" 275 ","page_number":348},
  {"content":"\r\n\r\nخبر غزو الطائف [ و قسمت غنيمت 
  ]\r\nو ديگر روز پيغمبر عليه السّلام لشكر بر گرفت و روى به طايف نهاد . چون پيغمبر به طايف [ 211 a 
  ] رسيد ، همه هوازن و ثقيف كه از حنين هزيمت شده بودند آنجا بيافت . و ايشان به حصار اندر شده بودند ، و مالك بن عوف با ايشان آنجا اندر بود ، و در حصار استوار كرده بود و از هر سويى آبادان كرده ، و مردمان همه حرب را بساخته . و مردى بود مهتر طايف نام او عروة بن مسعود از بنى ثقيف بود و به حنين بوده بود . پيغمبر عليه السّلام او را طلب كرد تا با او سخن گويد ، و چنان دانست كه او اندر حصار است . گفتند او به شهرى است نام او جرش ، آنجا كه اديم كنند . و دروغ گفتند كه او رفته بود تا كسى آرد تا ايشان را منجنيق سازد . پس پيغمبر عليه السّلام بر در آن حصار بنشست و كارزار همى كرد ، و نتوانست گشادن .\r\nو ايشان از سر حصار حرب همى كردند به تير و به سنگ . و هر كه بيرون از حصار بودند همه مسلمان شدند و بيرون از حصار بر راه طايف شده بودند .\r\nپيغمبر عليه السّلام بدين پانزده روز اندر از مسلمانان يك تن را بكشت از بنى ليث كه مردى را از بنى هذيل بكشته بود . و نخستين كسى كه پيغمبر قصاص فرمود به حكم اسلام او بود . پس از آن حصار مسلمانان را به تير همى زدند و همى\r\n","description":"","footnote":"","page_name":" 276 ","page_number":349},
  {"content":"\r\nكشتند . چون تير بسيار همى آمد ، روز پانزدهم لشكر از در حصار برگرفت و به جايى فرود آمد دور تر ، جايى كه تير بديشان نرسيدى ، و آن جايى امروز مزگتى هست آن را مزگت النبى خوانند ، و اهل طايف آن را بزرگ دارند . و آن مزگت حايط مردى بود و اندر او ميوه هاى بسيار بود ، و آن مرد اندر حصار بود . پيغمبر او را كس فرستاد كه اگر بيرون آيى و اگر نه ، اين حايط تو ويران كنم . آن مرد بيرون نيامد . پيغمبر آن حايط ويران كرد . و با او دو زن بود : يكى ام سلمه و ديگر زنى بود از زنان او . پس چون اهل طايف مسلمان شدند ، آنجا كه آن حايط بود و پيغمبر نماز كرده بود ، آن را مزگتى كردند ، و آن را امروز مزگت النبّى خوانند . و پيغمبر ده روز آنجا بنشست و هر روزى لشكر به حرب فرستادى فراز ديوار حصار . و درقه ها به سر بر نهادندى و حرب كردندى . و مردمان حصار ايشان را تير انداختندى و سنگ و حسك آهنين به آتش اندر نهادندى تا چون انگشت گشتى ، پس آن بينداختندى . و هر كجا آن بر آمدى مردم را با جامه بسوختى . چون به حصار چيزى نتوانستند كردن ، پيغمبر عليه السّلام بفرمود تا آن رزها و حايطها ويران كردند و ديوارها بيفگندند و درختها بكندند .\r\nپس چون بيست و پنج روز تمام شد ، پيغمبر بو بكر را گفتا : من دوش به خواب ديدم چنان كه قدحى مسكه كسى بياوردى و پيش من بنهادى و مرغى بيامدى چند خروسى و منقارى اندران قدح زدى . بو بكر خواب نيك گزاردى ، گفتا : يا رسول الله ، همانا كه اين حصار ما را گشاده نشود . پيغمبر گفتا : من نيز همچنين دانم . پس با ياران مشورت كرد كه شما چه گوييد ، بر در اين حصار بنشينيم يا باز گرديم و وقتى ديگر باز آييم . و نوفل بن معاوية السلمى گفتا : يا رسول الله ، دشمن اندر حصار چنان بود چون دده اندر سوراخ ، اگر بر در او بنشينى و روزگار بسيار برى هم نتوانى بيرون آوردن ، و اگر دست باز دارى ترا زيان ندارد . پيغمبر گفتا :\r\nراست گويى . پس ديگر روز عمر را بفرمود كه لشكر بردار ، و عمر لشكر برداشت .\r\nو [ پيغمبر 
  ] از طايف باز گشت و ايشان را هم اندر حصار دست باز داشت . و حايطهاى طايف همه ويران كرده بودند و درختان كنده . و دوازده مرد از لشكر\r\n","description":"","footnote":"","page_name":" 277 ","page_number":350},
  {"content":"\r\nپيغامبر كشته شده بودند و به تير و سنگ و حسك ، هفت از قريش و چهار از انصار و يكى از بنى ليث . و پيغمبر لشكر بياورد و از آنجا به جعرانه آورد ، آنجا كه آن غنيمت حنين بود بر آنكه غنيمت بر ياران قسمت كند .\r\nو همه هوازن و ثقيف و بنى سعد گرد آمدند به حصار طايف اندر و گفتند ما را كار دراز شد . پس مالك را گفتند ما با تو چگونه باشيم كه زنان و فرزندان ما به دست محمّداند و اكنون ايشان را به ميان ياران قسمت كند و همه را برده كند ، پيش از آنكه برده كند ما همه پيش او شويم و مسلمان شويم . همه از پس پيغمبر بيامدند و گروهى مسلمان شدند و گروهى به جعرانه آمدند و گفتند كه از ما فلان و فلان مسلمان شدند و ديگران همه مسلمان خواهند شدن ، اكنون تو با ما نيكويى كن و با ما آن مكن كه اندر خور ما بود ، آن كن كه اندر تو سزد و اندر نسب و حسب تو سزد ، و ما را اندر عرب محل است و از تو نسزد كه فرزندان و زنان ما را برده كنى و نسب و نسل ما را از زمين بگسلى . و اگر تو امروز ما را عفو نكنى كه كند ، و بسيار تضرّع كردند . پس از مردمان بنى سعد بن بكر مردى برخاست نام او زهير بن صرد و مردى بود پير ، و پيغمبر را عليه السّلام به كنار گرفت از آنكه او را بسيار پرورده بود آنگاه كه پيغمبر اندر ميان بنى سعد بود به خانهء حليمهء دايه . و پيغمبر را گفتا : يا محمّد ، ما همه خالان توايم و خالتان و خويشان توييم ، و اگر ما اندر ميان خويش ملك الرّوم را يا ملك خزر را يا حارث بن ابى الشمر الغسّانى را پرورديمان ، [ يا 
  ] ملك شام يا نعمان بن المنذر را ملك عرب را ، و ايشان را بر ما اين دست افتادى كه ترا افتاد ، ما را از ايشان آن چشم داشتمانى كه به جاى ما نيكويى كنند و گناهان ما را عفو كنند ، و تو از همه ملكان رحيمترى ، و چگونه سزد كه خالان و خالتان خويش را اسير كنى و بيگانگان را دهى . پيغمبر آب از چشم فرود آورد و گفت : چه خواهيد ، خواسته [ 211 b 
  ] خواهيد يا زن و فرزند . ايشان گفتند خواسته و چهارپايان همه وقت يابيم و فرزند نيابيم ، و از شدن خواسته عار نبود و از شدن فرزند عار بود . گفتا هر چه از زنان و فرزندان نصيب من است و نصيب خويشان من بنى هاشم همه شما را بخشيدم . پس پيغمبر عليه السّلام ايشان را گفت\r\n","description":"","footnote":"","page_name":" 278 ","page_number":351},
  {"content":"\r\nفردا چون نماز بامدادين بكنم پيش مسلمانان همين سخن بگوييد .\r\nپس ديگر روز پيغمبر نماز بامداد بكرد و همه لشكر و سپاه از پس او نشسته بودند . چون پيغمبر پشت به محراب باز داد . اين مردمان هوازن و ثقيف و بنى سعد بر پاى خاستند و همچنين خواهش و زارى كردند و از پيغمبر زنان و فرزندان خويش را باز خواستند . پيغمبر عليه السّلام گفت اين همه مرا نيست ، مسلمانان را است ، آنچه نصيب من است و از آن خويشاوندان من از بنى عبد المطَّلب همه شما را بخشيدم . پس مسلمانان گفتند ما ينز بخشيديم ، و مهاجر و انصار همه را بخشيدند . و عيينة بن حصن از فزاره آنجا بود و اقرع بن حابس التميمى و عبّاس بن مرداس السلمى ، ايشان گفتند ما نبخشيديم قسمت خويش ، زيرا كه ايشان را با هوازن و ثقيف عصبيّت بود . پس پيغمبر گفتا هر كه از مردمان شما نصيب خويش ببخشد به هر سرى برده شش گوسپند بدهم ، و حق شما است اگر نبخشيد . چون پيغمبر عليه السّلام اين بگفت بنى سليم و بنى تميم و بنى فزاره همه گفتند بخشيديم .\r\nپس پيغمبر آن شش هزار زن و كودك بديشان بخشيد و همه را آزاد كرد مگر از آن مالك بن عوف كه او به حصار اندر بود و نيامده بود . پس ايشان گفتند يا رسول الله ، مالك سوى تو نيارد آمدن با اين چندين جفاها كه با تو كرده است .\r\nپيغمبر عليه السّلام گفتا : مالك را از من بگوييد كه اگر بيايد زن و فرزند و خواستهء او را بازدهم و صد اشتر ديگر او را بخشم . پس پيغمبر آنجا بود تا آن همه زنان و كودكان باز ايشان داد . و على بن ابى طالب را يكى كنيزك بود از آن غنيمت و يكى عمر را و يكى عثمان را . عمر از آن خويش به پسرش عبد الله داده بود و دست بدان ننهاده بودند هيچكس ، همه را باز دادند ، و ايشان باز گشتند .\r\nو مالك بن عوف را پيغام پيغمبر بگفتند . از حصار بيرون آمد از پنهان بنى ثقيف ، و سوى پيغمبر آمد و او را به جعرانه اندر يافت و مسلمان شد . پيغمبر عليه السّلام زن و فرزند و خواسته به دو باز داد ، و او را امير كرد بر آن همه كه به طايف مسلمان شده بودند و گفت : با بنى ثقيف كه به حصار اندرند حرب كن تا ايشان را غلبه كنى و حصار بستانى . مالك بن عوف برفت و هر كه از بيرون حصار\r\n","description":"","footnote":"","page_name":" 279 ","page_number":352},
  {"content":"\r\nمسلمان بودند همه را گرد كرد و ايشان را به در حصار برد ، و دو ماه آن مردمان را به حصار سختى و عذاب همى داشت و حرب همى كرد تا بيچاره شدند و سوى پيغمبر آمدند و با او صلح كردند . و پيغمبر چون مالك باز گشت به جعرانه ، آن خواسته همچنين قسمت نكرد . و مردمان همى ترسيدند كه او چيزى ديگر به مردمان دهد . پيغمبر را گفتند هم اندر اين جاى غنيمت قسمت كن . پيغمبر ايشان را گفت : آرى . پس او را بگرفتند و گفتند نگذاريم كه به روى تا اين را قسمت نكنى .\r\nو ردايش بربودند ، و هر كسى از عرب غوغا و بىادبى كردند . گفتا : اى مردمان ، رداى من باز دهيد ، و الله كه اگر به عدد همه درختان تهامه چهارپاى بودى همه شما را بخشيدمى و از شما دريغ نداشتمى . و شما دانيد كه مرا از همه پنج يك است .\r\nمن پنج يك از همهء اين غنيمت بهرهء خويش شما را بخشيدم و نخواهم . و پيغمبر به هر قسمت راست كردى سوار را دو بهرهء خويش شما را بخشيدم و نخواهم . و پيغمبر به هر قسمت راست كردى سوار را در دو بهر و پياده را يكى ، و بدين غنيمت مكّيان را بيشتر داد و آن مردمان را كه مؤلَّفة قلوبهم خواندند . پيغمبر ايشان را هزار اشتر داده بود به ده تن هر يكى را صد اشتر : بو سفيان را صد اشتر ، و همچنين پسرش را معاويه و حكيم بن حزام را و النضير بن الحارث را و علاء بن حارثة الثقفى را و حارث بن هشام را ، برادر بو جهل را ، و صفوان بن اميّه را و سهيل بن عمرو را و حويطب بن عبد العزّى را و عيينة بن حصن را .\r\nپيغمبر عليه السّلام ايشان را اين خواسته ها بداد تا مسلمانى اندر دلشان شيرين گشت . و جماعتى را از قريش پنجاه پنجاه شتر داده بود از شاعران ، و عبّاس بن مرداس السلمى را مهتر سليم را ، او نيز شاعرى بود ، همچنان او را پنجاه شتر بداد . و نستد و شعرى گفت ، و پيغمبر را آن شعر عرضه كرد . پيغمبر على را گفت :\r\n* ( اقطع منّى لسانه ) * . زبان او از من ببر ، يعنى كه به بخشش خشنود كن . على آن شتر را به صد كرد و هر كسى را همى داد صدگان و پنجاهگان . و گوسپند همچنين همى داد صدگان و دويستگان . و مردى به راه اندر اشترى برابر اشتر پيغمبر همى راند ، و به پاى آن مرد اندر نعلين بود سطبر ، آن نعلين به پاى پيغمبر اندر آمد و پيغمبر از آن درد يافت و تازيانه اى بر ساق او زد و گفت : ز استر شو كه پاى من\r\n","description":"","footnote":"","page_name":" 280 ","page_number":353},
  {"content":"\r\nافگار كردى . آن مرد بانگ كرد آوه پايم بشكستى يا رسول الله ، و او را آن سخت درد كرد . پس چون پيغمبر آن غنيمت ببخشيد ، آن مرد را صد گوسپند داد و انصار را هيچ نداد و همه قريشيان را داد و مهاجريان و قبايل عرب را . و از پس آنكه صدگان و پنجاهگان داده بود ، آنگاه اندر ميان قريش و عرب [ 212 a 
  ] قسمت كرد به راست هر مردى را چهل و شش اشتر آمد و چهل گوسپند .\r\nانصاريان بيازردند و از لشكر جدا شدند و به حايطى رفتند و آنجا فرود آمدند جدا . پس مردى از بنى تميم سوى پيغمبر آمد و گفت : يا رسول الله ، عدل كن بدين قسمت . گفت اگر من عدل نكنم كه عدل كند . گفت : اين قسمت بارى به جور كردى ، يكى را صد دادى و يكى را ده و يكى را چيز ندادى . عمر بن الخطَّاب خواست كه آن مرد را بكشد . پيغمبر گفت : يا عمر ، مكن كه اين را ياران باشند و كسها كه از پس من بيرون آيند ، و ايشان را خوارج خوانند . ايشان حكم امامان و اميران نگيرند و از دين بيرون جهند همچون تير از كمان تا ايشان را چيز نماند .\r\nپس سعد بن عبادة الانصارى مهتر خزرج بود ، سوى پيغمبر آمد و گفت : يا رسول الله ، همه انصار مردمان مدينه اوس و خزرج كه بدين لشكر اندرند همه باز مدينه خواهند شدن . پيغمبر گفتا چرا و چه مىگويند . گفتا : چنين همى گويند كه پيغمبر روى از ما بگردانيد و مكّه بيافت شهر خويش و خويشان خويش را بيافت و ما را دست باز داشت ، مردمانى كه خون ايشان از سر شمشيرهاى ما مىچكد و آن خواسته بر ايشان بخشيد و ما را بى نصيب كرد . چون بود كه آن وقت كه ايشان او را از مكّه بيرون كردند و از ايشان فرياد خواست ، ما آمديم و او را بيعت كرديم و به مدينه برديم و خواستهء خويش پيش او داشتيم و با مكّيان حرب كرديم به بدر و احد و جانهاى خويش فدا كرديم ، و چون به حنين هزيمت شد ، عبّاس بن عبد المطَّلب جز ابو سفيان را و صفوان بن اميّه را و سهيل بن عمرو را نخواند ، و ليكن گفتا : يا معاشر الانصار . پيغمبر گفتا : اين سخن گفتند . گفت : بلى . پيغمبر گفت : و الله كه اگر دانستمى كه اين سخن خواهند گفتن همه ايشان را دادمى ، و ليكن چنان دانستم كه مسلمانى به دل ايشان اندر قوىتر و محكمتر از آن است كه از پس دنياى حقير شود .\r\n","description":"","footnote":"","page_name":" 281 ","page_number":354},
  {"content":"\r\nپيغمبر عليه السّلام با سعد بدان حايط آمد كه انصار آنجا بودند و بنشست ، و همه پيش او گرد آمدند . پيغمبر گفت : يا معشر الانصار ، دانيد كه من شما را از خويشان دارم و مردمان مكّه را بيگانه دارم و با ايشان آن كنم كه با بيگانگان ، و بر اسلام شما و شما ايمنم ، و اگر نه هجرت آنستى كه چيزى است پيدا و مردمان دانند كه من از مكّه اينجا آمدم من نسب خويش به انصار كردمى ، و شما دانيد كه من بيامدم و خداى شما را از گم بودگى به من راه داد از اختلاف كه اندر او بوديد ، و شمشير زدن با يك ديگر و حرب اوس و خزرج برستيد و من به شما از بلاهاى بسيار برستم . و من پيغمبرى بودم كه مردم مرا دروغزن داشتند و شما مرا راستگوى داشتيد ، و قوم من از من بيزار شدند و شما بگرويديد ، و مرا براندند و شما بپذيرفتند ، و مرا درويش از شهر خويش بيرون كردند ، شما مرا به خواستهء خويش مواسا كرديد ، و به طلب جان من از پس من بيامدند به در شهر شما ، و شما تن خويش فداى من كرديد و خون خويش به سوى من ريختيد . و من به هر حالى بر شما اسراف كردم و بهر شما باز گرفتم ، و شما مرا فرياد رسيديد و من با شما گستاخى كردم و نصيب خويش و آن شما از اين غنيمت مر اين مردمان را بخشيدم كه ايشان را دين مسلمانى به دل اندر ضعيف بود . خواستم كه بدين دنيا مسلمانى اندر دل ايشان شيرين كنم ، و بر دين شما خود ايمن بودم ، گفتم شما را از بهر دنيا مشغول نكنم تا اين ضعيف دينان را دهم كه شما را به دين اندر نقصانى نيايد ، و همچنانكه بهر خويش و نصيب خويش نستدم ، از شما نيز ندادم . يا معشر الانصار ، نپسنديد كه از اين حرب باز گرديد . و هر كسى شتر و گوسپند به خانه برد و شما پيغمبر خداى را به خانه بريد . و الله كه اگر همه جهان بر رهى روند و انصار بر رهى ، من با انصار روم و خويشتن را از ايشان دارم .\r\nمردمان انصار همه بگريستند و گفتند يا رسول الله ، پسنديديم ، پسنديديم ، پسنديديم . پس پيغمبر عليه السّلام دستها برداشت و روى سوى آسمان كرد و گفت :\r\nاى خداى ، تو انصار را و فرزندان ايشان را بيامرز ، ايشان همه گفتند آمين . و پيغمبر همه دل خوش كرد و به جايگاه خويش باز گشت . و از ذو القعده پنج روز\r\n","description":"","footnote":"","page_name":" 282 ","page_number":355},
  {"content":"\r\nمانده بود ، و هم از جعرانه حرم گرفت و به مكّه شد و عمره كرد و از حرم بيرون آمد ، و از مكّه با انصار برفت و روى به مدينه نهاد . و عتّاب بن اسيد را به مكّه امير كرد و معاذ بن جبل را با او بنشاند تا مردم را قرآن آموزد و فقه و احكام شريعت . و ذو الحجّه پيغمبر به مدينه بود ، و آن سال حجّ مسلمانان كردند و اميرشان عتّاب بن اسيد بود ، و آن سال هشتم بود . بدين ذو الحجه اندر پيغمبر را پسرى آمد از ماريه ، نام او ابراهيم كردند . و پيغمبر را عليه السّلام مولايى بود او را ابو رافع گفتندى . پيغمبر را بشارت آورد .\r\nپس سال نهم اندر آمد و وفد عرب از باديه از هر جاى مىآمدند و مسلمان مىشدند . و مردمان بنى اسد بيامدند گفتند ما خود آمديم بى شمشير ، ما را باز مفرماى و از ما زكات مخواه ، صدقه مستان . پس خداى عزّ و جلّ اندر شأن ايشان آيت فرستاد و گفت : * ( يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ الله [ 212 b 
  ] يَمُنُّ عَلَيْكُمْ أَنْ هَداكُمْ لِلإِيمانِ إِنْ كُنْتُمْ صادِقِينَ . 49 : 17 ) * گفت : يا محمّد ، بر تو سپاس مىنهند كه مسلمان شوند بگوى ايشان را كه سپاس بر من منهيد از مسلمان شدن شما ، سپاس خداى را است عزّ و جلّ كه شما را به مسلمانى راه نمود .\r\nپس به ماه رجب اندر هم بدين سال عروة بن مسعود كه مهتر طايف بود از جرش باز آمد و به حصار طايف اندر شد و با قوم خويش ثقيف به مدينه آمد و مسلمان شد .\r\nو پيغمبر را عليه السّلام گفتا : من شوم و اهل طايف را و همه بنى ثقيف را به مسلمانى خوانم . پيغمبر گفت : ايشان ترا بكشند . گفت : نكشند . و عروه به طايف آمد ، و ايشان خبر اسلام عروه بيافته بودند ، در حصار نگشادند . و او بر در حصار بنشست و ايشان را به مسلمانى خواند . پس تيرى از حصار بيامد و او بدان تير كشته شد . و مالك بن عوف بر در حصار بنشست تا در حصار باز نتوانند كردن ، و نه كس اندر او توانست شدن و نه بيرون آمدن . و همه عرب كه از بيرون طايف بودند مسلمان شدند ، و چون هفت هشت ماه ببود ، از سال نهم از هجرت اهل طايف گرد آمدند و گفتند اين حصار بر ما دراز شد و همه عرب مسلمان شدند ، ما بدين ميان اندر نتوانيم مخالف بودن . و مهترى بود ايشان را عبد ياليل بن عمرو . او را\r\n","description":"","footnote":"","page_name":" 283 ","page_number":356},
  {"content":"\r\nگفتند شو با محمّد صلح كن تا مسلمان شويم . او گفت : من تنها نروم كه چون باز آيم مرا بكشيد ، همچنانكه عروه را كشتيد . پس پنج تن ديگر از مهتران طايف با او بفرستادند و ايشان را گفتند ما را با محمّد صلح كنيد و شرط گيريد تا مسلمان شويم . ايشان هر شش تن به مدينه آمدند به ماه رمضان و به خانهء مغيرة بن شعبه فرود آمدند كه مغيره از بنى ثقيف بود از قبيلهء ايشان . پس مغيره با ايشان سوى پيغمبر آمد . و چون ايشان اندر آمدند ، خالد بن الوليد دوست ايشان بود و پيش پيغمبر نشسته بود . ايشان بر قوم خويش صلح خواستند به يكى شرط كه خانهء لات ويران نكنند ، و لات بتى بود از سنگ مر اهل طايف را خاصه به حصار اندر . پس پيغمبر را گفتند ما را عفو كن از نماز . اجابت نكرد و گفت : دين كه اندر او نماز نبود اندر او چيز نبود . پس گفتند ما را عفو كن كه بتان را به دست خويش نشكنيم .\r\nپيغمبر عليه السّلام آن را اجابت كرد و گفت : من خود كس فرستم تا آن بتان را بشكند . و پيغمبر عليه السّلام با ايشان صلح كرد و ايشان را صلح نامه بداد و برفتند .\r\nپس چون پيغمبر عليه السّلام غزو طايف بكرد به غزو تبوك شد .\r\n\r\nخبر غزو تبوك\r\nمحمّد بن جرير ايدون گويد كه پيغمبر مردمان را آگاهى داد كه به تبوك رويد ، و توانگران را بفرمود كه درويشان را يارى كنيد به ستور و نفقه . و هر كسى به مقدار خويش چيزى همى دادند . و عثمان بن عفّان رضى الله عنه اندر اين غزو بسيار مدد و نيكويى كرد از خواستهء خويش [ كه كس نكرد 
  ] . پس همه كس بيرون شدند توانگر و درويش و بيمار و درست . و پيغمبر سپاه عرض كرد و بيماران را و نابينا آن را و درويشان را كه چيزى نداشتند باز گردانيد . و خداى تعالى آيت فرستاد اندر شأن ايشان و گفت : قوله تعالى ، * ( لَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّه وَرَسُولِه ما عَلَى الْمُحْسِنِينَ من سَبِيلٍ وَالله غَفُورٌ رَحِيمٌ . 9 : 91 ) * پس گفت : * ( وَلا عَلَى الَّذِينَ إِذا ما أَتَوْكَ لِتَحْمِلَهُمْ ) *\r\n","description":"","footnote":"","page_name":" 284 ","page_number":357},
  {"content":"\r\n* ( قُلْتَ لا أَجِدُ ما أَحْمِلُكُمْ عَلَيْه تَوَلَّوْا وَأَعْيُنُهُمْ تَفِيضُ من الدَّمْعِ حَزَناً أَلَّا يَجِدُوا ما يُنْفِقُونَ . 9 : 92 ) * پس خداى تعالى گفت بر ايشان اين نيست و مردمانى بودند از عرب از بنى غطَّفان بيامدند و از پيغمبر عذر خواستند و دستورى خواستند كه ما نتوانيم آمدن . پيغمبر عليه السّلام ايشان را دستورى داد . پس خداى عزّ و جلّ گفت : قوله تعالى ، * ( وَجاءَ الْمُعَذِّرُونَ من الأَعْرابِ لِيُؤْذَنَ لَهُمْ وَقَعَدَ الَّذِينَ كَذَبُوا الله وَرَسُولَه 9 : 90 ) * ، الآيه . پس گفتا : * ( عَفَا الله عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكاذِبِينَ . 9 : 43 ) * گفتا چرا ايشان را دستورى دادى كه بودى كه ترا پديد آمدى كه به تو كه گرويده است به راستى . پس عبد الله بن ابىّ بيامد با گروهى منافقان و دستورى خواست و سوگند خورد كه اگر بتوانستمى آمدن بيامدمى و ليكن نتوانم آمدن . پس خداى عزّ و جلّ گفتا ، * ( وَسَيَحْلِفُونَ بِاللَّه لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَالله يَعْلَمُ إِنَّهُمْ لَكاذِبُونَ . 9 : 42 ) * گفت : خداى داند كه ايشان سوگند به دروغ خوردند . و اين سورة التوبه بيشتر آن است كه بدين غزو فرود آمده است .\r\nپس پيغمبر عليه السلام لشكر بيرون برد به دشوارى و به عسرت . و عبد الله بن ابىّ با منافقان منزلى بيامدند با پيغمبر . چون پيغمبر از آن منزل برداشت ، عبد الله با منافقان بازگشت . و سه تن از مسلمانان كه منافق نبودند بى عذر باز گشتند ، يكى كعب بن مالك پدر ابىّ بن كعب ، و ديگر مرارة بن الربيع ، و سديگر هلال بن اميّه .\r\n[ 213 a 
  ] و ايشانند كه خداى عزّ و جلّ اندر شأن ايشان گفت : * ( وَعَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الأَرْضُ بِما رَحُبَتْ 9 : 118 ) * . . . * ( ثُمَّ وَلَّيْتُمْ مُدْبِرِينَ . 9 : 25 ) * و پيغمبر عليه السّلام سباع به عرفطة الغفارى را به مكّه امير كرد ، و على بن ابى طالب را بفرمود كه به مدينه همى باش و عيالان را و خانهء مرا نگاه مىكن . و چون پيغمبر عليه السّلام به نخستين منزل شد ، منافقان گفتند محمّد على را از بهر آن دست باز داشت كه بر دل گران گرفتش . على رضى الله عنه ديگر روز سلاح بر گرفت و از پس پيغمبر برفت و گفتا : يا رسول الله ، منافقان چنين گفتند . پيغمبر گفت : يا على دروغ گفتند كه من ترا به جاى خويش دارم و خان و مان خويش به تو دست باز داشتم و اين همه را به تو سپردم ، و تو چنانى مرا كه هرون موسى را بود . مگر آن\r\n","description":"","footnote":"","page_name":" 285 ","page_number":358},
  {"content":"\r\nاست كه از پس من پيغمبر نبود ، و اگر نه درست بودى ترا كه تو پيغمبر بودى . پس پيغمبر هيچكس را از ضعيفان و بيچارگان با خويشتن نبرد و همه را باز گردانيد و با على به مدينه فرستاد . و منافقان خود باز گشتند .\r\nو پيغمبر از آن منزل بر گرفت و به ديگر منزل آمد ، و آن كسها كه با او بخواستند شدن بيامدند ، و خداى عزّ و جلّ گفتا : * ( لَقَدْ تابَ الله عَلَى النَّبِيِّ وَالْمُهاجِرِينَ وَالأَنْصارِ الَّذِينَ اتَّبَعُوه في ساعَةِ الْعُسْرَةِ 9 : 117 ) * ، تا آخر آيت . و مردى از مسلمانان مانده بود نام او ابو خيثمه ، روز سديگر نيم روز مگر به باغ خويش آمد . و دو زن داشت . و ايشان آن باغ خنك كرده بودند و آب زده و جاى خفتن كرده به نيمروز با نطع و بالش . ابو خيثمه آنجا بنشست . پس از پيغمبر ياد آمدش . گفتا من به خنكى و نعمت و آسانى ، و پيغمبر عليه السّلام به گرما و سختى ، اين نه از داد بود . پس هم اندر ساعت برخاست و از پس پيغمبر برفت تا او را اندر يافت . پيغمبر او را دعا كرد . و تنى چند از منافقان با او به راه اندر بودند . به منزلى فرود آمدند و آب نيافتند . ايشان گفتند او را و ياران او را همه [ را 
  ] هلاك آيد بدين منزل . پس خداى عزّ و جلّ ابرى بفرستاد و چندان باران آمد كه همه سيراب شدند . و به منزلى ديگر فرود آمدند و اشتران به گياه كردند . اشتر پيغمبر گم شد . همى جستند و نيافتند .\r\nپيغمبر تافته شد . منافقان گفتند اگر محمّد پيغمبر است بداند كه اشترش كجا است .\r\nپس پيغمبر عليه السّلام ياران را گفتا منافقان چونين همى گويند و من هيچ چيز ندانم تا خداى مرا آگاه نكند . اكنون اشتر من به فلان وادى اندر است و مهارش به درختى اندر مانده است ، بشويد و بياريد . چون پيغمبر اين بگفت ، برفتند و آن اشتر را بياوردند ، و همچنان بود كه پيغمبر گفته بود . و بو ذر الغفارى از پس مانده بود به مدينه . پيغمبر را بگفتند . گفتا اگر اندر او خير است خدايش بيارد . ديگر روز همى آمد پياده . گفتا : يا رسول الله ، اشترم بماند و من پياده بيامدم بماندم . جماعتى از منافقان به منزلى چنين گفتند كه محمّد پندارد كه حرب روم همچون حرب عرب است ، ايشان نه از قياس عرباند . خداى عزّ و جلّ پيغمبر را آگاه كرد كه منافقان چنين و چنين گفتند . پس خداى عزّ و جلّ آيت فرستاد و گفت : * ( وَلَئِنْ سَأَلْتَهُمْ ) *\r\n","description":"","footnote":"","page_name":" 286 ","page_number":359},
  {"content":"\r\n* ( لَيَقُولُنَّ إِنَّما كُنَّا نَخُوضُ وَنَلْعَبُ قُلْ أَبِاللَّه وَآياتِه وَرَسُولِه كُنْتُمْ تَسْتَهْزِؤُنَ . 9 : 65 ) * بگوى ايشان را كه شما بازى كرديد كه بر خداى و پيغمبرش فسوس كرديد .\r\nپس چون پيغمبر عليه السّلام به تبوك رسيد ، شهرى بود آن تبوك بزرگ ، و آنجا ترسا آن بودند . پيغمبر چنان دانست كه از روم آنجا سپاه آمده است ، و كس نيامده بود هنوز . و مهتر تبوك يحنّة بن رؤبه بود و خواستهء بسيار داشت و اشتران بسيار ، بيامد و با پيغمبر صلح كرد و جزيت پذيرفت . و پيغمبر عليه السلام هر كسى را صلح نامه نبشت و با ايشان صلح بكرد . و از آنجا پيشتر حصارى بود بر يك فرسنگى استوار ، آن را دومه خواندندى . و آنجا ملكى بود از عرب از بنى كنده و هم ترسا بود و نام آن ملك اكيدر بن عبد الملك بود . پيغمبر عليه السّلام خالد بن الوليد را آنجا فرستاد با لختى سپاه به تاختن ، و گفت او را به شكاريابى كه وى شكار دوست است . پس خالد بشد و به در حصار او فراز آمد . و شب ماهتاب بود و او اندر حصار بود و در حصار بسته ، و او بر بام حصار بود . پس خالد بر گرد حصار همى گشت تا مگر چيزى بتواند كردن چيز نتوانست كردن . از پس حصار پنهان شد . آهوان و نخچيران بر در حصار بگذشتند و او بيدار شد و بفرمود تا اشتر را زين كردند . و خود بر نشست با سه تن از اهل بيت و قبايى اندر پوشيده بود كه هرگز آن مردمان چنان قبا نديده بودند . پس از حصار بيرون آمد و هم به شب به شكار رفت . خالد او را بگرفت و سوى پيغمبر آورد . و مردمان بدان قباى اندر همى نگريدند كه هرگز چنان نديده بودند . پس پيغمبر با او صلح كرد و او جزيت بپذيرفت و باز جاى خويش شد .\r\nو پيغمبر با كس حرب نكرد . پس چون به منزل نخستين باز آمد ، آبى بود اندك مايه چنان كه يك تن يا دو تن را بس بودى و از بن كوهى بيرون همى آمد . پيغمبر عليه السّلام به راه اندر گفتا هر كه به منزل رسد آن آب را نجنباند تا من [ 213 b 
  ] آيم .\r\nمنافقان به شتاب برفتند و از آن آب برگرفتند و بر سر چشمه چيز نماند . چون پيغمبر فراز رسيد ، آب نيافت . دانست كه منافقان آمده اند و آب بر گرفته . لعنت كرد و فرود آمد و دست بر چشمه نهاد . از بركت دست پيغمبر چندان آب بيرون آمد از\r\n","description":"","footnote":"","page_name":" 287 ","page_number":360},
  {"content":"\r\nآن چشمه كه همه لشكر سيراب شدند . پس پيغمبر عليه السّلام برفت . چون به مدينه آمد ، منافقان مسجدى كرده بودند تا خود آنجا گرد آيند به بهانهء نماز ، و آنجا تدبيرها كنند و غمها گسارند با يك ديگر . پس پيغمبر را بگفتند يا رسول الله ، ما مزگتى كرديم كه آنجا نماز كنند ضعيفان و آن كسها كه به مسجد بزرگ نتوانند آمدن يا كسى كه بيمار باشد يا شبى تاريك بود يا باران و گل بود ، آنجا نماز كنيم .\r\nاگر تو بيايى و آنجا نماز كنى بركت آنجا بماند . پيغمبر گفتا : شتاب مكنيد تا از غزو باز آييم . چون از غزو باز آمد و به در مدينه فرود آمد ، ايشان بيامدند و اندر خواستند كه آنجا نماز كنند و پيغمبر با ايشان نماز كند . خداى عزّ و جلّ آيت فرستاد و گفت : * ( وَالَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ الْمُؤْمِنِينَ وَإِرْصاداً لِمَنْ حارَبَ الله وَرَسُولَه من قَبْلُ . 9 : 107 ) * الآيه . پس پيغمبر را گفتا : * ( لا تَقُمْ فِيه أَبَداً . 9 : 108 ) * هرگز آنجا اندر مشو . پس گفت : * ( هارٍ فَانْهارَ به في نارِ جَهَنَّمَ . 9 : 109 ) * پيغمبر تنى چند را از ياران بخواند و گفتا برويد و آن مزگت را ويران كنيد ، هر چه خاك و بنا است همه را بيرون كنيد و هر چه چوب است بسوزيد . اين مردمان برفتند و چنان كه پيغمبر بفرمود بكردند .\r\nو پيغمبر عليه السّلام به مدينه اندر آمد ، و آن سه تن را از مسلمانان كه با پيغمبر نيامده بودند كعب بن مالك و مرارة بن الربيع و هلال بن اميّه كه به مدينه بمانده بودند ، پيش پيغمبر آوردند . پيغمبر با ايشان سخن نگفت و همه مسلمانان را گفت با ايشان سخن مگوييد . ايشان به شهر اندر متحيّر شدند كه كس با ايشان سخن نگفت . و چهل شبانروز ايشان خداى را عزّ و جلّ مىخواندند ، پس خداى عزّ و جلّ توبهء ايشان بپذيرفت و گفت : * ( عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الأَرْضُ بِما رَحُبَتْ . 9 : 118 ) * الآيه . پس پيغمبر ايشان را بخواند و توبهء ايشان بپذيرفت . و گروهى از عالمان و خداوندان اخبار چنين گويند كه اين به شوال اندر بود از پس آن ماه رمضان كه اندر او اهل طايف آمده بودند و صلح كردند . و گروهى گفتند كه اين اندر رجب بودند ، و پيغمبر عليه السّلام رمضان از غزو باز آمد . آنگاه مردمان طايف بيامدند و صلح كردند .\r\n","description":"","footnote":"","page_name":" 288 ","page_number":361},
  {"content":"\r\nو محمّد بن جرير چنين گويد اندر اين كتاب كه از پس اين پيغمبر على بن ابى طالب را به بلاد طى فرستاد ، آنجا كه خانهء حاتم طى بود . و جاى او به ميان دو كوه اندر بود . و از همهء عرب ايشان بزرگتر بودند از بهر حاتم را كه سخاوت او اندر عرب معروف است . و حاتم مرده بود و پسرش عدى مانده بود و مملكت طى و مهترى او را بود و همى ترسيد كه پيغمبر به دو سپاه فرستد . اشتران فربه همى كرد گريختن را ، و ترسا بود . گفتا چون پيغمبر سپاه فرستد من عيال و خواسته برگيرم و سوى شام روم و آنجا باشم با ترسايان . و اندر [ ميان 
  ] شام و حجاز بود اوى .\r\n","description":"","footnote":"","page_name":" 289 ","page_number":362},
  {"content":"\r\n\r\nخبر رفتن علىّ بن ابى طالب عليه السّلام به طلب عدىّ بن حاتم الطائي\r\nپس پيغمبر عليه السّلام على بن ابى طالب را بفرستاد با سپاهى ، گفتا مگر پسر حاتم را بتوانى آوردن كه او مردى بزرگ است ، مگر خداى اسلام او را كرامت كند . على برفت با ايشان و نزديك طى آمد . عدى خواسته و عيال همه بر اشتران نهاد و سوى شام شد و مردمان را دست باز داشت . و خواهرى بود او را زنى پير ، دختر حاتم ، زنى بخرد و هشيار و با عقل و تدبير ، و زنان او را به حى اندر مهتر داشتندى . او آن خواهر را دست باز داشت و با خويشتن نبرد . چون على با سپاه فراز رسيد ، عدى را آنجا نيافت . خواهرش را برده كرد و يكى بتخانه بود آنجا و بتى سنگين نهاده ، حاتم و پسرش آن بت را پرستيدندى . على آن بتخانه ويران كرد و آن بت را بشكست و بدان خانه اندر شد ، دو شمشير يافت . مردمان آن حى را پرسيد كه اين كرا بود . گفتند اين دو شمشير را نام معروف است : يكى را نام مخذم است و يكى رسوب . و اين شمشير حارث بن ابى شمر الغسّانى بود به حاتم داد . آن را همى داشت . چون بمرد وصيّت كرد كه اين را اندر بتخانه بياويزيد ، اگر به بنگاه شما كسى آيد و با شما حرب كند شما اين را كار بنديد .\r\n","description":"","footnote":"","page_name":" 290 ","page_number":363},
  {"content":"\r\nپس على آن شمشيرها برگرفت و دختر حاتم با خويشتن سوى پيغمبر آورد .\r\nپيغمبر بفرمود تا آن زن را بر در مزگت خيمه اى بزدند از اديم ، و او را آنجا فرود آوردند . و پيغمبر نخواست كه او را برده كند از حرمت پدرش را كه ايشان اندر عرب بزرگ بودند . و او سه روز اندر آن خيمه همى بود . پس يك روز پيغمبر به مزگت اندر شد . آن زن از خيمه بيرون آمد و پيغمبر را گفتا : يا رسول الله ، من زنى پيرم و دختر تازيانم و ترا فضل و منّت بسيار است بر من ، بايد كه مرا از بردگى آزاد كنى تا نزديك برادر شوم . پيغمبر گفتا : چه كنى كه باز برادر شوى كه او از خداى [ 214 a 
  ] و پيغمبر بگريخت . اين بگفت و به مزگت اندر شد . ديگر روز آن زن هم بدان وقت اين سخن بگفت . پيغمبر همچنان پاسخ نكرد . سديگر روز هم اين سخن بگفت . پيغمبر گفتا : خواهش ترا روا كردم ، شتاب مكن تا كسى همراه يا بى كه ترا ببرد . آن زن شكيبايى همى كرد تا گروهى تا زيان به مدينه آمدند و شنيدند كه دختر حاتم باز داشته است . چون پيش او اندر آمدند ، او ايشان را خواهش كرد كه چون باز گرديد من با شما بيايم . پس آن زن پيغمبر را بگفت كه همراه بيافتم . پيغمبر او را دستورى داد و جامه بخشيد كه اندر پوشيد و اشتر دادش و هزينهء راه دادش .\r\nو او برفت و به شام شد سوى برادر . و او از برادر به سال مهتر بود . چون آنجا رسيد مر برادرش را سرد گفت و گفت : تو مرا به بردگى دست باز داشتى و زن و فرزند خويش برگرفتى و برفتى . برادر او را دل خوش كرد و عذر خواست و با او بنشست و سگالش كرد و گفت : اين مرد را چگونه ديد و مرا چه بينى ؟ گفت ترا آن بينم كه برخيزى و سوى او شوى ، اگر پيغمبر است از او چاره نيست ، و اگر ملك است ترا با او نزديكى به آيد .\r\nعدى چون اين سخن بشنيد گفت : راست گويى . پس عدى اشترى را بر نشست و به مدينه آمد . پيغمبر را يافت به مزگت اندر نشسته با ياران او . از دور بيستاد و سلام كرد . پيغمبر گفت : تو كيستى . گفت : من عدى بن حاتم الطائي . پيغمبر عليه السّلام از جاى برخاست . و پيغمبر كافران را از جاى برنخاستى و اگر چه بزرگ بودى . و او را دست بگرفت و به خانه برد و نگذاشت كه اندر مسجد\r\n","description":"","footnote":"","page_name":" 291 ","page_number":364},
  {"content":"\r\nبنشستى كه مشرك بود . پس به راه اندر كه مىرفتند به خانهء ، زنى فراز آمد و از پيغمبر حاجتى خواست و چيزى پرسيد . او دست عدى گرفته بود . با آن زن بيستاد تا حاجت او روا كرد . پس عدى با خويشتن گفت اين مرد نه ملك است كه پيغمبر است كه اگر ملك بودى چنين تواضع نكردى . پس چون به خانه اندر آمد ، پيغمبر را عليه السّلام يكى مخدّه بود به ليف آگنده ، آن بالش بيفگند و عدى را بر آن مخدّه نشاند ، و پيغمبر عليه السّلام پيش او بر زمين نشست . پس عدى با خويشتن گفت اين نه فعل ملكان است كه او كرد . و پيغمبر عدى را گفت : هر چيزى كه اندر اين جهان ببايد خداى عزّ و جلّ ترا داده است به ميان قوم خويش اندر به مهترى ، و نام پدر تو به بزرگى و رادى معروف است ، چه زيان دارد ترا كه خداى عزّ و جلّ ترا آن جهان نيز دهد ، و اين آنگاه بود كه ترا دين اين بود كه من ياد كنم . عدى خاموش گشت . پيغمبر گفت مگر تو [ را 
  ] اندر اين دين از بهر آن رغبت نيست كه مردمان اين دين اندكىاند و دشمنان بسيار ، يا آنكه پادشاهان اين اندك است ، بدان خداى كه مرا بيافريد كه اين دين چنان شود كه از حد مشرق تا مغرب بگيرد ، و از حد كسرى بدين خانه به حجّ كردن آيند ، و چندان خواسته دهد خداى اهل اين ملَّت را و اين دين را كه اندازهء آن پديد نبود . پس پيغمبر عليه السّلام مسلمانى بر وى عرضه كرد و او مسلمان شد . و گاهى چند به مدينه همى ببود ، آنگه به حى خويش باز گشت به طى ، و آن حى همه مسلمان شدند با او .\r\nچون خبر به عرب اندر افتاد كه پيغمبر عدّى بن حاتم را بسيارى برّ كرد و او نيز مسلمان شد ، همه حيّهاى عرب گفتند اين مرد بزرگ شد ، و قريش همه مسلمان شدند ، و هر كرا آهنگ كند پيروز شود و زنان و فرزندان او را برده كند و خواسته ها فىء كند . ما را حيلت آن است كه هر كسى به دو كسان فرستيم و به دين او بگرويم . پس هيچ حى نماند كه نه به دو كس فرستادند . و همه بگرويدند و دين مسلمانى بپذيرفتند . و پيغمبر عليه السّلام هر جايى كس فرستاد تا زكات از ايشان بستدند تا همه حجاز و عرب باديه مسلمان شدند بدين بقيهء سال نهم ، و سال دهم از هجرت از هر جايى وفدى آمد و به هر جايى پيغمبر عمّال صدقات بيرون كرد تا همه\r\n","description":"","footnote":"","page_name":" 292 ","page_number":365},
  {"content":"\r\nحجاز و يمن اسلام بپذيرفتند ، و پيغمبر را عليه السّلام با كس حرب نبايست كردن .\r\nو از پس اين غزو تبوك پيغمبر را هيچ غزو نبود .\r\nاكنون خبر آن وفدها گوييم كه سوى پيغمبر آمدند عليه السّلام .\r\n","description":"","footnote":"","page_name":" 293 ","page_number":366},
  {"content":"\r\n\r\nآمدن وفدها به نزديك پيغمبر عليه السّلام از حيّهاى عرب\r\nنخستين وفدى كه پيغمبر را آمد از عرب از بنى تميم بود . [ عطارد بن حاجب بن زراره و زبرقان بن بدر 
  ] و عمرو بن اهتم و اقرع بن حابس و عيينة بن حصن الفزارى هم از بنى تميم بودند . و به همه عرب اندر از باديه و حجاز مهتران بيشتر بنى تميم بودند . چون پيغمبر عليه السّلام هر جاى كس فرستاد اين هفت از مهتران بيامدند . و عيينه و اقرع سوى پيغمبر آمده بودند به لشكر فتح مكه و به لشكر غزو طايف با او بودند و ليكن مسلمان نشده بودند . پس چون پيغمبر به عرب اندر هر جاى كس فرستاد آنگه كه لشكر همى برد به مكّه ، اين عيينه و اقرع بيامدند و گفتند ما به نيرو كردن دين تو همى آييم . و به دلشان اندر آن بود كه چيزى بربايند از غنيمت حنين . پيغمبر از آن غنيمت بسيار چيز ايشان را بداد و ايشان باز گشتند . و ديگر باره وفد بنى نضير بيامدند . پيغمبر به حجره اندر بود . بانگ كردند كه بيرون آى . پيغمبر سوى ايشان بيرون آمد و خداى عزّ و جلّ به شأن [ 214 b 
  ] ايشان اندر اين آيت فرستاد ، * ( إِنَّ الَّذِينَ يُنادُونَكَ من وَراءِ الْحُجُراتِ أَكْثَرُهُمْ لا يَعْقِلُونَ . 49 : 4 ) * پس گفتند يا محمّد ، با ما فخر كن تا ما به تو فخر كنيم ، اگر تو بزرگترى تا ما ترا متابع شويم . و اين رسم مفاخرت اندر عرب چيزى بود بزرگ كه دو حى با يك ديگر گرد\r\n","description":"","footnote":"","page_name":" 294 ","page_number":367},
  {"content":"\r\nآمدندى و دو تن از آن حى خطبه كردندى به زبانى فصيح و سخنانى نيكو ، و ديگران جواب دادندى . و هر كه خطبهء او و شعر او فصيحتر بودى او فضل بردى . پس گرد آمدند و پيغمبر عليه السّلام خطبه كرد ، و حسّان بن ثابت فضل اسلام و فضل پيغمبر به شعر اندر بگفت ، و شعر او فصيحتر از شعر ايشان آمد . پس به فضل پيغمبر خستو آمدند و مسلمان شدند . و پيغمبر همه را خلعت داد و برّ كرد و باز گردانيد و همه بنى تميم مسلمان شدند ، و اين به ماه شوال اندر بود سال نهم از هجرت .\r\nو هم بدين سال اندر عبد الله بن ابىّ [ بن 
  ] سلول بمرد و پسرش پيغمبر را عليه السّلام خواهش كرد كه بر او نماز كن كه مردى پير بود ، باشد كه خداى عزّ و جلّ او را بيامرزد . پس خداى عزّ و جلّ آيت فرستاد . * ( وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِه إِنَّهُمْ كَفَرُوا بِاللَّه وَرَسُولِه . 9 : 84 ) * الآيه .\r\nاز پس بنى تميم وفد يمن آمدند پيغمبر را ، و باذان ، [ ملك يمن ، 
  ] بمرده بود و ملك عجم سست شده بود و ملك حمير باز پادشاهيهاى يمن بگرفتند ، و همه گرد آمدند و مسلمان شدند . و آن ملوكان يمن چون حارث بن عبد كلال و زرعه ذو يزن هر كسى از يمن لختى پادشاهى بگرفتند و پيغمبر را رسول فرستادند مردى را ، نام او مالك بن مرّه ، و نامه نبشتند همه و به دست او بفرستادند و مسلمانى خويش پيدا كردند و كس خواستند كه ايشان را قرآن و شريعت آموزد . پيغمبر عليه السّلام مسلمانى ايشان بپذيرفت و رسول را برّ كرد و دين و اسلام همه در آن نامه پيدا كرد و از نماز و روزه و حج و صدقه و زكات . و معاذ بن جبل را با آن رسولان بفرستاد با جماعتى از ياران چون عبد الله بن زيد و مالك بن عباده از مهتران انصار كه ايشان قرآن خوان بودند و احكام دين و شريعت آموخته بودند . و معاذ را بر ايشان مهتر كرد و به نامه اندر بگفت كه اينك معاذ را به شما فرستادم تا صدقات شما بستاند و سوى من فرستد ، و او با آن ياران كه با وىاند شما را احكام و دين بياموزند . ايشان برفتند .\r\nو از گروه عرب كه مسلمان نشده بودند وفد همى آمدند و مسلمان همى شدند . و به ماه رجب اندر اين سال نهم نجاشى ملك حبشه به حبشه بمرد . و پيغمبر\r\n","description":"","footnote":"","page_name":" 295 ","page_number":368},
  {"content":"\r\nعليه السّلام ياران را آگاه كرد و از مدينه بر وى نماز كرد . و چون ذو القعده در آمد پيغمبر را خبر آمد كه آن كافران عرب كه مسلمان نشده بودند به حجّ همى آيند و همى گويند كه ما را با پيغمبر عهد است . و پيغمبر نخواست كه هيچ مشرك را به مكّه اندر گذارند . و از خداى عزّ و جلّ سورت براءت فرود آمده بود كه خداى عزّ و جلّ گفت . * ( بَراءَةٌ من الله وَرَسُولِه إِلَى الَّذِينَ عاهَدْتُمْ من الْمُشْرِكِينَ ، فَسِيحُوا في الأَرْضِ أَرْبَعَةَ أَشْهُرٍ . 9 : 1 - 2 ) * بفرمود كه هر كه او عهد دارد او را اين چهار ماه حرم زمان دهند ، رجب و ذو القعده و ذو الحجه و محرّم . پس آن عهد بكشن و بگوى كه خداى عزّ و جلّ و پيغمبرش از مشركان بيزار است ، و پس از اين چهار ماه كس را عهد نيست كه مسلمانى آشكارا شد ، و نيز از كس عهد و صلح مپذيريد تا مسلمان شوند يا شمشير و حرب . * ( فَسِيحُوا في الأَرْضِ أَرْبَعَةَ أَشْهُرٍ . 9 : 2 ) * و خداى عزّ و جلّ پيغمبر را بفرمود كه روز حج به مكه اندر به موسم كه عرب همه آنجا گرد آيند ايشان را پيغام بده و آگاه كن كه خداى عزّ و جلّ از ايشان و از عهد ايشان بيزار است . پس گفتا : * ( وَأَذانٌ من الله وَرَسُولِه إِلَى النَّاسِ يَوْمَ الْحَجِّ الأَكْبَرِ أَنَّ الله بَرِيءٌ من الْمُشْرِكِينَ وَرَسُولُه . 9 : 3 ) * و گفت : * ( فَإِذَا انْسَلَخَ الأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ ، 9 : 5 ) * تا آخر آيت . گفت : * ( يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا . 9 : 28 ) * گفت : اين مشركان پليداند و خانهء خداى پاك است ، مهل كه به خانهء خداى اندر آيند از پس امسال ، و ايشان را آگاه كن كه اين چهار ماه حرمتان زمان دادم . هر كس كه مسلمان شود و رنه او را به مكّه اندر مهل و شمشير به كار دار .\r\nپس پيغمبر عليه السّلام به ذو القعده اندر بو بكر را با ياران بفرستاد و بفرمودش كه حجّ كن با مسلمانان ، پيش از آن حجّ كافران كردندى . چون فتح مكّه ببود به سال هشتم و پيغمبر مكّه بگشاد به ماه رمضان ، و عتّاب بن اسيد را به مكّه امير كرد .\r\nو اين سال حجّ عتّاب كرد با آن عرب كه بيامدند هم مسلمان بودند و هم كافر . پس سال نهم بو بكر بشد كه خلق را آگاه كند كه نيز كافران به مكّه نيايند . و آن سال\r\n","description":"","footnote":"","page_name":" 296 ","page_number":369},
  {"content":"\r\nبو بكر حجّ كرد ، و آن سال به حجّ هم كافر بود و هم مسلمان . و از پس آن كافران ديگر نيامدند به حجّ . و چون پيغمبر عليه السّلام بو بكر را بفرستاد و از اول براءت سى آيت با او بفرستاد كه چون مردمان به عرفات گرد آيند ، بو بكر آن آيتها بر ايشان خواند . و بو بكر را گفتا : [ 215 a 
  ] تو حج بكن و خلق را آگاه كن كه پس از اين نيز هيچ كافر به مكّه اندر نيايد . چون بو بكر برفت ، ديگر روز پيغمبر على بن ابى طالب را بفرستاد كه اين آيتهاى براءت از بو بكر بستان و تو بر خوان بر خلق . على برفت و آن از بو بكر بستد . بو بكر باز آمد و گفت : يا رسول الله ، از من گناهى آمد يا از آسمان اندر اين آيتى آمد . پيغمبر عليه السّلام گفت : از تو چيزى نيامد ، و ليكن اين آيتهاى براءت پيغام خداى است و پيغام خداى نگزارد مگر كسى كه از خويشان من از بنى هاشم بود كه خداى تعالى فرموده است : قوله تعالى ، * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ من رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَالله يَعْصِمُكَ من النَّاسِ . 5 : 67 ) * از بهر آن ترا باز خواندم و على را بفرستادم كه او هم از من است . و تو باز گرد و على را با خويشتن ببر تا تو امير حجّ باشى به موسم ، و على اين آيتها برخواند از خداى عزّ و جلّ و از زبان من بگزارد . و پيغمبر عليه السّلام بيست اشتر با او بفرستاد تا آنجا قربان كند از خويشتن . و پنج اشتر از آن بو بكر بود و از بهر خويشتن برده بود . و عبد الرّحمن بن عوف با او به حج رفت و اشتر برد از بهر خويشتن . و بو بكر امير حج بود و به ميان مردمان حجّ كرد و على آن آيتها برخواند و باز گشت . و اندر اين سال آيت صدقات آمد ، و قوله تعالى : * ( خُذْ من أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها وَصَلِّ عَلَيْهِمْ إِنَّ صَلاتَكَ سَكَنٌ لَهُمْ وَالله سَمِيعٌ عَلِيمٌ . 9 : 103 ) * و پيغمبر به همه عرب عمّال صدقات بفرستاد و صدقات بستدند .\r\nو ديگر وفد از [ پس 
  ] بنى تميم وفد بنى سعد بن بكر آمد از حىّاى كه پيغمبر اندر ميان ايشان بوده بود و شير خورده . و مردى را بفرستادند نام او ضمام بن ثعلبه . او سوى پيغمبر آمد و از او اسلام بياموخت و نماز و روزه و زكات و صدقه و حجّ . پس آن مرد پيغمبر را گفت : به خداى سوگند خورم كه اين خداى فرموده است . پس ضمام بن ثعلبه سوى حىّ خويش شد و همه حىّ خويش را به مسلمانى خواند و\r\n","description":"","footnote":"","page_name":" 297 ","page_number":370},
  {"content":"\r\nهمهء آن حىّ مسلمان شدند .\r\nو سال دهم از هجرت درآمد . و پيغمبر عليه السّلام به ماه ربيع الاوّل اندر خالد بن الوليد را به نجران فرستاد سوى بنى الحارث بن كعب ، و او را بفرمود كه حرب مكن كه آن مردمان همه مسلمان شدند ، ايشان را مسلمانى و قرآن آموز . خالد برفت و سه ماه آنجا بنشست و ايشان را همه قرآن و مسلمانى بياموخت و سوى پيغمبر نامه كرد . پيغمبر او را جواب كرد بياى و مهتران ايشان را با خويشتن بيار . پس خالد سوى پيغمبر آمد و شش تن را از مهتران با خويشتن بياورد . و پيغمبر اسلام ايشان [ را 
  ] بپذيرفت . و مردى از ايشان نام او قيس بن الحصين بر ايشان مهتر كرد و ايشان را برّ كرد و باز گردانيد . چون برفتند ، از پس ايشان مردى را بفرستاد ، نام او عمرو بن الحزم الانصارى ، تا صدقات از ايشان بستاند . و هم از پس آن هم اندر اين سال خالد بن الوليد را به شهرى فرستاد از يمن ، و آنجا بنى همدان بودند .\r\nپيغمبر عليه السّلام بفرمود كه ايشان را مسلمان كن . خالد بن الوليد برفت و آنجا شد . ايشان پاسخ نكردند و پيغمبر نفرموده بود كه حرب كن . خالد شش ماه آنجا بنشست و ايشان را به خداى خواند . اجابت نكردند . خالد دل تنگ شد . نامه كرد به پيغمبر . پيغمبر على را بخواند و او را بفرستاد و گفت : خالد را باز گردان و تو ايشان را به مسلمانى خوان . على برفت و خالد باز گشت . و على ايشان را به مسلمانى خواند . نخستين بار بگرويدند و على باز آمد و پيغمبر را خبر اسلام ايشان بگفت . پيغمبر عليه السّلام شاد شد و اسلام ايشان بپذيرفت .\r\nو از پس آن وفد زبيد آمد . و مهتر ايشان عمرو بن معدى كرب بود . بيامد و مسلمانى بپذيرفت . و مردى از ملوك كنده از خويشان امرؤ القيس ، نام وى فروة بن مسيك از بنى مراد ، از قوم خويش به خشم بيامده بود ، و سوى پيغمبر آمده و مسلمان شده ، و مردى بزرگ بود و از فرزندان ملوك بود . چون مردمان زبيد بيامدند و مسلمان شدند ، پيغمبر عليه السّلام اين فروه بر ايشان امير كرد . و عمرو بن معدى كرب چنان دانست كه پيغمبر او را اميرى دهد . چون نداد گرانش آمد و با اين فروه صبر همى كرد . چون پيغمبر بمرد عمرو اين فروه را بكشت و مرتد شد .\r\n","description":"","footnote":"","page_name":" 298 ","page_number":371},
  {"content":"\r\nباز بو بكر مهترى به عمرو داد . عمرو مسلمان شد . و به وقت بو بكر رضى الله عنه آن همه عرب مسلمانى دست باز داشتند و مرتد شدند از بيشتر ، و زكات و صدقات باز گرفتند ، تا باز بو بكر به مسلمانى [ آوردشان 
  ] و زكات بر ايشان بر نهاد .\r\nو از پس وفد زبيد وفد عبد القيس بيامدند . و ايشان ترسا بودند و مهترشان را نام جارود بن عمرو بود . او بيامد و مسلمان شد ، و باز از پس پيغمبر مرتد شد ، و قومش نيز مرتد شدند . از پس اين وفد بنى حنيفه آمدند از يمامه ده تن و مسيلمهء كذّاب با ايشان بود . و پيش از اين به مدينه آمده بود و سخن پيغمبر شنيده بود . و مردى بود به زبان فصيح و هم سخن به سجع و قافيه گفتى نيكو . پس از مدينه بشد و به يمامه رفت سوى قوم خويش . چون همه عرب وفد بفرستادند و مسلمان شدند ، بنو حنيفه نيز وفد فرستادند . و مسيلمهء كذّاب را بفرستادند با ده تن . چون به در مدينه اندر آمدند ، و مسيلمه دانسته بود كه پيغمبر چنين گفتى چون مردمان به سفر شوند ، بهترين ايشان آن است كه ايشان را خادمى كند ، چون به مدينه اندر آمدند هر ده [ 215 b 
  ] تن اندر آمدند . مسيلمه ايشان را گفتا : شما بشويد تا من جامه هاى شما نگاه دارم . چون شما را پرسد كه شما ده تن بوديد كه اندر مدينه آمديد اكنون نه تن آمديد ، شما گوييد آن يك تن ما را خدمت كند و جامه هاى ما همى نگاه دارد . پس ايشان نه تن پيش پيغمبر آمدند . پيغمبر ايشان را گفت : شما ده تن بوديد كه به شهر اندر آمديد ، آن يك تن كجا است ؟ گفتند يا رسول الله ، او ما را همى خدمت كند و جامه هاى ما را همى نگاه دارد . پيغمبر گفت : او بهترين شما است . و پيغمبر آن سخن بدان معنى گفت كه چنين گفتى هميشه كه بهترين سفركنان آن است كه خدمت ديگران كند . پس چون ايشان گفتند او خادم است ، پيغمبر گفت او بهترين شما است .\r\nايشان باز گشتند و مسيلمه را بگفتند . مسيلمه گفت اينك پيغمبر به فضل من مقر آمد . پس پيغمبر عليه السّلام آن نه تن را مسلمانى آموخت ، و شرايع اسلام و احكام همه ايشان را بنوشت ، و بفرمودشان كه بنو حنيفه و اهل يمامه را بدين خوانيد . ايشان باز گشتند و مسيلمه با ايشان باز گشت . و چون پيش بنو حنيفه آمدند\r\n","description":"","footnote":"","page_name":" 299 ","page_number":372},
  {"content":"\r\nآن شريعتها عرض كردند . ايشان را گران آمد . مسيلمه گفتا : من چون محمّد پيغمبرم و نيمى از اين زمين مرا است و نيمى او را . و شما محمّد را بديديد به فضل من مقر آمد ، و از آن نه تن گواهى خواست كه پيغمبر عليه السّلام گفت او بهترين شما است ، و ايشان را گفت : شما از من بهتر [ نيابيد 
  ] پيغمبر ، و شما را پيغمبر بيگانه چه بايد ، و شريعت من آسانتر از شريعت محمّد است . و آن مردمان را شريعتى بنهاد و نماز از ايشان برداشت و زنا و مى خوردن حلال كرد . ايشان را آن شريعت خوش آمد و او را به پيغمبرى بپذيرفتند و دين او بگرفتند . و او ايشان را سخنها به سجع و قافيه گفتى چون شعر و نه بر وزن شعر . و دعوى كردى كه اين از آسمان مىآيد بر من . و به زندگانى پيغمبر چنين گفتى پيغمبرى زمين نيمى مرا است و نيمى محمّد را ، و بر محمّد جبريل همى آيد و بر من ميكايل . و چون اتباع و يارانش بسيار شدند ، خويشتن را رحمان اليمامه نام كرد . و چون كارش بزرگ شد پيغمبر را نامه كرد و چنين نبشت : من مسيلمه رحمان اليمامه الى محمّد بن عبد الله رسول الله فى قريش . و مسيلمه را نام پدرش حبيب بود ، او نام پدر خويش از نامه بيفگند و به نامه اندر چنين نبشت : باسمك اللَّهم نصرا قائما فانّ الارض نصفا لى نصفها لك و لكنّكم بنى عبد المطَّلب لا تنصفون . و دو تن را از بنى حنيفه رسول فرستاد سوى پيغمبر ، و اين نامه با ايشان بفرستاد . پيغمبر عليه السّلام نامه را برخواند .\r\nرسولان را گفتا : شما چه گوييد ؟ گفتند همچنين گوييم كه نيمى پيغمبرى زمين ترا است و نيمى او را است . پيغمبر عليه السّلام گفتا اگر نه آنستى كه رسول را كس نكشد ، من شما [ را 
  ] بكشتمى . پس ايشان را باز گردانيد و جواب نامهء مسيلمه بفرمود تا بنوشتند و چنين نبشت : من محمّد رسول الله الى مسيلمة الكذّاب * ( بِسْم الله الرَّحمن الرَّحيم امّا بَعد ، انَّ الارضَ للَّه يُورِثُهَا من يَشَاءُ من عِبَادِه وَالعاقِبَةُ لِلمتَّقينَ . ) * و به يمامه مهترى بود از بنو حنيفه نام او مجّاعة بن اسد ، و مردى بود فصيح . اين هر دو نامه بر او عرض كردند ، او گفت اين نامهء پسين به سخن پيغمبران ماند . پس چون پيغمبر عليه السّلام بمرد ، او گفتا جبريل سوى من آمد و پيغمبرى همه زمين به\r\n","description":"","footnote":"","page_name":" 300 ","page_number":373},
  {"content":"\r\nمن سپرد . و همچنان همى بود تا بو بكر رضى الله عنه سپاه فرستاد با خالد بن الوليد تا او را بكشت . اكنون با سر حديث شويم .\r\nپس وفد بنى نجران بيامدند و مهتران بودند اندر ميان ايشان يكى را نام سيّد و ديگر را عاقب ، و هر دو مهتران بودند ، و با پيغمبر عليه السّلام صلح كردند هم بر ترسايى ، و جزيت بپذيرفتند . و باز وفد بنى كنده بيامدند از يمن ، و ايشان ملكزادگان يمن بودند ، و اشعث الكندى با ايشان بود و دين بپذيرفتند . و از پس ايشان وفد بنى عامر آمدند ، و مهتر بنى عامر مردى بود نام او عامر بن الطفيل ، و او آن بود كه با بنى سليم بر سر آن چاه كه آن را بئر معونه خوانند ، آن چهل تن از ياران پيغمبر بكشته بود ، و اين قصّه گفته ايم پيش از اين . پس بنى عامر گفتند دين اين مرد را همه جهان بپذيرفتند و همه عرب ذليل او شدند ، ما را نيز ببايد پذيرفتن .\r\nعامر گفتا : من شما را و همه خلق را از او برهانم . پس مردى بود بدان ميان اندر نام او اربد بن قيس ، و مردى بود كشنده و با نيرو . و عامر او را با خود ببرد و گفت :\r\nمن محمّد را به حديث مشغول كنم ، تو شمشيرى بزن . پس هر دو به مدينه آمدند بدين تدبير . و پيغمبر عليه السّلام اندر خانه بود . پيش وى اندر آمدند و بنشستند . و عامر با پيغمبر حديث اسلام همى كرد و از ذكر و از نوى همى گفت ، و پيغمبر عليه السّلام آيتى چند بر او برخواند . پس عامر آن مرد را به چشم بنمود كه بزن . او چيز نكرد . پس عامر برخاست و بيرون آمد و او را گفت : چرا بر [ 216 a 
  ] نزدى ؟\r\nگفت : هر گاه كه خواستمى كه برزنم ، ترا ديدمى كه خويشتن بر او بر فگندى ، و نتوانستمى زدن به شمشير . و جبريل عليه السّلام بيامد و پيغمبر را آگاه كرد كه ايشان به چه كار آمدند ، و خداى عزّ و جلّ ايشان را چنان باز گردانيد . پس پيغمبر عليه السّلام دعا كرد كه يا رب ، هر دو را هلاك كن ، و ايشان هر دو برفتند سوى بنى عامر . و به راه اندر عامر [ بن 
  ] الطفيل [ را 
  ] از گردن يكى مغنده برآمد و سياه شد و طاعون گشت ، و به خانهء زنى از بنى سلول فرود آمد و آنجا بمرد . و آن ديگر چون به بنى عامر برسيد گفتند چه گفته است اين مرد . گفت : چيزى نگفت كه آن سخن به كار آيد . پس از پس آن به دو روز [ از حى 
  ] بيرون آمد به كارى . خداى\r\n","description":"","footnote":"","page_name":" 301 ","page_number":374},
  {"content":"\r\nعزّ و جلّ صاعقه اى فرستاد از آسمان تا او را بسوخت و هلاك شد . چون پيغمبر عليه السّلام بمرد اين حىّ هنوز مسلمان نشده بودند . و اين اربد بن قيس را برادرى بود نام او لبيد و شاعر بود ، و نه از مادر اربد بود و ليكن هم از بنى عامر بود .\r\nپس گروهى از وفد طى بيامدند نه از گروه عدىّ بن حاتم ، و ليكن از گروهى ديگر بودند و مهترشان زيد بن المهلهل بود ، و عرب او را زيد الخيل خواندندى از سوارى كه بود ، و به مهترى و سخاوت چون حاتم بود ، و پيغمبر عليه السّلام صفت او شنيده بود . چون پيغمبر او را بديد همچنان يافتش از عقل و فضل كه صفت كرده بودندش . پس پيغمبر او را گفت : از هيچكس مرا صفت نكردند كه چون من ايشان را بديدم نه از آن كمتر يافتم از آنكه گفته بودند مگر ترا . و او را زيد الخير نام كرد . و بدان حىّ طى كه زيد از آنجا آمده بود دهها بود از آن پيغمبر عليه السّلام .\r\nپس چون زيد مسلمان شد ، آن دهها از پيغمبر بخواست ، آن همه او را بخشيد و او را بر آن نامه نبشت ، و زيد برفت . و جاى او به جدّه بود . چون آنجا رسيد بمرد ، و زنش آن جايها همه بسوخت .\r\nپس چون پيغمبر دانست كه همه عرب مسلمان شدند به هر حىاى ، عمّال صدقات فرستاد تا از ايشان صدقات بستانند و سوى پيغمبر فرستند . و علاء بن الحضرمى به بحرين بود ، و على بن ابى طالب را به نجران فرستاد ، و اين همه از حدود يمن است ، زيرا آنجا كه معاذ را فرستاده بود از يمن دور بود از اين جايها .\r\n[ و مهاجرين اميّه را به صنعا فرستاد و زياد بن لبيد را به حضرموت فرستاد 
  ] و مالك بن نويره را به صدقات به بنى حنظله فرستاد ، و صدقات بنى حنيف و بنى تميم دو تن را ، لختى زبرقان بن بدر را و لختى قيس بن عاصم را ، كه بنى تميم بسيار بودند و پراگنده . و هر كجا يكى حى بود از عرب عامل فرستاد ، [ و اين عمّال صدقات همى فرستادند و همى نهادند . 
  ] و همه عرب از حجاز تا يمن همه مسلمان شدند . و اين همه به سال دهم بود از هجرت . و چون سال به آخر آمد و ذو القعده ببود ، پيغمبر عليه السّلام برفت و به مكّه شد و حجّ كرد و مردمان را بدرود كرد ، و اين را حجّة الوداع خوانند .\r\n","description":"","footnote":"","page_name":" 302 ","page_number":375},
  {"content":"\r\n\r\nخبر حجّة الوداع\r\nچون پيغمبر عليه السّلام به حجّ شد نه روز مانده بود از ذو القعده ، و از مدينه حرم گرفت ، و اشراف مردمان مهاجر و انصار همه آن بود كه با او برفتند . و اشتران .\r\nبسيار ببردند . و عايشه را با خويشتن ببرد . و على بن ابى طالب را اندر آن وقت به نجران فرستاده بود بر صدقات اهل نجران . و نجران به نزديكى مكّه است از سوى يمن . على از نجران احرام گرفت به مكّه آمد تا با پيغمبر عليه السّلام حجّ كند . و همه عرب آگاه شدند كه پيغمبر به حجّ آمده است . و هيچ قبيله نماند از عرب و باديه و يمن و حجاز كه نه از آنجا كس آمد به مكّه . و خلقى گرد آمدند كه هرگز كس چنان نديده بود و ياد نداشت . و پيغمبر عليه السّلام خطبه كرد به عرفات و خلق را همه رسمهاى حجّ و مناسك بياموخت و همه كار دين تمام كرد . و خداى عزّ و جلّ اين آيت فرستاد سوى او : قوله تعالى ، * ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً . 5 : 3 ) * و خلق را بدرود كرد پيغمبر و گفت : من نيز جز اين حجّ نكنم ، و نيز مرا بدين چنين جمع بزرگ نبينيد . مردمان همه بگريستند و او را بدرود كردند ، و اين حج را از آن حجّة الوداع گويند . و اين سال دهم بود از\r\n","description":"","footnote":"","page_name":" 303 ","page_number":376},
  {"content":"\r\nهجرت ، و آخرين حجّ پيغمبر بود و آخر غزو غزو تبوك بود . و پيغمبر بيست و هفت غزا كرد آنكه به تن خويش كرد از آن نه آن بود كه حرب كرد و ديگر حرب نكرد ، و سى و پنج لشكر فرستاد كه خود نرفت .\r\n","description":"","footnote":"","page_name":" 304 ","page_number":377},
  {"content":"\r\n\r\nذكر غزوات پيغمبر عليه السّلام\r\nمردمان اخبار چنين گويند كه پيغمبر عليه السّلام بيست و هفت غزا كرد و گروهى چنين گويند كه بيست و نه ، زيرا كه غزو فدك و خيبر و وادى القرى همه يكى بود كه پيغمبر از فدك به مدينه نشد به وادى القرى شد و از خيبر به فدك شد و به مدينه نيامد . چون اين هر سه را يكى گيرى بيست و هفت آيد . چون خيبر جداگيرى و فدك جداگيرى ، بيست و نه آيد . و اين همه را هر يكى به جايگاه خويش گفته است اندر اين كتاب . اكنون ايدر همه غزوها به يك جاى گفته آمد تا اگر خواهى كه نامهاى غزوهاى او را ياد آرى آسان بود . نام غزوات اين است : غزوة الابوا ، غزوهء بواط ، غزوة العشيره ، غزوة الانمار ، غزوهء قرود ، غزوهء بدر الاولى ، غزوهء بطن النخله ، غزوهء بدر الكبرى ، غزوة الكدر ، غزوة السويق ، غزو احد ، غزو الرّجيع ، غزو ذات الرّقاع ، غزو بدر الموعد ، غزو بنى قريظه ، غزو الخندق ، غزوهء دومة الجندل ، غزو بنى لحيان ، غزو ذى قرد [ 216 b 
  ] غزو بنى المصطلق ، غزو الحديبيه ، غزو خيبر ، غزو عمرة القضا ، فتح مكه ، غزو حنين ، غزو الطائف ، غزو تبوك . اين بيست و هفت غزو است . نه آن است كه حرب كردند : بدر ، احد ،\r\n","description":"","footnote":"","page_name":" 305 ","page_number":378},
  {"content":"\r\nخندق ، قريظه ، بنى المصطلق ، فتح مكّه ، خيبر و حنين و طايف . و اين همه لشكرها كه پيغمبر عليه السّلام فرستاد با ياران و خود نشد سى و پنج بود ، و گروهى گويند چهل و هشت بود ، و اين درستتر است .\r\n","description":"","footnote":"","page_name":" 306 ","page_number":379},
  {"content":"\r\n\r\nذكر حجّ كه پيغمبر عليه السّلام كرد\r\nو مردمان همه مقرند كه پيغمبر عليه السّلام سه حجّ كرد به همه زندگانى خويش و پيش از هجرت ، و يكى حجّ از مدينه كرد آن حجّ بازپسين ، و آن را حجّة الوداع خوانند و حجّ البلاغ نيز خوانند و حجّ التمام نيز خوانند . و به همه زندگانى چهار عمره كرد يكى پيش از هجرت و يكى به حديبيه و يكى عمرة القضا ، و يكى با حجّة الوداع كرد به يك جاى و روايت از عايشه چنين است . و عبد الله بن عمر چنين گويد كه دو عمره كرد يكى عمرة الحديبيه و ديگر عمرة القضا . و ديگران چنين گويند كه با حجّة الوداع عمره كرد .\r\n","description":"","footnote":"","page_name":" 307 ","page_number":380},
  {"content":"\r\n\r\nذكر زنان پيغمبر عليه السّلام\r\nآنكه به خانه آورد و آنكه به زنى كرد و آنكه نياورد و دست باز داشت و آنكه بمرد ، و ايشان زنان او بودند ، و آنكه بخواست و به زنى نكرد و شمار كنيزكان كه خويشتن را داشت .\r\nپيغمبر پانزده زن به زنى كرد ، سيزده آن بودند كه بديدشان و به خانه آورد و گاهى پانزده داشت به يك جاى ، و گاهى ده . و دو آن بود كه ناديده دست باز داشت و به خانه نياورد ، و گاهى نه داشت . و چون بمرد نه زن داشت . و نخستين زنى كه به زنى كرد خديجهء بنت خويلد بن اسد بن عبد العزّى بود . و نخستين شوى خديجه عتيق بن عابد بود از بنى مخزوم . و از او دخترى زاده بود . چون عتيق بمرد ، ابو هالة بن زرارة بن نبّاش او را به زنى كرد . و او از بنى تميم بود ، و از او دخترى ديگر آمدش . و چون بو هاله بمرد ، پيغمبر او را به زنى كرد ، و از او چهار پسر آمدش : القسم ، و الطيّب ، و طاهر ، و عبد الله ، و هر چهار بمردند . و هم از خديجه چهار دختر آمدش : يكى رقيّه ، و ديگر امّ كلثوم ، سديگر زينب ، و چهارم فاطمه . و تا خديجه زنده بود پيغمبر عليه السّلام هيچ زن نكرد . و از پس خديجه عايشه را به زنى كرد ، و عايشه هفت ساله بود و خرد بود ، نتوانست او را به خانه آوردن . پس دو\r\n","description":"","footnote":"","page_name":" 308 ","page_number":381},
  {"content":"\r\nسال به خانهء پدرش بود بو بكر ، تا پيغمبر هجرت كرد . پس او را به خانه برد . و بدين دو سال اندر كه عايشه به خانهء پدر بود ، سوده را به زنى كرد دختر زمعة بن قيس . و سوده مسلمان شده بود و پدرش زمعه سوده را به پيغمبر داد و به خانه آوردش پيش از عايشه ، و از همهء زنان پيغمبر عايشه بود كه شوى ناكرده بود .\r\nپس پيغمبر به مدينه آمد از پس آنكه عايشه را به زنى كرد ، حفصه دختر عمر بن الخطَّاب را به زنى كرد ، و پيش از آن زن خنيس بن حذافة السهمى بود . از پس حفصه امّ سلمه را به زنى كرد بنت اميّه بن المغيره ، و پيش از آن زن عبد الله بن عبد الاسد بود . و از پس آن جويريه را بنت الحارث بن ابى ضرار از بنى المصطلق به زنى كرد ، و پيش از آن زن مالك بن صفوان بود . و از پس اين امّ حبيبه را دختر بو سفيان بن الحرب را به زنى كرد . پس زينب بنت جحش ، و پيش از آن زن زيد بن حارثه بود . پس صفيّه را به زنى كرد دختر حيىّ بن اخطب ، و پيش از آن زن سلَّام بن مشكم بود . و از پس اين ميمونه بنت الحارث را به زنى كرد .\r\nو چون پيغمبر بمرد خديجه بمرده بود ، و اين نه زن كه با خديجه نام برديم زن او بودند . و جز اين نه زن ديگر كرد و گروهى را ناديده دست بازداشت . و زنى بود نامش سبا ، پيش از آنكه پيغمبر او را ديد بمرد . و ديگر زنى به زنى كرد نام او غزيّه بنت جابر از بنى كلاب . آن زن پيغمبر را گفتا مرا به تو دادند و از من نپرسيدند .\r\nپيغمبر او را طلاق داد . و باز زنى به زنى كرد و آن زن را ناديده طلاق داد . و باز زنى ديگر به زنى كرد زينب بنت خزيمه از بنى عامر بن صعصعه ، و پيغمبر او را به خانه آورد ، و پيش از آن شوى او طفيل بن الحارث بود و آن شوى او مرده بود .\r\nپيغمبر او را به زنى كرد و لختى با او ببود ، پس بمرد . و چنين گويند كه از زنان پيغمبر عليه السّلام هيچكس نمرد به خانهء او مگر خديجه و زينب . و اين يازده زناند كه اندر همه اخبارهاى درست است كه ايشان را به زنى كرد . و بيرون از اين گويند كه پنج زن ديگر به زنى كرد : يكى دختر خليفة الكلبى خواهر دحية بن خليفه ، و به خانه آوردش ، و همچنين به خانهء پيغمبر بمرد . و ديگر عاليه دختر ظبيان . يك چندى پس پيغمبر او را دست باز داشت ، و اين زن را از بنى بكر بن\r\n","description":"","footnote":"","page_name":" 309 ","page_number":382},
  {"content":"\r\nكلاب كرد . و سديگر قتيله بنت قيس بن معدى كرب بود خواهر اشعث بن قيس . و گروهى چنين گويند كه پيغمبر او را به زنى كرد ، و هنوز نديده بودش كه اين زن بمرد .\r\nو به خبرى ديگر اندر ايدون است كه پيغمبر چون بمرد او را دوازده زن بود ، و اين نه درست است . خبر درست آن است كه او را نه زن بودند و بيش از نه نبود . و چهارم زنى بود نام او خوله بنت الهذيل از بنى الحارث ، و يك چند با او بود ، پس دست باز داشتش . [ 217 a 
  ] و پنجم زنى به زنى كرد نام او ليلى بنت الخطيم از بنى خزرج ، و زنى پير بود و پدرش مردى بزرگ بود از خزرج ، او را مبارى الرّيح خواندندى از سخاوت او . و پيغمبر عليه السّلام يك روز به مزگت اندر نشسته بود پشت سوى آفتاب كرده . اين زن از پس پشت او اندر آمد و هر دو دست به كتفهاى او بر نهاد . پيغمبر گفتا : كيست ؟ گفت : منم ليلى بنت مبارى الريح ، مرا به زنى كن تا ميان قوم خويش بگويم كه پيغمبر مرا به زنى كرد . پيغمبر او را به زنى كرد . ليلى سوى قوم خويش شد ايشان را بگفت . ايشان گفتند بد كردى كه او زن پير نخواهد ، و او ترا نديده است ، چون ببيند دست باز داردت . و او زنان بسيار كند و تو از عذاب او نرهى . پس آن زن به نزديك پيغمبر آمد و گفت : من پشيمانم كه زنى پيرم و ترا نشايم ، مرا دست بازدار . پيغمبر گفتا : باز داشتم . و اگر اين خبر درست است پيغمبر عليه السّلام بيست زن به زنى كرده بود به همهء زندگانى خويش .\r\nو پنج زن ديگر آنكه بخواست و به زنى نكرد : يكى امّ هانى بود دختر بو طالب ، و دو فرزند داشت او را به زنى نكرد ، ديگر ضباعه بود دختر عامر بن قرط . پيغامبر او را از پسرش بخواست ، سلمة بن هشام بن مغيره ، پسرش بزرگ بود . گفتا تا او را بپرسم ، بيامد و مادر را بگفت . مادر گفت : تو چه گفتى ؟ گفت : او را گفتم تا ترا بپرسم . گفت : با پيغمبر مرا پرسيدن بايد ، مرا به دو ده . پسرش باز گشت . و پيغمبر را گفته بودند كه او سخت پير است . چون پسرش باز آمد و پيش پيغمبر بنشست چيزى نگفت ، خواست تا پيغمبر چيزى بگويد . پيغمبر آن حديث نكرد . و ديگر صفيّه بود دختر بشامهء عنبرى ، و او به دست مسلمانان برده بود و پيغمبر خواست\r\n","description":"","footnote":"","page_name":" 310 ","page_number":383},
  {"content":"\r\nكه او را به زنى كند . شويش از پس بيامد و از بهر او مسلمان شد . پيغامبر او را پرسيد كه مرا خواهى يا شويت ، گفت : شويم را . و پيغمبر او را به شوى باز داد .\r\nو چهارم حبيبه بود دختر عبّاس بن عبد المطَّلب ، و پيغمبر او را به زنى خواست .\r\nگفتا عبّاس كه يا رسول الله ، او با تو شير خورده است . و پنجم جمره بود دختر حارث بن [ ابى 
  ] حارثه ، و او را از پدرش بخواست به زبان خويش . حارث نخواست كش به دو دهد ، بهانه كرد به دروغ و گفت ترا نشايد كه بر تن پيس دارد .\r\nپيغمبر خاموش شد . حارث چون به خانه شد ، دخترش پيش شده بود هم آنگاه .\r\nاكنون يك سره شمار آن زنان كه پيغمبر به زنى كرد و آنكه بخواست و به زنى نكرد اين است كه گفتيم ، و كنيزكان سريّت دو بودند ، يكى ريحانهء دختر زيد قرظى از بنى قريظه گزيده بود و از او فرزند نيامدش ، و ديگر ماريه دختر شمعون قبطى كه مقوقس فرستاده بود ، و او را از ماريه پسرى آمد او را ابراهيم نام كرد و دو سال بزيست و بمرد .\r\n","description":"","footnote":"","page_name":" 311 ","page_number":384},
  {"content":"\r\n\r\nذكر موليان پيغمبر عليه السّلام\r\nپيغمبر را عليه السّلام هفده مولا بودند آزاد كرده : نخستين زيد بن حارثه بود كه او را به گاه خديجه خريده بود و آزاد كرده ، و پسرش اسامة بن زيد مولازادهء او بود ، و سديگر را نام ثوبان بود ، از يمن بود از فرزندان ملوك حمير ، برده كرده بودندش . پيغمبر عليه السّلام او را بخريد و آزاد كردش و به شام شد ، و به وقت معاوية بن ابى سفيان بمرد ، و چهارم شقران بود . گروهى گويند سياه بود از حبشه ، و او از آن زنى بود از زنان پيغمبر ، و پيغمبر ميراث يافته بود ، او را آزاد كرد .\r\nو گروهى گفتند كه از عجم بود و نامش صالح بود و از دهقانان بود و اسير افتاده بود به عرب اندر . و گروهى چنين گويند كه او بندهء عبد الرّحمن بن عوف بود ، و پيغمبر را بخشيد ، و پيغمبر او را آزاد كرد . [ پنجم ابو رافع بود و نامش اسلم بود و گروهى گويند نامش ابراهيم بود . و گروهى گفتند بندهء عبّاس عبد المطَّلب بود و او را به پيغامبر بخشيد و پيغامبر صلى الله عليه و سلم او را آزاد كرد . 
  ] و گروهى چنين گويند كه سعيد بن العاص را بود و آزاد كرده بود ، و چون به بدر اسير شد ، خالد بن سعيد نصيب خويش پيغمبر را بخشيد و او را آزاد كرد و او را به لقب بو رافع گفتندى ، و او را دو پسر بود : يكى را رافع نام كرد و يكى را عبيد الله . و اين\r\n","description":"","footnote":"","page_name":" 312 ","page_number":385},
  {"content":"\r\nعبيد الله دبير بود و او را به لقب مه خواندندى زيرا كه سخت نيكو روى بود . پس على بن ابى طالب را بود . پس از پس على عمرو بن العاص اميرى مكّه يافت و آن مدينه از قبل معاويه . عبيد الله را گفتا : تو مولاى كيستى ؟ گفت : مولاى پيغمبر . گفتا : نيستى مولاى مايى كه من و پدران من ترا آزاد كرديم . گفتا : نيستم كه مولاى پيغمبرم . بار سديگر همچنين بگفت و او همچنان جواب داد . عمرو او را صد تازيانه بزد . گفت : مولاى كيستى . گفت : آن شما . پس دستش باز داشت .\r\nو ششم سلمان الفارسى بود از عجم ، و گروهى گفتند از شهر رام اورمزد بود ، و گروهى گفتند از پارس بود از شهر شاپور ، و نامش به عجم اندر فيروزان بود و برده افتاده بود به دست جهودان ، و جهودى او را مكاتب كرده بود تن او بفروخته . پس پيغمبر عليه السّلام بهاى او بداد و او را آزاد كرد ، و هفتم سفينه بود بندهء امّ سلمه ، او را آزاد كرد بدان تا خدمت پيغمبر كند . و گروهى چنين گويند كه سياه بود و نامش مهران بود ، و هشتم انسه بود ، و گروهى گفتند عيينه بود و سوار بود و پدرش از عجم بود و مادرش از حبشه . چون پيغمبر عليه السّلام بنشستى او مردمان را بار دادى . پيغمبر او را بخريد و آزاد كرد ، [ نهم ابو كبشه بود كه نامش سليم بود و از مواليد مكّه بود ، و پيمبر او را بخريد و آزاد كرد . ابو كبشه در بدر و احد و جنگهاى ديگر با پيمبر همراه بود 
  ] و دهم ابو مويهبه بود ، و او هم مولاى پيغمبر بود . پيغمبر او را بخريده بود و آزاد كرده ، و يازدهم فضاله بود هم آزاد كرد او بود ، و دوازدهم مدعم بود [ 217 b 
  ] بندهء رفاعة بن زيد ، و او را به پيغمبر بخشيد ، و پيغمبر او را آزاد كرده بود و به حرب وادى القرى تيرى بيامد و او را بكشت ، و چهاردهم ابو ضميره بود هم از عجم و از فرزندان كى گشتاسپ بود ملك عجم ، و نامش واح بود به زبان عجم ، و واح بن شيرزاد بود و آزاد كرده بودش ، و گروهى گفتند كه از حىّ اى به دست پيغمبر افتاده بود و او را آزاد كرد ، و وصيّت نامه به دست فرزندان او بود ، و يك تن از فرزندان او آن وصيّت نامه سوى منصور بو دوانيق آورد و منصور آن را بر چشم نهاد و او را سيصد دينار بخشيد ، و پانزدهم سياهى بود و مولاى پيغمبر بود و اشتربان بود كه شتران پيغمبر داشتى ، گاهى از\r\n","description":"","footnote":"","page_name":" 313 ","page_number":386},
  {"content":"\r\nخاصهء او و گاهى از صدقات .\r\nپس مردمانى از قبيلهء عرب بيامدند به مدينه و مسلمان شدند و به مدينه بيمار شدند كه آب مدينه نساختشان . پيغمبر عليه السّلام گفت با اشتربان من بيرون شويد و شير اشتران من مىخوريد تا بهتر شويد ، و آن اشتران را رياح داشتى . پس آن مردمان بيامدند و با رياح همى بودند . پس رياح را بكشتند و اشتران را براندند و مرتد شدند و به قبيلهء خويش باز شدند . و پيغمبر عليه السّلام على بن ابى طالب را بفرستاد تا همه را باز آورد . پس بفرمود تا دست و پايشان ببريدند و چشمهاشان بركردند و بر زمين گرم بيفگندندشان به نيمروز به جايى از مدينه كه آن را حرّه خوانند ، و همه بر آن زمين همى طپيدند تا بمردند . و اين پيش از آن بود كه خداى آيت حدود فرستاده بود ، و شانزدهم مابور بود ، و او خصى بود ، مقوقس ملك مصر فرستاده بود با ماريه . و پيغمبر عليه السّلام ماريه مادر فرزند كرد ، و شيرين خواهرش به حسّان بن ثابت بخشيد ، و مابور را آزاد كرد . پس پيغمبر عليه السلام ماريه را تهمت برد برمابور . پس على را بفرستاد و گفت بنگر اگر اين تهمت راست شود ، مابور را بكش . على دست او بگرفت . او گفت : چه كردم ؟ على گفت :\r\nترا به ماريه تهمت كردند . پس او خويشتن را برهنه كرد و على او را بديد كه خصى است ، و همه اندام او پاك بود . على باز گشت و پيغمبر را آگاه كرد . پيغمبر بفرمود تا دست از وى باز داشت . و هفدهم ابو بكره بود ، و اين ابو بكره بنده اى بود مر اهل طايف را . چون پيغمبر مردمان طايف را به حصار اندر كرد ، ابو بكره با چندين تن از رهيان اهل طايف بيرون آمد ، و پيغمبر همه را آزاد كرد و همه پراگندند و كس با پيغمبر نه ايستاد مگر ابو بكره .\r\n","description":"","footnote":"","page_name":" 314 ","page_number":387},
  {"content":"\r\n\r\nذكر اسبان و چهارپاى از اجناس مراجل و مراكب\r\nپيغمبر را عليه السّلام هفت اسب بود . و رسم عرب چنان بودى كه اسبان را نام نهادندى . نخستين اسبى كه پيغمبر را بود اسبى بود كه از اعرابى اى خريده بود از قبيلهء بنى فزاره ، و روز احد بر او نشسته بود . و آن روز جز دو اسب نبود اندر لشكر پيغمبر ، يكى اين اسب بود و ديگر اسب مردى بود نام او ابو البرده ، و اين اسب پيغمبر را [ ضرس نام بود و پيمبر آن را سكب ناميد ، و اسب ابو برده را 
  ] ملاوح نام بود . و ديگر اسبى بودش سمند هم از اعرابىاى خريده بود از بنى مرّه ، و نام اين اسب مرتجز بود . و سديگر اسبى بود نامش لزاز ، مقوقس فرستاده بود .\r\nچهارم اسبى بود نام او لخيف ، آن را ربيعه بن [ ابى 
  ] البرا فرستاده بود مهتر عرب . و پنجم اسبى بود نام او ظرب ، و آن فروة بن عمرو الجذامى فرستاده بود ، ملكى بود از ملوك عرب . و ششم اسبى بود آن را تميم الدارى فرستاده بود ، و پيغمبر عليه السّلام آن را به عمر بخشيد .\r\nو سه استر زينى بودش : يكى مقوقس فرستاده بودش و نامش دلدل بود . و پيش از آن به عرب اندر كس استر نديده بود ، كه عرب را آيين استر نبود و ندانستند كه چگونه كنند . و ديگر استرى بود خنگ نام او شهبا ، و آن را نجاشى فرستاده بود . و\r\n","description":"","footnote":"","page_name":" 315 ","page_number":388},
  {"content":"\r\nسديگر استرى بود سپيد نامش فضّه ، و اين فروة بن عمرو فرستاده بود ، و پيغمبر آن را به بو بكر فرستاد .\r\nو دو خر بودش او را يكى نام عفير و ديگر يعفور . و اين عفير را مقوقس فرستاده بود و ديگر نجاشى .\r\nو سه اشتر بودش ماده كه برايشان بر نشستى جمّازه يكى از نام قصوا ، و آن بو بكر خريده بود به مكّه و فربه كرده وقت هجرت را . و پيغمبر آن شب كه از غار بيامد ، بو بكر اين اشتر پيش آورد . پيغمبر آن اشتر را از او بخواست به بها . بو بكر گفتا : يا رسول الله ، به هشت صد درم خريدم . پيغمبر آن قصوا از بو بكر به چهار صد درم بخريد و بر نشست و هجرت كرد ، و بر او به مدينه آمد . و ديگر اشترى بود نامش جدعا ، و همه گوشش بريده بود ، و سديگر اشترى بود نامش عضبا ، و سر گوشهايش بريده بود .\r\nو پيغمبر را جز اين جمازگان ، بيست شتر ماده بود كه شير دادندى ، و از آن ده هر روز به گياه بردندى و به شب باز آوردندى ، و ده شتر آن بودى كه به در نه زن بودى كه بدوشيدندى ، و يك شتر از بهر پيغمبر دوشيدندى . نام آن اشتران حنّا ، و سمرا ، و عريس ، و سعديّه ، و بغوم ، و يسيره ، و ريّا ، و حما ، و برده ، و شقرا ، و اين شقرا پيغمبر را بودى خاصّه ، و آن نه اشتر به در نه زن بودندى ، و شتر پالان بسيار بودش و مولاى او داشتى اين شتران را ، آن مولا كجا اعرابيان بكشتندش .\r\nاين بيست اشتر آن بود كه كس بر ننشستى و دوشيدن را داشتى .\r\nو پيغمبر عليه السّلام هفت بز ماده داشت شير را كه هر روزى [ 218 a 
  ] بامداد به گياه بردندى و شبانگاه باز آوردندى و شيرشان بدوشيدندى . و آن كس كه ايشان را به گياه بردى نام او ايمن بود و اين بزان را نام عجوه ، و زمزم ، و سقيا ، و بركه ، و اطلال ، و اطراف ، و دسه بود ، و اين بودند چهارپايان پيغمبر عليه السّلام كه ياد كردند .\r\n","description":"","footnote":"","page_name":" 316 ","page_number":389},
  {"content":"\r\n\r\nذكر دبيران پيغمبر عليه السّلام\r\nپيغمبر را عليه السلام ده دبير بود . گروهى آن بودند كه وحى نبشتندى ، و گروهى آنكه شمار صدقات نبشتندى و شمار ارتفاعها و برّها كه از خيبر و فدك و وادى القرى بياوردندى ، از ايشان يكى عثمان بود و ديگر على بن ابى طالب ، سديگر خالد بن سعيد و چهارم برادرش ابان بن سعيد ، پنجم العلاء بن الحضرمى و ششم ابّى بن كعب ، هفتم زيد بن ثابت و هشتم عبد الله بن [ سعد بن 
  ] ابى سرح ، نهم معاوية بن ابى سفيان ، دهم حنظله الأسيدي بود .\r\n","description":"","footnote":"","page_name":" 317 ","page_number":390},
  {"content":"\r\n\r\nذكر اسلحهء پيغمبر عليه السّلام\r\nپيغمبر را عليه السّلام هفت شمشير بود يكى از مكّه آورده بود ، و آن روز كه اندر مدينه آمد بر جمازه بسته بود نامش عضب ، و روز بدر آن با او بود ، و ديگر شمشيرى بود آن منبّه الحجّاج بوده بود و شمشيرى نامدار بود به عرب اندر و نامش ذو الفقار بود كه روز بدر به غنيمت برگرفته بود ، و سه شمشير از غنيمت بنى قينقاع بيافت يكى را نام حتف بود ، و ديگر را بتّار ، و سديگر را قلعى ، و دو شمشير على بن ابى طالب آورد از آن بتخانهء طى يكى را نام مخذم و ديگر را نام رسوب .\r\nو پيغمبر را عليه السّلام سه كمان بود يكى را نام روحا و ديگر را نام بيضا و سديگر را صفرا ، و سه نيزه بودش نامهاشان پيدا است به اخبار اندر . سه زره بودش از بنى قينقاع آورده بود يكى را نام فضّه و ديگر را ظفر ، و سديگر روز خيبر يافته بود ، زرهى دراز نامش ذات الفضول . و يكى درقه بودش سر مردى بر آن نگاشته . پيغمبر بفرمود تا آن از آنجا بركندند . خود پاك شد بى آنكه كسى دست بر آنجا نهاد .\r\n","description":"","footnote":"","page_name":" 318 ","page_number":391},
  {"content":"\r\n\r\nصفت پيغمبر عليه السّلام و هيئت او\r\nعلَّى بن ابى طالب را رضى الله عنّه پرسيدند كه ما را از صفت پيغمبر آگاه كن .\r\nعلى گفتا : پيغمبر عليه السّلام مردى بود بالا ميانه نه سخت دراز و نه سخت كوتاه . و رويش سپيد بود سپيدى كه با سرخى زدى ، و چشمهايش سياه بود و مويش جعد و روشن و نيكو بود و گرد ريش و كشن موى . و موى سرش دراز بود تا كتف و سياه .\r\nو گردن سپيد . و زبر او تا ناف خطى بود سياه از موى باريك تر چنان كه به قلم بكشند ، و به زير شكمش هيچ جاى جز آن موى نبود . و سرش گرد بود نه كوچك و نه بزرگ . و كف دست و كف پايش معتدل بود نه پهن و نه تنگ . و پشتش پهن بود و بزرگ ، و به ميان دو كتف ، چندانكه درمى بزرگ بر نهى ، موى بر رسته بود گرد و كشن نه پراگنده ، و روشنايى از آنجا بتافتى . چون برفتى چنان به نيرو رفتى كه گفتى پاى از سنگ همى برگيرد ، و چنان برفتى كه گفتى از فرازى همى به نشيب آيد . و چنان گرازان برفتى به كش و گند آورى . و رويش به شيرينى چنان بودى كه هر كه پيش او بنشستى و به روى او اندر همى نگريستى سير شدى و از خوردن يادش نيامدى . و هر كه غمناك بودى چون پيش او اندر نشستى و به روى او اندر همى نگريستى آن غم از دل او بشدى از شيرينى روى او و از خوشى سخن گفتن .\r\n","description":"","footnote":"","page_name":" 319 ","page_number":392},
  {"content":"\r\nهر كه او را ديدى هرگز از پيش او و از پس او از او شيرينزبانتر نديده بودى . و بينى راست كشيده و دندانها گشاده ، و به ميان هر دندانى گشادگى بود . و موى سر گاهى فروهشته داشتى و گاهى نداشتى ، و گاهى باز كردى و گاهى بافتى چون جعد كشن . و به شصت و سه سال اندر موى بر تن او سپيد نشد مگر بر پس سرش تايى چند سپيد بود قدر ده تاره موى . و پيش ريشش به جاى زنخ مايهء ده تار يا بيست تار موى سپيد بود . و كس از او خوشخوىتر كس نديده بود و دست فراختر و دليرتر از او كس نديد ، چنان كه يك روز به مدينه اندر بانگ خاست . مردمان بدويدند و ندانستند كه چيست . و تا مردمان بيرون شدند او بر اسب بو طلحه نشسته بود ، كه اسب خويش نيافته بود ، و از شتاب بر اسب برهنه نشسته بود و شمشير به گردن اندر افگنده ، و پيش از مردمان بدانجا كه بانگ خاسته بود رسيده ، و چنان بود كه مردمان بيرون آمدند ، او همى باز آمد و مردمان را همى گفت : مترسيد .\r\nو روز حنين و احد كه سپاه مسلمانان به هزيمت بشدند و مردمان از او باز گشتند ، او تنها بماند و از آنجا كه ايستاده بود يك گام باز پس نيامد و هم آنجا بيستاده بود و مردمان را به حرب همى خواند .\r\n\r\nنامهاى پيغمبر عليه السّلام\r\nپيغمبر را عليه السّلام هفت نام بود : محمّد ، و احمد ، و [ مقفّى ، 
  ] و العاقب ، و عاقب آن بود كه آخر پيغمبران بود ، و الحاشر ، و حاشر آن بود كه شمار به دو كنند ، و نبى الملحمه ، و ملحمه حرب بود و هيچ پيغمبر را چندان دستورى حرب نبود كه او را بود . و نبى التوبه ، و اين آن بود كه خداى عزّ و جلّ او را توبت كرامت كرد ، و بنى اسرائيل به هر اندامى كه گناه كردندى آن اندام بايستى بريدن تا خداى توبهء ايشان بپذيرفتى\r\n. [ 218 b 
  ]\r\n","description":"","footnote":"","page_name":" 320 ","page_number":393},
  {"content":"\r\n\r\nذكر وفات پيغمبر عليه السّلام\r\nچنين گويند كه پيغامبر عليه السّلام به ذى الحجّه اندر سال دهم حجّة الوداع كرد و هم به مكّه نالان شد و به مدينه باز آمد . و روزى چند برآمد همچنان همى ناليد .\r\nمردمان گفتند خستگى راه است ، و او به تن خويش اندر همى دانست . چون محرم اندر آمد سال يازدهم از هجرت ، بيمارى بر او گرانتر شد . و او را خبر آمد كه سپاه روم به حدّ شام اندر بجنبيدند و همه سپاهها گرد آمدند . او با آن بيمارى مردمان را گرد كرد و بفرمودشان كه بسازيد تا به شام شويد . و اسامة بن زيد را بر ايشان امير كرد . و اسامه از بيرون شهر لشكرها بزد ، و هر كسى ساز همى كردند و همى گفتند آزاد كردى را بر قبيلهء عرب ، مهاجر و انصار امير كرد . پس پيغمبر را عليه السّلام گفتند . گفت : او مر اميرى را سزا است ، و آنگه كه پدرش را ، زيد بن حارثه را ، بر لشكر موته امير كردم ، مردمان همچنين گفتند . پس اسامه زى پيغمبر اندر آمد .\r\nپيغمبر او را سر فراز كشيد و به كنار اندر گرفت و گفت : نگر كه از اين كه مردمان همى گويند اندوه ندارى كه اندر پدرت همچنين گفتند و هم او سزا بود اميرى را و هم تو . و اسامه را بنواخت به زبان چرب و دعا كرد . و اسامه بيرون آمد و مردمان ساز راه همى كردند و به لشكرگاه بيرون همى رفتند .\r\n","description":"","footnote":"","page_name":" 321 ","page_number":394},
  {"content":"\r\nپس پيغمبر را خبر آمد كه به زمين يمن مردى بيرون آمد نامش اسود و دعوى پيغمبرى همى كند ، و به زمين تازيان اندر مردى بيرون آمده است از بنى اسد نام او طليحه ، و مردمان بسيار از يمن و از تازيان بر اسود و بر طليحه گرد آمدند و بديشان بگرويدند و از دين مسلمانى برگشتند و مرتد شدند . و پيغمبر خود آگاهى مسيلمه داشت به يمامه . چون آگاهى اين دو تن ديگر بشنيد سخت اندوه آمدش و بيماريش بيفزود و به سگالش اين مشغول شد . و آن لشكر اسامه كه به شام خواستند رفتن باز ايستادند ، و مردمان بدين كار اسود و طليحه مشغول شدند . و اين اسود از بنى مذحج بود ، و كندا بود و مشعبد بود ، و چيزها كردى سبك كه مردمان را شگفت آمدى از سبك دستى ، و او به زبان فصيح بود و گشاده سخن گوى . و عبهلة بن كعب مهتر يمن بود و گروهى مذحجيان به يمن و گروهى از نجرانيان به دو بگرويده بودند . و از آنجا به صنعاى يمن شد . و آن از مملكت يمن است و شاهان آنجا نشينند ، و از آنجا بسيار مردم به دو بگرويدند . و طليحه بن زمين تازيان بيرون آمد ، و همه بنى اسد از دين برگشتند . و فروة بن مسيك كار دار يمن بود از دست پيغمبر ، او را از بنگاه خويش بيرون كردند . و عمرو بن معدى كرب با ايشان از دين برگشت . و هر كه از تازيان از دين برگشتند كار داران صدقات را بيرون كردند و صدقات باز گرفتند . و طليحه به زمين تازيان اندر بنيرو شد و سپاه جمع كرد و روى به بيابان نهاد . و به باديه اندر جايى است آن را سميرا خوانند ، آنجا لشكرگاه بزد و نماز و روزه از مردمان برگرفت . و تازيان بيشتر از پس او برفتند و به روى گرد آمدند . و او از لشكرگاه خويش پيغمبر را عليه السّلام نامه كرد و برادرزادهء خويش را بفرستاد و گفت : اگر خواهى كه صلح كنيم بر آن كنيم كه نيمى از زمين تازيان مرا بود و نيمى ترا . و اگر نخواهى ، بساز تا كارزار كنيم .\r\nپيغمبر عليه السّلام آن برادرزادهء او را از پيش براند و گفت : برو كه خداى عزّ و جلّ ترا بكشاد و شهادت مدهاد . او سوى طليحه باز گشت .\r\nو پيغمبر بدان بيمارى اندر نامه ها كرد سوى يمن بدان پادشاهان حمير كه آهنگ او كنيد و او را بكشيد كه او دروغزن است . و بدان تازيان كه گرداگرد يمن بودند و\r\n","description":"","footnote":"","page_name":" 322 ","page_number":395},
  {"content":"\r\nبر مسلمانى اندر بودند نامه كرد تا مسلمانان را يارى كنند . پس همه گرد آمدند و او را بكشتند . و آگاهى به پيغمبر آمد و سخت شاد شد و از بيمارى نيرو گرفت و بيرون آمد به ميان مردمان ، عصابه اى بر پيشانى بسته از درد سر . و بيامد و خطبه كرد ، و خداى عزّ و جلّ را سپاسدارى كرد بر كشتن اسود ، و گفت : اين دو تن نيز ، مسيلمه و طليحه هم هلاك شوند ، و خداى عزّ و جلّ دين من از پس من تا رستخيز بدارد . و دوش من به خواب ديدم كه دو قدح شير دارم به هر دو دست ، و مرا آن همى ناخوش آمد . خداى عزّ و جلّ آن هر دو را از دست من ببردى ، و من گزارش اين آن همى كنم كه اين هر دو دروغزن را كه بر زمين پديد آمدند ، خداى عزّ و جلّ بردارشان .\r\nپس به خانه باز آمد و زنان را همه به خانهء زن خويش ميمونه گرد كرد و از ايشان دستورى خواست كه بدين بيمارى اندر به خانهء عايشه شوم . و از خانهء ميمونه بيرون آمد دستى به كتف على بر نهاده و دستى به كتف فضل بن عبّاس ، و پايهاش به زمين بر همى كشيد تا به خانهء عايشه آمد و بر بستر بخفت و تبش بگرفت تا آخر ماه صفر . و نيز نتوانست به مزگت بيرون آمدن . چون هنگام نماز بود عايشه را گفت : مردمان گرد آمدند و مرا همى چشم دارند كه نماز كنم ، و من نتوانم همى شدن . بو بكر را بفرماى تا مردمان را نماز كند . عايشه گفت : اى پيغمبر خداى ، بو بكر مردى تنگ دل است و چون بر جاى تو بيستد خويشتن نتواند داشتن ، و گريستن [ 219 a 
  ] آيدش ، كس ديگر را فرماى . پيغمبر عليه السّلام سه بار اين بگفت كه بو بكر را بفرماى تا مردمان را نماز كند . و عايشه هر بارى همچنين بگفتى تا آنگه كه پيغمبر چنين گفت كه شما بوديد كه برادرم را ، يوسف ، از راه بخواستيد بردن .\r\nبفرماى تا نماز كند . بو بكر را بفرمود ، و هر پنج نماز بو بكر كردى .\r\nو يك روز پيغمبر عليه السّلام از بيمارى سبكتر بود ، نماز بامداد بيرون آمد .\r\nبو بكر به مزگت اندر پيش مردمان همى نماز كرد ، و چون پيغمبر به مزگت اندر شد ، دست بر كتف على نهاد . مردم تنحنح كردند . بو بكر نماز نبريد همچنانكه ايستاده بود باز پس آمد ، و پيغمبر عليه السّلام دست به پشتش بر نهاد و به محراب باز بردش\r\n","description":"","footnote":"","page_name":" 323 ","page_number":396},
  {"content":"\r\nو خود بر دست راست او بيستاد . پس نتوانست ايستادن ، بنشست و همچنان نشسته نماز كرد . و بو بكر پيش او بر پاى ، و همه مسلمانان از پس بو بكر . چون نماز بكرد به خانه باز شد و بخفت . چون روزى دو سه بود سبكتر شد و دلش تنگ شد .\r\nمولاى خويش ابو مويهبه را بخواند و دست بر گردن او نهاد و همى رفت نرم نرم تا از شهر بيرون شد ، به بقيع الغرقد شد ، آنجا كه گورستان شهيدان مسلمانان است ، و بر سر آن گورها بيستاد گفت : درود بر شما كه از آن كارها كه مردمان اندر وىاند آسوده ايد . پس به خانهء عايشه باز آمد . و عايشه بخفته بود و درد سرش گرفته و همى گفت : واى سر . پيغمبر گفت : واى از سر من است . عايشه گفت : اى پيغمبر خداى من از تو بيمارترم . پيغمبر گفت : كاشكى بودى تو بيمارتر از من تا من ترا به دست خويش به گور كردمى و ترا دعا كردمى . عايشه گفت : تو خواهى كه از گور من باز گردى تا زنى ديگر به زنى كنى . پيغمبر دست از آن سخن باز داشت ، در بستر بخفت و تبش گرفت و هيچ دست باز نداشتش . چون از ربيع الاول پنج روز بگذشت ، پيغمبر از زندگانى خويش نوميد گشت . عايشه را گفت كار من ببود .\r\nشو پاره اى آب سرد آر و بر من ريز مگر سبكتر شوم و بيرون شوم و امّت را بدرود كنم و ايشان را اندرز كنم . عايشه آب بر روى پيغمبر همى زد . و آگاهى به مدينه اندر افتاد كه پيغمبر بهتر است و بيرون خواهد آمدن ، و بسيار مردم به مزگت اندر گرد آمدند .\r\nو پيغمبر بيرون آمد و عصابه اى بر بسته از درد سر ، و به مزگت آمد و به منبر بر نتوانست شدن و بر پاى بر نتوانست ايستادن . بنشست و خطبه كرد و خداى را بستود و آفرين كرد و بر پيغمبران درود داد و بر خويشتن نيز درود داد ، و آن كسها را كه پيش او اندر كشته بودند و مرده بودند از مسلمانان همه را دعا كرد ، و مردمان را كار دين بفرمود . پس گفت : اى مردمان ، خداى عزّ و جلّ را يكى بنده است كه خداى او را گفتا اين جهان دوستتر دارى يا آن جهان . او آن جهان را گزيد و خداى تعالى آن از او بپسنديد و او را وعده كرد كه پيش خويش بردش . كس اين سخن اندر نيافت كه او بدين كرا مىخواهد مگر بو بكر . پس بگريست و گفت : اى\r\n","description":"","footnote":"","page_name":" 324 ","page_number":397},
  {"content":"\r\nپيغمبر خداى ، تنها و جانهاى ما فداى تو باد . پيغمبر دانست كه بو بكر آن را اندر يافت . گفت : يا با بكر ، مگر كه تو بدين جهان با من باشى . پس گفتا اگر من كسى به جز از خداى را به دوستى گرفتمى بو بكر را گرفتمى كه هيچكس با من چنان صحبت نكرد كه او كرد ، و خواستهء هيچكس مرا آن سود [ نكرد 
  ] كه خواستهء او كرد . پس گفت : اى مردمان ، مرگ حق است و همه جهانيان را از او چاره نيست و از پس مرگ روزى است روز داد و قصاص . و جهانيان را يك از ديگر قصاص كنند . مهتران را از كهتران و كهتران را از مهتران ، و كس را محابا نبود و نه مرا . و اينك من با شماام ، از من همچنان بستانند و هر كسى را كه سرد گفتم همچنان بگويند ، و مرا از قصاص پاك كنيد تا چون پيش خداى شوم كسى را بر من حق نمانده بود . مردمان همه بگريستند و گفتند اى پيغمبر خداى ، هر حقى كه ما را بر تو است همه حلال است ترا ، و كرا بر تو حق است كه همه حق تو بر ما است .\r\nپس عكّاشة بن محصن الفزارى برخاست گفتا فلان شب به فلان جاى و فلان غزو من اشتر خويش پهلوى اشتر تو همى راندم ، تو قضيبى بگذاشتى كه بر اشتر خويش زنى ، بر تن من آمد و مرا سخت درد كرد و مرا آن قصاص بر تو است .\r\nپيغمبر عليه السّلام گفت : اينك تن من پيش تو است ، اگر خواهى كه بر زنى بر زن .\r\nگفتا : خواهم . پيغمبر را يكى قضيب بود خيزران بافته و به اديم اندر گرفته كه چون بر اشتر نشستى آن را بر دست گرفتى . پيغمبر بلال را گفتا : آن قضيب كه به خانهء من است به من آر ، و فاطمه را مگوى كه من قصاص خواهم كردن كه دل او برنتابد . و مردمان هر كسى روى به عكّاشه نهادند و گفتند شرم ندارى و از خداى تعالى نترسى . چه بود كه اين قصاص پيغمبر را بخشى . پيغمبر گفتا : چيز مگوييد كه حق خويشتن همى خواهد . عثمان گفت : اى عكّاشه ، اين قصاص به صد اشتر بفروشى و صلح كنى . و عبد الرّحمن همچنين گفت ، و هر كسى از ياران همى گفتند و هيچ سود نداشت . چون قضيب بياوردند ، على بن ابى طالب رضى الله عنه برخاست و گفت : اى عكّاشه ، پيغمبر زخم برنتابد كه تن او بى نيرو است ، [ 219 b 
  ] به جاى يكى كه او را خواهى زدن مرا صد بزن هر چند نيرو دارى . و مردمان همه\r\n","description":"","footnote":"","page_name":" 325 ","page_number":398},
  {"content":"\r\nخواهش كردند بدين ، و هر يكى همى گفت بر تن من زن ، و هيچ سود نداشت . پس عكّاشه قضيب از دست پيغمبر بستد . پيغمبر گفت : فراز من آى . عكّاشه فرازتر شد . پيغمبر گفت : بزن و سخت مزن كه من بى نيروم و نتوانم زخم سخت برداشتن ، مردمان همه ترسيدند و بگريستند . عكّاشه گفت : اى پيغمبر خداى ، آن شب تو اين را بر من زدى من برهنه بودم ، و امروز تو ردا دارى و جامه ، اين چگونه بود . پيغمبر ردا و جامه باز كرد . عكّاشه قضيب را دست بينداخت و خويشتن به تن پيغمبر برافگند و روى بر پيغمبر عليه السّلام همى ماليد و به بانگ بلند همى گريست . و پيغمبر را آب از چشم بدويد و آن مردمان همه بگريستند به بانگ بلند ، و مزگت از بانگ گريستن و مويهء مردمان كه همى گريستند به هزاهز افتاد و بانگ گريستن به آسمان برشد . و عكّاشه يك دو زمان روى از پيغمبر بر نگرفت . پيغمبر گفت : چرا چنين كردى . گفت : همى ترسيدم كه من و اين مردمان نيز از پس اين روز ترا زنده نبينيم خواستم كه باز پسين روزى كه ترا همى بدرود كنم روى خويش را بر اندام تو برنهم تا مگر خداى عزّ و جلّ اندام من بر آتش دوزخ حرام كند . پيغمبر عليه السّلام سه بار بگفت حرام شد ، حرام شد ، حرام شد .\r\nپس مردى برخاست و گفت : اى پيغمبر خداى ، به فلان روز يكى درويش از تو چيزى خواست ، تو مرا گفتى اگر چيزى دارى بده تا من ترا باز دهم . سه درم آن درويش را بدادم به فرمان تو ، از خداى خواه تا آن را به ترازوى من آورد . پيغمبر گفت : اين ترا بر من وام است و آن صدقه مرا است . فضل عبّاس آنجا نشسته بود ، پيغمبر او را گفت : اين مرد را سه درم بده . پس او را گفتا : اكنون به درويش ده اگر خواهى مزدش ترا بود . پس مردى ديگر برخاست و گفت : اى پيغمبر خداى ، من به فلان روز از فلان غنيمت به فلان كارزار سه درم بدزديدم كه مرا بدان نياز بود .\r\nگفت : اى فضل ، آن سه درم از وى بستان و اندر بيت المال نه . پس مردى ديگر گفت : من دروغزنم و پليد زبانم ، مرا دعا كن تا اين از زبان من خداى عزّ و جلّ ببرد . پيغمبر او را دعا كرد . پس عمر خطَّاب آن مرد را گفت : خويشتن را بر سر مردمان رسوا چرا كردى ؟ پيغمبر گفت : رسوايى اين جهان به از رسوايى آن جهان .\r\n","description":"","footnote":"","page_name":" 326 ","page_number":399},
  {"content":"\r\nعمر گفت : من گمانى برم كه اين مرد منافق نيست ، كه اگر منافق بودى از نفاق باك نداشتى و از خداى نترسيدى و به دعاى پيغمبر اميد نداشتى . پيغمبر گفتا : چنين است كه تو گفتى .\r\nپس پيغمبر گفت : عمر هميشه با حقّ است و حقّ با عمر هر كجا باشد . و پيغمبر عليه السّلام برخاست و به خانه اندر شد . و از پس آن مردمان عام او را نديدند . و تبش سخت شد ، و روز سديگر گرانتر شد . پس على رضى الله عنه بيرون آمد .\r\nمردمان او را گفتند پيغمبر چون است . على گفت بهتر است . گفتند ما را بنماى .\r\nپس گروهى از مهاجر و انصار اندر شدند و به حجرهء عايشه بر شدند . پيغمبر اندر ايشان نگريد و چشمش پر آب شد و نتوانست نشستن و گفتن . پس گفتا مرا بنشانيد . فضل عبّاس او را به بستر بر نشاند . پيغمبر به ياران نگريد و خواست كه خطبه كند . نتوانست كردن . ايشان را دعا كرد و سخنى چند نيكو بگفت ، و آن آنست كه گفت : به فراخى آمديد ، آفرين خداى بر شما باد و خدايتان نيرو دهاد و اندر بهشت جاى كناد و نگاه داراد و راه راست بنماياد و بىگزند داراد و راه رهايى دهاد و برترى دهاد و رحمت بر شما نزديك داراد . اندرز كنم شما را به ترسيدن از خداى عزّ و جلّ ، و خداى را بر شما خليفت كنم و اندرز كنم به كار شما و از او بترسانم كه من شما را از وى مژده دهنده ام و بيم كننده ، كه بر خداى بزرگى نكنيد اندر بندگان اوى ، و اندر مملكت او اندر تباهى نكنيد كه او به قرآن اندر همى گويد : قوله تعالى ، * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا في الأَرْضِ وَلا فَساداً وَالْعاقِبَةُ لِلْمُتَّقِينَ . 28 : 83 ) * و ديگر اندرز كنم به نيكو داشتن بندگان كه زير دست شما باشند ، و نيز اندرز كنمتان به دين خداى عزّ و جلّ و به پاى داشتن او و بدانكه مشركان را از جزيرهء تازيان بيرون كنيد . و من دو چيز اندر ميان شما دست باز داشتم تا از پس من گمراه نشويد تا دست بدان در زده باشيد ، كلام خداى عزّ و جلّ و تبار من . و من شما را اندرز كنم كه با انصار نيكويى كنيد كه ايشان تبار مناند و گرامىاند ، ايشان را گرامى داريد ، و از نيكوكاران ايشان سخن پذيريد و از بد كرداران گناه اندر گذاريد ، و من خويشتن را و ايشان را از خداى عزّ و جلّ\r\n","description":"","footnote":"","page_name":" 327 ","page_number":400},
  {"content":"\r\nآمرزش خواهم . چون اين سخن بگفت نتوانست سر برداشتن ، سر به بالين برنهاد .\r\nياران گفتند اى پيغمبر خداى ، از پس مرگ تو ترا كه شويد ؟ گفت : هر كه به من نزديكتر . گفتند كه به گور كند ، گفت : هر كه به من نزديكتر از خويشان . گفتند به چه چيز كفن كنيم . گفت : هم بدين جامه كه من دارم با جامهء سپيد مصرى يا يمانى .\r\nگفتند بر تو كه نماز كند . گفت : خداى شما را بيامرزاد و از دين و از پيغمبر پاداشن نيك دهاد كه چندين [ 220 a 
  ] همى اندوه من خوريد . مرا بشوييد و به كفن اندر نورديد و بر سر گور بنهيد كه نخستين كسى جبريل بود كه بر من نماز كند ، پس اسرافيل ، پس عزرائيل ، پس شما اندر آييد گروه گروه و نماز كنيد مردان و زنان ، تا همه مردان و زنان امّت نماز كنيد . آنگه مرا به گور كنيد و از گور باز گرديد و بدرود باشيد . درود من بر شما و بر هر كه با من است از ياران و هر كه از امتان من تا رستخيز به من بگروند ، او را از من درود دهيد و بگوييد كه من روز رستخيز بر لب صراط شما را همى پايم ، و از صراط نگذرم تا امّت را از خداى عزّ و جلّ شفاعت نستانم . چون اين سخن بگفت ، گرانتر شد . و همه ياران از پيش او بيرون شدند ، و زنان گرد او اندر نشستند . و پيغمبر را عليه السّلام چشم به سر اندر شد و زبانش گران گشت چنان كه كسى را كه هوش از وى بشود . زنان گفتند او را خشكى گرفته است چنان كه پزشكى زنان بود . پس روغن بياوردند . پس اسما به دست خويش روغن به بينى او اندر ريخت . چون به هوش آمد [ گفت : 
  ] اين كه كرد ؟ گفتند عبّاس كرد عمّت ، و نيارستند گفتن ما كرديم .\r\nپيغمبر عبّاس را بخواند و گفت : اى عمّ ، چرا چنين كردى . عبّاس گفت : من نكردم . زنان گفتند ما كرديم كه خشكى بر تو چيره شده است و هوش از تو برفته است . پيغمبر عليه السّلام گفت : خداى مكناد كه به هنگام شدن هوش از من بشود .\r\nپس گفت : هر كسى كه اندر اين جاى است همه را روغن به بينى اندر ريزيد مگر عبّاس را ، تا ايشان بىفرمان من ديگر چنين نكنند . پس چنان كردند كه پيغمبر فرمود . چون روز سديگر برآمد ، پيغمبر عليه السّلام گرانتر شد ، و آدينه بود و تبش سختتر شد ، و يكى ركوه بود او را از اديم ، بفرمود تا آن پر آب كردند و پيش\r\n","description":"","footnote":"","page_name":" 328 ","page_number":401},
  {"content":"\r\nخويش بنهاد ، و زمان تا زمان از اندوه و سختى تب دست بدان آب اندر كردى و بر گرفتى و بر پيشانى و روى برزدى و همى گفتى : اى خداى ، مرا بر سختيهاى مرگ يارى كن . و روز يكشنبه همچنان بود و گرانتر شد .\r\nو عبّاس و على سوى او اندر آمدند . على عبّاس را گفت : يا عمّ ، پيغمبر امروز بهتر است . عبّاس گفتا : پيغمبر را كار نزديك آمد و خداى او را به كرامت خويش بخواهد بردن . و من نشانه هاى [ مرگ 
  ] فرزندان عبد المطَّلب دانم ، و آن نشانه ها اندر او همى بينم . اى پسر ، بشو و پيغمبر را عليه السّلام بپرس تا چه گويد اندر كار خليفتى ، كه او را خليفتى به كدام گروه اندر بود . اگر گويد اندر فرزندان بنى هاشم و عبد المطَّلب تا بدانيم و كس را ندهيم و از بهر آن حرب كنيم ، و اگر گويد كه از گروهى ديگر بود ، تا ما آن را خواستارى نكنيم . على گفتا : يا عمّ ، نبايد پرسيدن كه اگر گويد از ديگر گروه ، هرگز تا رستخيز تازيان اين به ما نهلند . عبّاس خاموش شد .\r\nو شب دوشنبه بود دوازدهم ربيع الاوّل سال يازدهم از هجرت . پس پيغمبر عليه السّلام هنگام شام [ و 
  ] خفتن سبكتر شد و در حجره باز كرد و بيرون همى نگريد . و مردمان نماز همى كردند صفها زده ، و بو بكر پيش و اندر امام . پيغمبر عليه السّلام ايشان را ديد ، شاد شد از آن نماز ايشان و گفت : سپاس خداى را عزّ و جلّ كه امت من از پس من راه و سنّت من نگاه دارند . و نتوانست ايستادن ، باز گشت و بر بستر بنشست . عايشه انديشيد كه او بهتر است . گفت : يا رسول الله ، مسواك خواهى . گفتا : آرى خواهم . و اندر خانهء عايشه مسواكى بود ناخاييده ، يكى بگرفت و سخت بخاييد تا نرم شد و او را داد . او مسواك به دندان بكرد و بر دندان نيرو كرد سخت . عايشه گفتا : نيرو مكن سخت كه دندان افگار كنى . گفت :\r\nاى عايشه ، هميشه جبريل اندرز چنين كرد به مسواك و به همسايه ، تا انديشيدم كه همسايه ميراث برد ، و چندان اندرز كرد مرا به بنده تا انديشيدم كه چون اندر ماند خود آزاد شود . پس چون بو بكر سلام نماز بداد ، و را گفتند پيغمبر سر از در بيرون كرده بود و ما را همى نگريست . بو بكر شاد شد و دانست كه بهتر است . پس پيش\r\n","description":"","footnote":"","page_name":" 329 ","page_number":402},
  {"content":"\r\nپيغمبر اندر آمد و او را ديد كه همى نگريد . بو بكر شاد شد و از شادى با عايشه مزاح كرد تا او بشنود مگر بخندد . گفت پيغمبر بهتر است و امشب به خانهء زنى ديگر است نوبت وى . عايشه گفت : بيمار به خانهء من بود و درست به خانهء ديگر زن نباشد . پيغمبر آن سخن ايشان بشنيد و بخنديد و سخن نگفت .\r\nخانهء بو بكر به محلَّتى بود به كنارهء مدينه كه آن را سنح خواندندى ، و بو بكر چند شب بود تا به خانه نشده بود تا پيغمبر عليه السّلام دردمند بود . پس عايشه گفت : اى پدر ، تو اندر اين روزگار همه شب و روز به مزگت بودى ، پيغمبر بهتر است و تو دير است تا به خانه نشدى . امشب به خانه شو . بو بكر بيرون آمد و به خانه شد . و همه مردمان بپراگندند و آگاهى همى دادند به بهترى پيغمبر عليه السّلام .\r\nو مردمان همه شادى مىكردند . و اين آگاهى به مدينه اندر فراخ شد . پيغمبر نيز نتوانست نشستن و سر بر نتوانست داشتن . عايشه از پس پشتش به خويشتن باز گرفت و سرش به بر خويش باز نهاد همچنان نشسته ، و يك زمان همچنان بود .\r\nچون چاشتگاه شد ، خوى از پيشانى پيغمبر همى آمد و دهن باز كرد و فراز كرد و جان از وى بيرون شد ، [ 220 b 
  ] عليه الصّلاة و السّلام .\r\nو همه مردمان يك سخناند كه او روز دوشنبه مرد دوازدهم ربيع الاول ، جز گروهى كه چنين گويند كه از ربيع الاول دو روز گذشته بود ، و اين درستتر است كه دوازدهم مرد . و علىّ بن ابى طالب بيرون آمد و همى گريست . عمر على را گفت :\r\nمگرى كه اين منافقان همى گويند كه پيغمبر بمرد ، و پيغمبر نمرده است ، و پيغمبر زى خداى عزّ و جلّ شده است و باز آيد ، چنان كه موسى از ميان قوم خويش برفت به راز كردن با خداى عزّ و جلّ شده است باز آيد ، چنان كه عيسى به آسمان شد ، و باز سوى گروه خويش آيد [ پيغمبر نيز باز آيد 
  ] ، و زبان اين مردمان كه مرگ پيغمبر همى گويند بريده باد و دست و پاى ايشان .\r\nبو بكر سخن عمر بشنيد ، به خانه اندر آمد . عايشه را ديد كه همى گريست و بر روى همى زد . و پيغمبر عليه السّلام مرده بود وردا بر روى او پوشيده . بو بكر روى پيغمبر باز كرد و بديدش ، مرده بود ، ديگر باره پوشيد . بيرون آمد و عمر را ديد بر در\r\n","description":"","footnote":"","page_name":" 330 ","page_number":403},
  {"content":"\r\nكه اين سخن همى گفت . پس بو بكر عمر را گفت : اين چنين مگوى كه خداى عزّ و جلّ پيغمبر را چنين گفت : * ( إِنَّكَ مَيِّتٌ وَإِنَّهُمْ مَيِّتُونَ . 39 : 30 ) * عمر گفت : پنداشتى كه من هرگز اين آيت را نخواندم .\r\n","description":"","footnote":"","page_name":" 331 ","page_number":404},
  {"content":"\r\nخبر اختلاف مهاجر و انصار اندر سقيفهء بنى ساعده سبب\r\n\r\nخلافت و مباهات ايشان\r\nچنين گويند كه بو بكر رضى الله عنه بيستاد و خطبه كرد از پس مرگ پيغمبر ، گفت : اى مردمان ، محمّد بمرد و خداى او را به مرگ كرامت كرد . هر كه محمّد را همى پرستيد ، محمّد بمرد ، و هر كه خداى محمد را همى پرستيد او زنده است و هرگز نميرد . و خداى چنين گفت اندر قرآن ، قوله تعالى ، * ( وَما مُحَمَّدٌ إِلَّا رَسُولٌ قَدْ خَلَتْ من قَبْلِه الرُّسُلُ أَفَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَمن يَنْقَلِبْ عَلى عَقِبَيْه فَلَنْ يَضُرَّ الله شَيْئاً وَسَيَجْزِي الله الشَّاكِرِينَ . 3 : 144 ) * مردمان دانستند كه محمّد بمرد ، همه بگريستند و سوى پيغمبر اندر آمدند و او را بديدند و باز گشتند ، و مزگت از اهل بيت پيغمبر پر شد و زنان و خويشان و مولايان همى گريستند و زارى همى كردند و خويشتن را همى زدند . و ديگر مردمان هر كسى به تدبيرى مشغول شدند .\r\nو پيغمبر را ناشسته هنوز اختلاف اندر مدينه افتاد . پس مردى به مزگت اندر آمد و گفت : مردمان انصار گرد آمدند و سعد بن عباده را همى بيعت كنند و او را همى به خليفتى نشانند و همى گويند او سزاوار است . بو بكر رضى الله عنه برخاست و گفت : بدرستى كه محمّد برفت و اين كار را لابد كسى بايد كه بدان قيام كند . در آن نظر كنيد و تدبير آن كنيد . پس جمعى از مهاجريان نزديك بو بكر شدند ، و جمعى\r\n","description":"","footnote":"","page_name":" 332 ","page_number":405},
  {"content":"\r\nاز انصار نزديك سعد بن عبادة الخزرجى شدند در سقيفهء بنى ساعده . و على بن ابى طالب با عبّاس و فرزندان از مهاجر و انصار بر بالين پيغمبر عليه السّلام بودند ، و مسلمانان از جوانب مدينه جمع آمدند تا بشنوند كه مهاجر و انصار چه خواهند گفتن .\r\nپس اول كسى كه سخن گفت آن روز خزيمة بن ثابت ذو شهادتين بود گفت : اى جماعت انصار ، اگر شما امروز قريش را بر خود تقديم كنيد ، ايشان بر شما مقدّم باشند تا روز قيامت و شماييد انصار در كتاب خداى عزّ و جلّ ، و هجرت با شما بوده است و گور پيغمبر عليه السّلام در ميان شما است . پس جمع آييد و عزم كنيد و كار خود به مردى تفويض كنيد كه قريش وى را شكوه دارند و انصار از وى آمن باشند . انصار گفتند راست گفتى يا خزيمه ، چنان است كه تو گفتى و ما به صاحب خويش سعد بن عباده رضا داديم .\r\nپس مهاجريان روى ترش كردند و در يك ديگر نگريستند . آنگه اسيد بن حضير الانصارى الاوسى برجست ، و انصار و اهل طاعت در ميان ايشان بودند ، گفت : يا معشر الانصار ، بدرستى كه نعمت خداى بر شما عظيم است ، شما را انصار خوانده است ، و هجرت با نزديك شما كرده است پيغمبر خداى كه رسول خداى بود . به حق و [ روح محمّد 
  ] در ميان شما قبض كرده است . پس شكر آن بگزاريد از براى خداى ، و اين كار در ميان قريش دون شما است ، پس هر كه را ايشان مقدّم دارند شما نيز او را تقديم كنيد ، و آنكه را تاخير و باز پس دارند ، شما نيز باز پس داريد .\r\nپس جمعى از انصار برجستند و با وى سخن درشت گفتند و وى را خاموش كردند . پس بشير بن سعد الاعور الانصارى برخاست ، و او نيز از افاضل انصار بود گفت : يا معشر الانصار ، شما به قريش قوى و عزيز باشيد و ايشان به شما قوى و عزيز باشند ، و اگر آنچه شما دعوى مىكنيد حق بودى بر شما در آن اعراض نكردندى ، و اگر گوييد ما جاى داديم و نصرت كرديم ، آنچه خداى شما را بداد بهتر است از آنچه شما داديد . پس شما چون كسانى مباشيد كه نعمت خداى را به كفران بدل كردند و قوم خود را در سراى هلاكت كه دوزخ است فرود آوردند .\r\n","description":"","footnote":"","page_name":" 333 ","page_number":406},
  {"content":"\r\nآنگه عويم بن ساعدة الانصارى برخاست ، و از آن جماعت بود كه اين آيت در شأن او فرود آمده بود در مسجد قبا ، قوله تعالى * ( فِيه رِجالٌ يُحِبُّونَ أَنْ يَتَطَهَّرُوا وَالله يُحِبُّ الْمُطَّهِّرِينَ . 9 : 108 ) * و گفت : يا معشر الانصار ، [ 221 a 
  ] شما اول كسانيد كه از بهر دين قتال كرديد ، پس اول كسى مباشيد كه با اهل دين بر دين قتال كنيد كه خلافت جز اهل نبوّت را نبود ، پس آن را هم آنجاى گذاريد كه خداى تعالى نهاده است . و بدرستى كه ايشان را است دعوت ابراهيم عليه السّلام . آنگه معن بن عدىّ الانصارى برخاست و گفت : يا معشر الانصار ، اگر اين كار شما را است دون قريش پس ايشان را بدان خبر دهيد تا شما را بر آن بيعت كنند ، و اگر ايشان را است دون شما ، ايشان را مسلَّم داريد كه به خداى كه رسول خداى عليه السّلام وفات نكرد تا كه ابو بكر ما را پيش نمازى نكرد . پس بدانستيم كه وى ابو بكر را از براى ما پسنديد كه نماز ستون دين است .\r\nانصار در اين محاوره بودند كه ابو بكر و عمر و عثمان و ابو عبيدهء جرّاح و جماعتى از مهاجريان بيامدند . سعد بن عباده را ديدند رنجور در سقيفهء بنى ساعده خوابانيده و جامه اى به روى كشيده و جمعى از انصار گرد وى اندر گرفته كه بر او هيچ بدل نمىخواستند . پس مهاجريان بنشستند و ساعتى خاموش بودند . پس ثابت ابن قيس بن شمّاس الانصارى سخن گفت ، و او خطيب انصار بودى دايم در عهد پيغمبر عليه السّلام . گفت : يا معشر المهاجرين ، شما دانسته ايد كه خداى تعالى پيغمبر را فرستاد و وى در ابتداى كار در مكّه بر رنج و تكذيب مكذّبان صبر همى كرد . خداى تعالى وى را جز به صفح جميل و اغماض [ نمىفرمود 
  ] آنگه پس از آن وى را به هجرت فرمود و جهاد بر وى فريضه گردانيد و وى را از آن سراى كه مولد و منشأ وى بود با نزديك ما آورد و زمين ما به هجرتگاه و سراى و قرارگاه وى شد . و پس از آن شما با نزديك ما آمديد و مالهاى خود با شما قسمت كرديم و كار كردن شما كفايت كرديم و در سرايهاى خودتان فرود آورديم و به مرافق آن شما را بر خود ايثار كرديم ، و ماييم انصار خداى و لشكر اسلام و ماييم كه خداى تعالى در حق ما فرو فرستاده است ، قوله تعالى ، * ( وَالَّذِينَ تَبَوَّؤُا الدَّارَ وَالإِيمانَ من ) *\r\n","description":"","footnote":"","page_name":" 334 ","page_number":407},
  {"content":"\r\n* ( قَبْلِهِمْ يُحِبُّونَ من هاجَرَ إِلَيْهِمْ وَلا يَجِدُونَ في صُدُورِهِمْ حاجَةً مِمَّا أُوتُوا وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ . 59 : 9 ) * و غير اين در كتاب خداى تعالى در حقّ ما بسيار ياد كرده است از فضيلتهاى شريف ، و پيغمبر عليه السّلام از فضيلتها و بزرگوارى از دنيا بيرون شد ، مردى را معيّن به جاى خود ننشاند و مردمان را با آن گذاشت كه خداى تعالى ايشان را با آن گذاشته بود ، و سنّت جامعه و خداى تعالى اين امّت را بر ضلالت جمع نكند . پس ماييم انصار خداى و ما را است امامت بر سر مردمان . شما بگوييد تا راى شما چيست يا معشر المهاجرين ، و السّلام .\r\nچون ثابت بن قيس از اين سخن فارغ شد ، ابو بكر روى فرا وى كرد و گفت :\r\nقوم تو همچنيناند كه تو ايشان را وصف كردى و هيچكس در آن منازعت نكند و شما را از آن منزلت رفع نكند ، و ما آن قوميم كه خداى تعالى در حقّ ما آيتها فرستاده است : قوله تعالى ، * ( لِلْفُقَراءِ الْمُهاجِرِينَ الَّذِينَ أُخْرِجُوا من دِيارِهِمْ وَأَمْوالِهِمْ يَبْتَغُونَ فَضْلًا من الله وَرِضْواناً وَيَنْصُرُونَ الله وَرَسُولَه أُولئِكَ هُمُ الصَّادِقُونَ . 59 : 8 ) * پس صادقان در كتاب خداى تعالى ماييم و خداى تعالى شما را فرموده است كه با ما باشيد . در آيتى ديگر آنجا كه مىفرمايد : قوله تعالى ، * ( يا أَيُّهَا الَّذِينَ آمَنُوا اتَّقُوا الله وَكُونُوا مَعَ الصَّادِقِينَ . 9 : 119 ) * و ديگر شما مىدانيد كه عرب بدين كار اقرار ندهند مگر قريش را ، زيرا كه ايشان به سراى و مقام از همه عرب وسيطتراند ، و ايشان را است دعوت ابراهيم عليه السّلام ، و من از براى شما پسنديده ام يكى از اين دو مرد : يا عمر بن الخطَّاب يا ابو عبيدهء جرّاح . پس شما از ايشان هر دو هر كدام را كه خواهيد بيعت كنيد . پس ثابت قيس گفت : يا معشر المهاجرين ، شما رضا داديد بدينچه ابو بكر مىگويد ؟ گفتند : آرى رضا داديم .\r\nگفت : نشايد كه شما بو بكر را نسبت كنيد به نافرمانى كردن رسول عليه السّلام .\r\nمهاجران گفتند : چگونه وى را به عصيان نسبت كنيم . گفت : زيرا كه شما گفتيد كه رسول عليه السّلام وى را اختيار كرد و در حال حيات از براى شما پسنديد و وى را در نماز فرا پيش كرد ، و اين نكرده باشد مگر كه وى را بر شما خليفت كرده\r\n","description":"","footnote":"","page_name":" 335 ","page_number":408},
  {"content":"\r\nباشد . پس ابو بكر در پيغمبر عليه السّلام عاصى شده باشد بدانكه خود را از خلافت بيرون برده باشد ، و آنكه وى گفت من از بهر شما يكى را از اين دو مرد پسنديدم : عمر بن الخطَّاب را يا بو عبيدة بن الجرّاح را ، پس چگونه از براى شما و ما دو مرد اختيار كند ، و پيغمبر خداى وى را اختيار كرده باشد و او را بر ايشان فضل نهاده ، يا خود شماييد يا معشر المهاجرين كه در رسول خداى عاصى شديد در اين گواهى كه بر پيغمبر خود داديد كه او بو بكر را خليفت كرد .\r\nپس مهاجران بدانستند كه ثابت بن قيس حجّت آورد . گفتند يا ثابت ، بدرستى كه رسول خداى عليه السّلام ابو بكر را به نماز فرمود و او بيمار بود ، و ابو بكر به نماز بود و نماز امامت بود . ثابت گفت : راست گفتيد ، بدرستى كه پيغمبر عليه السّلام در حال بيمارى كس فرستاد و بو بكر را به نماز فرمود ، آنگه پيغمبر عليه السّلام بيامد و در مسجد شد ، چون ابو بكر بدانست كه وى بيامد با موقف خود آمد و در صف [ 221 b 
  ] نخستين با مردمان بيستاد و نماز كرد با پيغمبر . و نماز نبريد و پيغمبر فرا پيش شد و نماز بگزارد . پس پيشنمازى پيغمبر كرد نه ابو بكر . مهاجران گفتند راست گفتى و ليكن شما مىدانيد يا معشر الانصار ، كه اول كسى كه خداى پرستيد بر روى زمين و به پيغمبر خداى ايمان آورد ، اوليا و عشيرت و خويشان نزديك وى بودند ، و ايشان اوليترين مردمانند بدين كار پس از وى ، و با ايشان منازعت نكند در آن مگر ظالمى متعدّى ، و شما كه انصاريد ما منكر نيستيم فضل و سابقهء شما را در اسلام ، و خداى تعالى شما را انصار دين خود خوانده است ، و هجرت با نزديك شما بوده است . پس مهاجريان پيشين هيچكس بر ما عزيزتر از شما نيست .\r\nپس ما اميران باشيم و شما وزيران باشيد ، و بىمشاورت شما كارى نكنند و بىحضور شما حكمى كرده نيايد .\r\nپس حباب بن المنذر بن الجموح الانصارى بر جست و در ميان [ پسر 
  ] عمّان خود بانگ برآورد و گفت : يا معشر الانصار ، بنگريد تا شما را از حق شما بنفريبند كه به خداى كه خداى را آشكارا نپرستيدند مگر در بلاد شما ، و نماز جماعت نكردند مگر در مسجدهاى شما ، و عرب در ايمان نيامدند و آن را منقاد نشدند مگر\r\n","description":"","footnote":"","page_name":" 336 ","page_number":409},
  {"content":"\r\nبه شمشيرهاى شما . امروز عظيمترين مردمانيد به نصيب در دين و فضيلت در اسلام ، و شما اوليترين مردمانيد بدين كار ، و اين قوم بدينچه ما مىگوييم رضا ندهند و ابا كنند از ما اميرى بود و از ايشان اميرى . پس اسيد بن حضير و بشير بن سعد بر جستند ، و هر دو انصارى بودند ، و گفتند : بد گفتى يا حباب ، و اين هيچ راى نيست كه در يك شهر دو امير بود و هر دو مخالف ديگر . حباب گفت : يا اسيد بن حضير و يا بشير بن سعد ، به خداى كه من بدين جز عذر شما نخواستم و چون شما ابا كرديد و قوم ديگر با شما ابا كردند و رضا ندادند ، بدانستيم كه از جهت و قبل شما است . و حباب بن المنذر برخاست و اين بيتها را بگفت :\r\nشعر\r\nسعى ابن حضير فى الفساد لجاجة * واسرع منه فى الفساد بشير\r\nيظنّان انّا قد اتينا عظيمة * وخطبهما فيما يراد صغير\r\nو ما صغرّا الَّا لما كان منهما * وخطبهما لو لا الفساد كبير\r\nولكنّه من لا يراقب قومه * قليل ذليل ما علمت حقير\r\nفيابن حضير وابن سعد كلا كما * بتلك الَّتى يعنى الرّجال خبير\r\nالم تعلما للَّه درّ ابيكما * و ما النّاس الَّا اكمة و بصير\r\nبانّا واعداء النّبىّ كانّهم * أود لهم فى الغابتين زئير\r\nنصرنا وآوينا النّبىّ و ما له * سوانا من اهل المكّتين نصير\r\nفديناه بالابناء فيهم دمائنا * واموالنا والمشركون كثير\r\nوكنّا فى كلّ امر يريده * سهاما صياما ضمّهنّ حفير\r\nوكان عظيما انّنى قلت منهم * امير ومنّا يا بشير امير\r\nچون حباب از اين شعر فارغ شد ، عمر بن الخطَّاب روى فرا وى كرد و گفت : يا حباب ، اين سخنى عظيم بود كه گفتى زيرا كه دو شمشير در نيامى راست نيايد و عرب بدان رضا ندهند . اگر شما را امير كنند و پيغمبر ايشان از غير شما بوده باشد . و ليكن ايشان امير كسى را كنند كه پيغمبر از ايشان بوده باشد . و در آنچه گفتى يا حباب ،\r\n","description":"","footnote":"","page_name":" 337 ","page_number":410},
  {"content":"\r\nفساد است هم در دين و هم در دنيا كه اگر امروز دو امام بود فردا نيز دو امام بود ، و نشايد كه امام جز يكى بود . پس از خداى بترسيد و اين كار تسليم كنيد و مسلَّم داريد كسى را كه بر وى جمع آييد مهاجر و انصار از قريش . پس حباب بن المنذر گفت : يا معشر الانصار ، به سخن اين مرد و اصحابش التفات مكنيد كه آنگاه نصيب شما از اين كار بشود ، و اگر ابا كنند و رضا ندهند ، ايشان را از مدينه بيرون كنيد . و شما توانيد كه آن كنيد ، و عرب دانسته اند عزّت و منفعت شما در جاهليّت و در اسلام ، و به خداى كه هيچكس سخن من بر من رد نكند كه بينى وى به شمشير فروشكنم . عمر گفتا : آنگاه خداى ترا بكشد يا حباب . گفت : بلكه ترا كشد يا عمر . پس عمر گفت : به خداى كه همه عرب دانستند كه شما انصار خداى و انصار پيغمبريد و شما برادران ماييد در اسلام و شريكان ماييد در دين ، و به خداى كه ما هرگز به خيرى و شرّى نبوديم الَّا كه شما در آن با ما بوديد ، و شما دوستترين مردمانيد به ما و گرامىترين خلقيد بر ما ، و شماييد كه در حال خصاصت و احتياج ديگران را بر خود ايثار كرديد . و به خداى كه شما هميشه تا بوديد برادران خود را كه مهاجراناند به مال خود ايثار مىكرديد ، و بر شما واجب است كه اختلاف و پراگندگى اين امّت بر دست شما نبود ، و چيزى نكنيد كه از آن فسادها آيد و قتل و خون ريزش در ميان اين امّت ، و چيزى ديگر است نشايد كه شما برادران خود را حسد بريد بر چيزى كه خداى تعالى ايشان را داده بود و بديشان رانده باشد و حق ايشان گردانيده باشد . ثابت بن قيس گفت : ما به صاحب خود سعد بن عباده راضى شديم و او امير ما است و او سيّد خزرج است .\r\nعمر بن الخطَّاب گفت : يا ثابت ، سعد صلاحيت آن ندارد . ثابت گفت : يا عمر ، سعد صلاحيت آن بيشتر دارد از غير وى و بدان اوليتر است زيرا كه سراى سراى او است و تو بر وى فرود آمده اى . پس حسّان بن ثابت اين بيتها بگفت : [ 222 a 
  ] شعر\r\nلا ينكرنّ قريش فضل صاحبنا * سعد فما فى مقام اليوم من اود\r\nقالت قريش لنا السّلطان دونكم * لا يطمع اليوم فى ذا الأمر من احد\r\nقلنا لهم فارهنوا حقّا فنتبعه * لسنا نريد سواه آخر الابد\r\n","description":"","footnote":"","page_name":" 338 ","page_number":411},
  {"content":"\r\nان كان عندكم عهد له سبب * بعد الرّسول فما قلناه بالفند\r\nان لا يكن عندكم عهد فانّ له * اصحاب بدر و اهل الشّعب من احد\r\nنحن الَّذين ضربنا النّاس عن عرض * حتّى استقاموا وكانوا بيضة البلد\r\nفى كلّ امر لنا امر نفوز به * اعطى الإله عليه جنّة الخلد\r\nلستم بأولى بها منّا لانّ لنا * وسط المدينة فضل العزّ والعدد\r\nوانّنا لو منحنا الله انفسنا * لم تبق خوفا على مال ولا ولد\r\nوالنّاس حرب لنا والنّاس كلَّهم * مثل الثّعالب تخشى صولة الاسد\r\nو از مهاجران و انصار از جانبين بانگ و غوغا برخاست و سخن بسيار شد و كار ميان ايشان سخت گشت تا حدّى كه قصد يك ديگر كردند . پس معن بن عدّى الانصارى بر جست و مردمان را ساكن گردانيد ، آنگه گفت : يا معشر المهاجرين ، به خداى كه هيچكس از خلق بر ما عزيزتر از شما نيست و ليكن ترسم از آنچه خواهد بود و آن نزديكتر است به عدل در امّت محمّد عليه السّلام . پس عمر بن الخطَّاب فرا پيش آمد و گفت : يا معشر الانصار ، شما همه نشنيديد از رسول خداى صلَّى الله عليه كه گفت : * ( الأَئمّةُ من قُرَيْشٍ . ) * امامان از قريش باشند و اين كار جز در ميان ايشان نبود .\r\nبشير بن سعد الانصارى گفت : بلى ، به خداى كه ما اين از وى شنيديم و دانستيم كه قوم وى خداوندان امارتند پس از وى . و به خداى كه خداى مرا منازع ايشان نبيند در اين كار هرگز ، از خداى بترسيد اى جماعت انصار و با ايشان خلاف مكنيد . پس بو بكر گفت : احْسَنتَ رَحِمَكَ الله وَجَزاكَ عَن الاسلامِ خَيْراً . من اين كار از براى خود نمىخواهم ، اينك عمر بن الخطَّاب و آنك ابو عبيدة بن الجرّاح ، از اين هر دو هر كدام را خواهيد بيعت كنيد . پس عمر و ابو عبيده گفتند لا و الله ، هيچكس اين كار نكند جز از تو ، و تويى فاضلترين مهاجريان و تويى ثانى اثنين در غار ، و خليفهء رسول خدايى بر نماز ، پس كه باشد كه بر تو تقدّم نمايد و بر سر تو والى شود . پس انصار گفتند چون چاره نيست امام كه از مهاجر بود ما بارى با علىّ بن ابى طالب بيعت كنيم كه او ابن عمّ پيغمبر است و عالمترين و زاهدترين خلق است و گرامىترين است بر\r\n","description":"","footnote":"","page_name":" 339 ","page_number":412},
  {"content":"\r\nپيغمبر عليه السّلام و بر همه بنى هاشم و قريش مقدّم است . عمر ترسيد كه اين اختلاف دراز شود ، بو بكر را گفت : دست بگستر تا ترا بيعت كنيم كه تو پير قريشى و بدين سزاوارترى . بو بكر گفت : نى تو خود دست بگستر تا من ترا بيعت كنم . عمر دست بو بكر بگرفت و به بيعت دست بر دست وى زد .\r\n","description":"","footnote":"","page_name":" 340 ","page_number":413},
  {"content":"\r\n\r\nخبر خليفتى امير المؤمنين ابو بكر صديق رضى الله عنه\r\nپس بشير بن سعد الانصارى گفت : نه به خداى كه كس از انصار وى را بيعت نكند پيش از من . آنگه بشير بن سعد فرا پيش شد و دست بر دست ابو بكر زد به بيعت . پس حباب المنذر گفت : چه ترا بر اين داشت يا بشير ، اين از براى حسد پسر عمّ خود سعد بن عباده كردى و كراهيت آنكه وى امير باشد . بشير گفت : نه و الله و ليكن كراهيت داشتم كه با قومى منازعت كنم در حقّى كه خداى ايشان را داده است دون من . حباب بن المنذر دست به شمشير برد و شمشير بركشيد و خواست كه مخالفت كند . انصار به وى شتافتند و دست وى بگرفتند و وى را ساكن گردانيدند . او گفت : مرا ساكن مىگردانيد و خود كرديد آنچه كرديد ، به خداى كه در پسران شما مىنگرم كه بر درهاى ايشان ايستاده باشند و از ايشان آب مىخواهند ، و كس آب ندهدشان . ابو بكر گفت : از من مىترسى در آن يا حباب .\r\nگفت : از تو نمىترسم يا ابا بكر ، و ليكن از آن مىترسم كه از پس تو درآيد . ابو بكر گفت : چون چنان بود تو آن بينى كه بر مراد تو نباشد در آن امر ترا بود . حباب گفت : هيهات يا ابا بكر ، از كجا بود آن ، چون تو و من هر دو گذشته باشيم و قومى از پس ما درآيند كه فرزندان ما را عذاب سخت مىكنند و مىرنجانند و استعانت\r\n","description":"","footnote":"","page_name":" 341 ","page_number":414},
  {"content":"\r\nاز خداى مىخواهيم . و انصار يك يك ابو بكر را بيعت همى كردند . و قبيلهء خزرج خاص شكسته شدند از براى آنكه عزم كرده بودند از براى صاحب خود سعد بن عباده . و بيعت كنندگان ابو بكر را نزديك بود كه سعد بن عباده را به پاى بسپرند .\r\nپس مردى از انصار گفت : اى جماعت ، از خداى بترسيد در كار سعد كه او رنجور است و اين ساعت بدين زحمت وى را بكشيد . عمر گفت : بكشيد اين منافق را كه او به ميان اين جماعت اختلاف خواست افگندن . و گروهى گويند كه سعد را آن روز بكشتند .\r\nو عبد الرّحمن بن عوف الزهرى بيامد و بر سر جماعتى از انصار بيستاد و گفت : يا معشر الانصار ، شما اگر چه چنانيد كه گفتيد در فضل و شرف و نصرت ، و به خداى كه ما آن را انكار نمىكنيم ، و ليكن در ميان شما كسى نيست چون ابو بكر و چون عمر و چون عثمان ، و نه چون [ ابو 
  ] عبيدة بن الجرّاح ، و بر شما واجب نباشد كه برابرى كنيد در فضل با كشى كه از شما فاضلتر بود . پس زيد بن الارقم الانصارى گفت : يا بن عوف ، ما فضل ايشان را منكر [ 222 b 
  ] نيستيم ، و بدرستى كه از ما است سيّد خزرج سعد بن عباده ، و از ما است سيّد اوس سعد بن معاذ آنكه عرش از براى مرگ وى بجنبيد ، و از ما است ابّى بن كعب قارىترين اهل عصر خود ، و از ما است آنكه در پيش علما مىآيد روز قيامت معاذ بن جبل ، و از ما است بهترين اهل زمان خود در عالم فرايض زيد بن ثابت ، و از ما است آنكه منج انگبين وى را نگاه داشت حبيب بن عدى ، و از ما است غسيل الملائكه حنظلة بن ابى عامر ، و از ما است آنكه پيغمبر عليه السّلام گواهى وى به گواهى دو كس امضا كرد خزيمة بن ثابت ، و غير اين جماعت از آنان كه بر تو پوشيده نباشد كه ذكر و حصر ايشان در پيش پيغمبر عليه السّلام دراز شود . به خداى يا بن عوف ، كه اگر نه آن بودى كه على بن ابى طالب و عبّاس و فرزندانش و غير از ايشان مشغول شدند به دفن رسول عليه السّلام ، به مصيبت و اندوه وى در سرايهاى خود بنشستند و در خلافت طمع نكردند آنكه طمع كرد اكنون باز گرد و بر اصحاب خود تهييج مكن آنچه بدان قيام نتوانى كردن . پس عبد الرّحمن بن عوف به نزديك ابى بكر شد\r\n","description":"","footnote":"","page_name":" 342 ","page_number":415},
  {"content":"\r\nو بدان مقالت او را خبر داد . ابو بكر گفت : بدرستى كه تو از اين گفته ها مستغنى بودى و به نزديك قومى شدن ، كه بيعت كردند و ساكن شدند ، و با ياد ايشان دهى چيزى كه فراموش كرده باشند .\r\nپس ابو بكر كس فرستاد سوى على و وى را بخواند . بيامد و مردمان حاضر بودند . سلام گفت و بنشست و روى به مردمان كرد و گفت : مرا چرا خوانديد ؟ عمر گفت : ترا از براى بيعت خوانديم كه مسلمانان بر آن مجتمع شدند . على گفت : اى جماعت ، شما اين كار از دست انصار بيرون كرديد و بدان كرديد كه بر آن حجّت آورديد و به قرابت [ و 
  ] خويشاوندى تمسّك كرديد . زيرا كه دعوى كرديد كه محمّد عليه السّلام از ما است . پس ايشان از آن سبب شما را منقاد شدند و كار به شما تسليم كردند ، و من بر شما حجّت آورم بدانچه شما بر انصار حجّت آورديد ، ما به محمّد عليه السّلام اوليتريم در حال حيات وى و پس از وفات وى ، زيرا كه ماييم اهل بيت وى و نزديكترين خلقان بر وى ، و از خداى مىترسيد انصاف ما بدهيد و حق ما از اين كار بشناسيد ، چنان كه انصار حق شما بشناختند . عمر گفت : يا على ، ترك تو نخواهند كرد تا كه بيعت كنى ، چنان كه غير تو بيعت كردند . على گفت : من قبول نكنم از تو آنچه مىگويى يا عمر ، و بيعت نكنم كسى را كه من به بيعت او اوليترم از او . ابو عبيدة بن الجرّاح گفت : يا ابا الحسن ، به خداى كه تو سزاوارى از براى فضل و سابقه و قرابتى كه ترا است الَّا آنكه مردمان بيعت كردند و بدين شيخ راضى شدند ، پس تو نيز راضى شو بدانچه مسلمانان رضا دادند . على گفت :\r\nيا با عبيدة بن الجرّاح ، تو امين امّتى ، از خداى بترس و در نفس خود كه از پس اين روز روزها خواهد بود ، و نشايد كه شما سلطانى محمّد از سراى و درون خانهء وى بيرون بريد و با سراها و خانه هاى خود بريد كه قرآن در خانه هاى ما فرود آمده است و ماييم معدن علم و فقه و دين و سنّت و فرايض ، و ما عالمتريم به كارهاى خلق از شما . پس از پس هوا فرا مشويد كه آنگاه نصيب شما زيانكارى بود و از همه زيانكارتر باشيد .\r\nپس بشير بن سعد الانصارى گفت : يا على ، به خداى كه اگر مردمان پيش از بيعت\r\n","description":"","footnote":"","page_name":" 343 ","page_number":416},
  {"content":"\r\nاين سخن از تو شنيدندى دو كس در تو خلاف نكردندى و همه مردمان ترا بيعت كردندى ، و ليكن تو در سراى خود نشستى ، مردمان پنداشتند كه ترا در آن هيچ حاجت و رغبت نيست ، و اكنون بيعت كرده شد اين شيخ را . على گفت : يا بشير ، چنين بر من واجب بود كه رسول خداى را در خانه بگذارم و دفنش نكنم و بيايم در خلافت با مردمان منازعت كنم و خصومت كردن گيرم ؟ ! پس ابو بكر گفت : يا ابا الحسن ، اگر من دانستمى كه تو در اين كار با مردمان منازعت خواهى كردن طلب آن نكردمى و مريد آن نبودمى ، و بدرستى كه مردمان مرا بيعت كردند . اگر تو نيز بيعت كنى ظنّ من به تو چنان است ، و اگر در اين وقت بيعت نمىكنى و مىخواهى كه در كار خود نظرى كنى ، ترا به كراهيت بر آن نمىدارم . پس اگر خواهى باز گرد تا آنگاه كه خواهى .\r\nعلى باز خانه شد و بيعت نكرد تا فاطمه را رضى الله عنها وفات رسيد . آنگاه پس از هفتاد شب از وفات فاطمه بيعت كرد . و عمر آن روز بانگ همى كرد يا مردمان ، بيعت كنيد با خليفت پيغمبر خداى پيش از آنكه شب آيد ، كه كسى نبايد كه شب بخسبد و او را امام نبود . پس چون شب آمد ، هيچكس نمانده بود اندر مدينه از مهاجر و انصار الَّا كه همه بيعت كرده بودند پيش از شب مگر على و حسن و حسين و اهل بيت و عبّاس و فرزندان و آنان كه از بالين پيغمبر جدا نشدند و به تعزيت مشغول بودند . پس بو سفيان بن حرب على را گفت : اين كار را به بو بكر دست باز دارى ، و او از بنى تميم است و اندر قريش هيچ قبيله نيست از ايشان كمتر و فروتر ، من بارى نپسندم و كس به مكّه فرستم و سپاه آورم چنان كه هر كس تعجب كنند ، و اين ولايت جز بنى اميّه را نپسندم . على گفت : دير است كه تو با مسلمانان عداوت همى كنى و كس را از تو جز زيان [ 223 a 
  ] نبوده است . پس چون بو بكر بشنيد كه بو سفيان چه گفت و مىگويد بيعت نكنم ، هم اندر ساعت پسرش را يزيد بخواند و اميرى شام او را داد و آن جايها كه مسلمانان ستده بودند . و از همه فرزندان بو سفيان يزيد مهتر بود . پس چون بو سفيان بشنيد كه بو بكر پسرش را ولايت داد ، اندر شب برفت و بيعت كرد .\r\n","description":"","footnote":"","page_name":" 344 ","page_number":417},
  {"content":"\r\nو پيغمبر را به خانه بگذاشته بودند مرده و روى پوشيده و كس به دو نپرداخت نه به شستن و نه به گور كردن . و بدان بيعت مشغول شدند تا ديگر روز . پس ديگر روز عمر مر بو بكر را به مزگت پيغمبر آورد و گفت : بسيار كس مانده اند كه بيعت نكرده اند تا بيعت تمام كنند . پس خلق به مزگت اندر گرد آمدند و بو بكر بر منبر پيغمبر شد و عمر از فرود بيستاد . نخست عمر خطبه كرد و گفت : اى مردمان ، خداى را شكر كنيد كه شما را بر بهترين شما گرد آورد بر بو بكر يار پيغمبر آنكه با وى به غار بود و با او هجرت كرده بود . و هر كه از شما او را بيعت نكرده است امروز بيعت كنيد . و اين روز را بيعة العامه خوانند . پس بو بكر مردمان را گفت من اين كار بدان پذيرفتم خواستم كه خلاف و داورى و خون ريختن و شمشير زخم نبود . و من امروز يكى از شما ام ، و از من گاه صواب آيد و گاه خطا ، چون صواب آيد خداى را شكر كنيد ، و چون خطا كنم مرا راه نماييد و دست گيريد و از آن خطا آگاه كنيد . و تا من به طاعت خداى در باشم مرا طاعت داريد ، و چون از او روى بتابم مرا طاعت مداريد . و شما از بيعت من بحلايد . و اكنون برويد و كار پيغمبر گيريد كه او مرده است تا حق او بگزاريم به شستن و نماز كردن و به گور كردن . و بو بكر از منبر فرود آمد و به خانهء پيغمبر شد تا او را بشويد و به گور كند با جمعى از ياران .\r\n","description":"","footnote":"","page_name":" 345 ","page_number":418},
  {"content":"\r\n\r\nخبر غسل كردن و دفن كردن پيغمبر را عليه الصّلاة و السّلام\r\nو به خبرى چنين گفتند كه به روز سه شنبه بود نماز ديگر كه ايشان به شستن پيغمبر پرداختند . و او دوشنبه مرده بود چاشتگاه . و گروهى چنين گفتند كه روز دوشنبه مرده بود و سه شنبه و چهار شنبه و پنجشنبه تا نماز پيشين به دو نپرداختند . و بو بكر ترسيد كه او تباه شده است از سه روز باز مرده . چون به خانه اندر آمد سوى پيغمبر شد و رويش برهنه كرد و ببوييد ، خوش يافت . رويش به روى بر نهاد و گفت : ما اطيبك حيّا و ميّتا . گفت : چه خوش بويى به زنده و مرده . پس بو بكر گفت : من از پيغمبر شنيدم كه مرا اهل بيت من بشويد . على و عبّاس را بگوييد تا ايشان پيغمبر را بشويند . عبّاس با دو پسر فضل و قثم و على بيامدند . بو بكر گفت :\r\nپيغمبر را بشوييد . و دو مولاى پيغمبر را نيز شقران و اسامة بن زيد را گفت اندر رويد و ايشان را يارى دهيد . و خود با مهاجر و انصار بر در بنشست . پس مردى از انصار برخاست نام او اوس بن خولى از خزرج و گفت : يا خليفت پيغمبر خداى ، زنهار كه فردا ما را مردمان سرزنش كنند و گويند اندر آن وقت كه پيغمبر را شستند از انصار هيچكس آنجا نبود . اين فخر از ما مبر و يك تن را از انصار آنجا فرست تا يارى كند . و اين اوس از بدريان بود . بو بكر او را گفت : تو اندر شو و\r\n","description":"","footnote":"","page_name":" 346 ","page_number":419},
  {"content":"\r\nيارى ده . او اندر شد . و علىّ بن ابى طالب رضى الله عنه پيغمبر را بر تن شوى نهاد هم با آن پيرهن كه با آن بخفته بود و اندر او بمرده ، و از او بنياهخت و زير پيراهن آب بر او همى ريخت . و شقران و اسامه آب همى دادند . و فضل و قثم او را بر تن شوى از پهلوى به پهلو مىگردانيدند ، و على همى شست ، و عبّاس و اوس انصارى از دور ايستاده بودند و همى نگريستند . پس چون بشستند ، از سه جامه كفن كردندش دو سپيد و يكى برد يمانى ، و هر سه نادوخته بود ، و او را بدان سه جامه اندر پيچيدند و بخور و آنچه سنّت مردگان بود همه تمام كردند . و مردى بود اندر مدينه كه انصاريان را و مردمان مدينه را گور كندى نام او بو طلحه ، او را بخواندند تا گور كند . باز اختلاف كردند كه گور كجا كنيم . گروهى گفتند اندر مزگت بايد كندن ، و گروهى گفتند به بقيع الغرقد بايد به گورستان مسلمانان . بو بكر گفت من از پيغمبر شنيدم كه هر پيغمبرى را گور آنجا بود كه جان از او بيرون شود . پس آن بستر كه او بر آنجا مرده بود برداشتند و زير بستر گور كندند . و آن حجرهء عايشه بود ، و هم پهلوى مزگت بود . پس چون گور بكندند و كار تمام شد ، پيغمبر را بر لب گور بنهادند و خلق فوج فوج اندر همى آمدند و بر پيغمبر نماز همى كردند بى آنكه كسى امامى كردى . چون مهاجر و انصار نماز بكردند ، آنگه زنان و كودكان اندر آمدند و نماز كردند . و آن روز اندر اين بگذشت و از شب نيز همى بگذشت . پس چون نيم شب بود او را به گور كردند .\r\nو گروهى چنين گويند كه پيغمبر را عليه السّلام اين شستن و نماز كردن روز سه شنبه بود و شب چهار شنبه به گور كردندش . و گروهى گفتند اين روز پنجشنبه بود و شب آدينه به گور كردندش . و پيغمبر را عليه السّلام يكى قطيفه بود كه آن را زير افگندى و بر آن خفتى ، و قطيفه زيلويى بود به عرب اندر ستبر بافته با موى همچون محفورى و نيز از وى ستبرتر . [ 223 b 
  ] پس شقران مولاى پيغمبر اين قطيفه بياورد و به گور افگند زير پهلوى پيغمبر و گفت : و الله كه از پس تو كس اينجا بر نخسبد . و على و فضل و قثم و شقران هر چهار به گور فرو شدند ، و مردمان بر سر گور انبوهى كردند . و على از پس همه از گور بر آمد و خاك بر افگند . و مغيرة بن\r\n","description":"","footnote":"","page_name":" 347 ","page_number":420},
  {"content":"\r\nشعبه بر سر گور بود و دعوى كردى كه باز پسين كسى كه روى پيغمبر ديد به گور اندر من بودم . چون على از گور بر آمد و خاك خواستند فرود افگندن من انگشترى خويش به گور اندر فگندم و بدان بهانه به گور فرو شدم و روى پيغمبر باز كردم و بديدم . پس رويش ببوسيدم و بر آمدم ، و از انگشترى نينديشيدم . على گفت :\r\nمغيره دروغ گويد همى كه او آنجا اين چنين نيارستى كردن و او را اين دل و زهره نبود كه اين چنين يارستى كردن .\r\nو اخبارها مختلف است كه پيغمبر را چند سال بود كه بمرد . گروهى گفتند شصت و سه سال بود زيرا كه چهل ساله بود كه وحى آمدش . سيزده سال به مكّه بود از پس آنكه وحى آمدش و ده سال به مدينه . و از همه اخبارها اين درستتر است . و گروهى گفتند كه شصت و پنج ساله بود كه بمرد ، و اين نه درست است . و همه اخبارها متّفق است كه روز دوشنبه زاد از مادر ، و آن روز كه كعبه را بنا كردند شانزده ساله بود كه او را گفتند حجر الاسود به دست خويش بر ركن خانه بنه ، و آن نيز روز دوشنبه بود ، و از مكّه به مدينه روز دوشنبه برفت به هجرت . و به مدينه روز دوشنبه اندر شد ، و روز دوشنبه بمرد .\r\n","description":"","footnote":"","page_name":" 348 ","page_number":421},
  {"content":"\r\n\r\nخبر فرستادن ابو بكر رضى الله عنه اسامة بن زيد را با لشكر به غزو روم\r\nپس چون بو بكر به خليفتى بنشست كس نمانده بود كه با وى بيعت نكرده بود مگر سعد بن عبادة الخزرجى . و عمر مر بو بكر را گفت : مپسند از وى تا بيعت نكند .\r\nپس بو بكر از آن گفتار عمر ، سعد بن عباده بگرفت تا بيعت كرد . پس او را گفت من دانم كه تو اين بيعت بكراهيت كردى و ناخوشى و ليكن به گردنت اندر واجب شد .\r\nاگر از اين بازگردى سرت بر گيرم . و گروهى گويند كه بو بكر سعد را دست باز داشت و سعد او را بيعت نكرد و هم بر آن بمرد . و سبب اين آن بود كه سعد از خزرج بود ، و ميان ايشان عداوتى بود قديم ، و اوس همى نخواستند كه اين كار خزرج را بود . چون مهاجريان بو بكر را بيعت كردند ، از انصار نخست اوس بود پس آنگاه خزرج . و سعد بيعت نكرد تا بمرد .\r\nپس نخستين چيزى كه بو بكر كرد آن بود كه روز سديگر كه پيغمبر را به گور كرده بودند ، منادى بانگ كرد كه شما را پيغمبر فرموده بود كه با اسامه به غزو رويد ، چون او بيمار شد آن بماند . و از همه چيزها نخست آن بايد كردن كه او فرموده بود و در كار غزو كاهلى نبايد كردن . پس اكنون بسازيد تا برويد . پس آن همه مردمان گرد آمدند كه اين نه صواب است ، عرب باديه بيشتر مرتد شده اند و\r\n","description":"","footnote":"","page_name":" 349 ","page_number":422},
  {"content":"\r\nطليحهء بنى اسد ايشان را به پيغمبرى خويش خوانده است و بيشتر به دو بگرويده اند ، و مسيلمه به يمامه همى دعوى پيغمبرى كند ، و تو به مدينه نشسته اى با مهاجر و انصار . و مسلمانان خود هميناند كه با تواند . و اگر ايشان را به لشكر فرستى به شام ، تو خود به مدينه با اندكى مردم بمانى ، و بود كه دشمنى از دشمنان آهنگ مدينه كند و با تو كس نبود . بو بكر گفت : خداى با ما است كه بدى دشمن از ما باز دارد و من چيزى كه پيغمبر فرموده بود نقض نكنم ، و نخستين چيزى اين كنم . و مردمان گرانى همى كردند . پس چون دانستند كه بو بكر هر آينه بفرمايد رفتن ، عمر بن الخطَّاب را گفتند سوى خليفت پيغمبر شو و او را بگوى كه اين رفتن نه صواب است كه او تنها بماند . پس اگر گويد لابد ببايد رفتن ، بگوى تا ما را اميرى ديگر كند كه ما زير علم اسامه نرويم كه وى مولازاده است ، و ما عرب قريش و مهاجر و انصاريم و ما را ننگ بود زير علم مولايى رفتن .\r\nعمر سوى بو بكر اندر شد و بو بكر را بگفت . بو بكر گفت : چاره نيست ، هر كرا پيغمبر نامزد كرده است كه با اسامه برود امروز ببايد رفتن ، و اگر من تنها بمانم اندر مدينه روا است . عمر گفت : مردمان همى خواهند كه اميرى ديگرشان باشد جز اسامه . بو بكر گفت : اى عمر ، ديوانه شده اى ، كسى را كه پيغمبر برگزيده باشد من او را هرگز باز نكنم . از آن پس عمر مردمان را گفت : چاره نيست زير علم اسامه ببايد رفتن . مردمان رفتن را بساختند . پس چون روز رفتن بود ، اسامه بر نشست با همه سپاه ، و به در بو بكر آمد و بو بكر بيرون آمد و اسبش آورده بودند . بر ننشست و همچنان پياده همى رفت . عبد الرّحمن بن عوف گفت برنشين و اسب فراز آورد . هم بر ننشست . عبد الرّحمن بن عوف ديگر بار گفت برنشين . و اسامه گفت : اى خليفت رسول خداى ، برنشين ، و هر كسى همى گفتند كه برنشين . بو بكر گفت : دريغ مداريد از من كه من پياده روم و پاى من گرد گيرد به سبيل خداى عزّ و جلّ كه از پيغمبر شنيدم كه گفت : * ( الخبرُ ، من اغْبرَّتْ قَدَماه فى سَبيلِ الله حَرَّمَ الله بَدَنَه عَلَى النّارِ . ) * گفت هر كه پاى او گرد گيرد خداى عزّ و جلّ آتش دوزخ بر وى حرام كند . پس مهاجر و انصار همه با او پياده همى رفتند . و اسامه با سپاه بر\r\n","description":"","footnote":"","page_name":" 350 ","page_number":423},
  {"content":"\r\nنشسته همى رفتند . چون از در مدينه چند بانگى زمين برفتند ، بو بكر بيستاد و مردمان را بدرود [ 224 a 
  ] كرد و وصيّت كرد و گفت :\r\nاى مردمان ، نخستين چيزى كه شما را وصيّت كنم آن است كه فرمان بريد آن را كه بر شما مير است و خيانت مكنيد و از غنيمت مدزديد ، و چون ظفر بيابيد زن و كودك خرد را مكشيد و ويرانى مكنيد و درخت برومند مبرّيد ، و چهارپايان را مكشيد مگر آنكه بخريد . و به شام اندر رهباناناند ترسا آنكه ايشان به صومعه اندراند و آنجا اندر همى ترسايى كنند از خلق بريده ، و با خلق حرب نكنند و كس را نيازارند ، ايشان را ميازاريد و كس را از ايشان مكشيد . چون بو بكر وصيّت تمام كرد اسامه گفت : اى خليفت رسول خداى ، عمر بن الخطَّاب را بفرماى تا با ما برود تا مرا از او يارى بود . بو بكر بفرمودش تا زير علم او برفت و با او به لشكر شد . و بو بكر باز گشت و اسامه را گفت نخست [ به 
  ] بلاد قضاعه رو چنان كه پيغمبر ترا فرمود ، پس از آنجا بدان جاى رو كه او فرموده بود ، و از آنجا باز حدّ شام شو .\r\nاسامه برفت و قضاعه را غارت كرد و سپاه به حيّهاى عرب اندر بپراگند و غارت كرد و كشتن گرفت و هر كجا مرتد شده بودند بر ايشان تاختن كرد و كشتن بسيار كرد . و به حدّ روم اندر شد تا آنجا كه زيد حارثه را كشته بودند ، پدرش ، و بسيار غنيمت كرد و بياورد . و روز چهلم به مدينه باز آمد با نصرت و غنيمت بسيار و اسيران بىاندازه به پيروزى . بو بكر از آن شاد شد و آن فتح را فال كرد كه اسامه كرده بود .\r\nو از پس اين حديث اسود الكذّاب آيد .\r\n","description":"","footnote":"","page_name":" 351 ","page_number":424},
  {"content":"\r\n\r\nحديث اسود الكذّاب\r\nو اين اسود به يمن بيرون آمد و دعوى پيغمبرى كرد و از بنى عنس بود ، و پيغمبر هنوز زنده بود و بيمار شده بود و عرب مرتد شدن گرفته بودند ، و بعض احياى عرب ، [ عمرو بن معدى كرب 
  ] مرتد شده بود و امير حىّ خويش را ، آنكه پيغمبر بر ايشان امير كرده بود ، بيرون كرده . و پيغمبر عليه السّلام رسولى را بفرستاد با نامه ها بدان اميران كه به يمن بودند تا اسود را بكشند . و پيغمبر را عليه السّلام به يمن كس بسيار بود زيرا كه چون باذان مسلمان شد پيغمبر همهء يمن او را داد ، و همه اهل يمن را ، حمير را و عجم را مسلمان كرد . و چون باذان بمرد ، او را پسرى ماند شهر بن باذان . پيغمبر عليه السّلام صنعا و شهرى دو سه او را داد و نيز از مدينه امير ديگر فرستاد زيرا كه شهرهاى بسيار است آنجا . و هر كسى را شهرى دو سه بداد تا آنجا اميرى كنند و صدقات بستانند . و يكى از ايشان عامر بن شهر الهمدانى بود ، و ديگر بو موسى الاشعرى ، و سديگر خالد بن [ سعيد بن 
  ] العاص ، و چهارم طاهر بن [ ابى 
  ] هاله ، و پنجم يعلى بن منيه ، و ششم عمرو بن حزم ، و هفتم زياد بن لبيد ، و هشتم عكّاشة بن ثور ، و نهم معاوية بن كنده . پيغمبر عليه السّلام اين نه مرد را به اميرى بفرستاد به شهرهاى يمن از عدن تا حضرموت . و\r\n","description":"","footnote":"","page_name":" 352 ","page_number":425},
  {"content":"\r\nهر كسى را شهر او و حدّ او پديد كرد . و شهر بن باذان را اميرى صنعا داد ميانهء يمن و معدن ملوك حمير بود ، و اين نه ديگر را گرداگرد او به شهرهاى ديگر فرستاد . و معاذ بن جبل را بر سر همه امير كرد و نسخت صدقاتها و رسمها كه چگونه بايد ستدن او را داد ، و بفرمودش كه اندر هر شهرى به يمن همى گرد و ايشان را قرآن آموز و فرايض و سنّتهاى دين پديد كن و كار داران را نگاه دار تا از آن نسخت كه با تست صدقات بيش نستانند . و ايشان هر كسى بر سر عمل خويش شدند .\r\nپس چون خبر اسود سوى پيغمبر آمده بود ، پيغمبر عليه السّلام بدان اميران يمن نامه كرد و به شهر بن باذان نيز نامه كرد و به سپهسالارى او را نامزد كرد و بفرمودش كه به حرب اسود رو و مردمان يمن را بفرست تا با او حرب كنند ، و هر كه به دو بگرويده است همه را بكشند . و مردمان يمن را اين اميران تحريض كردند . و شهر بن باذان لشكر كرد و سپاه بيرون آورد و پيش اسود شد به حرب . و با او هفتصد سوار بود جز پياده . و بعض از سران عرب [ عمرو بن معدى كرب 
  ] سوى او شده بود . و او مر عمرو را سپاه سالارى داده بود . و اسود بدين سپاهسالاران نامه كرد كه شما شهر را بر حرب من دلير كرديد و ليكن اگر از او بپردازم شما را به دو نيم بزنم .\r\nپس شهر بن باذان لشكر بكشيد و با او حرب كرد . و او شهر را بشكست و بكشت و هزيمت كرد ، و خلقى را از مسلمانان بكشت و به صنعا آمد ، و آن شهرها كه شهر بن باذان داشت همه بگرفت . و آن اميران پيغمبر همه به شهرها در پنهان شدند از بيم او . و معاذ بن جبل نيز پنهان شد . و دو تن از اميران يمن باز آمدند :\r\nيكى خالد بن سعيد بن العاص و ديگر عمرو بن حزم . و پيغمبر هنوز زنده بود . او را آگاه كردند از آنچه اسود كرد به كشتن شهر بن باذان و از چيزى كه او اندر يمن كرد . پيغمبر عليه السّلام اندوهگن شد و بر او لعنت كرد و گفت خداى او را زود هلاك كند . كس فرستادند بدان اميران كه با مسلمانان گرد آييد و حيلت كنيد تا اسود را بكشيد . و كار اسود بزرگ شد و از صنعا تا حدّ طايف همه بگرفت و زن شهر بن باذان به زنى كرد ، و آن زن مسلمان بود و ليكن از بيم طاعت او همى داشت .\r\n","description":"","footnote":"","page_name":" 353 ","page_number":426},
  {"content":"\r\nپس معاذ بن جبل با آن اميران گرد آمدند [ 224 b 
  ] و گفت : ما با او حرب نتوانيم كردن كه كار او بزرگ شد و لشكر بسيار دارد و ليكن بكوشيم تا مگر او را به حيلت بتوانيم كشتن . و او عمرو بن معدى كرب را به جاى خويش باز فرستاده بود و آن اميرى بنى زبيد و مذحج همه به دو داده بود . و مردى بود نام او قيس بن عبد يغوث ، سپاهسالارى داده بود . و شهر بن باذان را دو پسر عمّ بود : يكى شهر فيروز و ديگر زادويه ، اسود ايشان را مهترى عجم داده بود . آن كسهايى كه از ايران به يمن شده بودند و معاذ بن جبل با اين مسلمانان همى بود پنهان و از وى همى ترسيد و حيلت همى كردند . و دو ماه بر اين بر آمد . پس معاذ را و ايشان را خبر آمد كه قيس كه سپاهسالار بود ، و بيرون او چند كس و شهر فيروز و زادويه ، از او بيازرده اند و دلشان بر وى بد شده است . معاذ از پنهان سوى ايشان پيغام كرد و گفت : پيغمبر شما را همى پرسد و همى فرمايد كه اسود را بكشيد و به كشتن او بهشت خداى را بخريد و فرمان خداى و پيغمبر كنيد و بدين خشنودى ايشان بجوييد تا بهشت جاودانه بيابيد . و همچنين ايشان را بسيار پند داد و سخنهاى نيكو بسيار گفت . ايشان گفتند فرمانبرداريم خداى را و پيغمبر را و همى دانيم كه پيغمبر محمّد است نه اين دروغزن ، و ليكن چگونه كنيم كه دست ما به دو همى نرسد ، و با ما نه سپاه است و نه سلاح و نه خواسته ، و همه چيز ما به دست او اندر است .\r\nپس از ميان ايشان شهر فيروز گفت : من حيلت كنم مگر آن زن را دل بگردانم و او را از روى زمين پاك كنم . پس همه بپراگندند . و شهر فيروز سوى آن زن شد و گفت : همى دانم كه اين اسود شوى ترا ، پسر باذان را ، بكشت و بر اهل يمن بسيار ستم كرد و بر ما نيز ستم كرد ، و ملك از خاندان ما ببرد و تبار ما را همه بپراگند ، و من سوى تو بدان آمده ام تا تو ما را يار باشى و او را بكشيم ، و اگر يارى نكنى اين سخن بر ما راز دارى و پيش كس پديد نكنى . زن گفت : هر يارى كه شما از من خواهيد بكنم كه مرا پديد آمد كه اين كافر است از پس آنكه پنداشتم كه پيغمبر است همچون محمّد . اكنون نه خداى را همى پرستد و نه نماز همى كند ، و نه از شرايع مسلمانى چيزى كند و نه از جنابت سر و تن شويد ، و نه از حرام دست باز\r\n","description":"","footnote":"","page_name":" 354 ","page_number":427},
  {"content":"\r\nدارد ، و من همواره در وى نگاه همى كنم و شگفت همى دارم از كار او ، و نيز اندر اين مردمان به شگفت ماندستم اين بيچارگان از بهر كدام معجز او و كدام برهان اين را به پيغمبرى بپذيرفتند و همى طاعت دارند ! و من او را سخت دشمن دارم بدين . پس شهر فيروز گفت : پس چه حيلت كنيم ، زن گفت : اين همه سراى به شب حرس بود و مردمان بيدار باشند و سوى سراى اندر نتوانيد آمدن ، و ليكن من امشب او را به فلان خانه بخوابانم ، و آن خانه را پشت سوى كوى است ، شما پشت آن خانه را سوراخ كنيد ، چون شب سه يكى شده بود كه او آن وقت خسبد ، و من به پايان او نشسته باشم و كس را نهلم كه جز من آنجا باشد و چراغ بكشم ، شما اندر آييد و او را بكشيد و آنچه دانيد كردن بكنيد . شهر پيروز او را دعا كرد و باز گشت و ياران را آگاه كرد .\r\nپس شهر فيروز و زادويه و قيس هر سه بساختند ، و معاذ جبل را و اميران پيغمبر را آگاه كردند ، و يك تن از اين اميران پيغمبر ، نام او عامر بن شهر الهمدانى بود ، بدان جاى خويش كه بود سپاه گرد كرد و سوى معاذ نامه كرد كه شما همچنان پنهان همى باشيد كه من اينك آمدم و سپاه آوردم بسيار ، و اميد دارم كه اسود هلاك شود . و خبر آن سپاه به اسود آمد . او قيس را سپاهسالار كرد و گفت : سپاه را بساز تا به حرب ايشان روى .\r\nپس چون شب اندر آمد ، و اين زن او را بدان خانه بخوابانيد كه پشتش سوى كوى بود همچنانكه گفت . و حرس و نگاهبان خلقى بسيار بدان در خانه خفته بودند ، و اين زن از اندرون خانه در ببست و اسود بخفت ، او به پايان او بنشست و چراغ بنهاد . و ايشان هر سه بيامدند و از پس آن خانه حفره زدند و شهر فيروز به خانه اندر آمد بى شمشير ، و او پسر عمّ اين زن بود ، گفت تا بنگرم كه سرش از كدام سو است و حال و تدبير چيست . پس بيرون شوم و تدبير شمشير كنم و سرش ببرم . چون اندر آمد ، اين زن را گفت : سر او از كدام سو است ، گفت : اينك از اين سوى . و اسود از حديث ايشان بيدار شد و بر جامه بنشست و شهر پيروز را بديد .\r\nشهر فيروز ترسيد كه اگر از سوراخ بيرون شود او حرس را بانگ كند و به طلب\r\n","description":"","footnote":"","page_name":" 355 ","page_number":428},
  {"content":"\r\nاو فرستد و اين زن را بكشد . چون اسود به جامه بر نشست و از مستى خويشتن را بيدار كرد و بيرون همى نگريد . شهر پيروز زود بشتافت و خويشتن را بر وى افگند و او را بر جامهء خواب به روى اندر افگند و زانو به ميان هر دو كتفش بر نهاد و سرش بگرفت و سوى پشت كشيد با شگونه تا گردنش باز پس شكست ، و اسود بمرد .\r\nپس شهر پيروز بيرون شد و ياران را گفت بكشتمش . گفتند اندر رو و سرش بيرون آر . شهر فيروز [ 225 a 
  ] اندر شد و سر او ببريد . چون سرش همى بريد بغرّيد همچون گاو كه گلوش ببرى . و آن حرس كه بر در بودند غرّيدن او بشنيدند . در خانه بزدند و گفتند چه بوده است . آن زن گفتا پيغمبر خداى است كه همى بنالد از گرانى وحى كز آسمان به دو همى آيد . ايشان خاموش شدند . شهر پيروز سرش ببريد و بيرون برد ، و زن با شهر پيروز از سوراخ بيرون شد . و سوى معاذ بن جبل آوردند و سوى آن مردمان كه با وى بودند پنهان . مسلمانان همه شاد شدند . معاذ گفت نيز پنهان نشايد بودن . چون بامداد ببود بيرون آمد و به مزگت اندر شد ، و قيس و شهر پيروز و زادويه ، هر سه بر در مزگت بيستادند . و مردمان پنداشتند كه اسود هنوز خفته است و از مستى بيدار نشده است . پس معاذ به مزگت اندر آمد و بانگ نماز كرد : الله اكبر ، الله اكبر . همه سپاه اسود گرد آمدند ، گفتند اين چيست ؟ چون قيس را بر در مزگت ديدند چيز نگفتند . چون معاذ گفت : اشهد انّ محمّدا رسول الله ، سپاه بر معاذ بشوريدند و خواستند كه او را بگيرند . شهر پيروز آن سر اسود بر زمين زد . چون ايشان سر اسود ديدند ، همه بپراگندند . و معاذ آن روز نماز بامداد بدان مزگت بكرد . و هر كه از اميران و مسلمانان پنهان بودند همه بيرون آمدند . و آن لشكر عامر بن شهر فراز رسيد و دين مسلمانى باز به يمن اندر آشكارا شد . و سوى پيغمبر عليه السّلام بدين خبر كس فرستادند . پيغمبر شاد شد و از آن وقت كه اسود بيرون آمد تا كشته شد همه پادشاهى او سه ماه بود .\r\nگروهى گويند چون اين رسول از يمن به بشارت بيامد پيغمبر هنوز زنده بود ، و از پس او به ده روز بمرد . و همچنانكه پيغمبر وعده كرده بود كه اسود را كشتند ،\r\n","description":"","footnote":"","page_name":" 356 ","page_number":429},
  {"content":"\r\nمسيلمه را نيز بكشتند . و گروهى چنين گويند كه چون خبر اسود به مدينه آمد پيغمبر مرده بود و بو بكر به خليفتى نشسته بود ، و اسامة بن زيد به غزو شده بود و باز آمده .\r\nو آن اميران يمن همه بر سر كار خويش باز شدند ، و معاذ جبل را بر شهر خويش مهتر كردند . و نخستين فتحى اندر مسلمانى از پس خستگى پيغمبر اين بود .\r\nو هم بدين سال اندر به ماه رمضان دختر پيغمبر فاطمه بمرد از پس پيغمبر به شش ماه و او بيست و نه ساله بود . و اسماء بنت عميس بشستش . و عبّاس و فضل و على هر سه به گور او فرو شدند و او را به گور كردند .\r\n","description":"","footnote":"","page_name":" 357 ","page_number":430},
  {"content":"\r\n\r\nخبر مرتدان كه از پس پيغمبر شدند و باز مسلمان كردن ايشان را بر دست خالد بن الوليد به فرمان ابو بكر رضى الله عنه\r\nچون پيغمبر را خبر آمد كه اسود به يمن بيرون آمد ، و اهل يمن گروهى او را متابع شدند ، او كس فرستاد و نامه كرد به سوى مسلمانان و خبر آمد از عرب كه طليحه [ از 
  ] بنى اسد به باديه اندر بيرون آمد و بسيار كس از حيّهاى عرب او را متابع شدند ، پيغمبر به همهء حيّها رسول فرستاد سوى آن مسلمانان كه متابع نشده بودند ، و ايشان را بفرمود تا با طليحه گرد آمدند و حرب كردند . رسولان برفتند و پيغمبر بيمار بود . پس پيغمبر بمرد و اين رسولان هنوز باز نيامده بودند . چون خبر مرگ پيغمبر به عرب رسيد هم بر آن ردّت بيستادند . و طليحه ايشان را گفت نماز كنيد ، و زكات و صدقات اشتر و گوسپند مدهيد . و از خواستهء ايشان چيزى نخواستى . ايشان را اين دين خوشتر آمد . پس ايشان هر رسول را گفتند محمّد مرد و خليفت او به مدينه بنشست ، شما سوى او باز شويد و او را بگوييد كه اين زكات از ما برگير تا به دين شما باز آييم .\r\nرسولان باز آمدند و بو بكر را همچنان بگفتند . بو بكر گفت : من از آنچه پيغمبر كرد هيچ كمتر نكنم . و اسامه لشكر به شام برده بود ، و با بو بكر بس كس نبود . صبر همى كرد تا اسامه باز آمد . پس بدان ميان اندر هر حى از عرب وفد فرستادند و\r\n","description":"","footnote":"","page_name":" 358 ","page_number":431},
  {"content":"\r\nرسولان بيرون كردند سوى بو بكر ، تا همه او را خواهش كردند تا زكات از ايشان بر گيرد . بو بكر بر نگرفت و بديشان باز ننگريست . پس همه رسولان سوى عمر آمدند و او را گفتند بو بكر را بگوى تا يك سال يا دو سال با عرب مدارا كند و زكات نخواهد تا مردمان به دين شما باز آيند ، و اين كسها كه دعوى پيغمبرى همى كنند از ميان برخيزند ، آنگاه اين زكات بر نهند . بو بكر اجابت نكرد . عمر چنين گفت كه بكن كه پيغمبر گفت : * ( الخبر ، امِرْتُ أَنْ اقَاتِلَ النَّاسَ حَتّى يَقُولُوا لا إله الَّا الله ، فَاذَا قَالُوهَا عَصَمُوا مِنّى دِماءَهُم وَامْوَالَهُمْ ، وَحِسَابُهُمْ عَلَى الله . ) * گفت پيغمبر چنين گفت كه مرا چنين فرمودند كه با مردمان حرب كنم تا بگويند كه لا إله الَّا الله . پس چون بگفتند خون و خواسته از من استوار كردند و شمارشان بر خداى است . بو بكر گفت كه پيغمبر چنين گفت : * ( عَصَمُوا مِنّى دِمَاءَم وَامْوَالَهُم الَّا بِحقّهَا . ) * گفت چنين گفت : چون لا إله الَّا الله گفت خون و خواسته از من استوار كردند مگر به حق اوى ، و اين زكات از آن حقّها است كه چون بدهند خون و خواسته شان حلال گردد . پس بو بكر گفت : يا عمر ، لَوْ مَنعونى عِقالًا مِمّا اعْطَوا رَسوُل الله صَلَّى الله عَلَيْه لَقاتَلْتُهُم عَلَيْه . گفت : به خداى اگر از من زانوبند اشترى [ 225 b 
  ] باز دارند از آنكه پيغمبر را دادند ، من با ايشان حرب كنم . پس آن رسولان روزى چند به مدينه بودند . پس باز گشتند .\r\nو بدان ده روز اندر بو بكر منادى بانگ فرمود كردن كه هيچكس مباد كه او به پنج نماز از جماعت باز ايستد ، و خواست تا آن رسولان كه باز شوند عرب را بر مدينه طمع ندهند . پس همچنان بود كه او پنداشت ، و آن رسولان بدانستند كه اندر مدينه بس كس نيست . باز گشتند و عرب را آگاه كردند . و بنى اسد و طى و غطفان و فزاره و هوازن و ثقيف اين حيّهاى عرب همه مرتد شدند و بر طليحه گرد آمدند .\r\n[ و كارداران همه حيّها باز مدينه آمدند و كس صدقات نداد . 
  ] و كاردارى بود به بنى فزاره و غطفان ، بر صدقات فراز كرده بودش ، نام او نوفل بن معاويه ، و از صدقات ايشان اشترى چند و گوسپندى چند گرد كرده بودند و به مدينه همى آمد . و خارجة بن حصن ، برادر عيينة بن حصن ، او را به راه اندر بگرفت و آن از او بستد و\r\n","description":"","footnote":"","page_name":" 359 ","page_number":432},
  {"content":"\r\nبه بنى فزاره باز داد . و اين كاردار به مدينه باز آمد . و عرب همه مرتد شدند ، و مسلمانى جز به مدينه نماند . و پيغمبر چنين گفت : * ( الخَبر ، انّ الاسْلَامَ لَبارز المَدينَة كَما بارزَ الحيّةُ الى جُحْرها . ) * گفت : مسلمانى همچنان باز آيد به مدينه كه مار كه به سوراخ فرو شود ، كه از بيرون مدينه نيز مسلمانى نماند . پس به وقت بو بكر همچنين شد . و همه مسلمانان چنين گفتند كه بو بكر خطا كرد كه با عرب مدارا نكرد و زكات از ايشان بر نگرفت . و بو بكر همى گفت كه پيغمبر گفت كه از پس من زمين شام و زمين عجم تا مشرق بر شما گشاده شود و مسلمانى تا حدّ ترك برسد ، و از سوى مغرب تا حد نوب برسد .\r\nپس بو بكر صبر همى كرد تا اسامه از شام باز آمد و بو بكر مردمان مدينه را همى گفت كه شما ساخته باشيد و با سلاح رويد هر كجا رويد كه مبادا كه اين عرب ناگه شبيخون كنند كه همه به نزديك ما آمده اند . و مدينه را سه دروازه است همه سوى باديه . بو بكر به يك دروازه علىّ بن ابى طالب را به پاى كرد و به يكى زبير بن العوّام را و به يكى طلحة بن عبيد الله را ، و هر كسى را سپاهى بداد و بفرمود كه روز و شب از دروازه مجنبيد و مخسبيد . و همچنين مدينه را نگاه داريد . و اسامه هنوز باز نيامده بود . پس دو قبيله از عرب يكى بنى عبس و ديگر بنو ذبيان ، هر دو گروه با اندكى سپاه بر مدينه تاختن آوردند به روز . چون به در مدينه رسيدند ، على بن ابى طالب به حرب بيستاد . و بو بكر را خبر آوردند . بو بكر سپاه بيرون فرستاد و با عرب حرب اندر گرفتند . و آن عرب همه پياده بودند . جمّازگان مسلمانان برمانيدند . اشتران برميدند و باز مدينه آمدند ، و هيچكس اشتران را باز نتوانست داشتن . همه به مدينه باز گشتند و هيچكس كشته نشد . و عرب بر در مدينه بنشستند و كس فرستادند به حيّهاى خويش و مدد همى خواستند . و حيّهاى ايشان بر دو فرسنگ بود به جايى كه آن را ذو القصّه خوانند . و خلقى بسيار از حيّها بيامدند . و بو بكر آن شب تا روز سپاه همى تعبيه كرد ، و نعمان بن مقرّن المزنى را بر مقدمه به پاى كرد ، و بر ميسره برادرش را عبد الله بن مقرّن . آنگاه ساقه را بياراست و به ديگر برادرش سپرد سويد بن مقرّن . و سپيده دم بيرون آمد و ناگاه بر آن عرب بر\r\n","description":"","footnote":"","page_name":" 360 ","page_number":433},
  {"content":"\r\nزدند و بكشتن گرفتند . چون آفتاب بر آمد ، خلقى بسيار از آن عرب كشته بودند . و عرب روى به هزيمت نهادند ، و مسلمانان از پس همى شدند تا به ذو القصّه ، و آنجا نيز كشتن بسيار كردند ، و آن روز آنجا بودند تا عرب همه به باديه اندر بپراگندند .\r\nچون شب آمد ، بو بكر به مدينه باز آمد و نعمان بن مقرّن را آنجا بنشاند با لختى سپاه ، و عرب از آن وقت ذليل شدند ، و مسلمانى عزيز شد . و سه گروه از بنى تميم به سه روز اندر صدقات بفرستادند بر دست آن كارداران صدقات كه آنجا بودند كه پيغمبر فرستاده بودشان . و هر روزى بو بكر را خبر آمدى كه فلان حىّ را صدقات آوردند . و بشارت و شادى به مردمان مدينه اندر افتاد . پس نخستين صدقات از زبرقان بن بدر آمد از حى بنى تميم . و عبد الرّحمن بن عوف بو بكر را بشارت آورد ، و ديگر صدقات عدىّ بن حاتم آمد . و عبد الله بن مسعود بشارت آورد ، و سديگر صدقات صفوان آمد ، و سعد بن ابى وقّاص بشارت آورد . و اين همه كارداران پيغمبر بودند . چون عرب مرتد شدند ، ايشان آنجا مانده بودند ، چون از حرب بو بكر آگاه شدند برون آمدند و هر كسى آن صدقات كه داشت از بنى تميم بياوردند . و از پس اين صدقات اسامه از شام باز آمد با ظفر و غنيمت بسيار ، و دل مسلمانان قوىتر شد . و بو بكر مر اسامه را بر مدينه خليفت كرد و او را گفت : اين سپاه را كه با تو به شام بودند بدار تا بياسايند .\r\nبو بكر با سپاه از مدينه بيرون آمد . ياران پيغمبر گرد آمدند ، گفتند تو به تن خويش مشو ، و هر كرا خواهى از ما بفرست و مدينه را ضايع مكن . بو بكر فرمان نكرد و خود برفت و به ذو القصّه شد ، آنجا كه نعمان بن مقرّن بود . و ديگر روز از آنجا برگرفت و سپاه تعبيه كرد و برفت . و از عرب از اين هزيمتيان [ 226 a 
  ] [ كزو 
  ] گريخته بودند و ديگر گروهى نيز بر سر آبى فرود آمده بودند كه او را ربذه خواندندى . بو بكر برايشان تاختن كرد و از ايشان بسيار بكشت و ديگر همه بگريختند . و مردى با ايشان بود شاعر ، نام او حطيئة بن اوس ، و به گاه پيغمبر مسلمان شده بود و باز مرتد گشته و با عرب به حرب مسلمانان آمدى و شعرها همى گفت بر ضد مسلمانان . بو بكر او را اندر حرب اسير كرد ، و از همه باديه و گرداگرد\r\n","description":"","footnote":"","page_name":" 361 ","page_number":434},
  {"content":"\r\nمدينه از دو روزه راه از عرب پاك كرد ، پس به مدينه باز آمد با غنيمت بسيار .\r\nو آن عرب همه بر طليحه گرد آمدند . و او لشكرگاه زده بود به حدّ بنى اسد به جايى كه نام او سميرا گويند . چون عرب بسيار بر وى گرد آمدند از آنجا برخاست و پيشتر آمد و فراز مدينه نيارست شدن . بو بكر چون به مدينه باز آمد ، سپاه عرض كرد و يازده امير بيرون كرد و همه را روزى بداد و به حيّهاى عرب فرستاد و بفرمود كه حرب كنيد كه تا هر كه مرتد شده اند از عرب به اسلام باز آيند ، يا همه را بكشيد و برده كنيد . و نخستين لوا مر خالد را داد و او را با سپاهى ساخته سوى طليحه فرستاد و گفت : با وى حرب كن ، و چون از او بپردازى سوى مالك بن نويره شو به ناحيت بطاح ، و ديگر لوا مر عكرمه پسر بو جهل را ، داد و او را با سپاه به يمامه بيرون فرستاد به حرب مسيلمه . و سديگر لوا مر مهاجر بن ابى اميّه را داد و بفرمودش كه با اين سپاه به يمن شو ، و معاذ بن جبل را و آن كسها كه به يمن بودند از ياران پيغمبر و آن كسها كه مرا اسود را كشتند همه را يارى كن و نگه دارشان ، و هر كرا از متابعان اسود بيابى محابا مكن و بكش تا زمين از ايشان پاك كنى يا به مسلمانى باز آيند ، و تا حضرموت و تا آخر حدود يمن بشو . و چهارم لوا مر خالد بن سعيد بن العاص را داد و او را با سپاه سوى شام فرستاد . و پنجم لوا مر عمرو بن العاص را داد و او را با سپاه سوى قضاعه فرستاد و بنى الحارث ، و ششم لوا مر حذيفة بن محصن را داد و او را به اهل ذبا فرستاد به زمينى از عرب سوى يمن ، و هفتم لوا عرفجة بن هرثمه را داد و سوى زمين مهره فرستاد به حد يمن . و هشتم لوا شرحبيل بن حسنه را داد و با عكرمة بن ابى جهل بفرستاد گفت با او يارى كن تا با مسيلمه حرب كند به يمامه . و نهم لوا طريفة بن حاجز را داد و به تهامه فرستاد و گفت نخست سوى عرب بنى سليم شو به حدود يمن و سوى آن مرتدانى كه به طايف بودند . و دهم لوا سويد بن مقرّن را داد و سوى تهامه فرستاد سوى آن عرب كه آنجا بودند . و يازدهم لوا العلا بن الحضرمى را داد و به بحرين فرستاد . و هر كسى را كه سپاه و لوا بداد عهد نبشت و به دو داد كه او را چه بايد كردن ، و پيش از آنكه سپاهها بيرون فرستاد به هر جاى كه سپاه خواست فرستادن ،\r\n","description":"","footnote":"","page_name":" 362 ","page_number":435},
  {"content":"\r\nنخست رسول بيرون كرد و نامه كرد بديشان و پند داد و از خداى بترسانيد و گفت اينك فلان را فرستادم با سپاه تا همه را خونها بريزد و خواسته غارت كند .\r\nيازده نامه با يازده رسول همه بر اين كردار بيرون كرد و سپاه را گفت زود بسازيد . و چون رسولان بشدند ، روز پنجم اين سپاهسالاران را بفرمود كه سپاهها از مدينه بيرون بريد و هر كس از آن سوى كه بخواهد رفتن ، لشكرگاه بزنيد . پس يازده سپاهسالار با يازده خيل بيرون شدند و بدين يازده لشكر اندر هشت هزار مرد بود از مهاجر و انصار همه آراسته و ساخته با سليح تمام به عزّى از مدينه بيرون شدند كه هرگز اسلام را چنان عزّ نبوده بود . و سپاه مسلمانان اندر باديه بپراگندند سوى مشرق و مغرب . و هر سپاهى روى از آن سوى نهاد كه فرموده بودش ، [ و همه عرب مرتد شدند مگر قريش به مكّه كه ايشان 
  ] مرتد نشدند . و عتّاب بن اسيد را امير خويش بر جاى بداشتند و صدقات بدادند و سهيل بن عمرو مهتر مكّه بود ، عتّاب را يارى كرد و صدقات مكّه بستدند و به مدينه فرستادند . پس خالد بن الوليد روى سوى طليحه نهاد ، و هر سپاهسالارى روى به راه خويش نهادند . و هيچ حىّ عرب به حرب نه ايستادند . همه بگريختند از پيش مسلمانان ، و كس نبود از مخالفان كه نه بگريختند از پيش مسلمانان مگر طليحه . و همه عرب روى به طليحه نهادند . و هر سپاهسالارى بدان حى فرود آمد كه شده بود و سوى بو بكر نامه كرد كه بدين حىّ فرود آمدم ، و مردمان حىّ از پيش ما بگريختند و هيچ حرب نكردند . و همه عرب كه به هزيمت شدندى سوى طليحه رفتندى تا بى اندازه مردم سوى او گرد آمدند و همه چشم همى داشتند تا كار او چون شود . چون بو بكر آگاه شد كه عرب همه سوى طليحه شدند ، به هر سپاهى نامه كرد كه بر جاى باشيد و فرمان خالد بن الوليد را چشم داريد . و اگر به شما حاجت آيدش و بخواندتان به يارى او شويد . و سوى خالد نامه كرد كه با طليحه حرب كن و آن همه سپاهها كه به مدينه اندرند همه يارى كنان تواند به هر كه ترا حاجت آيد او را سوى خويش خوان . خالد روى به طليحه نهاد و خلقى بسيار بر او گرد آمده بودند [ 226 b 
  ] از عرب ، و طليحه نيز روى به خالد نهاد .\r\n","description":"","footnote":"","page_name":" 363 ","page_number":436},
  {"content":"\r\n\r\nحرب خالد بن الوليد با طليحهء كذّاب\r\nو بيشترين كسى كه پيش طليحه آمدند از عرب بنى طى بودند ، و ايشان بيشتر بودند . و اندر طى دو قبيله بودند حلفا ، و هميشه اندر جاهليّت و مسلمانى هر دو به زينهار و عهد طى اندر بودندى : يكى را جديله خوانند و يكى را غوث . و هر دو گروه خلقى بسيار بودند ، و طى با اين هر دو قبيله سوى طليحه شدند . و عدى بن حاتم مهتر طى بود و به مدينه بود با ابو بكر . چون پيغمبر بمرد او از حى خويش به مدينه آمده بود . پس چون بو بكر مر خالد را همى سوى طليحه فرستاد ، آن رسول را كه پيش از خالد فرستاد عدى بن حاتم بود ، او را گفت : شو مگر بنى طى را و آن حلفاى ايشان را ، جديله و غوث را ، از نزد طليحه باز توانى آوردن . عدى پيش از خالد برفت و آن مردمان او را اجابت كردند . پس چون خالد نزديك شد بر طليحه ، عدىّ بن حاتم پيش او بازآمد و گفت : به حرب شتاب مكن كه مردمان طى مرا اجابت كرده اند تا مگر من ايشان را باز توانم آوردن . خالد بن الوليد سه روز بدان منزل درنگ كرد . و نخستين روز از آن مردمان كه مر عدى را اجابت كرده بودند پانصد مرد سوى خالد آمدند . ديگر روز از جديله هزار مرد بيامدند . پس همه حىّ بنى طى باز مسلمان شدند و لشكر خالد قوّت گرفت .\r\n","description":"","footnote":"","page_name":" 364 ","page_number":437},
  {"content":"\r\nپس خالد روى به طليحه نهاد . و همه لشكر عرب روى به طليحه نهاده بودند . و از بنى فزاره دو مهتر آمده بودند و ايشان مهتران همه عرب بودند : يكى عيينة بن حصن و ديگر قرّة بن هبيره ، و هر دو به گاه پيغمبر عليه السّلام مسلمان شده بودند و آنگاه مرتد گشته بودند و سوى طليحه شده ، و همهء عرب را آنجا خواندند . و طليحه نيز از آن منزل كه بود بر گرفت و پيشتر آمد سوى خالد . و به يك ديگر نزديك شدند ، چنان كه ميان هر دو سپاه يك منزل بيش نبود . و طليحه را يكى برادر بود مردى نيك و بنيرو نام او سلمه ، او را سپاهسالار كرده بود . چون لشكرها هر دو با يك ديگر نزديك آمدند ، خالد آن شب دو طلايه بيرون كرد يكى عكّاشه را و ديگر ثابت بن اقرم را ، و هر دو پيش لشكر اندر شدند . و سلمه آن شب به طلايگى بيرون آمده بود و طليحه با او بيرون شده بود . و هر چهار روى با روى آمدند . و ثابت با سلمه حرب كرد و عكّاشه با طليحه . سلمه مر ثابت را بكشت ، و عكّاشه مر طليحه را به كشتن نزديك آورده بود . چون سلمه را ثابت بپرداخت به يارى طليحه آمد و هر دو يكى شدند و عكّاشه را بكشتند . و خالد آگاهى نداشت از كشتن ايشان . پس سپيده دم سپاه برگرفت و پيشتر شد سوى طليحه ، اين دو تن كشته به راه افگنده بودند و زير پاى اسبان كوفته و پاره پاره گشته . و مسلمانان چون روز ببود سخت تافته شدند از بهر ايشان .\r\nو خالد سپاه برابر طليحه آورد ، و او پشت سوى كوه طى كرد . و طليحه بر سر آبى بود از آبهاى طى كه آن را بزاخه گفتندى . و كنيت خالد ابو الفضل بود . چون لشكر برابر طليحه فرود آمد ، طليحه گفت : و هذا جيش ابى الفضل ، اين سپاه بو الفضل است ، و از روى فسوس چيزى مىگفت . مردى از طى آنجا با او بود او را گفت : و الله كه او با تو چندان حرب كند كه او را بلفضل تمام بخوانى . پس ديگر روز سپاهها به حرب بيستادند . و آن روز همه حرب عيينة بن حصن كرد با بنى فزاره . و طليحه او را پيش حرب اندر كرد و خود گليم به سر اندر آورد و بر در خيمه بنشست ، و عيينه را گفت : تو حرب كن تا من جبريل را چشم دارم كز آسمان به نصرت شما آيد با فريشتگان ، چنان كه محمد را آمدى . و عيينه با هفتصد مرد از\r\n","description":"","footnote":"","page_name":" 365 ","page_number":438},
  {"content":"\r\nبنى فزاره و غطفان به حرب خالد بيرون شد . و قرّة بن هبيره با او بود . و هيچ حى از عرب آن حرب نكردند كه ايشان . و خالد با مسلمانان بايستادند و حربى كردند هر چه سختتر . و با طليحه زنى بود آن او نامش نوار . طليحه اسب خويش را با زين و لگام بر در خيمه به پاى كرد مر خويشتن را و اشترى جمازه بر در خيمه بخوابانيد مر زنش را ، و خود گليم به سر اندر آورد و بنشست و چنين گفت كه من جبريل را چشم همى دارم . بر آنكه اگر ظفر بود ، گويد جبريل آمد با فريشتگان ، و اگر هزيمت بود خود بر اسب نشيند و زن را بر جمازه بر نشاند و بگريزد . پس عيينه تا وقت چاشتگاه كارزار كرد ، و از خيل او و از همه عرب بسيار كس كشته شدند .\r\nپس سوى طليحه آمد و او را گفت : جبريل هنوز نيامد . گفت : نه . عيينه گفت :\r\nجبريل زودتر بخوان كه اگر اين سپاه خالد ما را به سپاه تو بايد شكستن نتوانيم . و به حرب اندر شد و تا نيمروز حرب همى كردند . و همهء عرب به دو چشم همى داشتند . و او صبر همى كرد به حرب اندر كه مگر جبريل بيايد . پس ديگر به حربگاه باز شد ، و خسته و كشته بسيار شد و كس او را يارى نكرد . و لشكر اسلام هر زمانى قوّت همى گرفت .\r\nعيينه مردمان خويش را گفت ما به اميد جبريل و به دروغ اين مرد خويشتن را [ 227 a 
  ] تا كى كشيم ، باز گرديد كه ايدر نه جبريل است و نه ميكايل ، و اين مرد خود نه پيغمبر است . و عيينه عنان باز گردانيد و به هزيمت شد ، و همه سپاه عرب با او باز گشتند . چون بر طليحه همى گذشتند او را گفتند ما رفتيم ، چيزى فرماى . گفت :\r\nكجا خواهيد رفتن ؟ گفت : ما آنكه توانستيم كرديم ، اكنون جبريل را گوى تا بيايد كه نوبت او آمد . پس چون طليحه ديد كه ايشان باز گشتند و سپاه او به هزيمت شد ، بر اسب نشست و زن را بر جمازه نشاند و برفت و راه شام گرفت و به شهرى شد كه كس او را نشناخت و آنجا همى بود . و خالد از پس عيينه و آن عرب اندر داشت . آن روز تا نماز ديگر از عرب همى كشت ، چون آفتاب زرد شد ، به لشكرگاه خويش باز آمد و لشكرگاه طليحه را غارت كرد ، و عيينه و قرّة بن هبيره ، هر دو مهتر را اسير كرد و به لشكرگاه آورد . و ديگر روز غنيمت ميان سپاه قسمت كرد بر هم\r\n","description":"","footnote":"","page_name":" 366 ","page_number":439},
  {"content":"\r\nآن رسم كه از پيغمبر ديده بود . و عيينه را و قرّه را به مدينه فرستاد . و مردمان مر عيينه را همى گفتند اى دشمن خداى ، مسلمان شدى و باز مرتد گشتى . او گفتى من هرگز نگرويده بودم . و هر دو را پيش بو بكر بردند . بو بكر اسلام بر ايشان عرضه كرد . عيينه مسلمان شد ، و قره گفت من خود مسلمانم . و عمرو بن العاص بر من همى گذشت آنگاه كه پيغمبر او را به رسولى به عمان فرستاده بود ، من او را فرود آوردم و مسلمانى خويش او را بگفتم ، او داند كه من از آنگاه باز مسلمانم .\r\nپس بو بكر هر دو را عفو كرد و هر دو به اسلام به حى خويش باز شدند . و خالد هم آنجا به حى طى به كوه طى بنشست . و از هر سوى عرب سوى او همى آمدند و مسلمان همى شدند تا هر چه اندر عرب مرتد بود بيشتر با خالد بيعت كردند .\r\nو طليحه چون بشنيد كه همهء عرب مسلمان شدند از پس يك سال از شام باز آمد و مسلمان شد و به بنى كلاب اندر باديه بنشست . بو بكر او را بخواند ، نيامد و خبر او به بو بكر همى آمد كه او مسلمانى چگونه كند . و او سوى پيغمبر آمده بود و مسلمان شده ، و از مسلمانى همه چيزى آموخته ، پس همچنان به بنى كلاب اندر همى بود . و چون وقت حجّ فراز آمد به مكّه شد و بر در مدينه بگذشت . بو بكر را گفتند كه طليحه همى به حج شود ، بو بكر گفت : الحمد للَّه كه خداى او را مسلمانى داد و حج كرد . و او خود به جاهليّت اندر كاهن بود . چون حج بكرد از آن نيز هم توبت كرد .\r\nو به مكّه همى بود تا بو بكر بمرد . پس چون عمر بنشست ، سوى عمر آمد و بيعت كرد . عمر او را گفت : تو آنى كه ثابت را و عكّاشه را بكشتى كه در انصار از ايشان فاضلتر نبود . گفت : يا امير المؤمنين ، مرا چه گناه است اگر خداى خواست كه ايشان را بر دست من شهادت بود ، و من از آنچه كردم پشيمانم . عمر او را چيز نگفت . و برفت و به قوم خويش به بنى اسد باز شد ، و آنجا همى بود تا هم بر مسلمانى بمرد .\r\n","description":"","footnote":"","page_name":" 367 ","page_number":440},
  {"content":"\r\n\r\nخبر كشته شدن بقيّت مرتدان بر دست خالد بن الوليد\r\nچون خالد را كار طليحه برآمد و همه مرتدان از عرب به اسلام باز آمدند ، گروهى از هوازن و بنى سليم و بنى عامر بر مرتدى بماندند مردمانى پراگنده ، و چنان نبودند كه جايى گرد آمدندى يا سپاهى كردندى كه خالد آهنگ ايشان توانستى كردن . و خالد هم آنجا كه بود بنشست با سپاه . و هر كجا خبر يافتى كه اندر عرب يكى مرتد است ، كس فرستادى و او را بياوردى . اگر به مسلمانى آمدى و اگر نه بكشتى . و كس خويشتن را به كشتن نياوردى . و هر كرا بخواندى يا مسلمان شدى يا خود گفتى من مرتد نبودم مسلمانم بر دين محمّد .\r\nو مردى بود از بنى كلاب نام او علقمة بن علاثه . و به وقت پيغمبر به مدينه آمده بود و مسلمان شده و به حىّ خويش رفته . چون پيغمبر بمرد مرتد شد و با طليحه نه ايستاد . برخاست و به شام شد تا بنگرد كه كار طليحه چون بود . پس چون طليحه هزيمت شد ، به بنى كلاب باز آمد به حىّ خويش ، و مرتدى پنهان همى داشت . و آن حىّ او از خالد دور بود و به مدينه نزديك بود . بو بكر مردى را سوى او فرستاد نام او قعقاع بن عمرو تا او را بگيرد و بيارد . او برفت و اين علقمه را طلب كرد ، نيافتش . زن و فرزندش را بگرفت و سوى بو بكر آورد . ايشان بو بكر را گفتند ما را\r\n","description":"","footnote":"","page_name":" 368 ","page_number":441},
  {"content":"\r\nچه گناه است ، اگر علقمه مرتد است بارى ما مسلمانيم ، و ندانيم كه او كجا است .\r\nبو بكر ايشان را دست باز داشت . پس چون ايشان به حىّ خويش باز شدند ، علقمه سوى بو بكر آمد و مسلمان شد . بو بكر او را سوى عيال و زن فرستاد . و مردمان بنى عامر سوى خالد نيامده بودند و هنوز چشم همى داشتند تا كار چون شود . و مهترشان قرّة بن هبيره بود . و به خبرى اندر چنين گويند كه خالد هنوز او را نگرفته بود . پس چون خالد دانست كه ايشان همى سوى اسلام بگرايند ، سپاه فرستاد سوى ايشان ، و خلقى را از ايشان بياورد و قرّه را اسير كردند . و خالد قرّه را باز داشت و آن ديگران را خواست كه بكشد ، ايشان گفتند ما مسلمانيم . خالد گفت تا اكنون چرا نيامديد . و ايشان را بگرفت و هر كسى كه به مرتدى اندر كسى را بكشته بود او را بكشت ، [ 227 b 
  ] و اگر كسى را بسوخته بود بسوخت ، و هر كه خواسته اى از كسى غارت كرده بود باز استد . و گروهى را به سنگ بكشت ، و گروهى را نگوسار به چاه فرود انداخت ، و گروهى را از سر كوه فرود انداخت . و قرّه را سوى بو بكر فرستاد بسته . و نامه كرد كه با بنى عامر خاصّه چنين كردم از بهر آنكه ايشان را دل بر مسلمانى همى پاك نشد . بو بكر جواب باز فرستاد كه صواب كردى . و مر قرّه را نكشت . و خالد هم آنجا بنشست . و هر كجا اندر عرب كسى بود كه مرتد بودى و سوى او نيامدى ، كس فرستادى و بياوردى و همى كشتى به شمشير و به چوب و سنگ و به هر گونه اى .\r\n","description":"","footnote":"","page_name":" 369 ","page_number":442},
  {"content":"\r\n\r\nحرب خالد بن الوليد با سلمى بنت مالك و كشته شدن سلمى\r\nو به عرب اندر زنى بود از بنى غطفان نام او سلمى ، و او را امّ رمل خواندندى دختر مالك بن حذيفه بود . و اين مالك به غطفان اندر عزيزتر بود از عيينه ، و خواسته بيش داشت . و زن مالك را امّ قرفه خواندندى دختر ربيعة بن بدر بود ، و زنى بزرگوار بود اندر عرب و خواسته دار بود همچون شويش . و يك بار پيغمبر به غطفان سپاه فرستاده بود و حرب كرده و ظفر يافته و بردگان آورده ، و اين دختر مالك را برده كرده بودند و به مدينه آورده ، و پيغمبر عليه السّلام او را به عايشه بخشيده بود ، و عايشه او را آزاد كرده بود و مسلمان كرده و همى داشتش . يك روز پيغمبر به خانهء عايشه آمد . سلمى با گروهى زنان ديگر آنجا نشسته بود . پيغمبر گفت : اى عايشه ، اندر اين ميان زنى هست كه سگان حوأب بر او بانگ كنند و خداى و پيغمبر را عاصى بود . و نگفت كه اين زن كدام است . پس آن سلمى دستورى خواست كه به حىّ خويش باز شود و مادر و پدر را به مسلمانى خواند .\r\nعايشه دستورى دادش . او به خانهء خويش باز شد ، و پدرش مالك بمرد . و او را برادرى بود ، نام او حكمه ، آن روز كه عيينة بن حصن بر مدينه تاختن آورد و اشتران پيغمبر عليه السّلام براند و سلمة بن الاكوع از پس ايشان بشد و آن شتران\r\n","description":"","footnote":"","page_name":" 370 ","page_number":443},
  {"content":"\r\nبازستد ، و پيغمبر از پس بشد ، اين حكمه با عيينه بود . چون ياران پيغمبر عيينه را و مردمانش را دريافتند و با ايشان حرب كردند ، و عبد الله بن عيينه را اندر يافتند و بكشتند ، اين حكمه نيز آنجا كشته شد . سوارى از ياران پيغمبر نام او قتاده او را اندر يافت و بكشت .\r\nو آن خواهر او به حىّ غطفان همى بود . و مردمان حىّ و عيينه او را بزرگ داشتندى از بهر بزرگوارى پدر و مادرش و از بهر بسيارى خواستهء ايشان . پس چون همه عرب مرتد شدند از پس مرگ پيغمبر عليه السّلام ، اين سلمى نيز مرتد شد . چون طليحه به هزيمت بشد و عيينه را بگرفتند و اسير به مدينه بردند . اين سلمى با جماعتى مرتدان به دهى شد به نزديك آبهايى ، نام او حوأب ، و آنجا بنشست . و هر كه از آن مرتدان عرب سوى او گردآمدندى ، او را اجرا دادى و مردمان را گرد همى كرد . گفتى من با خالد حرب كنم و خون برادر ، حكمه ، طلب كنم . پس چون خبر او به خالد آمد ، خالد به كشتن آن مرتدان مشغول بود ، او را خوار داشت ، گفت : از زنى چه آيد . تا كارش بزرگ شد و سپاهى بسيار از مرتدان عرب بر وى گرد آمدند ، و كارش چنان شد كه خالد را به تن خويش سوى او بايست شدن . و او به حرب خالد بيستاد و حربى كرد سختر از حرب طليحه . و اين سلمى بر اشترى نشسته بود به عمارى اندر ، و خلقى بسيار به گرد او اندر ايستاده بودند . و حرب بدان جايى رسيد كه خالد گفت : تا آن اشتر را نيفكنيد و آن زن را نكشيد ، اين سپاه نپراگند . و خالد منادى [ فرمود 
  ] و بانگ كرد كه هر كس كه آن اشتر را شمشيرى براستى بزند او را صد اشتر دهم . و هيچكس بدان اشتر نتوانست رسيدن از عزّ سلمى اندر ميان آن لشكر . پس خالد خود با جمعى آهنگ او كرد و صد تن را در پيش آن اشتر بكشت از آن كسها كه گرد او اندر بودند ، تا بدان اشتر توانست رسيدن ، و اشتر را شمشيرى بزد و پايش بينداخت و اشتر بيفتاد ، و سلمى از عمارى بيرون افتاد . خالد او را به دست خويش بكشت ، و نامهء اين فتح سوى بو بكر فرستاد پس از آنكه قرّه را فرستاده بود به بيست روز ديگر .\r\n","description":"","footnote":"","page_name":" 371 ","page_number":444},
  {"content":"\r\n\r\nخبر فجاءه و نجبه و حرب او با سپاه اسلام\r\nو به عرب اندر مردى بود به بنى سليم ، نام او اياس بن عبد الله بن عبد ياليل و ليكن عبد الله خواندنديش . مردى صعلوك بود و دزدى كردى به عرب اندر و راه زدى ، و او را به لقب فجاءه خواندندى كه هر كجا كاروان بگذشتى او بر سر ايشان فرود آمدى و كشتن و غارت كردى . و او با بنى سليم مسلمان شده بود به گاه پيغمبر :\r\nچون بنى سليم مرتد شدند و بو بكر سپاهها بيرون كرد به حرب مرتدان ، مردى را نامزد كرده بود طريفة بن حاجز به بنى سليم فرستاده خاصّه از ميان آن حيّها . چون طريفه به بنى سليم آمد گروهى از ايشان پيش او آمدند و مسلمان شدند و گروهى همچنان مرتد بگريختند . و طريفه آنجا بنشست . و اين فجاءه از آن كسها بود كه از طريفه بگريخته بود و همچنان مرتد به عرب اندر همى بود روزى [ 228 a 
  ] اينجا و روزى آنجا .\r\nچون خالد سوى طليحه همى شد ، او نامه كرد و او را سوى خويش خواند .\r\nطريفه برفت ، و برادر او بر بنى سليم خليفت كرد ، و خالد كار طليحه تمام كرد ، و طريفه هم آنجا بر او همى بود و برادرش معن به بنى سليم همى بود . چون خالد هر كه به عرب اندر مرتد بمانده بود و به مسلمانى نخواست آمدن و همى ترسيد كه\r\n","description":"","footnote":"","page_name":" 372 ","page_number":445},
  {"content":"\r\nجايى بگيرندش و بكشند . و او را يارى بود نجبة بن [ ابى 
  ] الميثاء ، و از بنى شريد از بنى سليم ، و همچون او مرتد و دزد بود . پس اين فجاءه مر نجبه را گفت : من مسلمان نخواهم شدن و همى دانم كه مرا هم بر اين دين بكشند ، پس يك ره كه همى كشته بايد شدن بارى خالد و بو بكر را از خويشتن مردى نمايم تا حسرتى اندر دل ايشان بماند . پس برخاست و با اين نجبه به مدينه آمد سوى بو بكر ، و او را از خويشتن مسلمانى نمود و گفت : من بر دست پيغمبر مسلمان شدم و مردى بودم كه به عرب اندر دزدى كردمى ، و چون مسلمان شدم توبه كردم و به همهء عرب اندر جايى نيست كه ندانم و هيچ حىّ نيست و هيچ مردى كه من او را نشناسم . و با خالد به حرب طليحه بودم و به حرب سلمى . و مردمانى را دانم از عرب اندر باديه كه ايشان مرتداند و همچنان پنهان همى باشند ، و من توانم كه ايشان را بگيرم و ليكن مرا دستگاه آن نيست كه كارزار بسازم ، تو مرا و يار مرا به سليح و اشتر جمّازه نيرو كن تا من به باديه اندر بتوانم تاختن . و با اين يار من نجبه حىّ به حىّ همى گردم و هر كجا مرتدى دانم كه پنهان بود و خالد او را نتواند يافتن ، من او را بگيرم يا مسلمان كنمش يا سرش بردارم و به تو فرستم ، تا كفارت بود مر آن گناهان گذشتهء مرا . بو بكر را از آن شادى آمد و او را دعا كرد و سليح و جمّازه داد او را و يار او را و نفقه چندانكه خواستند .\r\nو هر دو از مدينه بيرون آمدند با آن خواسته و هم بر در مدينه ره زدند و كاروان شكستند و مردى پديد كردند و اندر باديه شدند و هر كجا كه مرتدان را دانستند سوى ايشان كس فرستادند و ايشان را بخواندند تا خلقى را از مرتدان بر خويشتن گردآوردند و بر مسلمانان همى تاختندى از حىّاى به حىّاى ، و همى كشتند و غارت همى كردند . و سه ماه هم بر اين بماند و كارش بزرگ شد و خلقى بسيار از اهل ردّه با او گرد آمدند . و خالد پنداشت كه اندر عرب هيچ مرتد نماند . پس چندان خلق بر فجاءه گردآمدند كه خالد از او بشكوهيد . و بو بكر به خالد نامه كرد و او را از كارهاى فجاءه آگاه كرد كه سوى من آمد و چنين و چنين گفت ، بايد كه او را طلب كنى و بكشى و اگر بتوانى زنده به من فرستى . و خالد نامه كرد به طريفة بن\r\n","description":"","footnote":"","page_name":" 373 ","page_number":446},
  {"content":"\r\nحاجز برادر معن كه به بنى سليم بود و او را بفرمود كه فجاءه را طلب كن ، و بو بكر نيز از اين قبل نامه كرد به طريفه ، و طريفه از بنى سليم برفت با سپاه و به باديه اندر شد و فجاءه را همى جست تا بيافتش با سپاهى بسيار از مرتدان ، و با او حرب كرد به جايى كه نام او جواء گويند ، و او را بشكست و نجبه را بگرفت و بكشت ، و فجاءه را اسير كرد و به مدينه آورد .\r\nبو بكر بفرمود تا بسيار هيزم به بقيع الغرقد بنهادند ، آنجا كه نمازگاه مدينه است ، و آتشى بزرگ بر كردند و فجاءه را دست و پاى بسته بدان آتش انداخت تا بسوخت .\r\n","description":"","footnote":"","page_name":" 374 ","page_number":447},
  {"content":"\r\n\r\nخبر سجاح بنت الحارث الموصلى و مسيلمهء كذّاب و حربهاى خالد با ايشان\r\nپس چون كار مرتدان سپرى شد و خالد دانست كه نيز اندر عرب كسى نماند كه جز دين اسلام پديد تواند كردن ، نامه كرد سوى بو بكر و دستورى خواست كه به مدينه باز آيد . بو بكر جواب كرد كه هم آنجا بنشين تا بفرمايمت كه كجا شو . خالد هم آنجا بنشست . و بو بكر همان كارداران صدقات را كه پيغمبر به عرب فرستاده بود بفرستاد و صدقات بخواست . و خالد هم آنجا همى بود تا اگر كسى صدقات ندهد او به حرب ايشان شود . پس همهء عرب صدقات بدادند و مردى بود از عمال صدقات از بنى تميم از حىّ بنى مالك [ نام او مالك 
  ] بن نويره ، و او را برادرى بود نام او متمّم بن نويره ، و هر دو مهتران بنى تميم بودند و با عمر خطَّاب دوست بودند .\r\nو پيغمبر عليه السّلام مالك بن نويره را بر صدقات بنى حنظله كرده بود و پسرش را ، وكيع بن مالك را ، بر بنى يربوع كرده بود . و صفوان بن صفوان را بر حيّهاى تميم عامل صدقات كرده بود . و بنى تميم اندر عرب بسيار بودند . پس اين صفوان صدقات بنى تميم بستد و سوى بو بكر آورد . و گروهى از بنى تميم پيش از آنكه خالد با طليحه حرب كرد ايشان با يك ديگر حرب كردند . و اين آن كسها بودند كه صدقات نفرستاده بودند ، و مر آن كس را كه بفرستاد ملامت كردند كه شما چرا\r\n","description":"","footnote":"","page_name":" 375 ","page_number":448},
  {"content":"\r\nپيش از عرب صدقات فرستادى به مدينه . و از بهر اين با يك ديگر حرب كردند . و اين گروهى بودند هم از بنى تميم ، و ايشان را بنى ضبّه خواندند . ايشان با اين مالك و بنى يربوع كه مالك بن نويره و پسرش وكيع [ 228 b 
  ] اندر ميان ايشان بودند حرب كردند و از بنى مالك بسيارى بكشتند .\r\nپس چون خالد حرب طليحه بكرد و عرب از مرتدى بيرون آمدند و حرب سلمى بكردند ، و بو بكر مر فجاءه را به مدينه بسوخت ، و مسلمانى باز اندر عرب آشكارا شد و كس مرتد نماند . و بو بكر مر عمّال صدقات را هر كسى به جاى خويش باز فرستاد تا كارها راست كنند . و مالك بن نويره به بنى تميم باز شد ، و پسرش وكيع به بنى يربوع باز شد . و بو بكر خالد را هم بر جاى خويش همى داشت و عرب همه صدقاتها بدادند ، و عداوتها اندر ميان حيّها بماند و خاموش همى بودند از بيم خالد ، و با يك ديگر حرب نيارستند كردن كه خالد با سپاه به كوه طى اندر نشسته بود به ميان عرب و ايشان را همى نگاه داشت . پس هم بر اين بودند كه زنى از موصل بيامد از بنى ثعلب . و آنجا به موصل پادشاهى جزيره به حدّ عراق و به حدّ شام اندر نيز همه ترسايان بودند . و اين بنى ثعلب خاصّه ترسا بودند . و نام اين زن كه بيامد سجاح بنت الحارث بن سويد بود ، و ترسا بود و زنى فصيحه بود و سخنان به سجع گفتى سخت نيكو ، و مردمان را گفتى من پيغمبرم و به من از خداى همى وحى آيد . و مردمان بدان سخنان نيكو و فصاحت فريفته شدند و خلقى از بنى ثعلب به دو بگرويدند . و اين زن بدان حدّ همى بود و خبر پيغمبر نشنيده بود . پس چون خبر پيغمبر بشنيد كه بمرد و عرب از دين او همى باز شوند و حرب اندر ميان ايشان افتاده است ، و چون حال مسيلمه نيز بشنيد كه او همى دعوى پيغمبرى كند به يمامه ، و مردمان به دو همى بگروند او نيز از زمين جزيره برفت و به عرب آمد با چهار صد سوار از مبارزان موصل و جزيره و عرب از آن كسها كه به دو بگرويده بودند . پس چون به حدّ حجاز اندر آمد ، بپرسيد كه از همه عرب كدام گروه بيشترند . گفتند گروه بنى ضبّه . او سوى بنى ضبّه نامه كرد و دين خويش بر ايشان عرضه كرد .\r\n","description":"","footnote":"","page_name":" 376 ","page_number":449},
  {"content":"\r\nو دين او لختى از مسلمانى بود و لختى از ترسايى . گفتى عيسى روح خدا است و بندهء او است . نگفتى كه فرزند است . و گفتى شبانروزى پنج نماز كنيد . و خون مسلمانان و زنا بر ايشان حرام كرد ، و مى خوردن و گوشت خوك حلال كرد همچون ترسايان . پس اين دين بر ايشان عرضه كرد و از ايشان در خواست كه به دو بگروند و با بو بكر حرب كنند . بنى ضبّه دين او نپذيرفتند از بيم خالد . و اين مردمان كه با سجاح بودند از گروهى از بنى ثعلب بودند و گروهى از بنى هذيل ، و ميان بنى ضبّه و بنى هذيل عداوتها بود . پس چون سجاح از بنى ضبّه نوميد شد ، سوى بنى يربوع و بنو مالك نامه كرد و ايشان را به دين خويش خواند و گفت : من به اصل از بنى يربوعم ، اگر مرا ملك بود شما را است و اگر خواسته بود هم شما را است . مالك بن نويره با همه بنى مالك و پسرش وكيع با همه بنى يربوع او را اجابت كردند از ستيزهء بنى ضبّه را ، تا به بهانهء او با ايشان حرب كنند . و او ايشان را بپذيرفت . پس با ايشان گرد آمد ، گفت : به من و به دين من بگرويد و شريعت من كار بنديد . مالك بن نويره گفت : ما را زمان ده و با ما عهدى كن و صلح كن تا پيش تو اندر با مخالفان تو حرب كنيم ، و چون متابعان تو بسيار شوند آنگاه ما نيز متابع تو شويم كه محمّد كه پيغمبر ما بود اين چنين بسيار كردى با جهودان و با ترسايان ، و با كسهايى كه نه بر دين او بودندى صلح كردى و ايشان را زمان دادى تا از پس آن باز به دو بگرويدندى . سجاح گفت روا است ، و با ايشان صلح كرد . و مالك و وكيع با همه بنى مالك و بنى يربوع پيش او بيستادند ، و همه بنى تميم مختلف شدند .\r\nو هر كه هواى اين مردمان خواست از اين سوى آمدند . پس مالك بن نويره او را گفت : ما را دشمنان بسيارند چه فرمايى نخست با كه حرب كنيم . او گفت بگوييد تا ايشان چند قبيله اند و عدد ايشان چند است و از ايشان كه كمتر است و كه قوىتر است و كه ضعيفتر است . ايشان گفتند قبيلهء بنى ضبّه است و بنى عبد مناف و بنى فلان و بنى فلان و بنى الرباب . و آن همه قبايل بنى تميم را نام بردند و عددشان بگفتند . و از همه بنى الرباب كمتر بودند . و سجاح خواست تا نخست با آن مردمان حرب كند كه كمتراند ، و مالك بن نويره را گفت تا بنگرم كه خداى چه فرمايد تا با\r\n","description":"","footnote":"","page_name":" 377 ","page_number":450},
  {"content":"\r\nكه حرب كنيم .\r\nپس ديگر روز مر ايشان را گفت كه خداى همى چنين گويد و چنين فرمايد كه از نخست با بنى الرباب حرب كنيم . و دوش بر من سورتى فرو فرستاد و همى گويد :\r\nاعِدُّواٍ الرّكابَ وَاستَعدُّوُا لِلنّهابِ ثُمّ اغيرُوا عَلَى الربابِ فَلَيْسَ دُونَهُم حِجابٌ .\r\nپس مالك بن نويره سپاه را سوى بنى الرباب برد و ايشان به عدد اندكى بودند و با مالك و با سپاه او بسنده نبودند . از بنى ضبّه و از ديگر قبايل نيرو خواستند . و سجاح با ديگر لشكر از بنى مالك بيامد و همه قبايل بنى تميم با بنى الرباب گرد آمدند و جمع ايشان بسيار شد ، و سجاح با ايشان حرب كرد و ايشان را غلبه كرد و خلقى بسيار از ايشان بكشت و خلقى اسير كرد . [ 229 a 
  ] و از بنى تميم و از قبايلهاى عرب خلقى به دو بگرويدند چون عطارد بن حاجب بن زراره و چون زبر قان بن بدر و چون مهتران بنى تميم و بنى فزاره ، و كار سجاح بزرگ شد و نيرو گرفت و خلقى بسيار بر او گرد آمدند . پس خواست كه آهنگ يمامه كند تا با مسيلمه گرد آيد و هر دو دعوى پيغمبرى كنند و خلق را به كيش خويش خوانند . چون روى به يمامه نهاد به راه بر قبيلهء بنى هجيم بود و قبيلهء بنى عمرو ، و ايشان را مهترى بود نام او اوس بن خزيمه و ميان بنى هجيم و بنى هذيل عداوتها بود ، اين اوس با قبيلهء بنى هجيم و بنى عمرو بر سجاح آمدند و بر بنى هذيل كه با او بودند تاختن كردند بر راه يمامه . و از بنى هذيل و از سپاه سجاح بسيار بكشتند .\r\nو سجاح با ايشان حرب نكرد ، صلح كرد بر آنكه اسيران او به دو باز دهند ، و او بر ره ايشان بر نگذرد و سوى يمامه از ديگر سوى شود و ايشان را نيازارد . پس چون اسيران به دو باز دادند اين سپاه كه با او از جزيره بيامده بودند او را گفتند ما را چه فرمايى كه اين عرب روى به ما نهادند و ما با ايشان نه بسيم . و مالك بن نويره به ما و به دين ما نگرويده است ، و با ما از بهر آن صلح كرد تا به نيروى ما با بنى ضبّه و با دشمنان خويش حرب كند . و اكنون كه اين حرب بكرد و هواى خويش يافت و از ايشان بسيار بكشت ، او با ما نه ايستد . و اگر از جايى بر ما سپاه آيد ما را با ايشان طاقت نبود . و اگر خالد آگاه شود با سپاه خويش سوى ما آيد و ما\r\n","description":"","footnote":"","page_name":" 378 ","page_number":451},
  {"content":"\r\nرا هلاك كند . پس ما را تدبير بايد كردن تا دست اين مردمان از ما كوتاه شود و گزندى به ما نرسد . سجاح گفت ما را به يمامه بايد شدن سوى مسيلمة بن حبيب كه او نيز همچون من پيغمبر است و بر زمين ما دو تن پيغمبر ماندستيم ، و چون هر دو با يك ديگر گرد آييم و به يك ديگر بگرويم خلق را به دين خويش خوانيم . گفتند بود كه مسيلمه ما را نپذيرد كه او خود پيغمبرى دعوى همى كند ، و به يك جاى دو پيغمبر نبود . سجاح گفتا مرا خداى مىفرمايد كه به يمامه شو ، و بر من سورتى فرستاد و چنين همى گويد : عَلَيكُمْ بِاليَمامَةِ وَدَفُّوُا دَفِيفَ الحَمامةِ فَانَّها غَزْوَةٌ صَرّامةٌ لا يَلحَقُكُم بَعدها لامّةٌ .\r\nايشان همه آهنگ يمامه كردند و روى به مسيلمه نهادند . و آن مردمان بنى تميم كه به دو بگرويده بودند چون عطارد و زبرقان و عمرو بن الاهتم و غيلان بن خرشه ، و مهتران عرب همه با او برفتند . پس مالك بن نويره با قوم خويش به حىّ خويش باز شد و با سجاح برفتند . مسيلمه را خبر آمد ، بترسيد و آن كسها كه با او بودند از يمامه بودند و از بنى حنيفه همه بترسيدند . و آن سپاه مسلمانان كه بر در يمامه بودند كه بو بكر فرستاده بودشان با شرحبيل ، چون خبر سجاح يافتند كه آمد با بنى تميم و بنى هذيل و بنى ثعلب ، بجمله بشكوهيدند و ندانستند كه چه بوده است . و مسيلمه نيز از او همى ترسيد . چنين گمان بردند كه او را خود مسيلمه خوانده است . از در يمامه به دو روزه راه زاستر شدند و بنشستند . و سجاح با سپاه فراز آمد . و مسيلمه چهل تن از بنى حنيفه پيش او باز فرستاد تا بدانند كه او به چه آمده است و چه خواهد كردن . و نامه نبشت به دو كه پيغمبرى اين زمين نيمى مرا بود و نيمى محمّد را ، چون محمّد بمرد ، جبريل بيامد و پيغمبرى همهء زمين به من سپرد ، و من آن نيمهء قريش ترا دادم ، و اكنون زمين نيمى مرا است و نيمى ترا ، و هيچكس ديگر را بدين اندر بهره نيست . و آن چهل تن سوى سجاح آمدند . و مر ايشان را بنواخت و كرامت كرد و از ايشان سخن پرسيد . ايشان پيغام مسيلمه بدادند و گفتند پيغمبرى اين زمين نيمى ترا است . سجاح بدان شاد شد . گفتا مرا نيز از خداى چنين پيغام آمده است و سورت آمده است و چنين گفته است : لا يرُّد النَصَفَ الَّا من حَنَفَ\r\n","description":"","footnote":"","page_name":" 379 ","page_number":452},
  {"content":"\r\nفَاحْملِ النَصَف الى خَيْلِ تَراها كَالسَّهَفِ .\r\nپس آن رسولان آن شب آنجا بودند و ديگر روز چون برخاستند ، سجاح ايشان را بستود و برّ كرد و گفت دوش از خداى تبارك و تعالى به من كرامت آمده است از بهر شما و سورتى آمده است و شما را بستايد ، و چنين گفته است : لمّا رَايتُ وُجوُهَهُم حَسُنَتْ وَابْشَارَهُم صَفَتْ وَأطرافَهُم طَفُلَت قُلْتُ لَهُم لَا النّساءَ تأتونَ وَلا الخَمْرَ تَشْرُبونَ وَلكنَّكم مَعْشَر ابرارٍ تَصُومُونَ يَوماً وَتَكْلَفُونَ يَوماً فسُبحانَ الله اذَا جاءتِ الحيوةٌ كَيْفَ تَحْيَوْنَ وَالى مَلكِ السَّماءِ كَيْفَ نَرْقَوْنَ وَلَوْ انَّها حَبّةُ خَرْدلٍ لَقامَ عَلَيْه شهيدٌ يَعْلَمُ مَا فِى الصُّدورِ وَلَاكثرَ النّاسُ فِيها الثُّبُورَ . آنگه چنين گفت : وَلَا الخَمرَ تَشْرَبُونَ . آن بود كه مسيلمه مى برايشان حرام كرده بود ، و آنگه چنين گفت : لَا النّساءَ تَأتون ، آن بود كه مسيلمه زن بر ايشان حلال كرده بود تا آنگه كه فرزندى بياوردى ، و چون فرزندى بيامدى زن حرام شدى . و گفتى اين جماع كردن با زن از بهر آن بايد تا نسل از پشت مردم بيرون آيد ، هر مردى را كه نسل از پشت او بيرون آمد بدين جهان زن [ 229 b 
  ] بر او حرام است نشايد نيز كه دست بر زن نهد . و از بهر اين بود كه سجاح ايشان را گفت : وَلَا النّساءَ تَأتونَ .\r\nپس ايشان به سوى مسيلمه باز شدند . و گفته بود ايشان را سجاح كه چاره نيست مرا با او گرد بايد آمدن تا يك ديگر را ببينيم . ايشان باز آمدند و مسيلمه را از حال او آگاه كردند و گفتند كه او همچون تو پيغمبر است و از آسمان بر او نيز سورتها همى آيد كه بر تو . و آن سورتها بر مسيلمه بر خواندند .\r\nو مسيلمه به حصار يمامه اندر بود و شهر حصار كرده بود بر خويشتن از بيم مسلمانان . پس ترسيد كه اگر سجاح سوى او آيد مردمان يمامه به دو بگروند و او را دست باز دارند . ديگر بار به دو رسول فرستاد كه اگر خواهى كه مرا بينى سپاه را دست بازدار آنجا و خود زى من آى و سوى يمامه . او پيغام فرستاد به عطارد و مهتران كه با او بودند ، گفت : شما آنجا بباشيد و او را زى من فرستيد تا ديدار كنيم ، و گفت بر من از خداى سورتى آمده است اندر ستايش شما ، و آن سورت سوى ايشان فرستاد كه خداى چنين گفت : سَمِعَ الله لِمَنْ سَمِعَ وَأَطْمَعه بِالخيرِ اذْ طَمَعَ\r\n","description":"","footnote":"","page_name":" 380 ","page_number":453},
  {"content":"\r\nوَلا زالَ امْرُه فِى كلّ مَا سَرَّ نَفْسَه يَجتَمِعُ رَآكُم ربُّكُم فَحيّاكُم وَمن وَحْشَةٍ خَلَّاكُم وَيَومَ دينه انْجاكُم فَأَحياكُم عَلينا [ من 
  ] صَلَواتِ مَعْشرِ ابرارٍ لا اشقياءَ وَلا فُجّارَ يَقُوموُن اللَّيلَ وَيَصومُونَ النَّهارَ لِربّكُم الكُبارِ رَبّ الغُيومِ وَالامْطَارِ .\r\nپس سجاح با ده تن از خاصّهء خويش سوى مسيلمه شد و مسيلمه بفرمود تا بيرون از حصار بساطى بيفگندند و قبّه اى از اديم بزدند تا اندر آن قبّه ديدار كنند .\r\nو او را اندر حصار نهشت . و مسيلمه از حصار بيرون آمد و با سجاح در آن قبّه بنشست و حديث كردند . و مسيلمه جوان بود و نيكو روى . سجاح او را به دل خوش آمد . پس چون حديث همى كردند ، سجاح مر مسيلمه را گفت : از آسمان بر تو چيزى آمده است اندر حق من ؟ مسيلمه گفت آمده است . خداى بر من دوش سورتى فرستاده است و چنين گفته است : الَم تَرَ كَيْفَ فَعَلَ رَبكَّ بِالحُبلى اخْرَجَ مِنْها نَسَمَةً تَسْعى من بَينِ صِفَاق وَحَشى . انّ الله خَلقَ النّساءَ افْراجاً وَجَعَلَ الرّجالَ لَهنَّ ازْواجاً فنولجُ فيهِنَّ قُعْسا ايلاجاً ثمَّ تُخرجُهَا اذا نشاءِ اخراجاً فَيُنْتِجْنَ لنا سِخالًا انْتاجا . سجاح گفت : گواهى دهم من كه تو پيغمبرى و اين سخنان خداى است .\r\nپس چون مسيلمه ديد كه سجاح به دو ميل كرد ، او نيز طمع كرد و مر سجاح را گفت : تو همى دانى كه من پيغمبرم و تو نيز پيغمبرى پس چه زيان دارد اگر تو زن من شوى و من ترا به زن كنم تا قوم تو و آن من هر دو گرد آيند و يك سخن شوند و همه عرب را ذليل كنيم . سجاح گفت : نيك آيد و ليكن بنگرم تا مرا خداى چه فرمايد و چه آيت فرستد از آسمان بر تو و بر من اندر اين كار . مسيلمه هم آنجا خويشتن را گران ساخت چنان كه بر او همى وحى آيد ، پس گفت : اينك جبريل آمد و سورتى فرود آورد اندر كار من و تو ، و ترا همى چنين گويد :\r\nالا قومى الى النّيك * فقد هيئ لك المضجع\r\nفان شئت ففى البيت * وان شئت ففى المخدع\r\nوان شئت سلقناك * وان شئت على اربع\r\nوان شئت بثلثيه * وان شئت به اجمع\r\n","description":"","footnote":"","page_name":" 381 ","page_number":454},
  {"content":"\r\nپس مسيلمه گفت : كَذلِكَ اوْحى الَىَّ رَبّى . گفت خداى مرا وحى چنين فرستاد . سجاح گفت : فرمان بردارم ترا و خداى ترا . و بر خاست و جاى خالى كرد و با او جماع كرد تمام چنان كه گفت به اجمع . و سجاح سه روز آنجا ببود . پس سوى سپاه خويش آمد . سپاه او را گفتند چه كردى ؟ گفت : او نيز همچون من پيغمبر است ، من او را به زنى بودم تا قوّت ما هر دو يكى شود و دشمنان را قهر كنيم و بشكنيم . عطارد بن حاجب گفت : پس ترا كابين چه داد ؟ گفت : هيچ نداد .\r\nگفت : باز گرد و كابين بخواه كه زشت بود زنى چون تو بزرگوار ، مردى با تو بباشد و تو از او كاوين نخواهى . او بازگشت و سوى مسيلمه شد . مسيلمه به حصار اندر شده بود . فرود نيامد . او را گفت : چرا باز آمدى ؟ گفت : چيزى به كار نيست و ليكن قوم من از تو همى كابين خواهند . مسيلمه گفتا : تو بر ايشان شبانروزى چند نماز نهادى . گفت : پنج همچنانكه محمّد نهاد . گفت : من از ايشان دو نماز برداشتم به كابين تو ، يكى نماز خفتن و يكى نماز بامداد كه اين هر دو نماز دشوارتر بود كردن . پس سجاح بازگشت و قوم خويش را بشارت داد .\r\nو به خبر چنين است كه هنوز تا امروز به باديه اندر كس هست از بنى تميم از آن عرب خالص كه نماز بامدادين و نماز خفتن نكنند . و اندر ديگر حيّها اين چنين بسيار است . پس مسيلمه خواست كه سجاح از در يمامه بازگردد ، و باز نگشت تا مسيلمه بپذيرفت كه آن غلهء يمامه نيمى او را دهد تا باز گردد و هر كجا كه باشد از غلَّهء يمامه نيمى به وى رساند . و گفت : من ترا باز نگردانمى و ليكن اين سپاه تو بيشتر بنى تميماند و به مسلمانى اندر بوده اند ، و من از آن همى ترسم كه آن [ 230 a 
  ] سپاه مسلمانان ايشان را بخوانند و ايشان اجابت كنند و هر دو يكى شوند و ترا هلاك كنند . تو اين غلَّهء امسالين نيمى بستان و اين سپاه از اين حد زاستر بر . و هر سال از اين غلَّه نيمى سوى تو مىفرستم تا آنگه كه با مسلمانان حرب كنيم . پس ترا بخواهم تا هر دو يكى شويم و به يك جاى همى باشيم . و آن نيمه از غلَّهء يمامه بستد و باز گشت ، و بنو تميم و آن سپاه همه با او باز گشتند . و بنو تميم را عار آمد كه همه او را به در مسيلمه آوردند تا مسيلمه او را جماع كرد . پس باز گشتند . و عطارد بن\r\n","description":"","footnote":"","page_name":" 382 ","page_number":455},
  {"content":"\r\nحاجب گفت شعر\r\nامست نبيّتنا انثى نصيف بها * واصبحت انبياء النّاس ذكرانا\r\nپس سجاح برفت . و بنو تميم دانستند كه به دست او هيچ نيست . همه از او بپراگندند و پشيمان شدند . و مالك بن نويره نيز پشيمان شد سخت . و هر كسى روى به حيّها نهادند و باز جايهاى خويش . سپاه سجاح گفتند ما را به خانه باز بايد شدن كه عرب از ما رميد و با ما كس نماند ، و اندر ميان ايشان تنها نباشيم . پس سجاح با آن سپاه روى به موصل نهاد و به جزيره همى بود با بنى ثعلب و هذيل تا به وقت معاويه ، و به گاه او مسلمان شد و بر مسلمانى بمرد .\r\nو چون خبر به بو بكر آمد كه سجاح آمد با سپاه ، و بنو تميم با او يكى شدند و همه سوى مسيلمه رفتند به يارى كردن ، و سپاه مسلمانان از در يمامه باز گشتند ، بو بكر تافته شد و تدبير همى كرد و نامه فرستاد به عكرمة بن ابى جهل كه هم آنجا باش تا ترا مدد فرستم . و سوى خالد نامه كرد كه هم آنجا كه هستى بباش تا ترا بفرمايم كه چه كن . و هر گونه اى تدبير همى كرد . پس چون خبر به دو رسيد كه سجاح باز گشت و بنو تميم دست از او باز داشتند ، سخت شاد شد و مسلمانان شادى كردند . و بنو تميم پشيمان شدند از آنچه كرده بودند و از بو بكر همى ترسيدند كه سپاه فرستد سوى ايشان . و از خالد نيز همى شكوهيدند كه مگر روى سوى ايشان نهد . پس دو تن را از مهتران سوى بو بكر فرستادند به رسولى : يكى اقرع بن حابس را و ديگر زبرقان بن بدر را ، و گفتند ما از آن متابعت سجاح كرديم كه با او نه بس بوديم ، اكنون بازگشتيم و پشيمان شديم و از ما نيز اين بى ادبى نيايد . اگر بينى ما را خراج بحرين اقطاع كن كه بنو تميم بسيارند و سفيهان ايشان گاه گاه سوى آن شوند و گاه گاه سوى اين ، تو آن خراج بحرين ما را ده تا ما بستانيم و بر ايشان همى بخشيم تا ايشان را باز مسلمانى گردانيم . و اقرع و زبرقان هر دو به مدينه آمدند و دوستان طلحة بن عبيد الله بودند .\r\nطلحه ايشان را سوى بو بكر آورد و از بو بكر اندر خواست و اندر كار ايشان بسيار سخن گفت تا بو بكر ايشان را اجابت كرد و خراج بحرين مر ايشان را داد . و\r\n","description":"","footnote":"","page_name":" 383 ","page_number":456},
  {"content":"\r\nچكى بنوشت و ياران پيغمبر را همه بر آن گواه كرد . و چون چك سوى عمر بن الخطَّاب بردند تا گواهى خويش بنويسد ، عمر گفت : لا و لا كرامة لهم ، و چك بدريد و بيرون انداخت . طلحه خشم گرفت و سوى بو بكر شد گفت : امير تويى يا عمر . گفت : امير منم به نام و ليكن تدبير عمر را است . پس بو بكر ياران پيغمبر را گرد آورد و گفت : چه بينيد اندر اين كار بنى تميم . عمر گفت : ايشان يك بار مرتد شدند و باز اكنون ديگر باره مرتد شدند ، نه بس كه جان بديشان بخشى نيز خواسته بايدشان . و ترا از هر سويى سپاه همى بايد فرستادن و خواسته دادن . تو سوى خالد نامه كن تا بنگرد هر كه از ايشان مسلمان است دست باز دارد ، و هر كه مرتد است بكشد و مسلمانان را برهاند . بو بكر گفت : همچنين كنم . پس نامه كرد همچنان ، و اقرع و زبرقان هر دو نوميد شدند و باز گشتند . و خالد از آنجا كه بود آهنگ مالك كرد . و آن زمين كه مالك بن نويره آنجا بودى با قوم خويش بطاح خواندندى . و مالك پشيمان شده بود از آن صلح كه با سجاح كرده بود ، و از آن حرب كه پيش او اندر كرده بود . و متحيّر شده بود و ندانست كه چه كند . و خالد از آنجا كه بود روى سوى بطاح نهاد سوى مالك بن نويره .\r\n","description":"","footnote":"","page_name":" 384 ","page_number":457},
  {"content":"\r\n\r\nخبر خالد بن الوليد با مالك بن نويره\r\nچون خالد روى سوى بطاح نهاد ، آن سپاه او به دو گروه شدند مهاجر و انصار .\r\nمهاجريان با او برفتند و انصاريان گفتند ما نرويم كه ما را نامهء بو بكر آمده است كه جاى نگه داريم . و ترا نيز همچنين فرموده است كه از اينجاى نشوى بى فرمان اوى . خالد گفت : مرا بو بكر مير كرده است و راى و تدبير مرا است . هر كجا صواب بينم كه ببايد شدن يا حرب كردن ، شما را نيز با من ببايد رفتن . و اگر نرويد شما به دانيد ، من بارى رفتم . خالد با مهاجريان برفت ، و انصاريان بماندند هم بدان منزل . پس ديگر روز انصاريان پشيمان شدند . گفتند اگر او را غنيمتى يا نيكىاى بود ما از آن بىبهره مانيم . و اگر بدى باشدش ، ما را ملامت باشد . همه از پس او برفتند و اندر يافتندش .\r\nچون مالك بن نويره بشنيد كه خالد با سپاه سوى او همى آيد ، مردمان را گرد كرد و آگاه كردشان كه خالد روى به ما نهاد ، [ 230 b 
  ] و ما گناهى بزرگ كرديم . هر چند به دين سجاح در نشديم ، با او صلح كرديم و يارى ، و پيش او اندر حرب كرديم . و بو بكر بر ما بيازرد و خالد را سوى ما فرستاد . و ما را امروز جز مدارا كردن روى نيست . و اين بطاح كه ما بر او گرد آمده ايم لشكرگاه است و چون خالد\r\n","description":"","footnote":"","page_name":" 385 ","page_number":458},
  {"content":"\r\nبيايد و ما را اينجا يابد ، پندارد كه ما بر او لشكر كرده ايم . بايد كه از اينجا بپراگنيد و هر كسى به حىّ خويش باز شويد ، تا او بداند كه ما بر دين محمّديم و با ما حرب نكند . پس ايشان همه بپراگندند و هر كسى به حىّ خويش باز شدند ، و مالك بن نويره نيز به خانه باز شد و صدقات گرد كرد و پيش خالد باز فرستاد . چون خالد بيامد ، صدقات گرد كرده بودند ، و به بطاح كس را نديد ، دانست كه ايشان حرب نخواهند كردن . به بطاح فرود آمد و صدقات بستد و نامه كرد سوى بو بكر بدانچه رفت . بو بكر جواب كرد كه به هر حىّ از حيّهاى بنى تميم كس فرست دو تن و سه تن تا به وقت نماز فراز شوند و نگاه كنند ، اگر بانگ نماز نشنوند بدان كه مرتداند ، ايشان را بكش ، و اگر بانگ نماز بشنوند ، بخوانشان . اگر زكات بدهند بپذير و ايشان را نگاه دار ، و اگر ندهند همه را بكش و بر كس مبخشاى .\r\nخالد همچنان كرد و به حىّ مالك بن نويره سوارى چند بفرستاد . و ابو قتادة الانصارى اندر ميان ايشان بود . و او مردى بود از بزرگان انصار . و ايشان به گاه نماز آنجا رسيدند . و مالك را بگرفتند و سوى خالد آوردند و اختلاف كردند .\r\nگروهى گفتند ما بانگ نماز نشنيديم . بو قتاده گفت من شنيدم . چون ايشان اختلاف كردند ، خالد مالك را با همه قوم او باز داشت . پس او را بخواند و پيش بنشاند و با او حديث كرد . خالد را دل همى زد كه مالك مرتد است . خالد گفت : چرا تو و قوم تو سجاح را متابع شدى ؟ مالك گفت : ما او را متابع نشديم و ليكن با او صلح كرديم از بهر بنى ضبّه را كه ما را با ايشان عداوت بود . چون او سوى مسيلمه شد با همه بنى تميم ما نشديم . و خالد را هر مناظره و هر حديثى همى كردى . پس چون به حديث پيغمبر رسيد گفت : آرى آن مرد شما چنين گفتى . خالد را خشم آمد و گفت : اى سگ ، او مرد ما بود و از آن تو نبود . من همى دانم كه تو كافرى و سجاح را به عرب اندر آوردى كه نخست تو پذيرفتى او را از همه بنو تميم و پيش او اندر حرب كردى و خون بسيار خلق ريختى از مسلمانان ، و بهانهء آن همه تو بودى . پس مردى پيش خالد اندر ايستاده بود نام او ضرار بن الازور از بنى اسد و شمشيرى كشيده اندر دست . خالد او را گفت : ده اين سگ را . ضرار شمشير بزد و سر\r\n","description":"","footnote":"","page_name":" 386 ","page_number":459},
  {"content":"\r\nمالك را بيرون انداخت .\r\nو گروهى چنين گفتند كه خالد او را با قوم خويش باز داشته بود و همى دانست كه ايشان مرتداند و اين مسلمانى كه پديد كردند و اين زكات كه بدادند از بيم بدادند ، و همى خواست كه ايشان را بكشد . و شبى بود سخت سرد ، خالد بن الوليد هر يكى را از آن اسيران به دست مردى از ياران اندر نهاد تا نگه دارد و گفت :\r\nايشان را بكشيد . پس هر كسى به خانهء خويش باز شدند و اسير خويش را بكشت .\r\nديگر روز همه اسيران كشته بودند . و مالك بن نويره را زنى بود نام او امّ تميم و از بزرگان بنى تميم بود و سخت نيكو روى بود . چون مالك كشته شد ، خالد امّ تميم را به زنى كرد . و آن شب كه او را بكشتند ، بو قتاده با خالد به سخن اندر آمد ، گفت :\r\nمرا سوى مردى فرستادى و ترا خبر دادم كه از خانهء او بانگ نماز شنيدم و زكات بداد ، مردى مسلمان بود تو او را بكشتى نه خوب بود . خالد گفتا : اگر تو گفتى كه بانگ نماز شنودم ديگر كس گفت نشنودم . بو قتاده گفت : سخن من نزد پيغمبر خداى استوارتر بود از سخن آنكه گفت نشنودم ، كه پيغمبر مرا راستگوىتر از تو داشت . خالد بانگ بر او زد .\r\nبو قتاده سوگند خورد كه هرگز زير علم خالد به هيچ غزو نروم . و به مدينه باز شد و بو بكر را بگفت كه خالد چنين كرد . بو بكر او را بانگ بر زد . او سوى عمر شد ، و مالك با عمر سخت دوست بود ، و او را بگفت كه خالد مالك را بكشت و زنش را به زنى كرد ، و مالك مسلمان بود . عمر بر خاست و سوى بو بكر شد و گفت : خالد به ستم شمشير كشيده است بر مسلمانان و هر كرا خواهد همى كشد . و اين بو قتاده گواهى همى دهد كه مالك بن نويره مسلمان بود و خالد او را به ستم كشته است و زنش را به زنى كرد و خواستهء او را بر گرفت . خالد را باز خوان و داد اين مردمان باز خواه كه اين [ نه 
  ] خوب باشد اندر دين . بو بكر گفت : يا عمر ، خالد شمشير خدا است و پيغمبر او را سيف الله خواند كه خداى آن را بر كافران بكشيد ، من آن را باز نيام نكنم ، و من از بو قتاده نپسندم تا سوى خالد باز نشود .\r\nعمر از بهر بو قتاده بسيار سخن گفت . بو بكر اجابت نكرد . بو قتاده باز خالد شد . و\r\n","description":"","footnote":"","page_name":" 387 ","page_number":460},
  {"content":"\r\nبرادر مالك بن نويره سوى عمر آمد ، متمّم بن نويره ، و خون برادر دعوى كرد . و عمر او را سوى بو بكر برد . و بر خالد به خون برادر دعوى كرد گفت : او مسلمان بود و خالد او را بكشت . بو بكر به خالد نامه كرد كه سپاه را آنجا دست بازدار و تنها بياى تا با خصم خويش متمّم بن نويره سخن گويى كه به خون برادر بر تو دعوى [ 231 a 
  ] كند .\r\nخالد با پنج چاكر خويش بيامد . و بلال حاجب [ بو بكر 
  ] بود . و به اخبار مغازى اندر چنين است كه خالد دانست كه بو بكر بر وى بيازرده است به آغالش عمر بن الخطَّاب . چون به يك منزلى مدينه رسيد ، سوى بلال كس فرستاد و دو دينار هديه فرستادش . و نخست رشوئى كه اندر مسلمانى بدادند اين بود . و از بلال اندر خواست تا او را سوى بو بكر برد بىعمر تا او عذر خويش تنها بگويد . و بو بكر هر روزى بامداد چون به مزگت نماز بكردى به خانه اندر شدى ، و در خانه اندر مزگت بود ، و آن خانه اى بود كه امروز گور خانهء پيغمبر است . بو بكر اندر آن خانه قرآن خواندى و دعا كردى . پس چون وردها سپرى كردى ، بلال بيرون آمدى و مردمان را بار دادى . پس چون بلال دو دينار بستد ، رسول را گفت : خالد را بگوى كه بامداد بياى پيش از آنكه آفتاب برآيد . ديگر روز خالد به مدينه اندر آمد بر جمّازه اى نشسته و قبايى كرباسين پوشيده و سياه گشته به زير زره اندر و شمشير حمايل كرده و عمامهء سرخ به سر اندر بسته ، و دو سر عمامه اندر زده چنان كه رسم مبارزان و سپاهسالاران بود به عرب اندر . چون به در مزگت برسيد ، بو بكر به خانه اندر بود و عمر با ياران به مسجد اندر نشسته بود .\r\nخالد جمّازه بر در مزگت بخوابانيد و فرود آمد كه به مزگت اندر آيد . عمر برخاست و پيش او به در مزگت باز شد و گريبانش با حمايل شمشير بگرفت و به در مزگت اندر كشيد ، و آن تيرها از عمامهء او بر كشيد و بشكست و بيرون انداخت و گفت : اى عدو الله ، مسلمانى را بكشتى و زن او را به زنى كردى ، به خداى كه امروز ترا بدل او بكشم . خالد خاموش بود و عمر او را همچنان همى برد به مزگت اندر پيش مردمان تا در سراى بو بكر . بلال گفت : بايستيد تا خليفت پيغمبر را آگاه\r\n","description":"","footnote":"","page_name":" 388 ","page_number":461},
  {"content":"\r\nكنم . و اندر شد و گفت : خالد آمده است و اينك بر در است و نگفت كه عمر با او است . بو بكر گفت : خالد را اندر خوان . بلال بيامد و دست خالد بگرفت و گفت :\r\nاندر آى . عمر خواست تا با او اندر شود ، بلال دست به بر عمر بر نهاد و گفت : جز خالد را نفرموده است اندر آوردن . عمر باز گشت از بهر طاعت را و به جاى خويش بنشست و دست بر دست همى زد و مىگفت : دريغا كه خون مالك بن نويره باطل شد كه اكنون بو بكر را به زبان بفريبد و او عذر او بپذيرد . چون خالد اندر شد و پيش بو بكر بيستاد ، بو بكر گفت : يا خالد قتلت مسلما و عرست بامرأته .\r\nمسلمانى را بكشتى و زن او را به زنى كردى ؟ خالد گفت : انشدك الله يا خليفة رسول الله هل سمعت رسول الله صلَّى الله عليه يقول * ( خالد بن الوليد سيف الله فى ارضه . ) * ترا سوگند دهم به خداى اى خليفت پيغمبر كه اين نشنيدى از پيغمبر كه گفت خالد شمشير خداى است بر زمين . بو بكر گفت : اللَّهمّ نعم ، آرى به خداى كه همچنين شنيدم . خالد گفت : فلم يكن الله ليضرب بسيفه الَّا عنق منافق او كافر . گفت : پس خداى شمشير نزند الَّا بر گردن كافرى يا منافقى . بو بكر گفت :\r\nصدقت انصرف من فورك الى عملك . راست گفتى هم اكنون به سر عمل خويش باز شو . خالد از پيش بو بكر بيرون آمد . عمر به مزگت اندر نشسته بود .\r\nخالد دست به قبضهء شمشير كرد و نيمى بركشيد و عمر را گفت : هلمّ يا بن [ امّ 
  ] سلمه . فراز آى يا پسر [ امّ 
  ] سلمه . و مادر عمر را [ امّ 
  ] سلمه خواندندى . عمر تافته شد و دانست كه خالد عفو يافت . و خالد بيرون آمد و بر جمّازه نشست و هم آنگه باز گشت ، و به مدينه اندر هيچ درنگ نكرد و به لشكرگاه خويش باز شد به بطاح . و پس از اين به حرب مسيلمهء كذّاب رفت .\r\n","description":"","footnote":"","page_name":" 389 ","page_number":462},
  {"content":"\r\n\r\nخبر حرب خالد بن الوليد با مسيلمة بن حبيب الكذّاب\r\nچنين گويند كه آن وقت كه بو بكر مر عكرمة بن ابى جهل را به يمامه فرستاد از مدينه بدان گاه كه آن پانزده سپاهسالار را از مدينه بيرون فرستاد ، و شرحبيل بن حسنه را از پس ايشان بفرستاد و گفت : تو با عكرمه برو ، و عكرمه چون بشنيد كه او مىآيد ، [ انديشيد كه حرب كنيم كه اگر ما را ظفر بود با شرحبيل ، يقين است 
  ] كه نام شرحبيل را بود . پيش از آنكه شرحبيل آمد به در يمامه شد و حرب كرد و شكسته شد و به هزيمت باز گشت . بو بكر عكرمه را ملامت كرد و گفت : تو استادى را نشايى و شاگردى هم نكنى ، چرا نايستادى تا شرحبيل به تو رسيدى كه كار به از اين بودى ، اكنون اگر روى تو بينم سرت بردارم . تو سوى حذيفه رو به عمان و آنجا حرب كن به فرمان ايشان . و اگر مشغول بوند و به تو حاجتشان نيايد ، سوى مهاجر [ ابى 
  ] اميّه شو به يمن و حضرموت و او را يارى كن و زير علم او رو . پس شرحبيل را نامه كرد كه با سپاه بايست تا نامهء من و سپاه من به تو رسد . چون شرحبيل به در يمامه آمد ، مسيلمه دانست كه سپاه مسلمانان روى به دو نهادند هر يك از پس ديگر ، و اگر يكى بشكند ديگرى آيد . به حصار يمامه اندر شد و آن حصارى بود نيك استوار .\r\n","description":"","footnote":"","page_name":" 390 ","page_number":463},
  {"content":"\r\nچون بو بكر شنيد كه مسيلمه اندر حصار شد ، دانست كه او از آنجا بيرون نيايد تا شرحبيل بر در حصار باشد . [ 231 b 
  ] و دانست كه بلاى عرب و مرتدان بر مسلمانى سختتر است زيرا كه ايشان تا در مدينه همى آمدند . خالد بن الوليد را با سپاه مسلمانان را به عرب مشغول كرد تا خالد از مرتدان بپرداخت و مالك بن نويره را بكشت . و اندر عرب نيز مرتدان آشكارا نماندند و آنگاه به مدينه آمد و بو بكر را بديد و هم آنگه باز گشت . بو بكر از پس او نامه كرد كه ترا با سپاه به در يمامه بايد شدن و با مسيلمه حرب كردن ، و شرحبيل خود با مسلمانان آنجا است . و ترا نيز سپاه ديگر فرستم . و شرحبيل را نامه كرد كه چون خالد بيايد فرمان او كن .\r\nو منادى فرمود تا بانگ كرد به مدينه كه هر كه سلاح بر تواند گرفتن سوى خالد رويد به يمامه به حرب مسيلمه ، و با دشمن دين حرب كنيد . و خلقى بسيار از مهاجر و انصار از مدينه بفرستاد سوى خالد به بطاح . و خالد چون سپاه مدينه به دو رسيد از بطاح برگرفت و سپاه تعبيه كرد . مهاجر و انصار جدا كرد . و قبايل عرب آنجا كه با او بودند تمامى سيزده هزار مرد عرض كرد ، و بر مهاجريان ابو حذيفة بن عتبة بن ربيعه را مهتر كرد بر يك گروه ، و بر گروهى ديگر زيد بن الخطَّاب برادر عمر را ، و بر انصار بر يك گروه ثابت بن قيس بن الشمّاس را و بر ديگر گروه البراء بن مالك ، و لواى مهاجريان اين دو تن را داد و لواى انصار آن دو تن را داد .\r\nو بر مقدمه عبد الله بن عمر را بيرون كرد ، و لواى خويش پيش وى براند ، و خويشتن را به قلب اندر جاى كرد ، و علامت پيش او . لشكر هم بر اين تعبيه همى راند تا در يمامه . و شرحبيل بن حسنه تا دو منزل پيش او آمد .\r\nمسيلمه دانست كه سپاههاى اسلام گرد آمدند . همه مردمان يمامه را و بنى حنيفه را گرد كرد و مهتر يمامه ابن اثال الحنفى را ، و نيز مردى بود اندر يمامه نام او نهار الرّجّال ، سوى پيغمبر آمده بود و قرآن آموخته . چون مسيلمه بيرون آمد و پيغمبر خبر او بشنيد كه مردمان يمامه همه متابع او شدند ، اين نهار الرّجّال را پيغام كرد تا مردمان را به مسلمانى خواند و قرآن بياموزاند و كار بر مسيلمه تباه كند .\r\nچون او به يمامه شد ، مسيلمه او را بنواخت و با خويشتن ياد كرد و گفت : من اين\r\n","description":"","footnote":"","page_name":" 391 ","page_number":464},
  {"content":"\r\nدين از بهر تو كردم تا تو هر چه خواهى همى فرمايى اندر كار دين ، و من گويم خداى چنين فرموده است . او با مسيلمه سخن يكى كرد و مردمان را گواهى داد كه محمد به پيغمبرى مسيلمه گواهى داد و مرا بفرستاد تا شما را آگاه كنم كه اين پيغمبر شما است تا به دو بگرويد . پس اين نهار الرّجال بر مسلمانى بتر از مسيلمه بود و مردمان يمامه هر چه او گفتى همه فرمان كردندى . پس او مسيلمه را گفت :\r\nچنان خواهم كه ما را نماز فرمايى مردمان را به جماعت تا بانگ و قامت كنند مر دين ترا چنان كه محمّد همى فرمايد . مسيلمه گفت : روا است ، من مؤذنى كنم . گفت :\r\nبكن . گفت : نخست به پيغمبرى محمّد گواهى دهم پس بدان تو زيرا كه نخست پيغمبرى محمّد را آمد پس ترا . مسيلمه گفت : روا است . و نهار الرّجال مؤذنى كرد و چنين گفت به بانگ نماز اندر اشهد انّ محمّد رسول الله و اشهد انّ مسيلمة رسول رحمان اليمامه .\r\nپس مسيلمه مهتران يمامه را بخواند و با ايشان تدبير كرد . ايشان گفتند به حصار اندر نتوان بودن ، سپاه بسيار دارى پيش خالد شو به حرب . مسيلمه سپاه بيرون آورد به حرب خالد چهل هزار مرد كارزارى ، و بر در يمامه لشكرگاه كرد به ميان باغها با ديوار شهر پيوسته . و مر او را بوستانى بود بر در شهر بزرگ و سخت خرّم با سپرغمها و ميوه هاى الوان ، و مر آن را حديقة الرّحمن نام كرده بود .\r\nسراپردهء خويش آنجا بزد با خاصّگان خويش آنجا فرود آمد ، و آن را از پس مسيلمه حديقة الموت نام كردند كه مسيلمه را اندر آنجا كشتند . او بدان لشكرگاه بنشست و خالد را همى چشم داشت . و مهتر يمامه مجّاعه بود ، تاختن كرد با ششصد سوار به بنى عامر كه بنى عامر يك تن از خويشان او كشته بودند و زنى به زنى كرده بودند نام او خوله بنت جعفر ، و مجّاعه به تاختن شد و آن كشنده را بكشت و آن زن را باز آورد و به يك منزلى يمامه فرود آمد . و خبر خالد نداشت كه كجا رسيده است چنان گمان برد كه دور است . آن شب بدان منزل بخفت . به شب اندر مقدمهء خالد فراز رسيد ، و مجّاعه و ياران او را بگرفتند و بستند ، تا ديگر روز كه خالد فراز رسيد . ايشان را سوى خالد بردند . مجّاعه را گفت : شما كه ايد و كى\r\n","description":"","footnote":"","page_name":" 392 ","page_number":465},
  {"content":"\r\nخبر يافتيد كه من همى آيم ؟ خالد چنان پنداشت كه ايشان پيش او به زنهار آمده اند ، و اگر ايشان گفتندى كه ما پيش تو آمده ايم ، خالد ايشان را نكشتى ، و ليكن مجّاعه گفت : ما هيچ خبر تو نداشتيم كه ما از پس بنى عامر بشده بوديم كه ما را بر ايشان خونى بود ، قصاص كرديم . خالد شمشير خواست و همه را بكشت .\r\nپس خالد را گفتند اين مجّاعه مهتر يمامه است ، هر چند ياران او را كشتى او را مكش . [ 232 a 
  ] خالد او را بند كرد و به خيمه فرستاد نزد زن خويش . آن زن كه زن مالك بن نويره بوده بود ، نام او امّ تميم بنت المنهال و ميان آن زن و مجّاعه قرابت بود . و ديگر روز خالد لشكر به حرب آورد هم بر آن تعبيه كه نهاده بود ، و شرحبيل را بر مقدّمه كرد . و مسيلمه سپاه به حرب آورد و پيش باغ خويش اندر صف بركشيد ، و بر مقدمه محكّم بن الطفيل را كرد . و او مردى جلد و مبارز بود . او را محكّم اليمامه خواندندى . و بر ميسره نهار الرّجال را به پاى كرد ، و خود به حديقة الموت اندر بنشست ، و چهل هزار مرد به حرب فرستاد . و خالد سپاه به حرب فراز كرد و خود بر تختى بنشست اندر لشكرگاه . و هر دو سپاه بر آويختند . و مجّاعه را با امّ تميم بنشاند تا ببينند . و حرب اندر پيوست . و مسلمانان حمله كردند .\r\nو عبد الرّحمن بن ابى بكر حمله كرد با مهاجريان و محكّم طفيل را كه ميمنهء مسيلمه داشت بكشتند . و سپاه يمامه بجمله حمله كردند ، و سپاه مسلمانان هزيمت شدند ، و خويشتن بر تخت خالد افگندند . و رايت مهاجريان بيفتاد . و دشمن اندر آمدند تا بدان خيمه كه مجّاعه اندر آنجا بود . خواستند كه امّ تميم را بكشند و مجّاعه را بيرون برند . مجّاعه نگذاشت . گفت : من از سه روز باز اسيرم با اين زن و ميان من و اين زن قرابت است . ايشان را باز گردانيد . مجّاعه گفت : من اسيرم و خالد هنوز بر تخت است نشسته . من بيرون نيايم تا آن كس را كه مرا اسير كرد بر زمين افگنده نبينم ، شما به من مشغول مشويد و كارزار جنگ و كشتن گيريد . چون سپاه يمامه سخن مجّاعه بشنيدند دست به كشتن كردند .\r\nخالد چون دانست كه كار از دست بشد و با او بس كسى نماند . بر نشست و سالم را ، مولاى بو حذيفه را ، گفت : علامت مهاجريان برگير . او علامت بر گرفت\r\n","description":"","footnote":"","page_name":" 393 ","page_number":466},
  {"content":"\r\nو پيش لشكر باز شد . لشكر چون او را بديدند بيستادند و همه بر وى گرد آمدند .\r\nخالد گفت : يا معشر المهاجرين و الانصار ، بدخويى گرفتيد كه هر كجا دشمن پيش آيد نخست شما گريزيد ، اگرتان غم دين نيست ، بارى حميّت مردان نيست ؟ ! و همه سپاه را باز گردانيد . و نهصد و پنجاه تن از مسلمانان كشته آمدند . خالد سپاه را جمله برگردانيد و از نامداران زيد بن الخطَّاب كشته بود و ابو حذيفه كشته بود . پس خالد فراز حرب آمد و گفت : هر گروهى جدا شويد و هر قبيله اى جدا شويد ، و مهاجر جدا شويد و انصار جدا ، و هر قبيله اى جدا تا هر كه حرب كند من دانم و هر كه باز گردد بينم . پس هر گروهى را جدا كرد و صفها بشكست و لشكر گروه گروه كرد و هر كسى را گفت : فلان جاى بايست و خود پيش اندر آمد و حمله كرد . مردى فراز آمد و از وى سخنى خواست كه بپرسد ، تازيانه اى بر سر او زد گفت : حرام است بر من اكرام و سخن گفتن تا قفاى دشمن نبينم ، و حمله برد با سپاه گروه گروه بر دشمن تا دشمنان بر گشتند . و خالد شمشير اندر نهاد و بانگ كرد كه هيچكس مباد كه بر دشمن رحمت كند ، و دشمن را همچنان به هزيمت اندر همى كشتند و بر پى ايشان همى شدند تا در باغ ، و ده هزار مرد نامدار را بكشتند .\r\nپس آن باغ كه مسيلمه اندر آنجا بود ، مسيلمه بفرمود تا بانگ همى كردند الحديقه الحديقه . يعنى سوى باغ آييد . و خلق بر در باغ گرد آمدند و به باغ اندر شدند . و آن باغ را ديوارها بلند بود و در آن باغ سخت استوار بود و بزرگ . مردمان به باغ اندر گرد همى آمدند و مسيلمه را همى گفتند كجا است آن وعدهء خداى كه تو همى ما را وعده كردى . مسيلمه گفت : هر كسى از بهر عيال و حسب خويش را حرب كنيد كه امروز من و شما همه يكىايم . پس گفتند از باغ به درآى و به حصار اندر شو كه كس ترا به حصار اندر چيز نتواند گفتن . مسيلمه بترسيد كه اگر به حصار اندر شود ، كس با او به حصار اندر نشود و كار از دست او بشود . پس مر ايشان را گفت : نشايد پيغمبر خداى را كه از حرب دشمن خداى هزيمت شود . هم اينجا بباشيم كه مرا و شما را جاى است . و از مهتران همى پرسيد كه فلان كجاست و فلان و فلان و فلان . گفتند كشته شدند . گفت : پس ما را جهان بىايشان\r\n","description":"","footnote":"","page_name":" 394 ","page_number":467},
  {"content":"\r\nچه به كار آيد . و او خود زره پوشيده داشت . بر نشست و مردم را به حرب تحريض كرد . و باغ پر از مردم بود ، و ديگر سپاه گرداگرد باغ آمده بودند ايستاده . و هزيمتيان آنجا همىآمدند . چون خالد به در باغ رسيد با سپاه پنداشت كه همه سپاه هزيمت شدند . ايشان را ديد آنجا اندر گرد آمده . و آن آواز همى شنيد [ كه همى گفتند 
  ] الحديقه الحديقه . گفت : اين چيست ؟ گفتند اين باغ مسيلمه است و مسيلمه اينجا اندر است و سپاه نزد او گرد همى آيند . خالد ديگر باره حرب ساخت سختتر از آنكه كرده بود . و ايشان نيز بر در باغ مرگ را حرب كردند ، و مردى دويست از مسلمانان بيفگندند و مردى پانصد را جراحت كردند . و خالد پاى داشت و خود حرب همى كرد . و از دشمن بسيار بيفگندند و مسلمانان در باغ بستدند . چون دشمن از در باغ زاستر شد ، براء بن مالك را بفرمود تا بر ديوار باغ شد [ 232 b 
  ] و خويشتن را به باغ اندر افگند . دشمن آهنگ او كردند ، او سبك در باغ بگشاد ، و او را هم اندر آنجا بكشتند . و مسلمانان در بستدند و همى كشتند . و گروهى از اندرون همچنين كشتن همى كردند . و خالد بر در باغ بيستاد ، و هر كه از باغ بيرون آمدى از دشمن ، او همى كشت تا از اندرون باغ و بيرون هفت هزار مرد كشته شد . و آن باغ را آنگاه حديقة الموت نام كردند . و دشمن هزيمت شد و روى سوى حصار نهادند ، و خالد مسلمانان را از پس ايشان بفرستاد ، و از پس آن هفت هزار مرد ديگر بكشتند .\r\nمسيلمه دانست كه كار بود . با آن دو زره سر برهنه كرد تا مردمان او را همى ديدند و پيش او حرب همى كردند . چون ديد كه مسلمانان بسيار به باغ اندر آمدند ، دانست كه با اسب از باغ بيرون نتواند آمدن . از اسب فرود آمد و خود بر سر نهاد و روى را به زره بپوشيد و خويشتن به ميان سپاه اندر افگند تا به در باغ بيرون آيد .\r\nوحشى بر در باغ ايستاده بود . و اين وحشى غلامى بود حبشى ، و او از پس كارزار حنين بر دست پيغمبر مسلمان شده بود . و او آن بود كه روز احد حمزه را بكشته بود ، آن روز بر در باغ ايستاده بود . شمشيرى حمايل كرد و آن حربه كه حمزه را بدان كشته بود به دست اندر گرفته ، چون مسيلمه بر گذشت ، مردى انصارى او را\r\n","description":"","footnote":"","page_name":" 395 ","page_number":468},
  {"content":"\r\nبشناخت . شمشيرى بزدش و بيفگند ، و مسيلمه را هيچ آزار نرسيد كه دو زره داشت . انصارى بانگ كرد كه اى وحشى ، اين مسيلمه است . مسيلمه بر پاى خاست . وحشى بتاخت و حربتى بزدش كه از هر دو زره بگذشت و به شكمش اندر شد و به پشت بيرون آورد و بر زمين بدوخت . مسلمانان اندر شده بودند به باغ و بر در باغ هر كرا يافتند همى كشتند ، و در حصار يمامه ببستند ، و مسلمانان تا به در حصار يمامه بشدند . و شب اندر آمد و تاريك شد .\r\nخالد به لشكرگاه خويش باز گشت و فرود آمد و كس ندانست كه مسيلمه كشته شده است . و خالد آن شب سخت غمگين بود ، هر چند فتح يافته بود . از بهر آنكه مگر مسيلمه با لشكر به حصار اندر شد و او را بر در حصار بسيار بايد بودن . و سپاه كشته و خسته شده بود . پس همچنان همى بود تا بامداد . چون [ بامداد بود ، 
  ] خالد بر نشست با لختى سپاه و همى گشت اندر لشكرگاه و حربگاه تا بنگرد كه كشته شده است از سپاه او و سپاه دشمن . و مجّاعه مهتر يمامه را بسته با خويشتن همى برد تا او را بنمايد كه كه كشته شده است . مجّاعه همى گفت اين كيست و اين را چه نام است . چون به در باغ برسيد مردى ديد كشته و حربتى بر شكم او زده و به پشت بيرون شده . مردى دراز و خشك و چرده . مجّاعه پاى بر شكم او زد و گفت : هذا فعل بنا الفعل . اين كرد به ما اين كار . خالد گفت : اين كيست ؟ گفت :\r\nمسيلمه است . خالد شاد شد و از حرب دشمن ايمن گشت . پس گفت بنگريد تا او را كه كشت . وحشى گفت : من كشتم . گفت : راست گفتى كه اين حربت تست .\r\nپس خالد گفت : بخ بخ يا وحشى ، خنك ترا كه به كافرى اندر بهترين مسلمانان را ، عمّ پيغمبر حمزه را بكشتى ، باز به مسلمانى اندر بترين كافران بكشتى . و خالد هم آنگاه رسول كرد به بو بكر به بشارت فتح .\r\nپس ديگر روز مجّاعه او را گفت : نگر به كشتن مسيلمه فريفته نشوى كه همچندين كه كشتى دو چندان مردم اندر حصار است . و مسيلمه كمتر كسى بود از بنى حنيفه ، و اكنون ايشان حرب سختتر كنند و بكوشند و ترا بسيار روزگار شود تا اين حصار بستانى ، و بسيار خلق از آن تو كشته شود . با من صلح كن تا اين\r\n","description":"","footnote":"","page_name":" 396 ","page_number":469},
  {"content":"\r\nمردمان را به صلح از اين حصار فرود آرم و ايشان را به خون و خواسته زينهار دهم . خواسته نيمى ترا و نيمى ايشان را . خالد گفت تا بنگرم . و آن شب همى انديشيد و ندانست كه مجّاعه دروغ گويد و به حصار اندر كس نيست و او را همى بفريبد تا قوم خويش را زنده كند به صلح . و خالد انديشه كرد كه از پس اين حرب و چندين مسلمانان كشته شدند بر در حصار چگونه نشينم . ديگر روز مجّاعه آن حديث را باز گردانيد ، گفت : نصيحت من بشنو كه ترا بر من حقّ است و تو جان من بخشيده اى . اگر صلح خواهى كردن ، امروز كن كه مردمان يمامه از حرب و كشتن ترسيده اند و اندر حصار مكنون شدند ، پيش از آنكه روزى چند برآيد و ايشان اندر حصار خوى كنند و نيز صلح نكنند و تو اين حصار نتوانى ستدن . خالد پنداشت كه او راست گويد . به صلح اجابت كرد بر آن شرط كه هر چه اندر حصار خواسته است همه او را دهند از زر و سيم و از جامه و چهارپايان و برده و ضياع ، و خود به جان ببسندند . مجّاعه گفت اين مردمان چون همه ترا دهند به چه زندگانى كنند و ايشان را اجابت به چه كار آيد بىخواسته . و ليكن چنان كنيم كه از اين همه خواسته نيمى ترا و نيمه اى ايشان را ، و خانه ها و زمين و ضياع ايشان را تا زمين بكارند و به خانه اندر بنشينند ، و از خواسته نيمى با ايشان بود تا بازرگانى كنند .\r\nخالد گفت بر اين شرط نكنم . پس خالد بر نشست و گرداگرد حصار بگشت جايى ديد استوار و محكم ، بشد و فرود آمد . مجّاعه ديگر باره اين حديث برداشت . خالد از استوارى حصار كه ديده بود [ 233 a 
  ] سستتر شد و مر او را اجابت كرد بر آن شرط كه از آن ضياع كه به هر دهى از يمامه اندر است حايطى چنان كه او خواهد و او برگزيند به دو دهند ، و اندر حصار كوشكى چنان كه او خواهد به دو دهند نشست او را .\r\nو خالد نيّت كرد كه به يمامه نشيند و آن ضياعها خاصه خويش را كند . مجّاعه گفت اينجا يكى كار مانده است تا به حصار اندر شوم و بپرسم تا چه اختيار كنند .\r\nخالد بفرمود تا بند از او برگرفتند و به حصار فرستادش . در حصار بگشادند و او به حصار اندر شد . اندر آنجا لشكر نديد كه به كار آمدى ، زنان و كودكان را ديد و\r\n","description":"","footnote":"","page_name":" 397 ","page_number":470},
  {"content":"\r\nپيران كه به حرب نتوانستند بيرون آمدن . و از مهتران بنى حنيفه هيچكس نديد جز يك تن و به مهترى جز او نبود ، نامش سلمة بن عمير ، و او به مسيلمه گرويده بود از آن كافران محكم و گم شده بود ، و نخست او به مسيلمه گرويده بود . و روز حرب به باغ اندر بود و هم پهلوى او ايستاده بود . چون مسيلمه از اسب فرود آمد او نيز فرود آمد . چون مسيلمه برفت كه از باغ بيرون شود ، او زمانى ايستاد و پس برفت . چون به در باغ آمد ، مسيلمه را كشته ديد گفت : اشهد انّك نبىّ و لكنّك بين الانبياء شقيٌّ . گفت گواهى دهم كه تو پيغمبرى و ليكن از ميان پيغمبران بدبختى ، و برفت و به حصار اندر شد .\r\nپس چون مجّاعه به حصار اندر كس نديد ، زنان را گرد كرد و هزار زن را بفرمود تا سلاح اندر پوشيدند و اندر زره كلاه روى پنهان كردند و بر در حصار بر رده بنشستند ، و گفت چون من از حصار بيرون شوم در حصار ببنديد مگر حيلتى بتوانم كردن كه به جانتان برهانم ، و مرا از ديوار حصار دشنام دهيد . آن زنان همچنان كردند . و خالد به نزديكى حصار فرود آمده بود ، مردمان را از ديوار حصار بديد ، و آفتاب بر آن آهنها تافته بود پنداشت كه آن همه سپاه است و آن دشنام بشنيد . چون مجّاعه فراز آمد ، خالد گفت : اين همه سپاه است ؟ گفت از آنكه هستند چه قدر بر ديوار آمده اند ، از ديوار فرود ده چندين هستند . خالد گفت : اين دشنامها كرا همى دهند ؟ گفت : مرا و بدين صلح پسند كار نيند . زيرا كه سپاه بسيار است و حصارى استوار است و طعام فراوان و زمستان نزديك ، و دانند كه تو اينجا نتوانى بودن . همى گويند ما اين صلح نكنيم . خالد متحيّر شد . گفت : چه بايد كردن ؟ خالد را گفت اين خواسته به چهار يك بايد كردن . خالد گفت : پسنديدم . پس بر آن شرط كردند كه از آن همه خواسته كه اندر حصار است از زر و سيم و درم و دينار و جامه و فرش و اوانى چهار يكى خالد را باشد تا ميان سپاه قسمت كند ، و كوشكى خاصه خالد را باشد ، و به هر دهى از بيرون حصار يكى حايط كه اندر او زمينى بود چنان كه وى خواهد با درختان برور . مجّاعه گفت باز شوم مگر اين بتوانم كردن ، و از آن مهتران كه مانده اند ، تنى چند فرود آورم تا اين صلح بكنيم و\r\n","description":"","footnote":"","page_name":" 398 ","page_number":471},
  {"content":"\r\nنامه نويسى به نام ايشان . مجّاعه اين بگفت و به حصار اندر شد ، و ايشان را بگفت كه من چه مايه حيلت كردم تا اين صلح بيفگندم بدين شرط تا خون شما نريزد و زنان و فرزندان برده نشود ، و سه بهر از خواسته شما را ماند .\r\nايشان از مجّاعه بسيار سپاس بدين بپذيرفتند ، و اين سلمة بن عمير گفت : ما صلح نكنيم كه ما را طعام بسيار است و حصار استوار و زمستان نزديك است .\r\nايشان اينجا نتوانند بودن . مجّاعه گفت : ميشومى بر خويشتن و يار ، من نهلم كه اين قوم تو هلاك شوند ، اگر صلح نكنى با تو اندر حصار كيست از سپاه كه حرب كند ، و تو اين خلق را هلاك كنى با چندين مصيبت كه ايشان را رسيده است . و مردمان حصار گفتار سلمه نشنيدند و به گفتار مجّاعه كار كردند و صلح برگزيدند . و پنجاه تن به زير آمدند از حصار كه صلح نامه نويسند . و سلمه را به ستم فرود آوردند . و خالد صلح نامه نوشت بر خويشتن و بر بو بكر و بر همه مسلمانان بدين شرطها ، و آن همه مسلمانان را گواه كرد .\r\nديگر روز در حصار بگشادند و همه پيش خالد بيرون آمدند . و خالد به حصار اندر شد كه كوشك بيند و از بهر خويش بگزيند . همه حصار بگشت و كوشك بگزيد و به حصار اندر سپاه نديد . بيرون آمد و مجّاعه را گفت مرا خيانت كردى ، به حصار اندر سپاه نيست . گفت : ايّها الامير ، قوم من بودند چاره نبود مرا از نصيحت ايشان و حيلت آن كه جان و خان و مان بديشان بماند كه ايشان را مصيبتها رسيده است بدين خلق كه كشته شد از ايشان كه هرگز درد آن فراموش نكنند . خالد خاموش شد . و صلح كرده بود ، نتوانست همى تباه كردن . پس روز سديگر نامهء بو بكر آمد به دست سلمة بن سلامة بن وقش كه نامهء فتح رسيد و كشتن مسيلمه و خبر حصار ، و آن حصار را بس خطرى نيست . چون مهتر شد كهتر را بس خطرى نبود . بر در آن حصار بنشين و از آنجا برمخيز تا نگشايى ، و نگر تا صلح نكنى ، و چون [ 233 b 
  ] حصار بگشايى هر چه اندر او مردماناند همه را بكش و زنان و كودكانشان برده كن و خانه ها و ضياعها ميان مسلمانان قسمت كن . و خالد پيشتر از آن به سه روز صلح كرده بود ، نتوانست شكستن . نامه كرد كه اين\r\n","description":"","footnote":"","page_name":" 399 ","page_number":472},
  {"content":"\r\nحصارى بود استوار پر مردمانى با كينه ، دل و طعامشان بسيار بود و ما را بسيار سپاه كشته شده بود و از بيرون حصار علف نبود و زمستان فراز آمد . من چنين صواب ديدم كه صلح كنم . و چون نامهء تو رسيد من به سه روز پيشتر صلح كرده بودم بر شرط چهار يك خواسته . و خالد از اين كار سخت تافته شد و تباه نتوانست كردن ، كه سپاهسالارى كه زينهار دهد و صلح كند با كافران هر كه امام مسلمانان بود آن را نتواند شكستن ، هر چند كراهيت آيدش . و يك تن از مسلمانان بود . همچنانكه پيغمبر عليه السّلام گفته است : * ( المسلمون يد على من سواهم تتكافئوا دمائهم و يسعى بذمّتهم ادناهم . ) * بو بكر را از آن اندوه آمد و نتوانست صلح شكستن . عمر بن الخطَّاب خالد را پيش بو بكر بد گفتى ، گفت خالد خداى را و مسلمانان را خيانت كرد و از خواسته ها به چهار يك بس كرد و دشمنان را توانگر كرد تا باز فردا سپاه كنند ، و بنگر كه خويشتن را چه ستد . و من همى گويم كه او منافق است ، او را باز بايد خواندن . اين حديث اندر دل بو بكر گرفت و نامه كرد به خالد و او را به خيانت تهمت كرد و سخنان درشت گفت به نامه اندر ، و خالد دانست كه آن از فعل عمر است ، و عمر به هر دو دست كار كردى ، و هر كه چپ بود عرب او را اعيسر خواند ، و عمر اعيسر يسر بود ، و خالد او را اعيسر خواندى و يسر نگفتى . و نيز تصغير كردى نام او چون گفتى اعيسر . چون اين نامهء بو بكر سوى خالد آمد ، آن سعى خالد از اين غزو كردن باطل شد گفت : هذا عمل الاعيسر . اين كار آن چپ است ، يعنى عمر .\r\nپس مجّاعه با خالد بود . خالد بن الوليد او را گفت دختر خويش به من ده به زنى كه من به يمامه نيّت كردم كه باشم . مجّاعه گفت تو كاوين دختر من ندارى ، دختر مرا هزار هزار درم كابين است ، و مادرش را همچنين بود و خواهر مرا و مادر مرا و همه اهل بيت مرا همچنين بود ، و من از اين كمتر نكنم .\r\nو اين حديث كاوين محمّد بن جرير نكرده است روايت و معروف است اندر اخبار ، و هر كه از مغازى اين خبر فتح يمامه را روايت كرده است اين را آنجا گفته\r\n","description":"","footnote":"","page_name":" 400 ","page_number":473},
  {"content":"\r\nاست ، و اندر اين سه بيت شعر گفته است تصديق اين روايت را . پس خالد را از آن سخن مجّاعه عار آمد گفت من خود كم از هزار هزار درم كابين نكنم هرگز هيچ زن را . مجّاعه گفت رسم ما چنان است كه دختر ندهيم تا همه كابين نستانيم . خالد گفت رسم من چنان است كه هر زنى كه به زنى كنم كاوين او همان روز بدهم پيش از آنكه آفتاب فرو شود ، و من آن روز كه دختر ترا به زنى كنم اين همه خواسته اندر روز به تو دهم ، خواهى به دختر ده خواهى مده . مجّاعه را آن سخن بزرگ آمد . پس دختر را به زنى به دو داد به هزار هزار درم كابين . خالد هم آن روز كابين راست كرد ، و شبانگاه مجّاعه دختر به دو فرستاد . و آن شب خالد با دخترش عروسى كرد . و هنوز آن غنيمت كه از مردمان يمامه يافته بود بر ياران قسمت نكرده بود كه هنوز همه فراز نيامده بودند ، و لشكريان را دست تنگ بود و به لشكرگاه از برون حصار علف نبود ، و آن شب كه خالد با اين دختر عروسى كرد مردمان لشكر بسيار گرسنه بودند . و شاعرى بود اندر ميان لشكر نام او زياد بن عمير اللَّيثى از دوستان عمر ، سه بيت گفت شعر اندر اين كار خالد و به عمر فرستاد و او را گفت اين را بر بو بكر عرض كن . و چنين گفت :\r\nشعر\r\nوابلغ امير المؤمنين رسالة * من ناصح لك لا يريد خداعا\r\nيضع الفتاة بالف الف كامل * ويبيت سادات الجيوش جياعا\r\nلولا ابن خطَّاب اقول مقالتى * واقصّ ما حدّثتكم لارتاعا\r\nعمر اين بيتها بر گرفت و سوى بو بكر شد و همى لرزيد از خشم ، گفت : نبينى اى خليفت رسول الله كه خالد همى چه كند بدين خواستهء بيت المال مسلمانان و همى چه فساد كند ؟ و اين كه او كرد هرگز از كس روايت نكرده اند از فرزندان آدم ، از چندين ملوك كه بودند هرگز زنى نكرد به هزار هزار درم كاوين ، و اگر كردند هم اندر روز نقد نتوانستند كردن . اين چنين بينى خاموش توان بودن اى خليفت رسول خداى كه هيچكس اين چنين نكرد . واى او كه چندين هزار خون مسلمانان به گردن او است و چندان هزار خلق بكشت او به عرب اندر به بهانهء مرتدى ، و\r\n","description":"","footnote":"","page_name":" 401 ","page_number":474},
  {"content":"\r\nايشان همه مسلمانان بودند . و هزار و دويست مرد بدين حرب يمامه اندر كشته شده است از فاضلان مهاجر و انصار و ياران پيغمبر و از ايشان يكى برادر من بود ، و خون آن هزار و دويست مرد مسلمان به گردن او است كه اگر او سپاه چون به حرب فراز بردى بر تخت ننشستى [ 234 a 
  ] چون اكاسره ، و هم از آغاز بر نشستى و حرب كردى ، لشكر ، هزيمت نشدى و اين چندين خلق كشته نگشتى ، او را باز بايد خواندن و آن خواستهء مسلمانان از وى باز ستدن ، و مر او را هرگز بيش بر كار مسلمانان و بر خواستهء بيت المال امين نشايد داشتن .\r\nبو بكر از جاى بشد و سخت خشم آمدش و او را باز نخواند و گفت : اين فتح نو بوده است مسلمانان را ، اگر او را بازخوانم دل مسلمانان بشكند و دشمنان چيره شوند ، و آن ده امير ديگر كه با سپاهها با كافران همى حرب كنند كس نصيحت نكند . و ليكن نامه اى كرد چنان كه خوى از خالد بچكيد . و چنين گفت كه ترا چندين فارغى است كه همى عروس كنى و خواسته ها فساد كنى و خون هزار و دويست مسلمان پيش تو ريخته و هنوز خشك ناشده ، و به نامه اندر چنين نوشت : قاتلك الله يا ابن امّك انّك الذّارع الذّرع تعرس النّساء و تدرّ الاموال و يفنى الف و مائتى رجل من المسلمين [ و 
  ] لمّا تجفّ دماؤهم بعد . و چون خالد اين نامه برخواند گفت : هذا عمل الاعيسر . پس خالد مهتران يمامه را گرد كرد و گفت :\r\nخليفت پيغمبر اين صلح شما همى نپسندد و عمر بن الخطَّاب همى نپسندد كه او اين صلح تمام كند و روا دارد شما به مدينه شويد و حال خويش بر بو بكر عرض كنيد و بر مسلمانان تا مرا چه فرمايد . ايشان ده تن سوى بو بكر شدند چون مجّاعه و سلمة بن العمير و مهتران ديگر . و بو بكر را شفاعت كردند و بر عمر به همه مدينه اندر شنعت كردند . عمر دانست كه آن خالد فرموده است . پس بو بكر آن صلح روا كرد و نامه كرد به خالد به روايى صلح . و نگه كرد مردمانى ديد با عقل و تمييز و سخنان نيكو ، و دانسته بود كه مسيلمه بر ايشان سورتها خواندى و چنين گفتى كه اين بر من از خداى آمده است .\r\nو بو بكر از آن هيچ نشنيده بود ، خواست كه بشنود . مر وفود يمامه را گفت شما با\r\n","description":"","footnote":"","page_name":" 402 ","page_number":475},
  {"content":"\r\nاين خرد و دانش ، آن دروغزن شما را چه گفتى تا شما را بفريفت . گفتند سخنانى دعوى كردى كه از خداى آمده است . بو بكر گفت چيزى از آن ياد داريد تا بر من خوانيد . مجّاعه يك سورت برخواند ، و آن سورت آن بود كه چنين گفتى : يا ضَفْدعُ يا صَفْدعُ نَقّى لا الشارِبَ تَمْنَعينَ ، وَلا الماءَ تَكْدُرينَ اعْلاكَ فِى الماءِ وَاسْفلُكَ فِى الطَّينِ . و ديگر سورت آن بود كه چون بنو اسد بر يمامه غارت كردند و او نخواست كه ايشان را عقوبت كند و از عقوبت ايشان مردمان را نهى كند گفت خداى بر من سورتى فرستاد اندر شأن ايشان چنين همى گويد وَالذّئبِ الاطخمِ وَاللَّيلِ الاظْلَمِ وَالجَذْع الارْقمِ ما هَتَكَتْ اسَيدُ من مُحَّرمٍ . و سورتى ديگر همچنين گفتى كه به شأن ايشان فرود آمده است وَاللَّيْلِ الدامِسِ وَالذّئبِ الغامِسِ ما قَطَعَتْ اسيّدُ من رَطْبٍ و لا يابسٍ . بو بكر گفت : و يحكم هذا الكلام لم يخرج من الله فاين ذهب بكم . گفتا اين سخن هرگز از خداى نيامده است ، كجا برده بود شما را . گفتند يا خليفت رسول الله ، اين شقاوتى بود كه بر ما نبشته بود ور نه ما را بسيار چيزها پديد آمده بود از دروغ او . گفت : چه چيز پديد آمد ؟ گفتند آن نهار الرّجّال را كه شما به رسولى فرستادى كه اهل يمامه را قرآن آموزد او سر با او يكى كرد و هر سورتى از قرآن كه بدانستى او را سورتى بياموختى و گفتى تو يكى سورت چنين كه محمد گفته است بگوى . و او را سورتى بياموخت ، قوله تعالى ، * ( وَالذَّارِياتِ ذَرْواً ، فَالْحامِلاتِ وِقْراً ، فَالْجارِياتِ يُسْراً فَالْمُقَسِّماتِ أَمْراً ، إِنَّما تُوعَدُونَ لَصادِقٌ ، وَإِنَّ الدِّينَ لَواقِعٌ . 51 : 1 - 6 ) * او را گفت : تو همچنين كه محمد گفته است بگوى . او سورتى بگفت ، و گفتا اين بر من از خداى آمده است : و المُبذّرات زَرْعا ، فَالحاصِداتِ حَصْدا ، وَالذّرارياتِ قَمْحا وَالطاحِناتِ طَحْنا وَالخابزاتِ خُبزا وَالثَّارداتِ ثَرْدا [ وَالَّلاقماتِ لَقما ، 
  ] اهالةً وَدَسَما لَقَد فُضّلْتُم عَلى اهْلِ الوبرِ و ما سَبقكُم اهلُ المَدَر ريفكُم فَامْنَعِوه وَالمُعتز فآووُه وَالباغَى فَنادُوه .\r\nو سورتى ديگر او را بياموخت . قوله تعالى * ( قَدْ أَفْلَحَ من تَزَكَّى ، وَذَكَرَ اسْمَ رَبِّه فَصَلَّى ، بَلْ تُؤْثِرُونَ الْحَياةَ الدُّنْيا ، وَالآخِرَةُ خَيْرٌ وَأَبْقى . 87 : 14 - 17 ) * او نيز گفت : قَدْ افْلَحَ من هَسَمَ فِى صلاتِه وَاخْرجَ الوَاجِبَ من زكوتِه وَاطْعَمَ المسكينَ من مَخْلاتِه\r\n","description":"","footnote":"","page_name":" 403 ","page_number":476},
  {"content":"\r\nوَاجْتَنبْ الرّجْسَ فِى فَعَلاتِه بُورِكَ فِى بُقوره وَشاتِه . و سورتى ديگر او را بياموخت . قَوْله تَعالى ، * ( وَالسَّماءِ ذاتِ الْبُرُوجِ ، وَالْيَوْمِ الْمَوْعُودِ ، وَشاهِدٍ وَمَشْهُودٍ 85 : 1 - 3 ) * . او نيز گفت : وَالارضِ ذاتِ المُورج وَالجبالِ ذاتِ التُلُوج وَالخيلِ ذاتِ السُّروج نَحْنُ عَلَيها نَمُوجُ بين الِلوى وَالفُلوج . و از اين سورتهاى مسيلمه لختى بدين كتاب اندر است و لختى از اخبارهاى ديگر ياد داشتم .\r\nپس بو بكر را چنين گفتند كه ما را [ 234 b 
  ] نيز از دروغ او آن پديد آمد كه زنى از بنى حنيفه بيامد از دههاى يمامه و چنين گفت كه ما را در چاهها آب كم شده است ، دعا كن تا خداى افزون كند . نهار الرّجّال او را گفت كه محمّد را همچنين ديدم كه كرد . گفت : چگونه كرد ؟ گفت : مردمانى آمدند و همچنين پيش او بناليدند از كمى آب اندر چاهها و از كمى بر خرمابنان . محمّد طشتى بخواست و آب بر دست ريخت و به دهان اندر كرد و بجنبانيد و به طشت اندر افگند ، گفت : از اين آب لختى اندر آن چاهها ريزيد و لختى به بن خرمابنان ريزيد . ايشان همچنان كردند و آب آن چاهها پر شد چنان كه به دست از آن چاهها آب بركشيدندى ، و درختان چنان بار گرفت كه شاخه ها سر به زمين فرود آورد چنان كه به دست خرما باز كردندى .\r\nمسيلمه همچنين كرد . آن زن چون آن آب ببرد و به چاهها اندر ريخت همه خشك شد ، و به خرمابنان اندر ريخت همه درختها اندر ساعت خشك شد و نيز بر نياورد .\r\nو اين نهار الرّجّال گفت : من پيش محمّد نشسته بودم چون كودكى از مادر بزادى سوى [ او 
  ] آوردندى ، دست بر سر كودك بماليدى و دعا كردى و زبانش بيرون كشيدى و به دست بماليدى ، تو نيز همچنين كن . مسيلمه بفرمود تا كودكان نوزاده را سوى او آوردندى و همچنين كردى . و هيچ كودك نبود كه او دست بر سر او بماليدى يا به زبان او كه آن سر نه كل شدى يا زبانش نه گنگ شدى . و روزى به حايط مردى اندر شد و اندر آنجا كشت بود . مسح كرد و روى بشست ، و نهار الرّجّال با وى بود ، آن خداوند حايط را گفت : ما مَنَعَكَ انْ تَاخُذَ وُضَوءَ رسُولِ الرَّحمنِ فَتَسْقى به ارضَكَ . گفت كه باز دارد ترا كه اين آب دست او بگيرى و زمين خويش به دو آب دهى تا خداى بر اين كشت تو بركت كند كه من\r\n","description":"","footnote":"","page_name":" 404 ","page_number":477},
  {"content":"\r\nمحمّد را ديدم كه به مدينه به حايطى اندر شد از آن بنى نجّار و اندر آن جاى كشت بود خرد و پراگنده ، اندر آنجا مسح كرد ، خداوند حايط گفت دستورى دهى تا اين آب مستعمل كنم و اين كشت را به دو آب دهم مگر بهتر آيد . دستورى دادش و بر آن آب مسح بردميد . مرد آن برداشت و بر كشت بر افشاند . كشت بزرگ شد و چندان برآمد از آن كشت كه هرگز از آن زمين نيامده بود . خداوند حايط آن آب مسيلمه همچنين كرد . و آن كشت سخت سبز بود و نيك ، همه خشك شد . و آن سال آن مرد حبّه اى نيافت . پس گفت مردمان اين اثر دروغهاى او همى بديدند و ليكن از وى بيزار نشدند .\r\nو گفتند مردى بود از عرب از بنى ربيعه از يمامه نام او طلحه ، و مسيلمه و همه بنى حنيفه از ربيعه اند ، و محمّد و قريش از مضراند . پس اين طلحه پيش محمّد آمد و به دو بگرويد و قرآن بياموخت و پيش مسيلمه شد . گفت : تو چه چيزى . گفت :\r\nپيغمبر همچون محمّد . طلحه گفت : سوى تو فريشته آيد از خداى چنان كه سوى محمّد آيد . گفت : آيد و گاه بود كه خود خداى آيد . گفت : چون خداى پيش تو آيد به ميان روشنايى اندر آيد يا به ميان تاريكى آيد ؟ گفت : به ميان تاريكى آيد . گفت :\r\nدروغ گويى كه خداى به ميان تاريكى نبود . و من دانم كه تو دروغزنى و محمّد راستگوى است و ليكن كاذب ربيعة احبّ الىّ من صادق مضر فاتبعه . هر چند كه تو دروغزنى ، چون از ربيعه از خويشان منى و محمّد از مضر است ، هر چند راستگوى است ، و من دروغزنى از ربيعه دوستتر دارم كه راستگويى از مضر .\r\nپس او را متابع شد . پس بو بكر اين آيت برخواند ، قوله تعالى ، * ( من يُضْلِلِ الله فَلا هادِيَ لَه وَيَذَرُهُمْ في طُغْيانِهِمْ يَعْمَهُونَ . 7 : 186 ) * پس ايشان را باز يمامه فرستاد و صلح ايشان روا كرد . و خالد چهار يك خواسته [ بستد و 
  ] بر سپاه قسمت كرد .\r\n","description":"","footnote":"","page_name":" 405 ","page_number":478},
  {"content":"\r\n\r\nحديث العلاء الحضرمى با مردمان بحرين\r\nچنين گويند كه بو بكر سوى اهل ردّه به باديه و به هر سوى كه فرستاده بود سپاهها را آن يازده امير دو اين لشكر كه گفتيم آن خالد بن الوليد به طليحه و آن شرحبيل به يمامه ، و آن نه لشكر بشدند به عمان و بحرين و به هر سوى همچنين فتحها كردند و اهل ردّه را مسلمان كردند . و از ايشان يكى علاء بن الحضرمى بود .\r\nو اين علاء را پيغمبر به بحرين فرستاده بود سوى ملك بحرين نام او منذر بن ساوى . و آن وقت كه رسولان فرستاد به ملوك اطراف ، اين منذر مسلمانى بپذيرفت و مردمان بحرين را مسلمان كرد و علاء را باز فرستاد . و چون پيغمبر عليه السّلام بمرد منذر از پس او زود بمرد . مردمان بحرين مرتد شدند . بو بكر علاء را آنجا فرستاد با سپاه . و ايشان دو گروه بودند : يكى عبد القيس و يكى بنو بكر . اما عبد القيس باز مسلمانى آمدند و بنو بكر نيامدند . و از مردمان عبد القيس يكى سوى پيغمبر عليه السّلام [ 235 a 
  ] آمده بود ، نام او الجارود بن عمرو [ بن حنش بن معلَّى 
  ] و مسلمان شده بود و قرآن بسيار آموخته و شرايع اسلام . و پيغمبر او را باز عبد القيس فرستاد تا ايشان را به مسلمانى خواند . جارود گفت : اى رسول الله ، ما اندر بيابان ضوال يابيم اشترانى گم شده از خداوندان . گفت : پرهيزگار باشيد از\r\n","description":"","footnote":"","page_name":" 406 ","page_number":479},
  {"content":"\r\nآنكه آن آتش است اندر بيابانها ، هر كه بر آن نشيند بر آتش نشست تا باز خداوند ندهد . جارود برفت و قبيلهء عرب را به مسلمانى خواند ، آنكه از عبد القيس بودند .\r\nايشان بگرويدند . پس چون پيغمبر بمرد مرتد شدند . جارود ايشان را گرد كرد گفت : اگر محمّد بمرد شما را از اين دين چه آمد . گفتند اگر او پيغمبر بودى نمردى . جارود گفت : پيش از وى اندر جهان پيغمبران بسيار بودند ؟ گفتند آرى .\r\nپس گفت : كجا شدند ؟ گفتند بمردند ، گفت : پس او نيز بمرد چون ديگر پيغمبران ، و اگر نمردى تا رستخيز خود نه پيغمبر بودى كه شيطان بودى ، كه شيطان نميرد تا رستخيز . گفتند راست گفتى . و باز دين آمدند . و تا علاء آنجا رسيد جارود خود عبد القيس را باز دين آورده بود .\r\nو بنو بكر و بنى ربيعه بماندند ، و مهترى كردند و بر خويشتن نام او حطم بن ضبيعه از بنى قيس ، و مهتر قبيله بود . و بر اين حطم گرد آمدند همه مرتدان از بنى ربيعه و بكر ، و آن كجا به بحرين بودند از زط . و او هجر بگرفت . و هجر شهرى است بزرگ اندر بحرين كه ملوك بحرين آنجا نشينند . و سپاه فرستادند بر بنى عبد القيس كه با جارود بودند و مسلمان شده بودند . و ايشان را از مسلمانى باز خواند . اجابت نكردند و اندر حصار شده بودند به شهرى از بحرين نام او دار ، و حصارى بود استوار . و اين حطم سپاه بسيار بر در اين حصار بنشاند . و گروهى از مسلمانان به حصارى ديگر شدند نام او جواثا . و حطم بر در هر دو حصار سپاه بسيار بنشاند . و ايشان هم اندر اين سختى حصار بودند كه علاء برسيد با سپاه مسلمانان . ايشان اندر حصارها كه بودند شاد شدند . چون علاء به نزديك بحرين آمد ، مردمانى از مسلمانان كه به حصار اندر نبودند و به شهرها پراگنده بودند از پنهان بيرون آمدند و سوى علاء شدند . از ايشان قيس بن عاصم بود با گروهى بسيار و رباب بود با گروهى بسيار . بيامدند و با علاء سپاهى بسيار گرد آمد و آهنگ حطم كردند . و همه متّفق شدند كه با او و با مرتدان كه با اويند ، حرب كنند .\r\nو آن مردمان كه جارود را به حصار همى داشتند آن حصار دست باز داشتند و باز حطم گريختند . و مسلمانان بيرون آمدند و سوى علاء شدند . و او هنوز اندر باديه\r\n","description":"","footnote":"","page_name":" 407 ","page_number":480},
  {"content":"\r\nبود بر سه روزه راه از بحرين ، همچندانكه از مدينه آمده بودند و نيز بيشتر .\r\nو بو هريره بدان سپاه اندر بود و با علاء آمده بود از مدينه . روايت كند كه من آنجا عجبى ديدم از علامات مسلمانى . گفتند چه ديدى ، گفتا روزى به سر چاهى سپاهى فرود آمده بود و آب اندك بود ، و خلق بسيار گرد آمد و آب از چاه بگسست و نيز آب نماند . و روز به آخر آمد و مردمان و اشتران را آب بايست . و هيچ مردم و هيچ ستور آب نيافت . آن شب همه تشنه بماندند . سوى علاء گرد آمدند . او هيچ حيلت ندانست جز دعا كردن خداى را . چون او دعا كرد و از شب نيمى بشد ، آن اشتران همه برميدند آن چنان كه به لشكرگاه اندر يك اشتر نماند . و مردمان بپراگندند به طلب ايشان كه باز آرند . هيچكس اشترى نتوانست باز آوردن ، و سپيده دم مردمان باز لشكرگاه آمدند تشنه و دست از جان خويش شسته . و از هر سوى باديه تا ده فرسنگ آب نبود . و علاء ايشان را همى گفت غم مداريد كه خداى اين خلق را اندر اين بيابانها هلاك نكند . ايشان گفتند ما را غم اشتران نيست چه غم جانهاى خويش است كه چون آفتاب گرم شود و ما دو روز تشنه ، كس از ما زنده نماند .\r\nو علاء دعا همى كرد و خلق با وى دعا همى كردند . و روز گرم شد و آفتاب بر سر بتافت و وقت نيمروز ببود . و خلق از جانهاى خويش دست بشستند و طمع ببريدند . پس از دور سپيدى اى ديدند چنان كه سرآب بود . و سرآب آن بود كه از دور ببينند پندارند كه آب است ، چون فراز شوند هيچ نبود . و آن زمينى بود سپيد كه باد رنگ از وى ببرد چون آفتاب بر او تابد سپيدى پديد آمد . پس ايشان را از دور آن چنان پديد آمد . علاء گفت : آن چيست ؟ گفتند سراب است . گفت : چه زيان دارد اگر تا آنجا بشويد يك تن . پس چند تن برخاستند و آنجا شدند . رودى يافتند اندر ميان آن آبى خوش . خلق را آواز كردند . خلق فراز آمد و همه آب خوردند سير . و ايشان هنوز مشغول بودند كه اشتران از هر سوى روى بدان رود نهادند و همه آنجا گرد آمدند بى آنكه كسى به طلب شد يا جستجوى كردند . و يك ذرّه هيچكس را زيان نشد و همه سيراب شدند [ 235 b 
  ] و آب بر گرفتند .\r\n","description":"","footnote":"","page_name":" 408 ","page_number":481},
  {"content":"\r\nو از مردمان بحرين كه سوى علاء آمده بودند كس بود كه هفتاد و هشتاد سال اندران بيابان بوده بود و بدان هرگز آب نديده بود و از پس آن كس نيز آنجا آب نديد . پس از آنجا بر گرفتند و خبر اندر بحرين افتاد . هر كه مرتد بودند و اندر دين اسلام به شك بودند مسلمان شدند .\r\nو سپاه مسلمانان همه بر علاء گرد آمدند ، و جارود و عبد القيس پيش او آمدند . و جارود او را گفت كه مشركان بر حطم گرد آمده اند و او به هجر بود ، و آن شهر هجر را حصار نيست . چون حطم دانست كه سپاه مسلمانان بسيار شدند ، گرداگرد هجر كنده فرمود كندن ، و علاء سپاه گرداگرد كنده فرود آورد . و هر روز بامداد تا چاشتگاه حرب كردندى ، چون گرم شدى بازگشتندى ، و نماز ديگر تا نماز شام حرب كردندى . يك ماه همچنين بماندند . از پس يك ماه بانگى شنيدند از آن مرتدان كه بر حطم گرد آمده بودند ، و غلغلى همى كردند . علاء گفت : ما را كسى بايستى كه خبر اين بانگ بياوردى كه مرا چنان به دل آيد كه ايشان امشب همى هزيمت شوند . مردى برخاست نام او عبد الله بن حذف ، گفت : من خبر بياورم .\r\nگفت : چگونه كنى ؟ گفت : مرا بدين شهر اندر خالى هست نام او ابجير بجير ، و مهتر است . به خانهء او شوم بر آن گونه كه من از تو برگشتم . و امشب به خانهء او باشم و فردا ترا خبر آورم . و اگر خبرى نيك بود هم امشب باز آيم . علاء گفت : برو . او برفت و به خانهء خال شد . خالش گفت : چرا آمدى ؟ گفت : مرا از ايشان بس كه من آنجا از گرسنگى بخواستم مردن ، و آنجا هر كس كه هست همچون من است .\r\nخالش او را طعام داد تا بخورد . پس گفت : اين چه بانگ است . گفت : مهتر ما حطم به لشكرگاه همه مردم را مهمان كرده است ، و شراب بسيار خورده اند و امشب همه مستاند و هنوز همى خورند . عبد الله بن حذف زودنان بخورد و بيرون آمد . گفت به لشكرگاه شوم و حطم را ببينم . و بيامد و به لشكرگاه حطم آمد همه را مست يافت . حيلت كرد و از كنده بگذشت ، و علاء را بگفت كه ايشان همه مستاناند بىهوش افتاده ، اگر هرگز بر ايشان دست يا بى امشب يا بى .\r\nعلاء سپاه را بر نشاند نرم نرم بى بانگ ، و از كنده بگذشتند و خويشتن به\r\n","description":"","footnote":"","page_name":" 409 ","page_number":482},
  {"content":"\r\nلشكرگاه ايشان اندر افگندند و شمشير اندر نهادند و به كشتن گرفتند . و هزيمت بر دشمنان افتاد چنان كه كس بر اسب نتوانست نشستن و نه سلاح بر توانست داشتن و نه بتوانست دويدن . و هر كه مىدويد همى افتاد از مستى . و گروه اسلام آن شب از ايشان همى كشتند تا جوى خون برفت . و حطم را اسب با زين بود ، همچنان مست پيش اسب شد پاى به ركاب نهاد ، دوال ركابش بگسست . بانگى كرد بدان مستى اندر و هر چند جهد كرد بر نتوانست نشستن . گفت : اى مردمان ، مرا اينجا برنشانيد يا كسى پاى من بگيريد تا برنشينم و شما را از اين سختى برهانم . و مردم همه به روى همى گذشتند و كس ندانست كه او كيست . و او را به كنيت بو ضبيعت خواندندى ، و او همچنان بانگ همى كرد . تا مردى از ميان مسلمانان بر او بگذشت نام او عفيف بن المنذر ، مردى بود مهتر و مشهور و با حطم دوست بود . چون بانگ او بشنيد كه همى گفت پاى من بگيريد و مرا اينجا برنشانيد . عفيف فراز شد و شمشيرى بزدش و يك پاى او از زانو ببريد و بينداخت . او بخروشيد و گفت : اين كيست ؟ گفت : منم عفيف بن المنذر . حطم او را بشناخت و گفت : زنهار يك ره كه از تن من نيمه اى بريدى ، مرا بكش . گفت : نكشم تا هم بدين درد به هزار مرگ بميرى . و او اندر گذشت . و حطم همه شب از آن مستى بانگ همى كرد . كه اى مردمان ، منم حطم ، مرا بكشيد تا از اين حرب برهيد . كس پيش او نشد تا وقت سپيده دم . مردى از بزرگان عرب از مسلمانان نام او قيس بن عاصم به روى بگذشت .\r\nاو را ديد كه بانگ همى كرد . شمشيرى بزد و بكشتش .\r\nچون روز بود دشمنان كشته بودند . و علاء نماز بامدادين بكرد و لشكر بر نشاند و به هجر اندر شد و هجر بگرفت . و هر چه مرتد بودند باز مسلمانى آمدند . و آن روز غنيمت قسمت كردند و به شهر هجر بنشست ، و سپاه گرداگرد هجر بپراگندند .\r\nپس آن كسها كه به شب بگريخته بودند از آن كسها كه ايشان را قوت بود كه به مستى بگريختند . و حصارى بود بر لب دريا شهرى نام او دارين . آن كجا آن مسلمانان بدان شهر به حصار بوده بودند و به گاه حطم . چون علاء بن الحضرمى همه بحرين بگرفت ، هر كجا مرتدى بمانده بودند يگان و دوگان اندر آن حصار دارين\r\n","description":"","footnote":"","page_name":" 410 ","page_number":483},
  {"content":"\r\nگرد آمدند با خواسته ها . علاء آگاه شد سپاه مسلمانان را به هجر گرد كرد و روى بديشان نهاد تا دارين بر ايشان حصار گيرد . مرتدان چون دانستند كه علاء آمد ، هر چه بر لب دريا كشتى بود گرد كردند و آنكه مر ايشان را به كار بود بر گرفتند و ديگر بسوختند . و برابر آن شهر شهرى ديگر بود هم بر لب دريا و اندر آن شهر همه مرتدان بودند و آن دريا به ميانه يك روزه راه بود . همه به كشتى اندر نشستند و بدان شهر شدند . [ 236 a 
  ] و ايمن بنشستند .\r\nچون علاء به لب دريا آمد با آن سپاه ، ايشان رفته بودند و كشتيها سوخته . سپاه را فرود آورد و روى را بر خاك نهاد و دعا كرد و گفت : يا رب ، تو بر آب همچنان قادرى كه بر زمين ، و اين خلق را بر زمين تو همى دارى ، ما را به قدرت خويش بر اين آب بگذار تا هر كه به دين تو اندر به شك است به يقين شود . پس علاء بر نشست و سپاه را بر نشاند و اسب به دريا اندر افگند ، آن آب دريا تا زانوى اسب او بود . خلق همه از پس او اندر شدند ، اسبان و اشتران و پيادگان . آب از زانو بر نگذشت به فرمان خداى تعالى و به يقين درستشان ، تا دريا بگذاشتند و از آن سوى شدند . چون از دريا بيرون شدند ، آن مردمان عجب داشتند و دلشان به شك شد . گفتند اينها مگر جادوانند . و علاء شمشير اندر نهاد و همى كشت دو روز تا همه را به شمشير بگذاشت و خواسته بر گرفت . و ديگر روز هم بدانجاى باز گشت هم بدان آب ، كه پياده را هيچكدام آب از زانو بر نگذشت ، و آن علامتى بزرگ از علامتهاى اسلام و تحقيق صدق ايمان . و اين فضيلت هم پيغمبر را بود و از آيتهاى نبوّت او بود . پس چون به لب دريا آمد ديگر روز غنيمتها قسمت كرد پياده را يك بهر و سوار را سه بهر . پياده را دو هزار درم آمد و سوار را شش هزار ، و علاء با سپاه به هجر آمد و نامه كرد به بو بكر به فتح . و مسلمانان همه به مدينه اندر شادى كردند و گفتند الحمد للَّه كه خداى عزّ و جلّ اندر اين امّت كسى گماشت كه دريا او را فرمان برد چنان كه بنى اسرائيل و موسى را . و بو بكر نامه كرد سوى علاء به احماد و گفت هم به بحرين بباش تا آنگه كه من فرمايم .\r\n","description":"","footnote":"","page_name":" 411 ","page_number":484},
  {"content":"\r\n\r\nخبر مرتدان عمان و مهره و حربهاى مسلمانان با ايشان\r\nوزان سپاهسالاران كه بو بكر فرستاده بود يكى حذيفة بن محصن بود كه او را به عمان فرستاده بود با سپاه و عرفجة بن هرثمه را به زمين مهره فرستاده بود . و مهره به عمان نزديك است ، و عمان بر لب دريا است . و مهره ميان عمان و ميان حجاز است . و زمين باديه و اهل وى همه عرب است . و ايشان همه مسلمانان شده بودند آن وقت كه پيغمبر عليه السّلام به ملوك زمين رسولان فرستاد . جيفر بن الجلندى هم ملك عمان بود و هم ملك مهره . چون عمرو نامه به دو برد ، او بگرويد و همه اهل عمان و مهره مسلمان شدند ، و عمرو باز آمد . چون خبر مرگ پيغمبر بديشان رسيد و آنكه عرب همه مرتد شدند ، گفتند دين محمّد باطل شد و همه مرتد شدند . و ملك ايشان جيفر مرتد نشد و خلق را به مسلمانى همى خواند و هر كه باز نيامد همى كشت . و سپاه بسيار داشت همه مسلمان . و مردى بود اندر عمان بزرگ ، و ملك بيشتر در خاندان او بوده بود ، و جدان او ملكان عمان بودند و تاج داشتند ، و اكاسره ايشان را فرموده بودند كه تاج دارند ، و نام او لقيط بن مالك الازدى بود و از عرب عمان بود از بنى ازد ، و او را به لقب ذو التّاج خواندندى ، و ملك از خاندان او شده بود . و به جيفر آمده بود و به گاه پيغمبر هم با جيفر بماند .\r\n","description":"","footnote":"","page_name":" 412 ","page_number":485},
  {"content":"\r\nلقيط چون ديد كه مردمان عمان و مهره مرتد شدند ، او نيز مرتد شد تا مگر بدين بهانه با جيفر حرب كند و ملك از وى بستاند . مرتدان همه بر او گرد آمدند و او را بر خويشتن ملك كردند . او شهر عمان از جيفر بستد و ملك بگرفت . و جيفر با سپاه خويش آنكه مسلمان بودند بگريختند . گروهى به كوهها اندر پنهان شدند و گروهى طعام بر گرفتند و به دريا اندر شدند ، و از راه زاستر شدند و آنجا كشتى بداشتند . و خبر به بو بكر رسيد سپاه به عمان و مهره بيرون كرد . حذيفه بن محصن را لواى عمان داد ، و عرفجة بن هرثمه را لواى مهره داد و او را گفت : يا عرفجه ، يارى كن نخست تا چون از عمان بپردازيد آنگه توبه مهره شو ، و اگر يارى بايدت يارى از او بخواه . ايشان هر دو برفتند و روى به عمان نهادند . و عكرمة بن ابى جهل چون حرب كرد و شكسته شد ، بو بكر خشم گرفت و او را نيز به يارى فرستاد . عكرمه شتاب كرد و پيش از شرحبيل حرب كرد با بنى حنيفه . بو بكر گفت او را از در يمامه بشو و سوى عمان شو و سوى حذيفه و عرفجه ، هر كه از تو يارى خواهد او را يارى كن ، و اگر يارى نخواهند به يمن شو و با آن سپاه كه آنجا است باش . عكرمه از پس حذيفه و عرفجه برفت . ايشان را اندر يافت با ايشان برفت . و اين همه سپاهها روى به عمان نهادند به حرب لقيط بن مالك .\r\nو خبر به جيفر شد كه سپاه مسلمانان آمد . ايشان از آن كوهها برون آمدند . و بو بكر ايشان را فرموده بود كه همه كار به تدبير جيفر كنيد . چون به جيفر رسيدند ، حذيفه نامه كرد به جيفر . جيفر با سپاه پيش او باز آمد به منزلى نام او صحار . و ديدار كردند و تدبيرها كردند و خبر به لقيط رسيد . سپاه گردآورد و حرب را بياراست ، و حذيفه و جيفر نامه كردند به مهتران سپاه لقيط از پنهان لقيط . و ايشان را به اسلام خواندند . و ايشان هواى لقيط همى نخواستند ، همه را دل با جيفر بود . اجابت كردند به مسلمانى ، و سوى جيفر آمدند . و لشكر لقيط اندكى شدند . [ 236 b 
  ] بترسيدند از مردمان عمان كه جيفر ايشان را نامه كند تا مر او را بگيرند . لشكر عرض كردند و ز عمان بيرون آمد و به جايى فرود آمد نام او دبا ، و آنجا روز بازار بود مر عمانيان را ، و لشكرگاه بود . و هر چه لشكر را زن و كودك\r\n","description":"","footnote":"","page_name":" 413 ","page_number":486},
  {"content":"\r\nبود همه بيرون كردند و با خود ببردند تا از بهر حميّت حرب كنند . و جيفر گروهى را از عبد القيس كه اندر حدود عمان بودند به هواى او ، ايشان را نامه كرد و بخواند . و لقيط به حرب شتاب كرد . و هم بر آن بازارگاه حرب كردند و مسلمانان شكسته شدند ، و لقيط از ايشان بسيار بكشت . پس كار مسلمانان ضعيف شده بود كه از بنو عبد القيس فراز رسيدند ، و جيفر نيرو گرفت و مسلمانان باز گشتند و حرب اندر گرفتند . و مرتدان را دل بشكست و لقيط هزيمت شد .\r\nو مسلمانان شمشير اندر نهادند و ده هزار مرد از ايشان بكشتند و خواسته غارت كردند . و از مردمان كه بدان بازار آمده بودند از هواخواهان لقيط بودند ، مسلمانان همه غارت كردند . و غنيمت قسمت كردند و پنج يك بيرون كردند و سوى بو بكر فرستادند به دست عرفجة بن هرثمه . و به پنج يك اندر هشتصد برده بود جز خواستهء ديگر . و جيفر عمان بگرفت و حذيفه با او بيستاد .\r\nو عرفجه را بو بكر فرموده بود كه چون از عمان بپردازى به مهره رو . چون عرفجه با غنيمت سوى بو بكر شد ، عكرمه با سپاه سوى مهره شد به مشورت حذيفه و جيفر و هر لشكرى كه جيفر را به عمان به كار نبود با عكرمه بفرستاد . و عكرمه برفت و به زمين مهره شد . ايشان را همه مرتد يافت مگر گروهى كه مسلمان بودند از پنهان . چون عكرمه نزديك شد ، آن مسلمانان از پنهان بيرون آمدند و سوى او رفتند . و آن ديگر همه مرتد بودند و گروهى شده بودند و يكى را بر خويشتن مهتر كرده ، و گروهى ديگر مردى را بر خويشتن مهتر كرده بودند . و هر دو را با يك ديگر عصبيّت بود و نام اين مهتران يكى شخريت بود و نام ديگر مصبّح . عكرمه چون دو گروهى بديد طمع كرد كه ايشان را هلاك كند و غلبه كند .\r\nو گروهى كه با شخريت بود كمتر بودند . عكرمه ايشان را كس كرد و به مسلمانى خواند . شخريت اجابت كرد از آنكه اندكى بودند . و او با گروهش سوى عكرمه آمدند . و آن مصبّح را كس كردند و بخواندند ، نيامد كه سپاه او بيشتر بود و به حرب بيستاد . و عكرمه با او حرب كرد سختتر از حرب عمان ، و مصبّح را بكشت و خلقى بسيار از مرتدان بكشت ، و بسيار خواسته غنيمت كرد و قسمت\r\n","description":"","footnote":"","page_name":" 414 ","page_number":487},
  {"content":"\r\nكرد ميان سپاه . و اندر مهره قبايل مردمانى هستند پراگنده ، لختى بر لب دريا و لختى در جزيره ها و لختى در باديه ، و اين مهره آنجا است كه از وى كند رو و مرواريد آرند ، و آن مردمان كه ايشان كندرو كنند جدا باشند و غلبه ايشان را بود ، و ايشان را اهل اللَّبان خوانند . و لبان جز كندرو نبود بلور آنكه علك رو مىگويند .\r\nو عكرمه چون اين حرب بكرد ، با اهل اللبان كس فرستاد و ايشان را به مسلمانى خواند همه بگرويدند . پس همه اهل جزيره و ساحل و باديه بگرويدند . و اسلام به زمين مهره ظاهر شد . و مرتدى پنهان گشت . و عكرمه پنج يك از آن به دست شخريت به بو بكر فرستاد و نامه كرد به فتح و غلبه كردن مسلمانان بر همه زمين مهره . بو بكر شاد شد و از عكرمه خشنود گشت ، و ولايت آن زمين مهره مر او را داد . عكرمه آنجا بنشست .\r\n","description":"","footnote":"","page_name":" 415 ","page_number":488},
  {"content":"\r\n\r\nخبر حرب مرتدان تهامه\r\nو تهامه زمين مكه و طايف خوانند تا به حدّ نجد و پيغمبر را عليه السّلام به تهامه كارداران بودند به مكّه عتّاب بن اسيد ، و به طايف و به دههاى او دو كاردار بود :\r\nيكى عثمان بن ابى العاص و به نجد به باديهء طايف مالك بن عوف النّصرى . و به نجد نيز عمّال ديگر بودند . و از نجد از آن سوى خود حدّ يمن بود .\r\nپس چون عرب مرتد شدند ، قريش مرتد نشد به مكّه . و ليكن از حدود تهامه جايى است سوى دريا بلاد عكّ خوانند . و اندر آنجا مردمانى بودند ايشان را اشعريان خواندندى ، و اين بو موسى الاشعرى از ايشان بود . و ايشان مرتد شدند و با آن مرتدان كه از يمن آمده بودند يكى شدند . و از ياران اسود الكذّاب نيز كسها بديشان افتادند از پس كشتن اسود ، و با ايشان يكى شدند . و بنو زبيد هم بديشان نزديك است ، با ايشان يكى شدند . و جمعى بزرگ از اين گونه به عاش گرد آمدند و بر مردمان راهها زدند و غارت كردند و فساد اندر شهرها آشكارا كردند . و عمرو بن معدى كرب مرتد شده بود . چون اسود را بكشتند ، عمرو با مرتدان عكّ و بنو زبيد يكى شد . و پيغمبر را عليه السّلام شمشيرى ، نام او صمصام [ بود ، 
  ] مر كاردارى را داده بود از عمّال خويش و به يمن فرستاده بود . عمرو بن\r\n","description":"","footnote":"","page_name":" 416 ","page_number":489},
  {"content":"\r\nمعدى كرب او را به راه اندر بگرفت و آن صمصام را از وى بستد و بدان فخر همى كرد و مردمان را بدان بيم همى كرد كه تيغى بود نيك . و اين مرتدان عكّ با آنكه سوى [ 237 a 
  ] ايشان گرد آمدند ، مهترى كردند بر خويشتن نام او جندب بن سلمى .\r\nو بو بكر را خبر آمد بدين حال و ترسيد كه سپاه را آنجا فرستد كه عتّاب بن اسيد را كس فرستاد . و عتّاب به مكه بود . نامه كرد گفت آنجا سپاه فرست . عتّاب برادر [ خود 
  ] را ، [ خالد 
  ] اسيد ، بفرستاد تا با ايشان حربى كرد سخت ، و از ايشان بسيار بكشت و اسير بسيار كرد . و آن مهتر ايشان جندب بگريخت .\r\nو به حدود طايف اندر نيز از مرتدان گرد آمدند و مردى را از خثعم بر خويشتن مهتر كردند ، نام او حميضة بن النعمان . و بو بكر عثمان بن العاص را نامه كرد كه از طايف سپاه فرست بر ايشان . عثمان مردى را از طايف بفرستاد نام او عثمان بن ربيعه ، و با حميضه حرب كرد . و آن سپاه مرتدان از وى بپراگندند ، و حميضه بگريخت و به حدّ يمن شد سوى آن مردمان كه به يمن مرتد شده بودند . و مردان نجران ترسا بودند و با پيغمبر صلح داشتند . چون پيغمبر بمرد ، ايشان صلح بشكستند . چون سپاهها به حدّ طايف و به حدود تهامه اندر آمدند ، ايشان برخاستند به طوع و سوى بو بكر شدند و صلح طلب كردند ، تا بو بكر با ايشان صلح كرد همچنانكه پيغمبر كرده بود . و زمين تهامه از مرتدان پاك شد . و آنگاه آنكه مانده بودند همه بگريختند و به يمن شدند كه مردمان يمن ديگر باره مرتد شده بودند .\r\n","description":"","footnote":"","page_name":" 417 ","page_number":490},
  {"content":"\r\n\r\nحديث مرتدان يمن با لشكر اسلام\r\nو مردمان يمن مرتد شده بودند با اسود به گاه پيغمبر عليه السّلام . و پيغمبر نامه ها كرده بود به عمال خويش و معاذ بن جبل و به قيس و شهر پيروز و زادويه از فرزندان عجم . ايشان گرد آمدند و اسود را بكشتند . و اسود را شهر پيروز بكشت به قوّت قيس . و معاذ بن جبل را بيرون آوردند و مسلمانى باز آشكارا شد . و خبر به بو بكر آوردند . بو بكر شاد شد . و پيغمبر عليه السّلام مرده بود . پس بو بكر نامه كرد به شهر پيروز و ميرى يمن او را داد . و قيس را از آن اندوه آمد و مرتد شد . و عمرو بن معدى كرب را بخواند و با خويشتن يار كرد و بر آن بنهادند كه هر چه به يمن اندر كس است از فرزندان عجم همه را بكشند ، نخست شهر فيروز را و زادويه را . و از پس ايشان قيس يمن بگيرد و مير گردد ، و عمرو بن معدى كرب خليفت او باشد بر همه يمن . و قيس نتوانست مرتدى پيدا كردن . حيلت كرد از پنهان كه شهر پيروز را و زادويه را بكشد . ايشان هر دو تن را مهمان كرد و خواست كه به مهمانى اندر بكشد ، نخست زادويه شد به مهمانى . او را به خانه اندر برد و از پنهان بكشت . و چشم همى داشت تا شهر فيروز اندر آيد او را نيز بكشد .\r\nشهر پيروز به مهمانى همى آمد ، زنى بر راهگذر نزد او شد گفت : بدين مهمانى مشو\r\n","description":"","footnote":"","page_name":" 418 ","page_number":491},
  {"content":"\r\nكه زادويه را بكشتند و ترا نيز بخواهند كشتن . شهر پيروز از راه باز گشت ، و آن تدبير بر قيس تباه شد .\r\nو شهر پيروز به بو بكر نامه كرد كه قيس مرتد شد و زادويه را بكشت . بو بكر از آن يازده امير كه از بهر اهل ردّه بيرون كرده بود يكى مهاجر بود كه از مدينه برفت و بر طايف و مردمان تهامه بر گذشت . و خالد بن اسيد و عتّاب بن اسيد را نيرو كرد و عثمان بن ابى عاص را كه به طايف بود نيرو كرد تا همه مرتدان تهامه را كم كردند و روى به يمن نهاد . و همه با مهاجر گرد آمدند . پس خراج بنهادند . و قيس را قيس بن مكشوح خواندندى ، و چون قيس را كشتن شهر پيروز بر نيامد نيارست مرتدى پديد كردن . همچنان پنهان همى داشت و با شهر پيروز به جنگ بود ، و عمرو بن معدى كرب را با خويشتن همى داشت . چون مهاجر و عكرمه بيامدند و شهر فيروز را يارى كردند ، قيس با مهاجر حرب كرد از بهر ملك را . و بآشكارا مسلمانى دعوى همى كرد و عمرو مرتدى آشكارا داشت و با قيس بود به حرب .\r\nپس قيس شكسته شد و با عمرو بن معدى كرب اسير افتادند به دست مهاجر . و مهاجر ايشان هر دو را سوى بو بكر فرستاد . بو بكر قيس را گفت : مرتد شدى و زادويه را بكشتى ، او گفت : مرتد نشدم و زادويه را نكشتم من بر مسلمانيم . بو بكر او را نكشت . و عمرو بن معدى كرب را گفت تا كى همى گردى از اين دين بدان دين و مرتد شوى ؟ گفت : زيرا كه شما نيكو نداريد ، و ميرى بنى زبيد محمّد مرا داد چون مسلمان شدم . بو بكر گفت : من نيز بدهم . عمرو گفت : لاجرم من نيز مسلمان شوم . پس عمرو مسلمان شد و بو بكر ميرى قبيله او را داد ، و برفت .\r\n","description":"","footnote":"","page_name":" 419 ","page_number":492},
  {"content":"\r\n\r\nخبر زهردادن امير المؤمنين ابى بكر رضى الله عنه و ذكر وفات و وصيّت او\r\nو اما حديث زهردادن امير المؤمنين ابو بكر چنان بود كه او به خانهء جهودى از جهودان خيبر مهمان بود پس از آنكه به خليفتى بنشست يك سال . و حارث بن كلده طبيب همه عرب بود و با بو بكر آنجا بود . پس طبقى برنج بياوردند و پيش ايشان بنهادند . بو بكر دست دراز كرد و از آن يك لقمه برداشت و به زبان اندر نهاد . پس حارث نيز دست فراز كرد و يك لقمه برداشت و به دهان اندر نهاد . [ 237 b 
  ] پس حارث هم آنگاه آن لقمه را از دهان بيرون انداخت و گفت : [ هذا 
  ] مسموم بسمّ السّنه . گفت : اين زهر آلود است بدان زهر كه مردم را از پس يك سال كشد . و آن همچنان بود كه او گفت . چون سر سال بود بو بكر رضى الله عنه بيمار شد از بهر آنكه از آن برنج يك لقمه خورده بود ، و پانزده روز بيمار بود و پس بمرد . و روز دوشنبه بود كه بو بكر رضى الله عنه ، هفت روز گذشته از ماه جمادى الآخره كه بيمار شد ، [ و روز سه شنبه بمرد هشت روز مانده از جمادى الآخره . 
  ] و همان روز عتّاب بن اسيد به مكّه بمرد . و او امير مكّه بود از دست بو بكر و امير مكّه بود هم از دست پيغمبر عليه السّلام . و او را نيز زهر داده بودند . و اين نيز از فتنه ها بود .\r\nو بو بكر مردى بود كه تا بوده بود پيشهء او بازرگانى بود و بسيار كودكان داشت .\r\n","description":"","footnote":"","page_name":" 420 ","page_number":493},
  {"content":"\r\nو چون او را به خليفتى نشاندند او را عيال بسيار بود . و اوّل زن او مادر عايشه بود و نام او امّ رومان بود ، و او را به جاهلى اندر به زنى كرده بود . و اين امّ رومان دختر عامر بن عميره بود ، و او از بنى كنانه . زنى ديگر به زنى كرده بود نام او اسماء ، و او از اين زن پسرى داشت نام او عبد الرّحمن . چون مسلمان شد ، زنى ديگر به زنى كرد نام او اسماء بنت عميس و بو بكر را از وى پسرى آمد نام او محمد ، و چون به مدينه آمد و با پيغمبر عليه السّلام هجرت كرد ، كس فرستاد و زنان و فرزندان خويش باز مدينه آورد . پيغمبر عليه السّلام او را سرايى بداد برابر سراى عثمان بن عفّان . و به مدينه زنى را به زنى كرد نام او حبيبه بنت خارجة بن زيد ، و بو بكر را از او دخترى آمد او را ام كلثوم نام كرد . و اين زن را خانه به سنح بود . و اين سنح محلتى است از مدينه بر يك بانگ زمين . و بو بكر گاهى به شهر بودى ، بدين سراى كه پيغمبر وى را داده بود ، و گاهى به سنح بودى به خانهء آن زن .\r\nپس چون به خليفتى بنشست اين همه زنان و فرزندان بر او بودند . و بو بكر همان بازرگانى همى كرد و معيشت خويش را از آنجا بيرون مىآورد . و ليكن به كار مسلمانان همى خلل بود . مردمان را گفت مرا از اين قوت جاره نيست و مرا قاضىاى بايد كه به ميان مردم حكم كند و از مزد او چاره نيست . پس مردمان هر ماهى شش هزار درم تقدير كردند او را و قاضى او را و دبير او را . پس عمر گفت :\r\nمن ترا قاضىاى كنم و مزد نخواهم . و عثمان گفت : من دبيرى كنم و مزد نخواهم .\r\nو همچنان كردند . و بو بكر مزد قاضى و مزد دبير برگرفت و دو سال و چهار ماه خليفت بود . و اندر اين مدت خليفتى هشت هزار درم هزينه كرده بود از بيت المال .\r\nچون بمرد ، وصيّت كرد كه هر چه از من بماند همه به بيت المال باز بريد تا بستر كه بر آن خفته ام . چون بمرد ، همه به بيت المال باز بردند تا چادر كه بر او افگنده بود .\r\nچون بمرد از او سه پسر و سه زن و سه دختر بماند . و چون عمر رضى الله عنه بنشست هيچكس را از ايشان چيز نداد .\r\nو مر بو بكر را خليفتان بودند به نواحى . بيشتر آن بودند كه پيغمبر عليه السّلام فرستاده بود ايشان را ، و بو بكر ايشان را هم آنجا بماند . و چون بو بكر بمرد ، پدرش\r\n","description":"","footnote":"","page_name":" 421 ","page_number":494},
  {"content":"\r\nبو قحافه زنده بود . و نام بو بكر عبد الله بن عثمان بود و پيغمبر عليه السّلام او را عتيق خواندى . و بو بكر آن عتيق را دوست داشتى از بهر فال را . و گروهى گويند نام بو بكر اندر جاهليّت عتيق بود ، و اندر اسلام عبد الله بود و عتيق لقبش بود .\r\nگروهى گويند بو بكر مردى بود آزاده روى ، او را عتيق از آن گفتندى لعتاقة وجهه از بهر آنكه آزاده روى بود . و عايشه گويد كه پيغمبر عليه السّلام او را گفت : * ( أنت عتيق الله من النّار . ) * آزاد كردهء خدايى از آتش ، از آن روز باز او را عتيق نام كردند .\r\nو نسب او اين بود : عبد الله ابو بكر بن عثمان بن عامر بن كعب بن سعد بن تيم بن كعب بن لؤى . و به خبر اندر آمده است كه بو بكر مر پيغمبر را گفت : يا رسول الله ، من به خواب ديدم كه دو داغ بر سينهء من بودى . پيغمبر او را گفت : دو سال خليفتى كنى مردمان را . و چنين گويند كه بو بكر به وقت مرگ دبيرى را بخواند و اين وصيّت را بنوشت و سوى عمر فرستاد .\r\nوصيت نامهء بو بكر\r\nبسم الله الرّحمن الرّحيم هذا ما اوصى به ابو بكر عند آخر عهده بالدّنيا خارجا منها و عند اوّل عهده بالآخرة داخلا فيها حين يصدق الكاذب و يتوب الفاجر و يؤمن الكافر أنّي ولَّيت و استخلفت عليكم عمر بن الخطَّاب فان برّ و عدل فذاك ظنّى به و رجائى فيه و ان جاز فظلم فلا علم لى بالخير و الخيرات و لا يعلم الغيب الَّا الله * ( وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ . 26 : 227 ) * پس اين عهد نامه به نزديك عمر فرستاد و دو غلام صيقلى به نزديك او فرستاد كه سلاح كردندى مسلمانان را ، و دو استر با اشترى آبكش و گفت : اين است به نزديك من از مال خداى عزّ و جلّ . پس عمر گفت : رحم الله ابا بكر لقد اتعب من بعده . گفت : خداى بر بو بكر رحمت كناد كه به رنج آورد آن را كه از پس او باشد ، يعنى از خلفا .\r\nو بو بكر را زهر دادند و بيمار شد و روز سه شنبه بمرد نماز شام هشت روز مانده از ماه جمادى الآخر سال سيزدهم از هجرت . و دو سال و سه ماه و بيست\r\n","description":"","footnote":"","page_name":" 422 ","page_number":495},
  {"content":"\r\nروز خليفت بود . چون بمرد شصت و سه ساله بود بر آن [ 238 a 
  ] سال كه پيغمبر بود عليه السّلام . و بو بكر وصيّت كرده بود كه مرا زن من بشويد اسماء بنت عميس ، و پسرم عبد الرحمن آب بر ريزد ، بجز اين دو تن نخواهم كه مرا كس بيند . و فرمود كه مرا يكى ازار و يكى رداى كهنه كفن كنيد از بهر آنكه جامهء نو زندگانى را بايد كه اندر او عبادت كنند . و كفن مردم را از بهر خاك بايد ، اگر كهنه باشد شايد . و وصيّت كرده بود كه مرا به خانهء عايشه آنجا كه پيغمبر است عليه السّلام به گور كنيد . پس او را هم بدان خانه بنهادند كه پيغمبر را نهاده بودند . و به ميان نماز شام و نماز خفتن به گور كردند . و خبر است از عايشه كه او گفت : اگر ما دانستمانى كه روا باشد كه زنان مردان را بشويند پيغمبر را عليه السّلام بجز ما كس نشستى و به كس نگذاشتمانى . پس چون خواستند كه بو بكر را به گور كنند عمرو و عثمان و على و طلحه و زبير و عبد الرّحمن بن ابو بكر بو بكر را به گور فرو نهادند . و سر بو بكر آنجا است كه كتف پيغمبر است . و چون عمر بمرد همچنان او را هم پهلوى بو بكر به گور كردند . و سر بو بكر آنجا است كه كتف پيغمبر است ، و سر عمر آنجا است كه كتف بو بكر است . و هر سه را گور به يك جا است . و هر سه گور پهن است خر پشته نيست . و هيچكس جز اين سه تن بدان رحبه اندر نيست .\r\nاين است [ حديث زهر دادن و 
  ] مرگ ابو بكر رضى الله عنه و پس اين عمر را بيعت كردند و خليفتى بر او راست شد .\r\n","description":"","footnote":"","page_name":" 423 ","page_number":496},
  {"content":"\r\n\r\nخبر خليفتى كردن عمر بن الخطَّاب رضى الله عنه\r\nمحمّد بن جرير رحمة الله عليه گويد كه پس از آنكه بو بكر رنجور شد و بيمارى بر او مستولى گشت و در آن بيمارى غم كار مسلمانان مىخورد تا كرا خليفت كند از پس خويش . دلش بر عمر بن الخطَّاب افتاد . عبد الرّحمن بن عوف را بخواند و گفت : چه گويى اين خلافت عمر را دهم ؟ عبد الرّحمن گفت : سخت نيك آيد ، و ليكن عمر مردى تنگدل است و درشت . بو بكر گفت : عمر تنگدلى و درشتى امروز كند كه من با خلق همى نر مىكنم ، چون كار به دو رسد نرم گردد . پس بو بكر گفت : اين سخن پيش كس مگوى . ديگر روز مهاجر و انصار را گرد كرد و گفت :\r\nاى مردمان ، شما دانيد كه من اندر اين كار چگونه رفتم ، و امروز هم به كسى سپارم كه مرا نه خويش است و نه نزديك بود ، پسنديد آن كس را كه بر شما خليفت كنم ؟\r\nهمه گفتند پسنديم . پس گفت : عمر بن الخطَّاب را خليفت كردم و بهترين كس او را دانستم اين كار را . همه گفتند سمعنا و اطعنا . و عثمان را بفرمود تا عهد نامه نوشت بر آن گونه كه ياد كرده شد . و هيچكس چيز نگفت مگر طلحه ، كه او ابو بكر را گفت : تو دانى كه مردمان به چه سختى اندر بودند به زندگانى تو از عمر و از درشتى وى ، و امروز او را همى خليفت كنى ، پيش خداى عزّ و جلّ چه گويى ؟\r\n","description":"","footnote":"","page_name":" 424 ","page_number":497},
  {"content":"\r\nبو بكر گفت : پيش خداى عزّ و جلّ گويم بهترين خلق را بر سرشان خليفت كردم .\r\nطلحه خاموش شد . پس آن شب ابو بكر را به گور كردند . ديگر روز خلق كرد آمدند و عمر بر منبر شد و خطبه كرد و مردمان را پند داد و فرود آمد . و نخستين كارى كه بكرد ابو عبيده را نيابت خويش بداد ، و وى با لشكر شام بود . و چون روم به دو داد خالد بن الوليد را معزول كرد . و در آن معزولى خالد مردم را سخت اندوه آمد از آن .\r\n","description":"","footnote":"","page_name":" 425 ","page_number":498},
  {"content":"\r\n\r\nخبر فتح دمشق\r\nپس چون آن روميان هزيمت شده بودند از خالد و خبر بشنيدند كه خالد را معزول كردند و سپاهسالار ديگر كردند ، شاد شدند و بر جاى بيستادند . و به شهرى رسيدند نامش فحل و هم پهلوى شهرى است نامش بيسان . بدانجا گرد آمدند خلقى بسيار ، و خبر به ملك الرّوم شد به عزل خالد . شاد شد و به انطاكيه آمد و از آنجا به حمص آمد ، و از حمص سپاه بفرستاد به دمشق با مهترى نامش هامان . و دمشق بزرگترين شهرهاى شام است و حصارش استوارتر بود ، ملك الرّوم مقدار هفتاد هزار سوار گرد كرد و خود به حمص بنشست تا اگر مدد بايد بفرستد .\r\nبو عبيدة بن الجرّاح متحيّر شد و تدبير كرد كه بدين فحل سپاهى فرستد تا ايشان را به حصار مشغول كند و خود با سپاه سوى دمشق شود . پس بشر بن كعب الحجازى را خليفت كرد و هزار مرد را آنجا بنشاند و گفت اين بند نگاه دار تا ايشان را از اين بند مدد نيايد . و شرحبيل را با ده تن از سوى فحل فرستاد و پنج هزار مرد به دو داد و گفت به فحل و بيسان بباشيد ، اگر حصار بتوانى گشادن خود نيك [ بود ، 
  ] اگر نتوانيد ايشان را نگاه داريد تا سوى ما نيايند . و خود با همه سپاه برفت و به دمشق شد . هامان را بيافت با هفتاد هزار مرد . چون بو عبيده بيامد ، سپاه بيرون آورد و با\r\n","description":"","footnote":"","page_name":" 426 ","page_number":499},
  {"content":"\r\nوى حرب كرد . چون حرب در پيوست ، روميان هزيمت شدند و به حصار اندر گريختند . و گرداگرد آن حصار يك فرسنگ شورستان بود . ايشان چون دانستند كه سپاه آمد ، آب بر آن زمين بر افگندند تا چنان شد كه چون پاى نهادى مرد و اسب به زمين فرو رفتى . پس آن سپاه آنجا بماندند . و آن سپاه را كه با بو عبيده بودند به دمشق اندر شش ماه بماندند . و در اين شش ماه هيچ روز نبود كه با روميان حرب نبود .\r\nو از پس شش ماه اين روميان را سورى بود ، هامان اين همه سپاه را مهمان كرد . و مسلمانان بدانستند كه آن سپاه آن شب همه مستاند ، نردبانهاى بسيار بكردند از رسن [ 238 b 
  ] و كمندهاى بسيار بياوردند و اندر كنگره هاى حصار افگندند و بر شدند تا ديوار حصار پر سپاه شد . پس مسلمانان تكبير كردند ، و روميان بيشتر مست بودند . پس در حصار بگشادند ، و چون ملك روم بشنيد حرب اندر گرفتند و تا روز حرب كردند . چون روز ببود ، روميان بانگ كردند و صلح خواستند . مسلمانان صلح كردند و دست از حرب باز داشتند بر آنكه هر چه ايشان را خواسته بود به دو نيم كنند نيمى مسلمانان را [ دهند 
  ] و نيمى ايشان را [ بود 
  ] . و هر سرايى دينارى بدهند ، و هر كرى [ تخم 
  ] زمين [ يك 
  ] كرى غَّله بدهند و [ در حصار بگشادند 
  ] . و چون ملك روم بشنيد از دمشق برفت و به انطاكيه شد .\r\n\r\nگشادن فحل و بيسان\r\nو اين فحل و بيسان و طبريه همه حصارها بود و به مر جاى روميان بودند بسيار ، و از همه بيشتر به فحل بودند . هشتاد هزار مرد آنجا بود و بر در حصار و حل بسيار كرده بودند . و شرحبيل با ده هزار مرد آنجا رسيده بود . چون فتح دمشق ببود ، بو عبيده يزيد بن ابى سفيان را آنجا امير كرد و پنج هزار مرد با او آنجا بگذاشت و خود برفت به سوى اردن . و آنجا بنشست به ميان فحل و دمشق تا از هر دو سپاه خبر دارد . و از آنجا ده هزار سوار به بيسان فرستاد ، و خود با سپاه همى بود . و شبى بود تاريك . روميان گفتند ما امشب در حصار بگشاييم و بر مسلمانان شبيخون\r\n","description":"","footnote":"","page_name":" 427 ","page_number":500},
  {"content":"\r\nكنيم كه ايشان غافلاند . و شرحبيل شب و روز سپاه را ساخته داشتى . پس روميان به شب در حصار بگشادند و آن هشتاد هزار مرد بيرون آمدند . و به ميان شورستان اندر راهى باريك بود بدان راه بگذشتند و از شورستان بيرون آمدند . چون به مسلمانان رسيدند ، ايشان ساخته بودند . و حرب اندر گرفتند و تا نيم شب حرب كردند . پس مهتر ايشان كشته شد و روميان روى به هزيمت نهادند و سوى حصار شتافتند و هم بدان راه باريك نتوانستند شدن ، بدان شوره و وحل اندر بماندند . و مسلمانان ايشان را همى كشتند تا روز ، و از آن هشتاد هزار مرد بس كس نرست .\r\nپس شرحبيل لشكر به در حصار بيسان برد ، و ايشان صلح خواستند . شرحبيل اجابت كرد بدان شرط كه با مردمان دمشق كرده بود .\r\nو چون مردمان حصار طبريه بشنيدند كه با مردمان فحل و بيسان صلح كردند ، ايشان با ابو الاعور صلح كردند هم بر آن گونه كه صلح دمشق كرده بودند . و بو عبيده نامه كرد عمر را به خبر اين فتحها . عمر و مسلمانان شادى كردند .\r\n","description":"","footnote":"","page_name":" 428 ","page_number":501},
  {"content":"\r\n\r\nخبر المثنّى بن حارثه با عجم به روزگار عمر اندر\r\nآنگاه مثنّى بن حارثه سوى بو بكر آمد و او را بيمار يافت . و عمر را خليفت كرده بود و گفته بود كه نخستين كارى كه بكنى مثنّى را بر عراق امير كن و باز گردان با سپاه . پس چون عمر خالد را از اميرى باز كرد مردمان از او بيازردند ، و عمر مردمان را گرد كرد و گفت برويد به عراق به حرب . هيچكس اجابت نكرد . و عمر همى گفت اجابت كنيد و آيت همى خواند * ( إِنَّ الله اشْتَرى من الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ يُقاتِلُونَ في سَبِيلِ الله فَيَقْتُلُونَ وَيُقْتَلُونَ . 9 : 111 ) * الآيه . و همى گفت كيست كه خويشتن با خواسته به خداى فروشد . هيچكس اجابت نكرد . عمر از آن سخت اندوهناك و خجل شد ، و ديگر روز همچنين كرد ، كس اجابت نكرد .\r\nشبى بر پاى خاست و گفت : اى مردمان ، رغبت كنيد بر جهاد و مترسيد از عجم كه عراق بيشتر گشاده شده است و حيره و سواد به دست ما است و كار عجم سخت ضعيف است و ما را خود سپاه آنجا بسيار است ، و ليكن همى خواهم كه به مدد يار گرديد تا ايشان را دل قوىتر بود . پس نخستين كسى كه اجابت كرد مردى بود او را ابو عبيدة بن مسعود الثقفى گفتندى مردى مبارز و مردانه بود و ليكن نه از ياران پيغمبر بود از تابعى بود . پس چون او اجابت كرد ، ديگران اجابت همى كردند تا\r\n","description":"","footnote":"","page_name":" 429 ","page_number":502},
  {"content":"\r\nهزار مرد اجابت كردند . پس عمر مثنّى را گفت آنجا ده هزار مرد است كه خالد دست باز داشته بود ، اين هزار ديگر مدد بود . پس فرمود كه برويد . و اين ابو عبيدة بن مسعود كه نخست اجابت كرده بود بر ايشان امير كرد . ايشان گفتند مردى را امير كن از ياران پيغمبر عليه السّلام . گفت شما كاهلى كرديد و شما را سه روز همى خواندم ، كس اجابت نكرديد ، امروز فضل او را است كه نخست اجابت كرد . و ابو عبيده را بر اين هزار مرد امير كرد .\r\nو مثنّى از پيش برفت و به حيره شد و كار عجم قوىتر يافت . و ملك به بوران دخت بنت كسرى داده بودند ، و پيش از وى خواهرش بود به ملك نام وى آزرمى دخت ، و اندر عجم مردى بود نامش فرخزاد ، و او را پسرى بود نامش رستم امير خراسان پس اين فرخزاد بر آزرمى دخت عاشق شد و او را گفت زن من باش .\r\nآزرمى گفت : ملكه آشكارا شوى نتواند كردن ، و ليكن امشب بياى تا ترا به خويشتن رسانم . و بر در آزرمى دخت دو هزار مرد حرس بود . ايشان را گفت چون فرخزاد بيامد سرش برداريد و بر چوبى كنيد و به در سراى به زمين اندر زنيد و تنش آنجا بيفگنيد تا مردمان بدانند كه از وى [ 239 a 
  ] بى ادبى آمده است و كس را اندر من طمع نماند . امير حرس همچنان كرد . و روز ديگر مردمان بديدند و خبر به خراسان آمد .\r\nرستم با سپاه به مداين شد . و آزرمى را بكشت و خواهرش بوران را بنشاند . و بوران رستم را سپاهسالار كرد و سوى عرب فرستاد . رستم از مداين برفت با سپاه و به حد سواد آمد و بنشست ، و همه حد سواد پر لشكر يافت از عرب . پس به هر دهى كس فرستاد و به هر شهرى ، و مهتران را بفرمود تا آن شهر آشورند تا هر عرب كه آنجااند بگريزند ، ايشان همچنان كردند و آن شهرها را بشورانيدند . و اميران كه آنجا بودند بگريختند و به حيره باز شدند . چون مثنّى از مدينه باز آمد ، سواد را چنان شوريده يافت و عجم چيره شده و مسلمانان از حيره گريخته . و رستم بر سر حدّ سواد نشسته همى خواست كه به سواد شود . چون خبر شنيد كه مثنّى باز آمد آنجا بنشست ، و يكى دهقان بود نامش جابان مردى بزرگ بود . رستم\r\n","description":"","footnote":"","page_name":" 430 ","page_number":503},
  {"content":"\r\nبه دو رسول فرستاد نامش نرسى و گفت دهقانان سواد را بگوى تا سپاه گرد كنند و بر تو گرد آيند تا با مثنّى حرب كنى ، و مدد من به تو رسد كه عرب را اكنون نيرو بشد ، و خالد سپاهسالار باز گشت .\r\n","description":"","footnote":"","page_name":" 431 ","page_number":504},
  {"content":"\r\n\r\nخبر حرب النمارق\r\nپس جابان اندر سواد سپاه را گرد كرد و آهنگ حيره كرد . و مثنّى آمده بود و بو عبيده را چشم همى داشت تا با سپاه مدينه بيايد . و روى بديشان نهاد . و جابان سپاه را به جايى فرود آورد كه نمارق خواندندى ، و شهرى بود بزرگ ، و رستم از سپاه عجم سىهزار مرد سوى جابان فرستاد ، و خود بر جاى بيستاد . و مثنى با سپاه از حيره بيرون آمد . بو عبيده به حيره رسيد مثنّى رفته بود . از پس وى بشد و اندر او رسيد . مثنّى سپاه را و حرب را به دو سپرد . بو عبيده سه روز بياسود و روز چهارم سپاه را تعبيه كرد . بر ميمنه مردى به پاى كرد نامش جشنس و بر ميسره مردى ديگر بر پاى كرد نامش مردانشاه . و سپاه را به حرب آورد و حربى كردند سخت . و خداى عزّ و جلّ مسلمانان را ظفر داد و بسيار از ايشان بكشتند از عجم ، و بسيار اسير كردند . و جابان اسير شد به دست مردى نام او اكتل بن الشّماخ ، و مردانشاه اسير شد به دست مردى نامش مطر ، او را بكشت ، و اكتل جابان را بخواست كشتن ، خواهش كرد و گوهرها داد به دو تا او را دست باز داشت . جابان نتوانست دويدن ، ميان لشكرگاه همى گشت تا او را بشناختند و ديگر باره اسير كردند و پيش بو عبيده بردند . بو عبيده گفت اين را نتوان كشتن كه مردى از مسلمانان او را\r\n","description":"","footnote":"","page_name":" 432 ","page_number":505},
  {"content":"\r\nزينهار داده است . او را نكشت و دست باز داشت . و از اين حرب غنيمت بسيار و برده و خواستهء بىاندازه به دست مسلمانان افتاد .\r\n\r\nخبر حرب گسكر\r\nو اندر سواد روستايى است كه آن را گسكر خوانند . و آنجا حصارى بود بزرگ ميان اين ديه ها سقاطيه خوانند ، و آن روستاى گسكر از همه سواد خرمتر است ، و آن نرسى كه رستم او را نزد جابان فرستاده بود تا سپاه گرد كند ، پس خالهء پرويز بود ، آن همه روستاهاى گسكر او را اقطاع داده بود و از ده سال باز آنجا بود ، و همه خلق آنجا به فرمان او بودند . و چون سپاه مسلمانان برفتند و آن كار بكردند ، نرسى بگريخت و به مداين آمد و آنجا همى بود . چون بوران رستم را بفرستاد ، اين را با وى بفرستاد . رستم او را به رسولى به جابان فرستاد و گفت جابان را برانگيز تا سپاه گرد كند و به حرب ايشان شود ، و آنگاه تو به گسكر شو و لشكر را بر خويشتن گرد كن و ساخته باش . نرسى چون جابان را به حرب فرستاد بدين لشكر آمد و خلق بسيار از آن روستاها بر خويشتن گرد كرد و به حصار سقاطيه اندر شد و چشم همى داشت تا جابان چه كند . چون لشكر جابان به هزيمت شد و جابان اسير شد ، از آن هزيمتيان كسهايى كه مهتر بودند نزديك رستم آمدند و ديگران سوى نرسى شدند .\r\nنرسى كس كرد به رستم كه خلقى بسيار گرد آمدند با من ، سپاه فرست كه به حرب روم . رستم مردى را بيرون كرد نامش جالينوس با بيست هزار مرد و سوى نرسى فرستاد . بو عبيدة بن مسعود به نمارق نشسته بود و همى خواست كه غنيمت را قسمت كند . خبر آمدش كه سپاه بسيار برفت سوى نرسى ، پيش از آنكه مدد عجم به دو رسيد از حصار سقاطيه بيرون آمد و حرب كردند و عجم هزيمت شدند .\r\nو مسلمانان از ايشان بسيار بكشتند و اسير كردند . و نرسى بجست و سوى رستم شد . و جالينوس به حدود روستاى گسكر رسيده بود . چون خبر هزيمت شنيد بر جاى بيستاد ، و هزيمتيان بر وى گرد آمدند . و ابو عبيده آهنگ ايشان كرد و با\r\n","description":"","footnote":"","page_name":" 433 ","page_number":506},
  {"content":"\r\nجالينوس حرب كرد و سپاه جالينوس هزيمت شد ، و جالينوس باز رستم آمد .\r\nبو عبيده غنيمت بسيار يافت و به ميان روستاى گسكر اندر شد و بنشست و همه سواد او را صافى شد . و اندر حد سواد هيچكس نماند مگر رستم كه بر سر حدّ نشسته بود . و بو عبيده غنيمتها قسمت كرد و مردمان گسكر بترسيدند كه ابو عبيده آن ديهها خراب كند . از هر دهى كسى آمدند و با وى صلح كردند ، و او جزيت بر ايشان نهاد ، و پنج يك غنيمتها سوى عمر فرستاد رضى الله عنه با خبر فتحها . و عمر شاد شد از بهر آنكه مردمان او را [ 239 b 
  ] ملامت كردند بر عزل خالد بن الوليد .\r\nو مردمان شاديها كردند و مسلمانى قوى شد .\r\n","description":"","footnote":"","page_name":" 434 ","page_number":507},
  {"content":"\r\n\r\nخبر وقعة الجسر\r\nپس چون جالينوس به هزيمت شد سوى رستم ، او را ملامت كردند و خبر هزيمت او به بوران دخت نوشت . و بوران مردى را بيرون كرد از بزرگان عجم نامش بهمن جادو با سى هزار مرد از مبارزان عجم ، و سى پيل با وى بفرستاد . و اندر آن پيلان يكى پيل سپيد بود كه از پرويز مانده بود و از همه پيلان بزرگتر بود ، و هرگز او را به هيچ حرب نبرده بودند كه نه پيروز باز آمده بود . و آن علم مبارك كه اندر خزينهء ملوك عجم بودى كه آن را درفش كاويان گفتندى به بهمن جادو فرستاد و او را سپاهسالار كرد ، و نامه كرد به رستم كه هر سپاه كه او از تو خواهد و هر خواسته كه به كار آيدش به دو ده . و او سوى رستم آمد . و اين جالينوس را با وى بفرستاد . و بهمن آهنگ بو عبيده كرد و بر لب فرات به دهى فرود آمد كه ميان ايشان رود فرات بود .\r\nبو عبيده سپاه خويش را بر جسر بگذاشت و از آن سوى شد . و ديگر روز سپاه به حرب آمدند و صفها بركشيدند و حرب اندر گرفتند . و اسبان عرب از آن پيلان همى ترسيدند . ابو عبيده گفت : اى مردمان ، آهنگ پيلان كنيد ، تا ايشان را باز نگردانيد عجم هزيمت نشوند . بو عبيده آهنگ پيل سپيد كرد و شمشيرى بر\r\n","description":"","footnote":"","page_name":" 435 ","page_number":508},
  {"content":"\r\nخرطومش زد . پيل خرطوم برآورد و بو عبيده را زير دست اندر افگند و دست بر او نهاد و او را بكشت . و پيلبانان جرس شادى بزدند و بانگ كردند به پيروزى و گفتند شاه عرب را كشتيم . و پارسيان كه هزيمت شده بودند باز گشتند . و مسلمانان از پيش حرب باز گشتند و بر وى گرد آمدند و حرب اندر گرفتند . و اين بو عبيده پدر مختار بود . و عجم پيروز شدند .\r\nپس مردى نامش جبير بن نفير الثقفى از خويشان بو عبيده بود علامت وى به پاى كرد و پيش حرب اندر آمد و مردمان بر وى گرد آمدند . و مختار كه به هنگام عبيد الله بن زياد به كوفه برخاست و خون حسين طلب كرد ، و مختار در آن روز با پدر بود بدين حرب اندر ، و خرد [ بود 
  ] . و مادر مختار زنى بود از بنى ثقيف نامش مه ، و زنى پارسا بود و با بو عبيده بدين حرب بود . و پيش از آنكه بو عبيده سپاه از جسر بگذاشت ، مادر مختار شبى به خواب ديد كه از آسمان كسى فرود آمدى و قدحى به دست شراب سرخ و شيرين ، و بو عبيده را گفتى كه اين بخور كه اين شراب بهشت است . بو عبيده از آن بخوردى و جبير بن نفير را دادى و وى نيز لختى بخوردى و هفت تن ديگر از آن بخوردندى از خويشان بو عبيده . ديگر روز مادر مختار اين خواب مر بو عبيده را بگفت . بو عبيده گفت : تأويل اين خواب آن است كه فردا من اندر اين حرب شهادت يابم و اين هفت تن با من شهادت يابند .\r\nديگر روز چون صفها بركشيدند گفت : اى مردمان ، اگر ما را چيزى رسد جبير بن نفير را بر شما امير كردم ، و اگر او را بكشند فلان را ، همچنين هفت كس را نام برد . پس گفت چون اين هفت تن را بكشند ، مثنّى بن حارثه را امير كردم .\r\nپس چون پيل بو عبيده را بكشت و رايت بيفتاد ، اين جبير رايت برگرفت و مسلمانان بر وى گرد آمدند و عجم سخت چيره شده بودند . و آخر جبير را بكشتند و آن امير ديگر رايت برگرفت ، او نيز كشته شد تا هر هفت كه بو عبيده نام برده بود كشته شدند . پس مثنّى بن حارثه لوا بر گرفت و مسلمانان بر وى گرد آمدند و حرب نتوانستند كردن ، روى به هزيمت نهادند . مثنّى چون دانست كه سپاه برفت او نيز بازگشت . و يكى از بنى ثقيف نامش عبد الله بن مرثد برفت و از پيش سپاه بشد و\r\n","description":"","footnote":"","page_name":" 436 ","page_number":509},
  {"content":"\r\nجسر ببريد تا سپاه باز گردد هزيمت نشود . و كشتى اى از آن كشتيهاى جسر به آب فرو هشت و به آنجا بيستاد و بانگ همى كرد يا معشر المسلمين ، باز گرديد . ايشان خويشتن را به رود اندر افگندند سوار و پياده ، و گروهى بكشتند و گروهى غرقه شدند .\r\nمثنّى بيامد و آن جسر را بريده ديد . گفت : چرا جسر ببريدى ؟ گفت : تا سپاه هزيمت نشود . گفت : نيكو كردى كه مسلمانان را همى به كشتن دادى ؟ ! و دو سه تازيانه بر سر آن مرد زد و آنجا فرود آمد و كشتيها همه بياوردند و به يك ديگر اندر بست و جسر را [ نيكو كرد 
  ] تا هزيمتيان همه بگذشتند ، پس خود بگذشت و جسر ببريد و به آب فرو هشت ، و هزيمتيان روى به هزيمت نهادند ، و مثنى نتوانست رفتن ، با سه هزار مرد آنجا بيستاد . پس بهمن جادو بيامد و جسر بريده ديد . حيلت ساخت و آن جسر نيكو كرد ، و مثنّى را از پى خواست رفتن . او را خبر آمد كه سپاه عجم بر بوران بيرون آمدند و او را همى نخواهند به پادشاهى ، و رستم را همى نخواهند سپاهسالارى را . و او را نامه آمد كه زود بيايد . بهمن جادو آن سپاه را فرو گذاشت و روى به مداين نهاد . و مثنّى را پهلو تباه شده بود ، بنشست تا درست شد و نامه كرد سوى عمر ، و او را از كشتن بو عبيده و سپاه و آن سپاه مسلمانان آگاه كرد . چون رسول برسيد ، او بر منبر بود و خطبه همى كرد . رسول بر منبر شد و به گوش او اندر گفت اين خبر . عمر رضى الله عنه گفت : اى مردمان ، خبر چنين افتاد كه بو عبيده كشته شد و ليكن غم مداريد كه پيغمبر عليه السّلام چنين گفته است [ 240 a 
  ] كه مسلمانى هر روز افزونتر شود .\r\nپس آن هزيمتيان به مدينه باز آمدند و به خانه ها پنهان شدند و همى گريستند بر خويشتن و نوحه همى كردند و همى گفتند ما كافر شديم از بهر آنكه خداى عزّ و جلّ گفته است : قال الله تعالى ، * ( يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الأَدْبارَ ، وَمن يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ من الله وَمَأْواه جَهَنَّمُ وَبِئْسَ الْمَصِيرُ . 8 : 15 - 16 ) * گفت چون كافران را ببينى به حرب پشت سوى ايشان مكنيد به هزيمت و هر كه پشت سوى ايشان كند\r\n","description":"","footnote":"","page_name":" 437 ","page_number":510},
  {"content":"\r\nمگر از بهر حرب را بگردد تا كار خويش را بسازد و باز آيد . * ( مُتَحَرِّفاً لِقِتالٍ أَوْ مُتَحَيِّزاً 8 : 16 ) * آن بود كه اگر دشمنى قوى بود و لشكر ضعيف بود ، شما از آنجا باز گرديد تا با لشكر قوى يكى گرديد و باز به حرب آييد ، و هر چه جز بر اين بر گردد و هزيمت شود بدرستى كه در غضب و خشم خداى تعالى است ، و جاى ايشان دوزخ است . و معاذ بن جبل هر شب اين آيت بر ايشان همى خواندى ، و ايشان تا روز همى گريستندى . عمر ايشان را بخواند . و نيامدند . منادى بانگ كرد كه شما معذوريد و خداى تعالى شما را بدين عقوبت نكند . پس عبد الرّحمن بن عوف را بخواند و بفرستاد تا ايشان را بياورد . و عمر ايشان را گفت شما معذوريد و حرب را از اين چاره نبود . و معاذ بن جبل را گفتند تو مردى مسلمانى و ليكن معنى قرآن ندانى .\r\nخداى عزّ و جلّ اندر اين آيت همى گويد * ( مُتَحَيِّزاً إِلى فِئَةٍ 8 : 16 ) * ، و مگر چنان باز گرديد كه با سپاهى پيونديد و بدان سپاه نيرو گيريد تا به حرب باز آييد ، و من نيروى سپاه مسلمانانم ، شما سوى من آمديد تا من شما را نيرو كنم ، ايشان ايمن شدند .\r\nپس اين ملكهء عجم ، نامش بوران ، بهمن را باز خواند و مردى ديگر را سپاهسالار كرد ، نامش پيروزان ، و او را بگفت تا با بهمن جادو يكى باشد و هيچ خلاف نكند . پس اين جابان كه هزيمت شده بود خلقى را بر خويشتن گرد كرد از سپاه عجم و خبر بشنيد كه مثنّى بيمار است . بيامد و بر مثنّى شبيخون كرد . و مثنّى با سپاه بيدار بودند ، حرب كردند و خلقى از عجم كشته شدند و اين جابان را بكشتند . و مثنّى نامهء فتح سوى عمر فرستاد و گفت ملك عجم سپاهسالارى نو كرده است و همى به حرب آيند ، و از عمر مدد خواست . عمر جرير بن عبد الله البجلى را بفرستاد به يارى مثنّى با اين سپاه به مرج السباخ شد ، و منزلى ديگر پيشتر شد . پس خبر به عجم شد كه مثنّى را مدد آمد بيست هزار مرد با جرير بن عبد الله البجلى . و بوران صد هزار مرد بيرون كرد و مهران بن بادان را بر ايشان مهتر كرد ، و بيامدند تا به در مرج السباخ شد ، و به منزلى ديگر پيشتر شد و روى به روى درآوردند به حرب هر دو لشكر از جانبين .\r\n","description":"","footnote":"","page_name":" 438 ","page_number":511},
  {"content":"\r\n\r\nخبر حرب البويب\r\nپس مثنّى سپاه برگرفت و به جايى آمد نامش بويب ، و نامه كرد سوى امير المؤمنين عمر رضى الله عنه كه من اينجا آمدم و لشكر دشمن آمد . و عمر رضى الله عنه كس فرستاد به همه قبيله هاى عرب و مدد همى آمدند به نزديك مثنّى ، تا سى هزار مرد بر مثنّى گرد آمدند . و مهران بيامد با صد هزار مرد و سه پيل ، و آن پيلان همه مرده بودند . و مثنّى بيست هزار مرد پيش صف اندر آورد از اهل ذمّت و از ترسا دو هزار مرد آمده بودند و حرب اندر گرفتند . و مسلمانان ضعيف شدند و كافران از مسلمانان بسيار بكشتند و باقى روى باز پس نهادند . چون مثنّى ديد كه سپاه مسلمانان روى باز پس نهادند و هزيمت شدند ، سوى آن ترسايان رفت و گفت بايد كه يك حمله كنيد . و به ميان اين ترسايان غلامى بود نامش حموس .\r\nگفت ملك عجم كدام است مرا بنماييد . او را بنمودند . غلام چشم اندر او نهاد تا مهران اسب به صف اندر آورد . غلام تيرى بزد بر شكم مهران و از پشت بيرون برد و مهران از اسب بيفتاد و بمرد ، و آن سپاه باز پس آمدند و آن غلام بر نشست و همى تاخت اسب را و همى گفت : انا الغلام التغلبىّ قاتل مهران سيّد العجم . و مسلمانان را از آن اندوه آمد كه ترسايى ملك عجم بكشت . و دو سه تن بيامدند و\r\n","description":"","footnote":"","page_name":" 439 ","page_number":512},
  {"content":"\r\nراه غلام بگرفتند و از اسب فرود افگندند و خود بر نشستند . ترسايان را اندوه آمد و پيش مثنّى شدند و گله كردند . مثنّى آن مردمان را بخواند و گفت آن اسب و استام بدان غلام دهيد . بدادند تا ترسايان را دل خوش شد و هزيمت به عجم اندر افتاد . و مسلمانان از ايشان همى كشتند .\r\nپس مردى از مسلمانان برفت و جسر را ببريد تا كافران به هزيمت نتوانند رفتن .\r\nو كافران چون جسر را بريده يافتند همه بر يك جاى بماندند و مردى را مهتر كردند نامش فيروز . و اين هزيمتيان را مقدار سىهزار مرد باز گردانيدند و بيكبار حمله كردند بر سپاه مسلمانان ، و دو هزار مرد بكشتند و ديگر به هزيمت شدند . مثنّى بر جاى بيستاد و بانگ كرد كه اى مسلمانان ، كجا همى شويد ، ايشان هزيمتياناند و دلشان نيست . مسلمانان باز گشتند ، حمله كردند و سپاه كافران را هزيمت كردند ، و از كافران خلقى كشته شدند ، و همه خواسته و سلاح و اسب ايشان به دست مسلمانان افتاد . پس مثنّى آن كس را كه جسر بريده بود بياورد و ادب كرد و گفت :\r\nندانى كه چون هزيمتيان را راه فرو گيرى چنين كنند ، [ 240 b 
  ] ايشان را راه بايد دادن تا بروند . اگر اين مرد اين جسر نبريده بودى اين حرب بازپسين نبودى و اين دو هزار مرد به قتل نيامدى به حرب اندر . و اين چنين چيز نگاه بايد داشتن .\r\n","description":"","footnote":"","page_name":" 440 ","page_number":513},
  {"content":"\r\n\r\nخبر وقعة القادسيّه\r\nو اين خبر قادسيّه آن بود كه چون مثنّى از حرب بويب بپرداخت ، مردى بيامد و مثنّى را گفت بدان كه عجم را روز بازارى است هر سالى دو بار آنجا روند ، و چندان خواسته باشد آن جايگاه كه به همه جهان نباشد ، و آن به دهى است به كنار فرات و آن را بغداد گويند . آنجا كه امروز شهر بغداد است ، دهى بود هم بغداد نام .\r\nمردمان از همه عجم آنجا آمدندى و هفت روز آنجا روز بازار كردندى ، پس مثنّى آن مرد را گفت ما را دليلى طلب كن كه ما را بيراه آنجا برد . دليل بياورد آن مرد ، و مثنّى با دو هزار مرد بساخت و برفتند اندر شب بيراه ، و به سه شبانروز آنجا رسيدند و ناگاه خويشتن را برايشان زدند و دو هزار مرد را آنجا بكشتند و ديگران همه بگريختند ، و هزار اشتر پربار گوناگون از آنجا بياوردند . و هم آنگاه روى باز پس نهادند و با سواد آمدند و آن خواسته همه بر مسلمانان قسمت كردند . و مثنّى پنج يك سوى عمر فرستاد رضى الله عنه ، و او را از آن خبر آگاه كرد . و آن هزيمتيان به مداين آمدند خسته و برهنه ، و اين خبر بگفتند . و همه عجم را آنجا اندر خواسته بود ، گرد آمدند بر در سراى بوران و فرياد كردند .\r\nبوران رستم را بخواند و گفت ايشان با سواد رفتند ، اكنون آنجا سپاهى قوى\r\n","description":"","footnote":"","page_name":" 441 ","page_number":514},
  {"content":"\r\nبايد . مردمان گفتند اين همه از آن است كه ما را ملك نيست ، و چون زنى ملك بود كار مملكت چنين بود . پس گفتند كه شهريار را پسرى بود و هرمزد او را بخواست كشتن ، نام آن پسر يزدگرد ، او را طلب كردند و به سواد اندر يافتندش . يزدگرد بيست ساله بود . او را بياوردند و به ملك بنشاندند و تاج بر سر وى نهادند .\r\n","description":"","footnote":"","page_name":" 442 ","page_number":515},
  {"content":"\r\n\r\nخبر يزدگرد بن شهريار\r\nپس چون يزدگرد به ملك بنشست ، رستم بن فرخزاد را خلعت داد و سپاهسالارى به دو داد و گفت هر چه خواهى از سپاه و خزينه همه پيش تست ، بستان و تدبير حرب عرب كن . رستم سپاه را گرد كرد . نخست نامه ها نوشت سوى مهتران سواد كه اينك من آمدم و ملك عجم بنشست و كار قوى گشت ، هر كرا بيابيد از عرب بكشيد . و مردمان سواد را دل با عجم بود . هر كسى بيستادند و آن كس را كه اندر سراى او بود بكشتند و به چاه فرود افگندند . و مثنّى نامه كرد سوى عمر كه كار عجم قوى شد و مسلمانان را همى كشند ، و ملكى نو بنشسته است و سپاهسالارى بيرون آمد . عمر جواب كرد كه تو لختى باز پس آى و مدد مرا چشم همى دار . و نامه كرد به همه قبيله هاى عرب و سپاه را گرد كرد و لشكرگاه بيرون زد . و علَّى بن ابى طالب و عثمان را بخواند و گفت : بدانيد كه عجم ملكى نو بنشاندند و سپاهسالارى بيرون آمد نامش رستم و به سواد اندر آمد و خلقى را از مسلمانان بكشت ، و اهل سواد همه مرتد شدند . و من چنان نيّت كردم كه به تن خويش بروم شما چه بينيد در اين . عبّاس بن عبد المطَّلب گفت : يا امير المؤمنين ، اگر نيّت رفتن دارى ما ترا فرمانبرداريم و اگر تدبير ما خواهى ما چنان صواب\r\n","description":"","footnote":"","page_name":" 443 ","page_number":516},
  {"content":"\r\nبينيم كه تو نروى و سپاهسالارى بيرون كنى و بفرستى و تو پشت ايشان باشى تا اگر مدد بايد بفرستى ، و اگر هزيمت شوند سوى تو آيند . همه گفتند صواب اين است . پس عمر گفت اكنون بگوييد تا كرا شايد سپاهسالارى را . همه گفتند سعد بن ابى وقّاص را . عمر سعد را بخواند و سپاهسالارى به دو داد و نامه كرد به مثنّى كه فرمان سعد كند . سعد با سپاه برفت و عمر سپاه را از پس يك ديگر همى فرستاد .\r\nچون سعد آنجا رسيد ، مثنّى از پس سه روز بمرد . و مثنّى را زنى بود سخت نيكوروى . سعد آن زن مثنّى را به زنى كرد و سپاه را عرض كرد ، سى و پنجهزار مرد بودند . و رستم بر در سواد نشسته بود . عمر نامه كرد كه با قادسيّه شو ، و قادسيّه در سواد است . سعد با سپاه به قادسيه آمد . سعد شنيد كه رستم از ملك مدد ديگر خواست و پنجاه هزار مرد آمد . و سعد نامه كرد سوى عمر و مدد خواست . عمر جواب كرد كه من سپاهى همى فرستم ، تو هيچ مترس . و نخست رسول فرست سوى ملك عجم . سعد رضى الله عنه چهارده مرد بگزيد از خاصگان خويش و سوى يزدگرد فرستاد : يكى نعمان بن مقرّن المزنى ، ديگر بسر بن ابى [ رهم 
  ] ، و سديگر حمله ، و چهارم حنظلة بن الرّبيع ، و پنجم فرات بن حيّان و نه تن ديگر ، و اين همه مهتران عرب بودند . سعد ايشان را بفرستاد ، سوى ملك عجم برفتند .\r\nچون پيش يزدگرد شدند و يزدگرد همه سپاهسالاران را گرد كرد و ترجمان را گفت : بپرس از ايشان كه اين جامه ها كه ايشان دارند چه خوانند . گفتند برد .\r\nيزدگرد گفت : ملك ما بردند . ديگر گفت : اينكه در پاى دارند چه خوانند ، گفتند ناله . عرب نعلين را ناله خوانند . يزدگرد گفت : ملك از ما بردند و ناله به زمين ما و عجم افتاد . پس يزدگرد ايشان را گفت : به چه كار آمديد . نعمان گفت ما مردمانى بوديم [ 241 a 
  ] اندر ضلالت ، خداى عزّ و جلّ بر ما ببخشود و ما را پيغمبرى فرستاد هم از ما از شهرى كه بهترين شهرها است ، و وى ما را از تاريكى كفر به روشنايى اسلام آورد . و اين پيغمبر عليه السّلام از جهان بيرون شد و ما را وصيّت كرد كه با همه جهان هر كه نه بر دين ما باشد حرب كنيم تا دين ما بپذيرند يا جزيت بپذيرند يا حرب كنند . و ما با ايشان حرب كنيم . اكنون ما به نزديك تو آمديم ، اگر بگروى\r\n","description":"","footnote":"","page_name":" 444 ","page_number":517},
  {"content":"\r\nبه دين ما ، اين مملكت به تو دست باز داريم ، و اگر نگروى جزيت بده ، و اگر اين هر دو نكنى حرب را بياراى .\r\nيزدگرد گفت اين چندين خلق را كه اندر جهاناند بديدم از ترك و ديلم و سقلاب و هند و سند و هر چه اندر جهان خلق است ، بدبختتر از شما نيست كه شما همه موش خوريد و مار ، و از بيچارگى جامهء شما پشم شتر بود و پشم گوسپند ، شما را آن مقدار از كجا آمد كه به حدّ ما اندر آييد و توانيد آمدن . اكنون باز گرديد و باز جاى خويش رويد تا بفرمايم كه شما را طعام دهند كه بسنده بود ، و هم از شما بر شما اميرى كنم . چون يزدگرد سخن سپرى كرد مغيرة بن زراره گفت : راست گويى همچنان است كه ملك گفته است و ما را گرسنگى و برهنگى بيش از اين بود و ليكن خداى عزّ و جلّ ما را پيغمبرى داد و ما را به دين وى عزيز كرد و به بركت نبوّت او جهان بر ما گشاده گشت و ملك عرب ما را سوى تو فرستاد ، اگر دين بپذيرى نيك و اگر نه حرب را بياراى . گفت ملك شما را بگوى كه شما از من هيچ نيابيد مگر لختى خاك كه بر سر كنيد ، و چون حمّالان شما را باز فرستم .\r\nبفرمود تا چهارده جوال پر خاك كردند و هر يكى از آن بر گردن رسولى نهادند و از شهر بيرون كرد . ايشان آن جوالها بر اشتر نهادند و پيش سعد بن ابى وقّاص آوردند و گفتند اينك خاك عجم آورديم ، و اين فال است كه خاك كليد نيكيها است و همه نيكيهاى عجم سوى عرب آمد .\r\nپس رستم سرهنگى را بيرون كرد نامش مردانشاه ، و گفت برو با سعد حرب كن و بر سر حدّ بنشين تا سپاه سعد تاختن نتواند كردن . و سپاه سعد را علف فراخ بود . از حد سواد همى آوردند ، و هيچ كم نبودشان مگر گوشت . سعد مردى را به طلب گوشت فرستاد نام آن مرد عمّار بن حفص التميمى ، او برفت و ماهيگيران را يافت و دويست خروار ماهى از ايشان بخريد و به لشكرگاه سعد آورد . و رستم بر كنارهء سواد نشسته بود با صد و پنجاه هزار مرد ، و سعد به قادسيّه بود با سىهزار مرد . و سپاه سعد سواد را غارت همى كردند ، و مردمان سواد سوى يزدگرد شدند و داد خواستند و گفتند رستم حرب نمىكند ، و عرب همه سواد را غارت كردند ، و\r\n","description":"","footnote":"","page_name":" 445 ","page_number":518},
  {"content":"\r\nيزدگرد نامه كرد به سوى رستم كه به حرب رو . رستم جواب كرد كه به حرب شتاب نتوان كردن . و رستم علم نجوم نيك دانستى و اندر آن زمانه منجّمى چون او نبود ، و همى دانست كه ملك عجم بر گشته است ، همى خواست كه صلح افگند .\r\nپس رستم آن شب به خواب ديد كه فريشته اى از آسمان فرو آمدى و آن سلاحهاى ايشان ببنددى به آهن ، و رستم هيچ سلاح نتوانستى كشيدن . ديگر روز رسول فرستاد سوى سعد و گفت اگر به چيزى طمع داريد بگوييد تا من نامه كنم به ملك تا شما را بدهد . سعد گفت ما را بر اين گونه چيزى به كار نيست ، مسلمان شو و اگر نه جزيت بفرست ور نه حرب را بياراى .\r\n","description":"","footnote":"","page_name":" 446 ","page_number":519},
  {"content":"\r\n\r\nخبر حرب ارماث\r\nچون رستم دانست كه هيچ روى صلح نيست ، سپاه را تعبيه كرد و پيلان پيش صف اندر آورد . و سعد بيمار بود به سختى بر اسب نشست و گفت تكبير مرا چشم همى داريد ، چون من تكبير كنم شما حمله كنيد ، پس چون زمانى ببود سعد تكبير كرد و مسلمانان بجمله تكبير كردند و حمله كردند و پيلان اندر پيش بودند ، چيزى نتوانستند كردن . پس عرب پياده شدند و حربه و شمشير به پيلان اندر نهادند و پيلان روى بر گردانيدند . و مبارزى بيرون آمد از عجم نامش خالد بن عتبه ، و مبارز خواست . عاصم بن عمرو رضى الله عنهما بيرون شد و خالد را بكشت . پس قرّة بن عاصم بيرون آمد از سپاه عجم و مبارز خواست . عمرو بن معدى كرب بيرون شد و او را ضربتى بزد و بكشت . پس مبارزى ديگر از عجم بيرون آمد با كمر زرين و جامهء زربفت . عمرو بن معدى [ كرب 
  ] حمله كرد و كمرش بگرفت و او را از زين برداشت و به لشكرگاه خويش آورد . پس پيلان حمله آوردند و اسبان عرب برميدند . هزار مرد پياده شد و آن پيلان را به تير غمگين كردند تا باز گشتند ، و شب اندر آمد و لشكر باز جاى شد . و اين حرب را روز ارماث خوانند .\r\nو ديگر روز باز حرب آمدند بر زمينى كه آن را اغواث خوانند و آن حرب سه روز بود ارماث و اغواث و عماس .\r\n","description":"","footnote":"","page_name":" 447 ","page_number":520},
  {"content":"\r\n\r\nخبر حرب اغواث\r\nديگر روز عجم سپاه بساختند و از آن زمين باز پس شدند و بدان زمين شدند كه نامش اغواث بود ، و صفها بر كشيدند و حرب اندر گرفتند ، و مبارزان همى آمدند از عرب و از عجم . [ 241 b 
  ] و تا شب حرب كردند و از مسلمانان بسيار بكشتند . و سعد بن ابى وقّاص با زن بر بام كوشك نشسته بود و همى نگريست . آن زن چون آن بديد كه چندان مسلمان كشته همى شدند گفت : اى دريغا مثنّى بن حارثه كجايى .\r\nسعد تپانچه اى بر روى آن زن زد . زن بخرد بود و او را گفت همى رشك برى ، واجب نكند كه ترا رشك آيد با چندين مسلمانان كه كشته شدند . سعد با خويشتن گفت اين زن همى داند كه كار مسلمانان ضعيف است از بهر آن چنان همى گويد .\r\nگفت من فردا برنشينم و هر چه بتوانم كردن بكنم . پس آن روز از مسلمانان بسيار كشته شدند . رستم كس فرستاد سوى ملك عجم و مدد خواست . او گفت اكنون اميدوار است كه اين سپاه عرب را هزيمت كنيم ، و بيست هزار مرد بفرستاد با مردى نامش بهرام . و قعقاع بن عمرو پيش سعد نشسته بود و همى شنيد كه عجم را مدد همى آيد . سعد را گفت : من ترا بدين حال همى بينم و بر اسب نتوانى نشستن ، فردا حرب به من ده . سعد گفت : دادم . و آن سپاه تا شب حرب كردند .\r\n","description":"","footnote":"","page_name":" 448 ","page_number":521},
  {"content":"\r\n\r\nخبر حرب عماس\r\nپس چون سعد حرب قعقاع را داد ، قعقاع دانست كه رستم [ را 
  ] همى آيد مدد از سوى يزدگرد . قعقاع پنج هزار مرد جدا كرد از عرب و باز پس فرستاد به راه شام ، و گفت يك فرسنگ برويد و بباشيد تا فردا چون لشكر مسلمانان حرب اندر گيرند شما بر كناره همى آييد تا كافران چنان دانند كه مسلمانان را مدد همى آيد . و اين تدبير از آن كرد كه ترسيد كه فردا چون مسلمانان مدد كافران ببينند بترسند و هزيمت شوند . پس در شب اين پنج هزار مرد برفتند . و ديگر روز چون هر دو سپاه حرب اندر گرفتند ، قعقاع پيش صف مسلمانان همى رفت و همى گفت : غم مداريد كه امروز شما را مدد آيد . پس آنگاه سپاه پديد آمد . قعقاع پيش ايشان باز دويد و ايشان را جايى جدا به پاى كرد تا كس ايشان را باز نشناسد . و مسلمانان شاد شدند و تكبير كردند . و يزدگرد سپاه عجم را بيست هزار مرد مدد فرستاد . و اگر قعقاع آن تدبير نكرده بودى ، كار تباه شدى . پس رستم بفرمود تا پيلان به پيش صف اندر آوردند . و قعقاع و هاشم بن عتبه پيش صف اندر آمدند ، و عمرو بن معدى كرب بر پيلان حمله كرد و از چشم مسلمانان ناپديد شد ، و عجم گرد وى اندر آمدند ، و مسلمانان حمله كردند و عجم را دور كردند و عمرو را ديدند پياده شده و اسبش را\r\n","description":"","footnote":"","page_name":" 449 ","page_number":522},
  {"content":"\r\nجراحت رسيده بود . و عمرو را تيرى به پهلو زده بودند ، و وى ايستاده بود و شمشير همى زد . چون مسلمانان را بديد ، قوى دل شد . و يك سوار از عجم بر وى بگذشت . عمرو فراز شد و پاى اسب او را بگرفت و او را از پشت اسب بيفگند و بر اسب او نشست . و مردى از عجم بيرون آمد از مهتران و مبارز خواست ، و با كمر زرين و جامهء زربفت بود ، مردى از عرب نامش عامر بن [ عبد 
  ] يغوث بيرون شد و او را بيفگند و سرش ببريد و آن كمر زرين از وى بگشود و پيش سعد برد .\r\nسعد آن كمر به دو بخشيد .\r\nپس حرب سخت شد ، و پيلان پيش اندر آوردند . و قعقاع بن عمرو و عاصم با پنج هزار مرد حمله كردند و پيلان را تير باران كردند و شمشير اندر نهادند و همى زدند بر خرطومهاى ايشان تا پيلان ستوه شدند و روى باز پس نهادند . و عجم از پس پيلان بشدند و نتوانستند باز آوردن ، و تا مداين هيچ جاى نايستادند . رستم چون ديد كه عجم روى باز پس نهاد ، ترسيد كه هزيمت شوند . از تخت فرود آمد و بر اسب نشست و گفت : اى مردمان عجم ، چنان انگاريد كه آن پيلان خود نبودند و مردم را باز گردانيد و به حرب آورد . و شب اندر آمد . رستم صفها راست كرد و حرب اندر گرفت و گفت تا به روز حرب كنيم تا كار ما يكباره شود . و حرب سخت شد . و آن شب را ليلة الهرير خوانند از بهر آنكه در يك ديگر همى جستند و ريش يك ديگر همى گرفتند و بانگ زخم شمشير چنان بود چون خايسك آهنگران .\r\nو هرگز عرب را و عجم را چنين حرب نيامده بود . و تا روز روشن شد همچنان حرب همى كردند . و آن شب از مسلمانان شش هزار مرد كشته شدند ، و چون روز ببود حرب نو بساختند .\r\n","description":"","footnote":"","page_name":" 450 ","page_number":523},
  {"content":"\r\n\r\nخبر حرب قادسيّه و كشته شدن رستم بن فرخزاد\r\nو چون حرب نو بساختند و عجم صبر كردند تا روز گرم شد ، پس بادى برخاست از سوى مغرب و بر روى عجم همى زد چنان كه يك ديگر را نديدند . و رستم تخت خويش بر لب رود نهاده بود و استران را درم و دينار بار كرده . هزار استر گرد تخت وى اندر ايستاده بودند ، و بر سر رستم ستاره اى زده بودند كه او را همى سايه داشت . باد برآمد و آن ستاره برداشت و به آب افگند . و آفتاب سخت گرم شد و رستم از تخت زرين برخاست و به زير پاى استران اندر شد و به سايهء استران اندر همى بود . و عرب خويشتن را به قلب اندر افگندند .\r\nو مردى از عرب ، هلال بن علَّفه نام ، بدان استران رسيد ، دانست كه آن دينار است و درم ، شمشير بزد و رسن استر ببريد و يك تنگ دينار از پشت استر بيفتاد و بر شت رستم آمد و استخوان پشت رستم بشكست . [ 242 a 
  ] از درد خويشتن را به آب اندر افگند . و هلال بدانست كه او رستم است ، پاى وى بگرفت و از آب بيرون كشيد و سرش ببريد و بر سر نيزه كرد و بر تخت شد و بانگ كرد و گفت :\r\nيا معشر العرب ، رستم را كشتم . و مسلمانان تكبير كردند . پس چون سپاه عجم سر رستم بديدند هزيمت شدند . و هلال سر رستم پيش سعد برد و گفت : هر چه بر تن\r\n","description":"","footnote":"","page_name":" 451 ","page_number":524},
  {"content":"\r\nرستم پيرايه است مرا بخشيدى . گفت : بخشيدم . بيامد و بر تن رستم پيراهنى و شلوارى بود زربفت ، و بر ميانش هاميانى يافت هزار دينار و كمر زرين به گوهر پيوسته ، قيمت آن كمر هفتاد هزار درم بود ، همه بر گرفت . پس سعد قعقاع بن عمرو را از پس هزيمتيان بفرستاد . و چندان بكشتند از ايشان كه اندازه نبودشان و بسيار غنيمت آوردند . و سعد پنج يك غنيمت با نامهء فتح سوى عمر فرستاد . و هيچ فتح مسلمانان را چنين نبوده بود . و چندين كشتگان كه اندر اين حرب بودند ، صد هزار مرد كافر اندر اين حرب كشته شده بودند . و سعد بن ابى وقّاص تا آن حرب كردند از كوشك بيرون نيامده بود . و مردمان او را ملامت همى كردند . و جرير بن عبد الله البجلى شعرى گفت اندر كار سعد و اندر او ياد كرد كه خداى عزّ و جلّ ما را نصرت داد بى آنكه سعد از كوشك بيرون آمد و اين دو بيت از آن است .\r\nشعر\r\nنقاتل حتى أنزل الله نصره * وسعد بباب القادسيّة معصم\r\nفأبنا وقد آمت نساء كثيرة * ونسوة سعد ليس فيهنّ أيّم\r\nچون سعد اين شعر بشنيد مهتران عرب را بخواند و ايشان را عذر خواست ، و دملها برآمده بودش بسيار ، ايشان را بنمود ، ايشان عذر وى بپذيرفتند . و عمر نامه كرد به سعد كه هم آنجا به سواد بباش تا سپاه بياسايند . سعد آنجا بود و به هر جايى مزگتى بنا كرد . و سعد خراج بر نهاد و همى ستد و داد بگسترد و آنجا همى بود تا سپاه بياسودند .\r\n","description":"","footnote":"","page_name":" 452 ","page_number":525},
  {"content":"\r\n\r\nخبر بنا كردن بصره\r\nعرب سنگ را بصره خوانند ، و اين بصره زمينى بود بر لب دجله و صحرايى بود سنگ سپيد ، و گرداگرد آن هفت ده بود و يك امير بودشان و ميلشان سوى عمان بود . و عرب عمان را از هندوستان دارند . پس چون حرب قادسيّه و عجم بشكستند ، عمر ترسيد كه ملك عجم سوى عمان يا سوى هندوستان كس فرستد و از آنجا مدد خواهد . خواست كه او خود لشكر فرستد و آنجا بنشاند تا آن را نگاه دارد ، و عتبة بن غزوان المازنى را بخواند و گفت : خداى عزّ و جلّ مسلمانى بر دست من بگشاد و من همى خواهم كه هندوستان و عمان و آن راه نگاه دارم تا از آنجا عجم را مدد نيايد . اكنون ترا بايد رفتن با سپاه خويش و آنجا شهرى بنا كردن تا آنجا ترا و مسلمانان را فراخى بود و از باديه برهى . عتبه برفت با صد و شانزده مرد ، و تا آنجا رسيد سيصد مرد ديگر بر وى جمع آمده بودند . چون آنجا رسيد گفتند بدين حوالى شهرى است ابلَّه نام ، و آنجا دهقانى است بزرگ با چهار هزار مرد ، و بى فرمان آن دهقان كس آنجا فرو نتواند آمدن . عتبه سه تن را به رسولى بر آن دهقان فرستاد و گفت بايد كه بيايى كه با تو حديثى دارم . آن دهقان با چهار هزار مرد بر نشست و سوى عتبه آمد . چون آنجا برسيد آن مقدار مردم ديد ، گفت ايشان با اين\r\n","description":"","footnote":"","page_name":" 453 ","page_number":526},
  {"content":"\r\nمايه مردم كه باشند كه مرا پيش خوانند . آنجا كه بود فرود آمد و دويست مرد بفرستاد و بفرمود كه ايشان را گردن بسته پيش من آريد . ايشان برفتند و حرب كردند و بسيار كس كشته شد . و مسلمانان همچنان برفتند تا آنجا كه دهقان بود ، و ناگاه بر ايشان زدند و خلقى بىاندازه بكشتند و آن دهقان را بگرفتند و اسير پيش عتبه آوردند . و عتبه مردمان آن ديه به مسلمانى خواند ، اجابت كردند و مسلمان شدند . و عتبه ايشان را گفت من آنجا شهرى بنا كنم به فرمان عمر بن الخطَّاب .\r\nگفتند سخت نيكو آيد و هيچ جايى خوشتر از اين جاى نيست كه تو فرود آمده اى .\r\nپس عتبه آنجا شهرى بنا كرد ، و سه سال اندر آن بود تا آن را تمام كرد . و عمر را نامه كرد . جواب كرد كه آنجا خليفتى به پاى كن و خود بر خيز و بياى . عتبه آنجا خليفتى به پاى كرد با لختى سپاه ، و خود برفت . و بدان حوالى حصارى بود و مردمان آن حصار خويشان دهقان بودند كه عتبه او را اسير كرده بود . چون خبر شنيدند كه عتبه برفت ، سگاليدند كه بروند و بصره را خراب كنند و خليفهء عتبه بكشند . دو هزار مرد از حصار بيرون آمدند و آهنگ بصره كردند . اين خليفت آگاه شد . كس فرستاد به حدّ شام كه خليفتى از دست عمر از بهر صدقات آنجا بود ، او را آگاه كرد . آن خليفت با سپاه بيامد به بصره ، و با آن سپاه حرب كرد و ايشان را هزيمت كرد ، و عمر را نامه كرد به صورت اين حال . و عتبه به نزديك عمر آمد و اين قصّه همه او را بگفت . و عمر خواستهء بسيار فرستاد تا بر عمارت شهر هزينه كردند . و عتبه را بفرمود كه با بصره شود و آنجا همى باشد و آن عمارت كه مانده است همه تمام كند . و عتبه از مدينه برفت و به راه اندر بمرد . و خبر سوى عمر بردند . عمر بصره را به مغيرة بن شعبه داد ، و شهر بصره پرانبوه گشت و مردمان بدانستند آبادانى بصره ، روى بدانجا نهادند . و مغيره دو سال امير بصره بود آنگاه او را باز خواند و بو موسى الاشعرى را داد [ 242 b 
  ] و بدان جاى فرستاد .\r\nو اين اندر سال چهاردهم بود كه پسر عمر رضى الله عنه نبيذ خورده بود ، و عمر او را حد بزد ، و از پس آن توبه كرد ، و اين از عدل عمر بود . و چون سال پانزدهم اندر آمد عمر را فتوحهاى بسيار بود و شهرها و بلادها همه گشاده شد از همه اطراف جهان .\r\n","description":"","footnote":"","page_name":" 454 ","page_number":527},
  {"content":"\r\n\r\nخبر گشاده شدن شهرها به روزگار عمر رضى الله عنه\r\nو عمر همه سال سپاه را به عراق داشتى و به شام . چون يك سال فتح بكردى و دانستى كه آن حرب ايشان را بود ، آن سپاه را دست باز داشتى تا بياسودندى . و به شام چون يك فتح بكردندى بگذاشتى تا يك سال بياسودندى ، و سپاه عراق را حرب فرمودى كردن . چون فتح بكردندى آنگاه ايشان را گفتى بياساييد ، و سپاه شام را كار بستى . و چون فتح قادسيه ببود ، بو عبيدة بن الجرّاح را بفرمود تا آهنگ حمص كرد و حمص شهرى بود از شام ، و نشستگاه ملك الرّوم بود . و بو عبيده آهنگ حمص كرد ، و يزيد بن ابو سفيان را و خالد بن الوليد را بر مقدمه كرد . و ملك الرّوم آن وقت هرقل بود و به انطاكيه نشسته بود . و امير حمص او بود و به حمص سپاه اندكى بود . و به راه حمص شهرى بود نامش مرج و آنجا سرهنگى بود نامش ابو الدردا . چون ديد كه سپاه مسلمانان روى از دمشق به حمص نهاد و دمشق از سپاه خالى ديد ، وى با سپاه روى به دمشق نهاد كه دمشق را بگيرد . خالد و يزيد آگاه شدند و تاختن كردند بر ابو الدردا از ناگاه . و از سپاه او كس نرست . و هر كه آمدند بنشستند تا بو عبيده فراز رسيد . چون ابو عبيده برفت ، ملك الرّوم از انطاكيه سپاه فرستاد تا بر ابو عبيده شبيخون كند . و ابو عبيده شبيخون كرد و\r\n","description":"","footnote":"","page_name":" 455 ","page_number":528},
  {"content":"\r\nپيشدستى نمود و ايشان را به هزيمت كرد ، و اين هر دو فتح به يك روز اندر بود . و بو عبيده لشكر به مرج آورد ، و ملك الروم امير حمص را به حمص فرستاد با سپاهى گران و بفرمودش كه حمص به حصارگير و شكيبايى كن كه ايشان به سرما بر در حصار قرار نتوانند كردن . چون او را بفرستاد خود با سپاه از انطاكيه برفت و به شهرى شد كه نام آن شهر رها و با حمص نزديك بود ، تا اگر مدد بايد ايشان را مدد فرستد . ايشان بدانجا شدند .\r\n","description":"","footnote":"","page_name":" 456 ","page_number":529},
  {"content":"\r\n\r\nخبر گشادن حمص\r\nپس چون بو عبيدة الجرّاح با سپاه از مرج برفت و به در حمص شد ، و زمستان بود و سرماى سخت ، و روميان به حصار اندر گفتندى كه ما را حرب نبايد كردن كه ايشان را خود دست و پاى بشود از سرما . و خلقى را از روميان اندر حصار دست و پاى بشد از سرما ، و از مسلمانان هيچكس را نشد . و مسلمانان صبر همى كردند تا كار بر ايشان تنگ شد و طعامشان نماند . و بر مسلمانان از بيرون حصار فراخ بود . پس ايشان به حصار اندر گرد آمدند و تدبير كردند و گفتند ملك الروم پير و خرف شد و از دور ما را همى فرمايد كه صبر كنيد ، و همى داند كه ما به چه سختى اندريم . و ما را صلح بايد كردن همچنانكه مردمان دمشق كردند و برستند . پس آن شب زلزله آمد و ركنى از ديوار حصار ويران شد . ديگر روز بر بام حصار آمدند و صلح را بانگ كردند . خالد گفت صلح مكنيد . بو عبيده فرمان او نكرد و صلح كرد با ايشان هم بر شرط دمشق . و خبر سوى عمر فرستاد و با پنج يك غنيمت . و بو عبيده به حصار اندر شد و ملك الروم از رها برفت و به انطاكيه شد ، و تدبير آن كرد كه باز روم شود . و از آن شهرهاى بزرگ هنوز دو شهر مانده بود به دست روميان اندر يكى قنّسرين و ديگر قيساريّه . و اين قنّسرين به مسلمانان نزديكتر بود .\r\n","description":"","footnote":"","page_name":" 457 ","page_number":530},
  {"content":"\r\nو ملك الروم به هر دو شهر سپاه بنشاند و خود به انطاكيه مىبود تا با قنّسرين چه كنند . پس مردى را بفرستاد نامش ميناس ، و سپاهى بسيار با وى بفرستاد تا حرب كند .\r\n\r\nخبر فتح قنّسرين\r\nبو عبيدة بن الجرّاح خالد بن الوليد را به قنّسرين فرستاد با لختى سپاه ، خالد بيامد و به در حصار قنّسرين [ آمد 
  ] . و به نزديك قنسرين حصارى بود نامش حاضريه ، و ايشان هر دو با يك ديگر بودند . مردمان حاضريه ميناس را گفتند چرا به حصار شدى ، و سپاه تو از سپاه خالد بيشتر است ، بيرون آى تا ما ترا يارى كنيم اندر حرب . ميناس از حصار بيرون آمد و با خالد حرب كرد . خالد ميناس را بگرفت و بكشت ، و هزيمتيان به حصار اندر شدند . و خالد بر در قنّسرين بماند ده روز تا كار برايشان تنگ شد و صلح خواستند ، هم بر آن شرط كه اهل حمص كردند . خالد گفت اگر صلح پيش از اين خواستندى كه حرب كردند من با ايشان صلح كردمى . خالد گرداگرد حصار بگرفت و ويرانى كرد تا حصار بستد ، و آن مردمان را همه بكشت و خواسته شان غنيمت گرفت . چون مردمان حاضريه آن بديدند صلح خواستند و گفتند ما مردمانىايم از عرب و ايشان را از بيچارگى يارى همى كرديم . خالد با ايشان صلح كرد .\r\nپس چون ملك الرّوم اين خبر بشنيد از شام نوميد گشت . برفت و آهنگ قسطنطينه كرد . و اين دو شهر از شهرها كه نزديك شهرهاى روم بود يكى قيساريه بود و يكى اجنادين . به هر شهرى پنجاه هزار مرد بنشاند و بر قيساريه مردى را امير كرد نام وى فيقار ، و بر اجنادين مردى را امير كرد نامش ارطبون ، مردى بود بزرگوار [ 243 a 
  ] و با راى و تدبير . و ارطبون به زبان رومى داهى بود . ابو عبيده مر عمر را نامه كرد كه مرا از شهرهاى شام اين دو شهر مانده است اگر فرمايى تا بدين جاى كس فرستم . عمر گفت معاوية بن ابى سفيان را به قيساريه فرست و عمرو بن العاص را به اجنادين تا بروند و آنجا نيز مسخر كنند .\r\n","description":"","footnote":"","page_name":" 458 ","page_number":531},
  {"content":"\r\n\r\nپس بو عبيدة الجرّاح معاويه را با پنجهزار مرد به قيساريه فرستاد ، و فيقار سپاه را عرض كرد ، آن پنجاه هزار مرد كه ملك الروم به دو داده بود . و از شهر نيز صد هزار مرد اجابت كردند و از حصار بيرون آمدند . فيقار لختى سپاه پيش وى فرستاد ، پنداشت كه سپاه به كار نيايد . معاويه آن سپاه را هزيمت كرد . فيقار با همه سپاه ديگر روز به حرب وى آمد ، و حرب اندر گرفتند و تا نماز پيشين حرب كردند . و خداى عزّ و جلّ مسلمانان را ظفر داد و آن سپاه را هزيمت كردند .\r\nهشتاد هزار مرد از روميان اندر آن حرب كشته شدند ، و مسلمانان قيساريه بگرفتند به حرب بى صلح ، و خبر فتح سوى عمر بردند . عمر بدان سخت شاد شد . و آن وقت كه بو عبيده عمر را نامه كرد از بهر قيساريه كه كرا فرستم بدين دو شهر ، عمر گفته بود كه معاويه را به قيساريه فرست و عمرو بن العاص را به اجنادين فرست ، دلش بدان مشغول بود .\r\n\r\nخبر فتح اجنادين\r\nو عمرو بن العاص به اجنادين شد . و ارطبون را بگفتند كه اين داهى عرب است چنان كه تو داهى رومى . ارطبون گفت نخست به شمشير بايد آزمودن . و با ارطبون پنجاه هزار مرد بود . از حصار بيرون آمد و با عمرو حرب كرد ، و عمرو او را هزيمت كرد و قتل بسيار كرد . و ارطبون به حصار بيت المقدس اندر شد . و آن حصار و آن زمين را بيت ايليا خوانند . و عمرو برفت و بر در حصار بنشست . و او عمرو را كس فرستاد كه تو دانى كه من مردى پيرم و كتابهاى پيشين بسيار خوانده ام ، و تو اين ايليا را نتوانى گشادن كه اين ايليا كسى گشايد كه نام وى سه حرف باشد ، از اينجا بازگرد كه اگر چه بسيار بباشى هم نتوانى گشادن . عمرو بدين حال عمر را نامه نوشت كه وى چنين همى گويد كه اين حصار كسى تواند\r\n","description":"","footnote":"","page_name":" 459 ","page_number":532},
  {"content":"\r\nگشادن كه نام وى سه حرف باشد . چون نامه به عمر رسيد گفت نام من سه حرف است و اين حصار بر دست من گشاده شود .\r\nعمر به تن خويش از مدينه برفت و نخستين منزل از شام بر راه مدينه شهرى است جابيه خوانند ، عمر آنجا شد و بنشست و همه سپاهها را كه به شام بودند نامه كرد و سوى خويش خواند . و نامه كرد به عمرو كه تو بر در حصار بنشين تا من گويم چه كن .\r\n","description":"","footnote":"","page_name":" 460 ","page_number":533},
  {"content":"\r\n\r\nفتح بيت المقدس و مصر\r\nپس چون عمر بن الخطَّاب به جابيه آمد ، همه سپاهها را كه به شام بودند بر وى گرد آمدند و گفتند ترا نبايست آمدن ، و اكنون كه آمدى آنجا مشو ، اينجا همى باش و سپاه را بفرست . عمر را از آن ناخوش آمد و تدبير همى كرد تا برود . و از آنجا تا بيت المقدس پنج روزه راه بود . چون خبر به ارطبون شد كه عمر آمد گفت اين شهر را عمر گشايد كه نام وى سه حرف است . سپاه را دست باز داشت و با خاصگان خويش بيرون آمد . و به روم نتوانست شدن كه سپاه مسلمانان بر سر راه بودند ، سوى مصر شد . و مردمان ايليا متحيّر بماندند و گفتند ما را پيش عمر بايد شدن تا از وى زينهار خواهيم و با وى صلح كنيم پيش از آنكه وى بيايد . و هزار مرد از حصار بيرون آمدند و پيش عمر شدند . و عمر همى تدبير كرد كه خود بشود يا سپاه را بفرستد . پس آن جهودان پيران بيامدند از جابيه و عمر را گفتند امروز ايلياترا گشاده شود . و ايشان اندر اين سخن بودند كه سپاهى از دور پديد آمد . عمر گفت بنگريد تا چيست . بنگريستند ، سپاه ايليا بودند . عمر ايشان را بنواخت و به صلح اجابت كرد . و عمر آن جهودان را گفت شما چه گونه دانستيد كه اين شهر به دست ما گشاده شود . گفتند اندر كتاب نوشته يافتيم كه اين شهر ايليا گشاده شود به\r\n","description":"","footnote":"","page_name":" 461 ","page_number":534},
  {"content":"\r\nآخر الزمان به دست مردى از عرب كه نام وى سه حرف بود و او را فاروق خوانند .\r\nو چون عمرو بن العاص آگاه شد كه آن مردمان سوى عمر شدند ، او نيز برفت . و عمر ايشان را نامه نوشت كه ايشان را نيازارند و جز جزيت از ايشان چيزى نخواهند ديگر . و زمين فلسطين و رمله و شهرهاى بزرگ اندر شام تا گشاده بود ، عمر به هر شهرى نامه نوشت و به دست اين اميران بفرستاد و با ايشان سپاه فرستاد و گفت اگر به صلح فرود آيند و اگر نه حرب كنيد . و اين ايليا چشمهء شام بود . چون ايشان صلح كردند ديگران همه صلح كردند و همه شام گشاده شد .\r\nپس عمر را خبر آمد كه ارطبون از آنجا بگريخت و به مصر شد ، و هر كه از شما همى گريزند سوى ايشان همى شوند . او عمرو را سپاه داد و به مصر فرستاد . و چون عمرو به در مصر شد ارطبون بگريخت و به روم اندر شد . و عمرو سوى عمر نامه كرد به فتح مصر . و شام و مصر بر عمر گشاده شد و مسلمانان به همه شام بپراگندند . و عمر به هر شهرى اميرى بنشاند و خود به مدينه باز گشت . و ديوان عطا بنهاد و مردمان را به مدينه ديوان كرد . و اندر بيت المال مدينه خواستهء بسيار گرد آمد بود از غنايم [ 243 b 
  ] و اخماس كه فرستاده بودند از فتوح شام و عراق .\r\nعمر با خويشتن انديشه كرد كه آن خواستهء بسيار كه گرد آمده است ، و از مدينه ياران پيغمبر عليه السّلام بسيار بودند كه بدين حربها نبودند و از اين خواسته چيزى نيافته بودند ، بفرمود تا قسمت كنند تا ما را نگاه نبايد داشتن . و با مردمان تدبير كرد ، گفتند نيكو گفتى و ليكن نخستين خويشتن را ده . عمر گفت ندهم كه نخست آن كس را دهم كه خداى عزّ و جلّ او را فضل كرده است يعنى اهل بيت پيغمبر را عليه السّلام .\r\nپس عمر ديوان بنهاد و نام خلق بنوشت . نخستين گروه بنى هاشم را نوشت ، و از پس بنى هاشم بدريان را نبشت . و از پس بدريان هر كه از پس بدريان مسلمان شده بودند و با پيغمبر عليه السلام شاهد شده بودند تا روز فتح مكه به وقت پيغمبر عليه السّلام ، و از پس وى تا به وقت امير المؤمنين ابو بكر ايشان را نام بنوشت ، و هر كه از مدينه بودند به شام و عراق از سوار و پياده همه را نام بنوشت ، و هر يكى\r\n","description":"","footnote":"","page_name":" 462 ","page_number":535},
  {"content":"\r\nرا به مقدار و جهد و كار كردن آن بنوشت از دو هزار درم تا پانصد درم ، و از اين كمتر نبود به ديوان عمر اندر . و هم بر اين گونه بر مردمان نبشت . و هر كه از زنان اهل بيت مانده بودند هر يكى را پانصدگان نبشت و همه را درم بداد . و بعد از آن هر خواسته كه بيامدى پيش از شب همه قسمت كردى و خويشتن نصيب يك بدرى بر گرفتى ، و هر روز بر مقدار قوت وى چنان كه او را و عيال او را بايستى ، و هر سال جامهء زمستانى و تابستانى و يك شتر كه بر آن حج كردى و اسبى كه بر نشستى بسنده كرده بود .\r\nو اين همه فتوح و اين همه ديوان كه عمر نهاد اندر سال پانزدهم بود از هجرت پيغمبر عليه السّلام .\r\n","description":"","footnote":"","page_name":" 463 ","page_number":536},
  {"content":"\r\n\r\nخبر گشادن مداين [ و قسمت غنيمتهاش 
  ]\r\nعمر رضى الله عنه هم اندر آن سال پانزدهم سعد بن ابى الوقّاص را با سپاه به كوفه فرستاده بود و آنجا دست باز داشته تا بياسايند . بعد از آن سعد را نامه كرد كه سپاه تو بياسودند و خداى عزّ و جلّ مسلمانى به همه جهان بگسترد و عجم به مداين خاموش بنشستند . اگر ايشان خاموش باشند تو خاموش مباش و آهنگ ايشان كن ، اگر خداى عزّ و جلّ فتح پيش آرد مرا آگاه كن . سعد لشكر بكشيد ، و با وى بيست هزار مرد بود ، و از هر شهرى خلقى روى سوى وى نهادند ، و دانستند كه او را حرب پيش نيايد ، و با يزدگرد كس نمانده است كه سپاهسالارى را شايد . چون به مداين رسيد ، بر وى شصت هزار مرد گرد آمده بودند . چون سعد به انبار رسيد خبر به يزدگرد بردند . مردمان را گرد كرد و تدبير كرد كه سپاهسالارى را كه شايد .\r\nهيچكس اجابت نكرد . و به حرب اندر مشورت كردند كه ترا از مداين ببايد رفتن سوى خراسان و پارس و كرمان كه آن همه پادشاهى ترا است ، و ما با تو برويم و مداين بديشان سپاريم . يزدگرد را سخت آمد رفتن از مداين و ليكن بنا كام دل بنهاد به رفتن .\r\nو سعد بن ابى الوقّاص آهسته آهسته همى آمد ، پنداشت كه كسى او را پيش آيد .\r\n","description":"","footnote":"","page_name":" 464 ","page_number":537},
  {"content":"\r\nچون به ساباط رسيد به يك روزه راه از مداين ، خبر به يزدگرد آمد . چندان روزگار نيافت كه خواسته را بر گيرد ، به شتاب آنچه بر توانست گرفتن برگرفت ، باقى دست باز داشت . و اهل مداين هر چه لشكرى بودند و رعيت با زن و فرزند و خرد و بزرگ همه برفتند . و هيچكس غم خواسته نخوردند ، و خواسته ها كه آنجا بود بگذاشتند . سعد چون بشنيد قعقاع بن عمرو را با سپاه در عقب او بفرستاد .\r\nقعقاع از مداين بگذشت و از پس يزدگرد برفت ، نيافتش ، لختى ضعيفان را يافت بكشت و هر چه از خواسته يافت برگرفت . و سعد چون قعقاع را بفرستاد ، خود با همه سپاه بر نشست و روى به مداين نهاد . چون به مداين آمد كس را نيافت و نگاه كرد و آن همه كوشكها و باغهاى خوش ديد به مداين ، اين آيت بر خواند قوله تعالى ، * ( كَمْ تَرَكُوا من جَنَّاتٍ وَعُيُونٍ ، وَزُرُوعٍ وَمَقامٍ كَرِيمٍ ، وَنَعْمَةٍ كانُوا فِيها فاكِهِينَ ، كَذلِكَ وَأَوْرَثْناها قَوْماً آخَرِينَ ، فَما بَكَتْ عَلَيْهِمُ السَّماءُ وَالأَرْضُ وَما كانُوا مُنْظَرِينَ . 44 : 25 - 29 ) * و سعد به شهر اندر فرود نيامد و به ايوان فرود آمد . و آن ايوان به مداين هنوز بر جاى است ، و صد و بيست ارش پهناى آن صفّه است و ششصد ارش درازناى ، و به جاى خشت خشت سنگين است تراشيده و بر آن بنا كرده دوازده ستون بر رواق زده ، هر ستونى صد ارش از سنگ تراشيده . و آن كسرى بن قباد بن فيروز بنا كرده است تا روز مظالم آنجا تخت زرين نهادى .\r\nسعد سپاه را گرد كرد و بدان ايوان فرود آورد ، و خود به ايوان اندر شد . و هشت ركعت نماز كرد به يك سلام به هر ركعتى الحمد و سورتى ، و به هر دو ركعت تشهد خواندى ، و اين را صلاة الفتح خوانند . و سعد چون اين نماز بكرد عمرو بن [ عمرو بن 
  ] مقرّن را بر غنايم حاكم كرد . و منادى بانگ كرد كه هر كه چيزى بيابد به نزديك وى برد تا گرد كند و به ميان شما قسمت كند . و خود بر نشست و به مداين اندر آمد ، و به كوشك كسرى فرود آمد . و چندان خانه ها ديد كه عدد آن كس ندانست مگر خداى عزّ و جلّ از زر و سيم و جامه ها و جواهر و سلاح و فرش .\r\nلشكر بپراگندند و خواسته ها همى گرد كردند و به نزديك [ عمرو بن 
  ] مقرّن همى بردند . [ 244 a 
  ] و قعقاع تا پل نهروان برفت و هر خواسته كه يافت باز آورد تا چندان\r\n","description":"","footnote":"","page_name":" 465 ","page_number":538},
  {"content":"\r\nخواسته گرد آمد كه حد و اندازهء آن كس ندانست . و خمس بيرون كردند . و شصت هزار سوار بودند و پياده ، هر يك را دوازده هزار درم آمد جز آن چيزها كه عمر را فرستادند به مروّت ، و آن بسيار بود . و چيزها بود كه نتوانستند شكستن ، و كس بهاى آن ندانست . و از بس چيزها كه يافته بودند بدان چيزها حاجتشان نيامد ، يكى آن بود كه قعقاع به پل نهروان يكى اشتر يافت و بر وى حقه اى صندوقى اندر وى پيراهن كسرى بود از مرواريد بافته و به ميان هر مرواريدى ياقوتى سرخ . و ديگر جامه هاى زربفت و تاج كسرى يافتند و انگشترى وى ، و ده دست جامهء زربفت از آن كسرى . اين همه را پيش عمر فرستادند . و نيز اندر خزينهء سلاح يكى عيبه يافتند ديباى زربفت ، اندر آن سلاح كسرى بود از مرواريد بافته و زره زرّين و خود و ساقين و ساعدين همه زرين . و شش زره سليمانى و نه شمشير گرانمايه ، و آن را همچنان سوى عمر فرستادند . و از آن چيزها نيز آن بود كه اندر خزينه اسبى يافتند زرين و بر وى زينى سيمين و [ گوهرها اندر وى نشانده سرخ ، و يكى اشتر يافتند سيمين و 
  ] مر او را بچه اى زرين ، آن را نيز بفرستادند .\r\nو ديگر از آن چيزها آن بود كه اندر خزينه فرشى بود يك بساط سيصد رش بالا اندر شصت رش پهنا ، و آن را فرش زمستانى خواندندى . ملكان عجم آن را اندر زمستان باز كردندى و بر وى نشستندى ، بدان وقت كه اندر جهان سبزى و شكوفه نماندى . و بر لبه هاى آن بر كرانه گرداگرد به زمرد سبز بافته بود ، چنان كه چون بنگريستندى پنداشتندى كه مبقله است يا كشت زارى . و اندر آن همه گوهرها اندر نشانده به رنگ [ هر چه 
  ] اندر همه جهان اسپرغم است و شكوفه . و سعد آن بساط را همچنان سوى عمر فرستاد . و ديگر آن بود كه اندر خزينهء عطر قرابه هاى آبگينه يافتند پر كافور و عنبر و مشك و ديگر بخورها . آن نيز سوى عمر فرستاد . و باقى به ميان شصت هزار مرد قسمت كردند و پنج يك نيز از آن به عمر فرستادند .\r\nچون آن خواسته ها به مدينه رسيد عمر رضى الله عنه بفرمود تا به مزگت مدينه بنهادند و مردمان مدينه آن خواسته ها بديدند و خيره بماندند . پس عمر آن همه ميان مردمان قسمت كرد هر كسى به مقدار ديوان وى كه زيادت بود بداد . و از آن بساط\r\n","description":"","footnote":"","page_name":" 466 ","page_number":539},
  {"content":"\r\nيك بدست على بن ابى طالب را داد و او به هشت هزار درم بفروخت . و خلق جهان از مشرق تا مغرب و مصر و يمن روى به مدينه نهادند و بخريدند آن گوهرها و زر و سيم ، و هر چه دينارى ارزيد به دانگى مىخريدند .\r\nو اين فتح مداين به ماه صفر بود شانزدهم از هجرت . و يزدگرد برفت به حلوان و سعد بن ابى وقّاص نامه كرد سوى عمر به خبر وى ، و دستورى خواست كه از پس وى بشود . گفت تو مشو و ليكن برادرت را بفرست ، هاشم ، با دوازده هزار مرد .\r\nو قعقاع بن عمرو را بر مقدمهء او كن و تو به مداين بنشين تا اگر مدد بايدشان بفرستى . سعد هاشم را بفرستاد با دوازده هزار مرد و قعقاع بن عمرو را بر مقدمه بفرستاد و هاشم به حلوان آمد . عجم را ديد آنجا كنده كرده ، و مردى را نامش مهران بر خويشتن امير كرده . هاشم شش ماه آنجا بماند و با آن عجم حرب همى كرد تا ايشان را هزيمت كرد و خلقى بسيار از ايشان بكشت . و مهران كشته شد و صد هزار مرد در آن دشت حلوان كشته شدند از عجم . و آن خواسته كه از حلوان يافتند آن [ را 
  ] نيز شمار پديد نبود . و هاشم از آن غنيمت پنج يك بيرون كرد و باقى هر مردى را ده هزار درم آمد .\r\nو اين فتحهاى حلوان به ماه ذى القعده بود .\r\n","description":"","footnote":"","page_name":" 467 ","page_number":540},
  {"content":"\r\n\r\nخبر گشادن حلوان\r\nچون خبر به يزدگرد رسيد به هزيمت سپاه و كشتن مهران ، از حلوان برفت و به رى شد ، و آنجا سپاهى را دست باز داشت با مردى نامش حبش از عجم . گفت اگر عرب آهنگ حلوان كند تا توانى تو ايشان را مشغول كن تا نزد من نتوانند آمدن . چون خبر به هاشم رسيد كه يزدگرد از حلوان برفت ، خبر به سعد فرستاد .\r\nسعد گفت تو بنشين و قعقاع بن عمرو را به حلوان فرست با نيمى از سپاه . و خبر به حبش رسيد ، با سپاه پيش قعقاع آمد به قصر شيرين . و آنجا حرب كردند و سپاه حبش هزيمت شدند و حبش بگريخت و از پس يزدگرد بشد . قعقاع به حلوان اندر شد و نامه كرد به هاشم و گفت دستورى خواه تا از عقبهء حلوان بر شوم از پس يزدگرد پيش از آنكه او به رى اندر شود و سپاه بر خويشتن گرد كند .\r\nسعد عمر را نامه كرد به خبر فتح حلوان و دستورى خواست كه سپاه به همدان و به رى فرستم . عمر دستورى نداد و گفت حلوان آخر عراق است و شما سواد و عراق همه گرفتيد امسال اين بس است كه سلامت مسلمانان بهتر بود از غنيمت بسيار .\r\n","description":"","footnote":"","page_name":" 468 ","page_number":541},
  {"content":"\r\n\r\nخبر گشادن تكريت و موصل\r\nو ميان عراق و موصل شهرى است خرد آن را تكريت خوانند ، به نه فرسنگ از بغداد و موصل ، همه روميان داشتند . و به موصل ملكى بود نامش انطاق با سپاهى بسيار از روميان . و وى به تكريت نشستى ، و آنجا حصارى بود محكم . چون سعد مداين بگشاد ، انطاق اندر حصار تكريت شد . و آن عرب كه از مسلمانان گريخته بودند [ 244 b 
  ] و به مداين آمده بودند ، چون يزدگرد از مداين برفت ، اين عرب با وى نتوانستند رفتن ، به تكريت شدند و با انطاق سپاه روم اندر حصار شدند . و [ سعد 
  ] خبر ايشان به عمر نوشت . و عمر بفرمود كه عبد الله بن المعتم را با شش هزار مرد به تكريت فرستاد . و انطاق با عرب و سپاه روم اندر حصار شدند . عبد الله بيامد و بر در حصار بنشست . و هر روزى انطاق سپاهى بيرون فرستادى و گاه حرب عرب كردندى و گاه سپاه روم ، و شب با حصار شدندى . و چهل روز لشكر مسلمانان بر در حصار بماندند . و بدان چهل روز شصت و چهار حرب بكردند . و عبد الله آن عرب را به صلح همى خواندى و همى گفتى شما را ماييد با روميان چه كنيد ؟\r\nايشان اجابت نكردندى . چون چهل روز تمام شد ، انطاق با روميان آهنگ گريختن كردند . و آن عرب بيرون آمدند و او را آگاه كردند و صلح كردند خويشتن را . و عبد الله چون دانست كه روميان همى بگريزند و عرب ضعيف شدند گفت : من از شما صلح نپذيرم مگر همه مسلمان شويد . عرب آن شب همه مسلمان شدند و عبد الله را گفتند كه ايشان فردا خواهند رفتن . عبد الله گفت : من فردا شب به در حصار آيم با سپاه و تكبير كنم و شما اندر حصار تكبير كنيد و در بگشاييد تا ما اندر آييم ، شما و ما شمشير اندر نهيم . و همچنان كردند . ديگر شب چون عبد الله بر در حصار آمد و تكبير كرد ، عرب اندر حصار تكبير كردند و مسلمانان به حصار اندر افتادند و روميان را همه بكشتند . و عبد الله حصار بگرفت و همه خواسته برگرفت . و همه موصل به دست اين انطاق بود ، و چون وى كشته شد موصل گشاده گشت بر مسلمانان . و چندان خواسته يافتند كه چون قسمت كردند هر مردى را هزار درم آمده بود از غنيمت .\r\n","description":"","footnote":"","page_name":" 469 ","page_number":542},
  {"content":"\r\n\r\nخبر فتح ماسبدان و سيروان\r\nو برابر حلوان دو شهر است : يكى را ماسبدان خوانند و يكى را سيروان .\r\nيزدگرد به حلوان بنشست ، و مهران را پسرى بود نامش هرمزان با لختى سپاه به حصار ماسبدان اندر شد . و سعد خبر وى سوى عمر بن الخطَّاب نوشت . عمر او را بفرمود كه ضرار بن الخطَّاب را آنجا فرست . سعد او را بفرستاد با سپاه . و وى از مداين برفت و روى به ماسبدان نهاد . هرمزان هر چه به حصار ماسبدان و سيروان سپاه بود بيرون آورد و پيش ضرار باز آمد و حرب كردند سه روز . ضرار او را هزيمت كرد و آن سپاه وى را [ بسيار 
  ] بكشت و اسير كرد . و [ از 
  ] حصار ماسبدان و سيروان تا شام و موصل هيچ جايى نماند . و سال شانزدهم تمام شد و مسلمانى به همه حدود عراق بگسترد تا عقبهء حلوان . [ و مسلمانان را آن زمين مداين نه نيك آمد ، و مگس و پشه بر لب آن رود همه را بيمار كرد . چون سال هفدهم اندر آمد 
  ] ، سعد عمر را رضى الله عنهما نامه كرد كه اين عرب بدين زمين همه بيمار شدند .\r\nعمر نامه فرستاد به سعد كه عرب را زمينى بايد با هوايى خوش چنان كه اشتران را بتواند داشتن . جايى با آب و گياه نزديك بر اين گونه طلب كن و سپاه را بدان جايگه بر . سعد را اتفاق بر كوفه افتاد و از مداين برفت و به كوفه آمد . و هر چه اندر سواد كس بود با خود به كوفه آورد . و نامه كرد و همه اميران را از شهرها سوى خويش خواند . و هر كسى را محلتى پديد كرد و گفت آنجا كه من نشان كنم بنا كنيد . و خويشتن را كوشكى به پا كرد بر گونهء كوشك كسرى كه به مداين بود . و آن در كه بر كوشك مداين بود بر كند و بر در كوشك خود نهاد به كوفه . و مردمان نيز همه درها از مداين بكشيدند و به كوفه بردند و بر در سراى خويش نهادند . و خبر كوشك كه سعد كرده بود نزد عمر بردند . عمر را رضى الله بسى اندوه آمد . و محمّد بن مسلمه را گفت : به كوفه شو و هيزم بسيار گرد كن و بر در كوشك نه آنگاه آتش اندر آن زن و بسوزان ، و هر چه اندر آن كوشك بنا است همه را بسوزان و نامه به سعد ده و باز گرد و با وى هيچ سخن مگوى .\r\n","description":"","footnote":"","page_name":" 470 ","page_number":543},
  {"content":"\r\nمحمّد بن مسلمه برخاست و به كوفه آمد . و كس ندانست كه وى به چه كار آمده است . و چون به در كوشك رسيد بيستاد و بفرمود تا هيزم بسيار بياوردند و آتش اندر زد و همه را بسوخت . و سعد بيرون آمد و آن نامه به دست او داد و باز گرديد .\r\nسعد نامه باز كرد . اندر وى نبشته بود كه مرا خبر آمد كه تو كوشكى بنا كرده اى مانند كوشك كسرى و در كوشك كسرى بياوردى و بر آنجا نهادى تا حاجب و دربان بر در كوشك نشانى و خداوندان حاجت را دور كنى و بار ندهى ، همچنانكه كسرى كردى ، و مذهب وى گرفتى و سيرت پيغمبر عليه السّلام دست باز داشتى . و كسرى را از كوشك به گور بردند . و من كس فرستادم تا آن كوشك را بسوزد و از تو باك ندارد ، و ترا مسكن اندر جهان يك خانه كه اندر آنجا باشى ، و يك خانه كه بيت المال كنى كه خواستهء مسلمانان در آنجا نگاه دارى بس بود .\r\nسعد بن ابى وقّاص محمّد بن مسلمه را نفقه داد ، نستد و باز گشت . و سعد به سرايى ديگر شد كه اندر او دو خانه بود . و آن كوشك را همچنان دست باز داشت تا وقت معاوية بن ابى سفيان . چون معاويه زياد را به عراق فرستاد ، زياد آن كوشك را آبادان كرد و از پس وى سراى سلطان گشت . پس در آن سال هفدهم سعد به آبادانى كردن كوفه مشغول شد كه به عراق حرب نبود و حرب به شام بود بر در حمص ، و روميان آمدند . و بو عبيدهء جرّاح با روميان حرب كرد [ 245 a 
  ] بر در حمص .\r\nو آن حرب را كه حمص بگشادند وقعهء حمص الاولى خوانند ، و اين وقعه حمص الاخرى خوانند .\r\n\r\nوقعهء حمص الاخرى\r\nو اصل اين آن بود كه ملك الرّوم را خبر شد كه عرب مر عجم را قهر كردند و ملك ايشان را از مداين بيرون كردند . دانست كه اكنون به زمين روم آيند . لشكرى بسيار بفرستاد به مقدار صد هزار ، و از روم بيرون آمد و بر در حمص آمدند . و بو عبيدهء جرّاح اندر حمص بود با سپاه خويش . و سرهنگان به زمين شام بودند و به\r\n","description":"","footnote":"","page_name":" 471 ","page_number":544},
  {"content":"\r\nهر شهرى پراگنده . چون روميان آهنگ وى كردند ، وى عمر را نامه كرد و مدد خواست . و ابو عبيده پيش از آنكه مدد عمر به دو رسيد ، سپاهها را همه سوى خويش گرد كرد ، و يزيد بن ابى سفيان را از دمشق باز خواند و خالد را از قنّسرين . و پيش از آنكه ايشان آمدند با مردمان مشورت كرد ، گفتند به حصار اندر شو تا سپاه روم به تو رسد و مدد عمر رضى الله عنه بيايد . بو عبيده به حصار اندر شد . و سپاه روم به در حصار آمدند . و هر سرهنگى كه بيامدى با سپاه ، بو عبيده او را به حصار اندر آوردى تا همه بيامدند . و خالد سپاه گرد كرد به قنّسرين . و چون نامهء بو عبيده به عمر رسيد ، عمر نامه كرد به سعد كه قعقاع را با چهار هزار مرد سوى ابو عبيده فرست به شام كه روميان او را به حصار گرفته اند . و بو عبيده را نامه كرد كه اندر حصار همى باش تا سپاه به تو رسد و مدد من از مدينه بيايد .\r\nو عمر رضى الله عنه مردمان را گرد كرد و گفت مبازيد شام را . و روز سديگر از مدينه بيرون آمد و روى به شام نهاد . و چون به جابيه رسيد فرود آمد تا مردمان بر وى گرد آمدند . ابو عبيده به حصار اندر همى بود و مددها را چشم همى داشت . پس خالد از قنّسرين بيامد و بو عبيده را گفت از حصار بيرون آى تا حرب كنيم . و ديگر مشورت چنين كردند كه مرو تا مددها برسد . خالد گفت : بيرون آى . بو عبيده به فرمان خالد سپاه را از حصار بيرون آورد و حرب كردند با سپاه روم سه روز . روز چهارم روميان را بشكستند و سه هزار مرد را كشته و اسير كرده بودند ، و ديگران هزيمت شدند . و مسلمانان بسيار غنيمت يافتند . و اين حرب پيش از آن بود كه مدد به دو رسيد . و پس از حرب به سه روز سپاه فراز رسيد از عراق با قعقاع و عمر رضى الله عنه هنوز به جابيه بود و همى خواست رفتن سوى شام . چون اين خبر بيافت ، سخت شاد شد و به مدينه باز گشت و نامه كرد به بو عبيده كه آن غنيمت قسمت كن ، و آن سپاه عراق را كه به مدد آمدند اندر غنيمت نصيب كن ، كه ايشان از جاى خويش برفته بودند و بر نيّت يارى شما بودند . و خداى عزّ و جلّ از ايشان به نيّت جهاد پذيرفت ، و حق ايشان باطل نشود .\r\n","description":"","footnote":"","page_name":" 472 ","page_number":545},
  {"content":"\r\n\r\nخبر فتح جزيره\r\nچون فتح حمص ببود ، عمر رضى الله عنه سعد بن ابى وقّاص را نامه كرد كه به همه شهرهاى جزيره سپاه فرست تا جزيره همه بگشايند يا جزيت بدهند يا مسلمان شوند . و آن مردمان همه ترسا بودند . و سعد عياض بن غنم را بفرستاد به اميرى جزيره و ابو موسى الاشعرى را بفرستاد . و وى هنوز غلام بود ، و عياض با سپاه بيامد و به شارستانهاى رها شد ، و آن اول شهرى است از جزيره . و ايشان را به حصار كرد . ايشان با وى صلح كردند و جزيت بپذيرفتند . و به هر شهرى از شهرهاى جزيره سپاه فرستاد و بفرمود كه حرب كنيد ، يا مسلمان شويد يا جزيت بدهيد . و مردمان جزيره چون بشنيدند كه مردمان رها صلح كردند ، ايشان نيز همچنان كردند . و جزيت بپذيرفتند مگر گروهى مردمان بودند از عرب بنى ثعلب به جزيره ، و ترسايان بودند و چهارپايان داشتند . عياض چون به هر شهرى اميرى بفرستاد وليد بن عقبه را بديشان فرستاد . ايشان چون خبر وليد بشنيدند خان و مان برگرفتند و چهارپايان ، و به زمين روم اندر شدند سوى ملك الروم و ننگ داشتند از جزيت دادن . و خواستند از مسلمانان كه با ايشان صلح كنند به دو چندان زكات تا نام جزيت نبود و زكات مضاعف بدهند .\r\n","description":"","footnote":"","page_name":" 473 ","page_number":546},
  {"content":"\r\nعياض نامه كرد سوى عمر به فتح جزيره و خبر آن عرب بنى ثعلب كه به روم اندر شدند . عمر رضى الله عنه به ملك الروم نامه كرد كه مردمان عرب بنى ثعلب بر دين تو بودند و به نزديك تو آمدند ، و اينجا به زمين ما اندر ترسا آناند و برايشان ستم نيست هر كه خواهد كه مسلمان شود نيك و اگر نه بر دين خويش همى باشد و جزيت مىدهد . و عمر به نامه اندر سوگند ياد كرد كه اگر آن ترسا آن بنى ثعلب را از روم بيرون نكنى بفرمايم تا هر كه اندر مملكت اسلام ترسا است همه را بيرون كنم و به روم فرستم . ملك الرّوم آن عرب را بيرون فرستاد و پيش عمر شدند . ايشان را گفت : چرا از حدّ مسلمانان بيرون شديد ؟ گفتند بر ما جزيت منه كه ما ننگ داريم ، بر ما دو صدقه نويس . عمر گفت : اين نيز جزيت باشد . گفتند بارى به نام صدقه بود . عمر با ايشان صلح كرد به دو صدقه بر آن شرط كه فرزندان را ترسا نكنند تا بر مسلمانى برآيند . و فرزندان ايشان [ 245 b 
  ] مسلمان بودند و اين صلح بپذيرفتند ، و همه جزيره گشاده شد . و اين به سال هفدهم بود از هجرت .\r\n","description":"","footnote":"","page_name":" 474 ","page_number":547},
  {"content":"\r\n\r\nخبر عزل كردن خالد را از شام و باز خواندن او به مدينه\r\nچون [ سال 
  ] هفدهم از هجرت سپرى شد و هجده اندر آمد ، زمين شام گشاده شد .\r\nمحمّد بن جرير ايدون گويد كه به اول سال عمر رضى الله عنه خالد بن الوليد را نامه كرد و باز مدينه خواند . گفتا سبب آن بود كه بو عبيدهء جرّاح گفت اين فتح خالد كرد كه من به حصار اندر بودم و وى مرا بيرون آورد و بر حرب دلير كرد تا خداى عزّ و جلّ ما را فتح داد . عمر از خالد خشنود شد . پس ابو عبيده هر سرهنگى را به اميرى خويش باز گردانيد و خالد را باز به قنّسرين فرستاد . و مردمان شام و حجاز تا مدينه يك سخن شدند كه اين فتح خالد را بود و به تدبير و مردى وى بود ، و هر كسى از مكه و مدينه به تهنيت اين فتح به خالد نامه كرد ، و هر كه بتوانست سوى وى شد به تهنيت اين فتح . و عمر را باز اين ناخوش آمد . و اشعث بن قيس الكندى سوى خالد شد به قنّسرين و او را شعرى گفت . خالد او را ده هزار درم داد ، و عمر را بگفتند . عمر از جاى بشد . نامه فرستاد به بو عبيده . و او به حمص بود ، كه خالد را از قنّسرين بيار و همه لشكر را گرد كن و از او پيش ايشان بپرس كه آن ده هزار درم صلت اشعث را از كجا دادى . اگر مقر نيايد كلاه از سرش برگير و عمامه به گردنش اندر افگن تا بگويد كه اين از كجا دادم . اگر ايدون گويد كه از جايى\r\n","description":"","footnote":"","page_name":" 475 ","page_number":548},
  {"content":"\r\nچيزى يافتم پس بر خويشتن مقر آمد به خيانت كه از جايى بدين حربها چيزى يافت و باز گرفت از مسلمانان ، بر وى آن را تاوان كن و ده هزار درم از وى بستان و به بيت المال اندر نه ، و اگر گويد كه از خواستهء خويش دادم مقر آمد كه اسراف كرد ، تا من او را جزاى مسرفان بكنم كه خداى عزّ و جلّ مىگويد * ( إِنَّه لا يُحِبُّ الْمُسْرِفِينَ . 6 : 141 ) * و عمر اين نامه به بو عبيده فرستاد به دست مردى قاصد ، تا بو عبيده پيش او با خالد اين بكند .\r\nابو عبيده به حمص بود . چون نامه به دو رسيد خالد را از قنّسرين بخواند . چون بيامد سپاه را همه گرد كرد و آن نامه بر وى خواند و او را بپرسيد كه از كجا دادى .\r\nخالد خاموش بود و پاسخ نداد . بلال آنجا حاضر بود ، برخاست و كلاه از سر خالد برگرفت و عمامه به گردنش اندر افگند پيش مردمان و بكشيد ، گفتا امير المؤمنين همچنين فرموده است كه بكشمت تا بگويى كه از كجا دادى . خالد خاموش بود و بلال را از خويشتن باز نداشت طاعت عمر را . بو عبيده گفتا بگوى چيزى . گفتا از خواستهء خويش دادم . بلال عمامه و كلاه به دو باز داد . و مردمان اين از عمر نپسنديدند و سخت اندوه آمدشان بدان معامله كه با خالد كرد . بو عبيده خالد را به مدينه فرستاد با آن مرد كه نامهء عمر آورده بود . و عمر خالد را گفتا : تو [ را 
  ] اين خواسته از كجا آمد كه ده هزار درم صلت دهى ؟ گفتا : از دست و شمشير و غنيمت حلال خويش بستدم همچون مردمان ديگر . پس بيست هزار درم از خالد بستد . و خالد به مدينه بنشست . و مردمان مدينه و شام و عراق عمر را ملامت كردند . عمر به هر جايى نامه كرد سوى مردمان به عذر آن ، و گفتا خالد را نه از بهر خشم معزول كردم و ليكن هر فتحى كه از دست وى برآمد مردمان به دو فتنه شدند ، و آن فتح و آن نصرت از خالد ديدند و خداى را عزّ و جلّ فراموش كردند . و مسلمانان بايد كه به هر كارى خداى را شكر كنند تا نصرتشان بر نصرت بيفزايد .\r\nو بيرون از اين كتاب چنين گويند كه عمر يك روز بر منبر خطبه همى كرد و اين سخن خالد ياد كرد و عذر همى خواست او را . مردى از خويشان خالد برخاست و گفت : يا عمر اغمدت سيفا سلَّه الله و عزلت اميرا امّره رسول الله صلى\r\n","description":"","footnote":"","page_name":" 476 ","page_number":549},
  {"content":"\r\nالله عليه ثّم تقوم فتعذر لا قبل الله عذرك . يا عمر شمشيرى با نيام كردى كه خداى تعالى آن را بركشيده بود و اميرى را عزل كردى كه پيغمبر عليه السّلام او را امير كرده بود ، اكنون همى برخاستى و عذر خواهى ، خداى عزّ و جلّ اين عذر تو مپذيراد . عمر خاموش بود و چيزى نگفت .\r\nو بدين سال هجدهم اندر به شام و با و بيمارى طاعون افتاد و خلقى بسيار هر روزى به مردى . و دهى است آنجا عمواس خوانند ، مردمان همى گريختند به شهرها اندر . و از لشكر مسلمانان لختى بمردند و لختى بگريختند ، و ابو عبيده هر روز خطبه همى كردى و مردمان را پند دادى و ايدون گفتى اى مردمان ، از اين و با مگريزيد كه رسول خداى صلَّى الله عليه چنين گفته است كه چون بيمارى به شهرى بود در آنجا مشويد ، و چون بيمارى به شهرى بود و شما به شهرى ديگر ، بدانجا مشويد ، و چون به شهرى باشيد و بيمارى بيايد از آنجا مگريزيد . و مردمان همى رفتند از هر سويى . و مردى را پسرى بود خرد و جز آن پسر نبودش . او را به شب برگرفت و بر خر نشست و همى رفت . چون شب تاريك گشت ، بانگى شنيد از پيش اندر كه همى گفت : ايُّها السّارى عَلى حِمارِ قَدْ يُصِبحُ الله أَمامَ السّارى .\r\nگفت اى آنكه به شب همى روى ، هر چند كه تو به شب به روى ، آنجا كه تو بامداد برسى قضاى خداى عزّ و جلّ [ 246 a 
  ] پيش از تو آنجا رسيده است ، يعنى تو از قضاى خداى عزّ و جلّ نتوانى گريختن . آن مرد خر را باز گردانيد و باز گشت و به جاى خويش باز آمد ، و آن مرد و كودك را هيچ آفت نرسيد . و مردى ديگر همى گريخت و از زمين حمص بيرون شد ، تب گرفتش و به شب اندر شنيد كه كسى بانگ كند به راه اندر و او را گويد :\r\nشعر\r\nيا ايّها المشعر همّا لا تهمّ * انّك ان تقدر لك الحمّى تحمّ\r\nولو رقيت شاهقا من العلم * كيف يوفّيك وقد جفّ القلم\r\nآن مرد باز گشت و تب از وى بشد .\r\nو به اخبار ديگر اندر ايدون است بيرون از اين كتاب كه به زمين باديه اندر مردى\r\n","description":"","footnote":"","page_name":" 477 ","page_number":550},
  {"content":"\r\nبود و عيال داشت از دختران و پسران ، و از آن عيال ستوه شده بود . شنيد كه به شام مرگى است . آن عيال برگرفت و به شام آورد كه مگر بميرند و او برهد . و از همه زمين شام حمص بتر بود . ايشان را به حمص برد . چون به شهر اندر رفت ، او را تب آمد و بمرد ، و از آن عيال او هيچ نمردند .\r\nابو عبيده اين همه خبرها مىشنيد و مردمان را پند مىداد كه اى مردمان ، مگريزيد از اين بيمارى و هر كجا بيمارى بود آنجا بشويد . چون جايى باشيد كه اين بيمارى بود از آنجا مگريزيد كه هر كه بدان بيمارى بميرد شهيد بود . و من خويشتن را بر چندين حربهاى خداى عزّ و جلّ عرض كردم و شهادت خواستم و نيافتم ، اگر امروز بدين شهادت يابم مرا به بود . عمر چون اين سخن بو عبيده بشنيد و اين خبر به دو رسيد ، بگريست و عجب آمدش از آن يقين ابو عبيده و او را دعا كرد . پس از آن بيمارى سختتر شد و همه شام بگرفت . و بو عبيده به حمص اندر بمرد ، و يزيد بن ابى سفيان به دمشق هم بدان و با بمرد . و الحارث بن هشام و سهيل بن عمرو و خلقى از اشراف عرب به لشكر اندر از مهاجر و انصار هم بدين بمردند .\r\nو چون عمر مرگ ابو عبيده بشنيد جزع سخت كرد و نامه كرد به معاوية بن ابى سفيان به حمص و ميرى همه شام او را داد . معاويه از قيساريه به دمشق آمد . و دو سه ماهى برآمد ، عمر را خبر آمد كه معاويه سيرت ابو عبيده ندارد و چنان دادندهد به ميان خلق اندر كه او دادى . عمر نيّت كرد كه به شام آيد به تن خويش و بر رسد از مذهب و سيرت معاويه و از سيرت همه عمّال ، و نيّت كرد كه به شام شود و به عراق . پس مهاجر و انصار را گرد كرد و ايشان را گفت من نيّت كردم كه به همه پادشاهى اسلام اندر بگردم و از كار عمّال و مذهب و سيرت ايشان بررسم .\r\nكعب الاحبار نشسته بود ، و او جهود بوده بود و آن سال مسلمان شده بود ، و علم بسيار دانست و كتب اخبار خوانده بود گفت : يا امير المؤمنين ، از كدام سوى روى ؟\r\nگفت : نخست سوى مشرق خواهم شدن سوى عراق . گفتا مشو كه من به كتب پيشين ايدون خواندم كه خير اندر جهان و نيكيها ده جزو است نه سوى مغرب\r\n","description":"","footnote":"","page_name":" 478 ","page_number":551},
  {"content":"\r\nاست و يكى سوى مشرق ، و شر و بدى هم ده جزو است نه سوى مشرق است و يكى سوى مغرب .\r\nو مردى نيز روايت كرد او را محمّد بن مسلم نام از انصار كه چنين شنيدم از پيغمبر عليه السّلام كه گفت خشم ده جزو است نه به تركستان اندر است و يكى به همه جهان ، و گفت مردى ده جزو است نه به هندوان اندر است و يكى به همه جهان ، و شرم ده جزو است نه به زنان اندر است و يكى به همه مردان ، و حسد ده جزو است نه به عرب اندر است و يكى به همه جهان ، و كبر ده جزو است نه به روم اندر است و يكى به همه جهان اندر .\r\nپس عمر راى عراق باز افگند و گفت به شام شوم كه آنجا مرگى است آنجا شوم و آن ميراثها قسمت كنم و از سيرت عمّال بررسم .\r\n","description":"","footnote":"","page_name":" 479 ","page_number":552},
  {"content":"\r\n\r\nرفتن عمر رضى الله عنه به جانب شام\r\nپس برفت به سوى شام و به منزلى فرود آمد نامش سرغ ، و خلقى بسيار از مهاجر و انصار با او بودند . و عبد الله بن العبّاس با او برفت . و چون بدين منزل فرود آمد خبر پيش آمدش كه بيمارى به شام اندر افزون شد و مرگى سختتر است . عمر بيستاد هم بدين منزل و با مردمان مشورت كرد . و مردمان همه او را گفتند باز گرد . و سه روز همى مشورت كرد و همى گفتند باز گرد بجز عبد الله ابن العبّاس كه او گفت باز مگرد كه از بهر جهاد بيرون آمدى ، و از قضاى خداى عزّ و جلّ كس نتواند گريختن . و عمر را راى بازگشتن بود .\r\nو محمّد بن جرير ايدون روايت كند هم اندر اين كتاب كه گروهى ديگر چنين گفتند كه بو عبيده و يزيد و شرحبيل و اين همه اميران شام هنوز نمرده بودند كه عمر بيرون آمد به سوى شام . چون خبر او شنيدند كه او از مدينه برفت و تدبير شام كرد ، ايشان از شام برفتند و پيش او باز آمدند بدين منزل و او را گفتند كه اين بيمارى سختتر است و مرگى بيشتر است . و همه مردمان مر عمر را رضى الله عنه مشورت كردند به بازگشتن . سه روز متحيّر مانده بود ، روز چهارم عبد الرّحمن ابن عوف از پس مانده بود فراز رسيد از مدينه . عمر را متحيّر ديد . گفتا چه بوده\r\n","description":"","footnote":"","page_name":" 480 ","page_number":553},
  {"content":"\r\nاست ؟ عمر اين خبر او را بگفت . عبد الرّحمن او را گفت : بدين حال اندر نزد من روايتى هست از پيغمبر عليه السّلام . گفتا : بگوى كه تو امينى و راست گويى ، و هر چه تو بگويى ما بدان كار كنيم . عبد الرّحمن گفت : من از پيغمبر صلى الله عليه و سلَّم شنيدم كه گفت چون اين [ 246 b 
  ] بيمارى به شهرى بود كه شما آنجا باشيد از آنجا مرويد و چون به شهرى ديگر بود بدانجا مرويد . عمر گفت : الله اكبر قد برح الخفا . آنچه پنهان بود پديد آمد و آنچه بر ما مشكل بود و به شك بوديم اندر او به يقين شديم . پس ديگر روز باز گشت ، و منادى بانگ كرد مردمان را كه باز گرديد .\r\nعبد الله بن العبّاس گفت ، و گروهى گويند كه ابو عبيدة الجرّاح گفت : يا امير المؤمنين ، تفرّ من قدر الله فقال نعم الى قدر الله . گفتا : از قضا و قدر خداى عزّ و جلّ همى گريزى ؟ گفتا : آرى از قضاى خداى به قضاى خداى همى گريزم كه همچنانكه هلاك به قضاى خداى عزّ و جلّ است سلامت نيز هم به قضاى او بود .\r\nنبينى كه اگر وادى اى بود و به يك سوى گياه خوش بود و به يك سوى زهر رويد هر كه از آن گياه گوسپندان خويش را بچراند هلاك شوند قضاى خداى عزّ و جلّ است ، و از آن كس كه به گياه خوش چراند گوسپندان او فربه شوند آن نيز هم به قضاى بود .\r\nپس عمر باز گشت و به مدينه شد و مردمان باز گشتند . و عمر چهار بار به شام بيرون آمد : يكى آن نخستين بار كه بيرون آمد و سپاه فرستاد ، و او را مردمان از جابيه بازگردانيدند ، و ديگر بار آن وقت كه روميان بو عبيده را به حصار گرفته بودند و عمر به جابيه رسيده بود كه خبر فتح پيش او آمد و باز گشت . و اين هر دو بار اندر سال هفدهم بود كه گفتيم . و سديگر بار اين بود اندر سال هجدهم كه از اين منزل سرغ بازگشت از بهر بيمارى ، و چهارم هم بدين منزل اندر بيرون آمد .\r\nچون بيمارى بشده بود او بيامد و به همه شام اندر بگشت و رسوم اميران و معاويه بديد . و بو عبيده و يزيد بن ابى سفيان و شرحبيل بن حسنه ، اين همه عمّال ، به شام اندر مرده بودند بدين بيمارى . و او همه شام به معاويه سپرده بود . و آن از پس اين بود به شش ماه و نيم اندر اين سال هجدهم . و ايدون گفتند كه باز گشتن او به ماه\r\n","description":"","footnote":"","page_name":" 481 ","page_number":554},
  {"content":"\r\nصفر بود . و چون ماه جمادى الاولى اندر آمد عمرو بن العاص مردمان را گفتا اين حمص شهرى است كه [ در آن 
  ] مرگ فجأ بسيار بود و به همه شام همچنين ، از اين حمص و دمشق بپراگنيد و بدين شهرهاى سردسير شويد تا هواى خنك شما را بيابد و از بيمارى بهتر شويد . ايشان همه بپراگندند و اين خبر و تدبير عمرو بن العاص سوى عمر شد ، شاد گشت ، گفتا : عمرو صواب كرد . و نامه كرد و خبر به معاويه نوشت و همه شام او را داد . و به ماه رجب اندر آن سال بيمارى و مرگ برخاست و سوى مصر و عراق افتاد . و گروهى مىگويند كه معاويه را بر دمشق اميرى داد تنها . و عمرو را هم بر فلسطين دست باز داشت ، و شرحبيل بن حسنه را بر بلاد اردن . و معاويه را دمشق داد آن كجا برادرش داشت يزيد بن ابى سفيان .\r\nپس چون ماه رجب ببود آن همه بيمارى برخاست و بيست و پنج هزار مرد از لشكر مسلمانان مرده بودند . و خبر آمد سوى عمر رضى الله عنه . از مدينه برفت به سوى شام اندر شعبان . و ياران پيغمبر عليه السّلام و پيران مهاجر و انصار با او برفتند ، و عبّاس بن عبد المطلب اين بار با او بيرون آمد و عبد الرّحمن بن عوف نيز با او بيرون آمد . و على بن ابى طالب را به مدينه بگذاشت و به راه ايله برفت و سوى ايله شد و از آنجا به شام شد .\r\nو خبر اندر ايله افتاد كه عمر آمد . و خلق پيش او باز آمدند . و او بر اشترى بود و غلامش از پى اشتر ، و پالان اشتر غلامش دريده بود و آن عمر درست بود . چون به در ايله برسيد دانست كه همى مردمان پيش او آيند ، خواست كه او را نشناسند .\r\nبر اشتر غلام بر نشست و اشتر خويش غلام را داد . و خود بر اشتر غلام تنها برفت بشتاب از پيش . چون به در شهر رسيد مردمان شهر پيش آمدند و او را از عمر خبر پرسيدند و گفتند امير المؤمنين كجا است ؟ [ گفتا : هو امامكم 
  ] . او گفتى اينك رسيد . و او خويشتن را خواست بدين معنى كه اينك منم پيش شما ايستاده . ايشان چنان پنداشتندى كه از پس او است ، [ از وى اندر گذشتند 
  ] . تا مردمان را خبر بود او به شهر اندر شده بود . و به شهر اندر او را جايهاى بزرگوار و پادشاهانه ساخته\r\n","description":"","footnote":"","page_name":" 482 ","page_number":555},
  {"content":"\r\nبودند چنان كه سزاى چنان مهمانى بودى . و او چون به شهر اندر شد ، كس را نشناخت و كس را ندانست . پس نخستين كسى اسقف ترسا آن پيش آمدش . عمر دانست كه او ترسا است به علامت ، و او مر عمر را نشناخت . عمر او را گفتا :\r\nمهمان ناخوانده بايدت ؟ [ و اين به كتاب ديگر است . 
  ] پس اسقف گفت : بايد يا امير المؤمنين . عمر را عجب آمد ، او را گفتا مرا به چه شناختى . گفتا چون تو فراز آمدى از هيبت سلطانى كه بر تو هست هفت اندام من از ترس به لرزه افتاد ، و من از عدل تو از هيچكس بيمى ندارم ، پس بدانستم كه تو امير المؤمنينى . عمر گفتا :\r\nبعلم ما فضّلك قومك . گفتا : قوم ترا بر خويشتن از پس اين فضل كردند كه دانستند كه تو آن فضل را سزايى . پس به خانهء آن اسقف فرود آمد .\r\nو عمر پيراهنى داشت اسطبر كرباسين ، و جاى بر نشستن آن پيراهن دريده بود از جايهاى پالان [ اشتر 
  ] .\r\nعمر آن پيراهنى اسقف را داد و گفت : اين بفرماى تا به خانهء تو بدوزند . و تابستان [ 247 a 
  ] گرم بود . و اسقف آن پيراهن او بدوخت و يكى پيراهن باريكتر از آن بياورد ، چنان كه گرما را شايد . گفت : اين را بپوش تا بر تن تو گرماى سفر آسانتر بود ، و اين ترا از من رشوت نبود ، كه ما را به تو حاجتى و بيمى و اميدى نيست كه ما به عدل تو از عذاب تو ايمنيم . عمر گفت : نيكو گفتى و ليكن تابستان است و گرما است و به سفر اندر عرق بسيار آيد ، و اين سطبرى خوى بردارد ، و همان پيراهن سطبر اندر پوشيد ، و جامهء اسقف به دو باز داد .\r\nو در اين بودند كه آوازه در افتاد كه امير المؤمنين و اصحاب و لشكر برسيدند . و عمر از آن خانه بيرون آمد و نگذاشت كه مردم به شهر اندر فرود آيند تا زحمت شهريان نبود . و گفت هر كس كه درم دارد زاد و علفه از بازار بخرد ، و هر كس كه درم ندارد از بيت المال بستاند و بخرد و هيچ زحمت مردم ندهند تا خداى عزّ و جلّ مرا بدين عقوبت نكند كه از شما بر مردم رنجى رسد و گويد تو خواستى كه بزرگى كنى و . . . ( ؟ ) كردى تا مردم را زيان و زحمت رسيد .\r\nو از آنجا به شام شد . و به هر شهرى كه برسيد همچنان كرد و به هر جاى از\r\n","description":"","footnote":"","page_name":" 483 ","page_number":556},
  {"content":"\r\nعدل خويش پيدا كرد . و اگر ميراثى بود از آن مردمان كه وفات كرده بودند كه آن را قسمت ندانستند كردن آن را به ميان ورثه قسمت كرد . و جايى كه ثغر روم بود آنجا سپاه بيشتر بنشاند . و هر شهرى را وصيّت كرد و مردمان هر شهرى را پند داد و عظت كرد . و چهار ماه به شام اندر بود و همى گشت شعبان و رمضان و شوال و ذو القعده . چون از حدّ شام بيرون شد ، مردمان هر شهرى به تشييع بيرون آمدند .\r\nپس عمر خطبه كرد و گفت : اى مردمان ، شما را خداى عزّ و جلّ مسلمانى داد ، و من آمدم و به شهرها بگشتم و كار شما از مسلمانى همه بياموختم و ثغرهاى آن استوار كردم ، و اميرتان گزيدم و ايشان را عدل فرمودم . و ديوانهاى درم و عطا دادم و ميراثهاتان قسمت كردم . و هر چيزى را كه حق شما دانستم كه خداى عزّ و جلّ بر من واجب كرده بود گزاردم ، اگر چيزى مانده است كه شما را بر من واجب است و ندانستم مرا آگاه كنيد . مردمان گفتند همه تمام كردى يا امير المؤمنين ، فاحسن الله جزاءك عن المسلمين . خداى تعالى جزاى تو از مسلمانان نيكويى كناد . و او مردمان را بدرود كرد و باز گرديد و خود با آن ياران كه آمده بود از مهاجر و انصار باز گشت و باز مدينه آمد به ماه ذى الحجّه از اين سال هژدهم .\r\nو بلال مؤذن پيغمبر عليه السّلام به لشكر شام بود و با عمر به تشييع آمده بود .\r\nچون عمر مردمان را باز گردانيد بلال را خواهش كرد ، و بلال از پس پيغمبر عليه السّلام پيش كس بانگ نماز نكرد ، عمر گفتا : اى بلال مرا آرزو است كه پيش از مرگ يكى آواز تو بشنوم به بانگ نماز چنان كه به وقت پيغامبر عليه السّلام . بلال گفتا : سمعنا و اطعنا . و بر پاى خاست . چون بلال گفتا : الله اكبر الله اكبر ، هر كه آنجا كس بود همه به گريستن افتادند و بانگ و غريو از ايشان برخاست . و عمر بخروشيد و خواست كه هوش از وى برود ، و عبد الله بن العبّاس و عبد الرّحمن بن عوف همچنين . پس چون بلال بانگ نماز سپرى كرد ، عمر مردمان را باز گردانيد و بلال را نيز باز گردانيد و خود برفت .\r\nو محمّد بن جرير ايدون گويد كه عمر از شام به اول ذو القعده باز گشت و اندر\r\n","description":"","footnote":"","page_name":" 484 ","page_number":557},
  {"content":"\r\nذو القعده از مدينه به حج رفت و اندر ذو القعده اين عمره كرد ، به ذو الحجه اندر حج كرد . و مزگت مكه آبادان كرد و گرداگرد او جايها اندر افزود .\r\nو از پس اين خبر عزل مغيرة بن شعبه گوييم از بصره و باز خواندن عمر او را به مدينه و سبب آن كه چگونه بود .\r\n","description":"","footnote":"","page_name":" 485 ","page_number":558},
  {"content":"\r\n\r\nخبر عزل مغيرة بن شعبه و ولايت ابو موسى الاشعرى به بصره از پس او\r\nعمر رضى الله عنه چون از شام باز گشت نخستين بار از بهر بيمارى [ كه به شام بود و آن به 
  ] ماه صفر بود از سال هژدهم ، و شش ماه به مدينه بود تا باز رجب اندر بيرون آمد ، بدين ميانه اندر كه به مدينه بود ، او را خبر آمد كه مغيرة بن شعبه را با زنى به زنا بگرفتند . و مغيره مردى بود كه با زنان ولوعى داشت ، به هر كجا بودى و به هر حال كه بودى از آن صبر نتوانستى كردن . پس چون عمر رضى الله عنه [ او را 
  ] اميرى بصره داد و سپاه بصره به دو داد ، اندر آن ميان سپاهيان بصره يكى مولا بود از آن پيغمبر عليه السّلام ، و او را بو بكره خواندندى ، و ميان او و ميان مغيره چيزى بيفتاد . و آنجا زنى بود از بنى هلال سخت نيكوروى ، نام او امّ جميل بنت الابهرى ، و شوى بوده بود او را از بنى ثقيف و مرده بود . و مغيره سوى آن زن همى شدى و آن زن نيز سوى او همى آمدى . و مغيره دو سال بود تا به بصره امير بود . پس بو بكره از اين كار آگاه شد . بر راه مغيره كس نشاند تا بدانست كه مغيره سوى آن زن همى شود . يكبارى زن پيش وى آمد . و ميان مغيره و بو بكره يك ديوار بود و بر ديوار بر روزنى بود و درى به روى نهاده خرد . ابو بكره بيرون شد تا از دوستان خود چند كس طلب كند و بياورد تا آن ببينند و پيش عمر با او گواهى دهند .\r\n","description":"","footnote":"","page_name":" 486 ","page_number":559},
  {"content":"\r\nو به همه حكمهاى مسلمانى از بيع و نكاح و طلاق و عتاق و همه حكمها به دو گواه حكم كنند مگر اندر حدّ زنا كه چهار بايد ، چنان كه خداى مىفرمايد : قوله تعالى ، * ( وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً . 24 : 4 ) * و ايدون بايد كه گواهى دهند كه ما اين را بديديم كه با زنى جماع كرد چنان كه ميل به سرمه دان اندر . چنان كه عمر گفت اين گواهان را كه بر مغيره [ 247 b 
  ] گواهى دادند گفتا يَشْهَدُ انّكُم رَأَيْتُموه يَدخُلُ فِيها مِثلَ الميلِ فِى الْمِكْحَلةِ وَالرّشا فِى الِبئرِ وَالعَصا فِى الحَجَر . اگر هر چهار اين چنين بگويند آن گواهى درست بود و آنگاه آن زانى را اگر زن ندارد آن وقت او را صد تازيانه بزنند ، و اگر زن دارد او را رجم كنند . چاهى بكنند و نيمى از تن او بدان چاه فرو كنند و به خاك استوار كنند چنان كه بر نتواند آمدن ، و مردمان گرداگرد او بايستند و سنگ همى اندازند به روى تا او را بكشند . و حكم عقوبت زن نيز همچنين است ، اگر شوى ندارد صد تازيانه بزنند ، و اگر شوى دارد رجم كنند . و اگر گواهان اين صفت تمام نكنند جماع را كه ديديم به چشم خويش از اين گونه گواهى ايشان نپذيرند ، و هر چهار را حد قذف بزنند . حدّ دشنام كه ايشان آن مرد را دشنام دهند نه بر وى گواهى دهند ، و چون كسى را دشنام دهند و او را زانى خوانند ، او را هشتاد تازيانه بزنند .\r\nچنان كه خداى عزّ و جلّ گفت : * ( وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً . 24 : 4 ) * اگر اين چهار تن سه تن چنين تمام بگويند و يك تن نگويد ، اين هر سه را حد قذف بزنند هشتادگان . و خداى عزّ و جلّ از رحمت و ستر بر بندگان خويش مر اين گواهى دادن را چنين سخت كرد و اين حكم را چنين دشوار فرمود تا كس آن گواهى ندهد بر كس ، و ستر و پرده بر خلق خداى دريده نشود .\r\nپس ابو بكره دانست كه آن حكم گواهى دادن بر زنا چيست . و دانست كه اگر او تنها پيش عمر گواهى دهد بر مغيره ، نپذيرد تا با او سه تن ديگر نبود . چون ديد كه آن زن سوى مغيره اندر شد ، بيرون آمد تا از دوستان سه تن بياورد به بهانهء مهمانى و به خانه اندر بنشاند تا چون ايشان به حال جماع مشغول شوند ايشان را بنمايد .\r\n","description":"","footnote":"","page_name":" 487 ","page_number":560},
  {"content":"\r\nپس سه تن را بيافت يكى شبل بن معبد البجلى ، و ديگر نافع بن كلده ، و سديگر زياد بن ابى سفيان . و زياد دبير مغيره بود و دبير سعد بن ابى وقّاص . و چون سعد مغيره را با سپاه سوى سواد فرستاد ، زياد را به دبيرى با او بفرستاد . چون عمر نامه كرد به مغيره ، و مغيره را اميرى بصره داد ، زياد با او به دبيرى بيامد . پس بو بكره ايشان هر سه را به خانهء خويش آورد و خود بر آن دريچه بنشست و گوش همى داشت تا آن زن را مغيره چه كند . و با ايشان حديث همى كرد . چون دانست كه ايشان به حال جماع شدند ، آن در نرم نرم بگشاد و باز كرد چنان كه مغيره ندانست .\r\nايشان را گفت : بنگريد و امير را ببينيد . ايشان مغيره را بديدند به ميان دو پاى آن زن اندر و جماع بديدند بحقيقت ، و روى آن زن ايشان را بنمود تا بدانستند كه اين آن زن است ، و ميان مغيره و او نكاح نيست . و اين وقت چاشتگاه بود . پس چون نماز پيشين ببود مغيره به مزگت آمد و خلق برخاستند و گرد او اندر آمدند . مغيره خواست كه پيش اندر شود و نماز كند . بو بكره پيش اندر شد و دست بر سينهء مغيره نهاد و باز صف آورد و گفت : اى فاسق ، از زنى برخيزى و بيايى و پيش مردمان اندر شوى و پيشنمازى مسلمانان كنى ؟ ! گفت : لا و الله و لا كرامة لك . و او مولاى پيغمبر بود عليه السّلام كس نيارست او را چيزى گفتن . و خبر آن سوى عمر نوشت . عمر ابو موسى الاشعرى را بخواند و او را اميرى بصره داد و گفت شو و مغيره را سوى من فرست . و نامه نوشت به مردمان بصره به اميرى ابو موسى الاشعرى ، و يكى نامه كرد به مغيره به عزل ، و او را به مدينه باز خواند .\r\nو محمّد بن جرير ايدون گويد كه موجزتر از نامهء عمر سوى مغيره نديدند مردمان بصره ، و چهار سخن نبشت : يكى آن كار بر مغيره و ديگر ميرى بو موسى و سديگر عزل مغيره و چهارم خواندنش به حضرت . ايدون گفت : امّا بعد فقد بلغنى عنك امر عظيم و ولَّيت ابا موسى عملك فسلَّم اليه ما فى يدك و اقبل الىّ و السّلام . ابو موسى به بصره آمد و نامه به مغيره داد ، و يكى به اهل بصره داد و بر ايشان خواند و به اميرى بنشست . و مغيره او را كنيزكى داد طايفه نام نيكوروى و خود برفت و به مدينه شد سوى عمر رضى الله عنه ، و زياد بن ابى سفيان با او\r\n","description":"","footnote":"","page_name":" 488 ","page_number":561},
  {"content":"\r\nبشد كه دبير او بود . پس بو بكره از پس او بشد و شبل را و نافع را با خويشتن ببرد .\r\nچون پيش عمر به گواهى دادن شدند ، عمر رضى الله عنه نخست مغيره را پرسيد كه چه گويى . مغيره گفت : ندانم كه مولايان چه گويند ، من جز با زن خويش هرگز جماع نكردم . پس نخست بو بكره گواهى داد تمام ، و باز نافع و باز شبل ، و زياد تقصير كرد اندر گواهى ، گفتا : من ديدم او را به ميان دو پاى زنى نشسته و آن پايها چنان حنا بسته ديدم دانستم كه آن پايهاى زن است . عمر گفتا : ديدى صفت جماع بحقيقت ؟ گفتا : ديدم . گفتا : دانى كه آن زن حلال بود يا حرام ؟ گفتا : ندانم . عمر گفتا :\r\nالله اكبر . پس بفرمود كه آن سه تن را ، نافع و شبل و بو بكره را حدّ قذف بزنند هشتادگان . مغيره از شادى جلاد را گفت سختتر زن و داد من از اين مولايان بستان . عمر گفت : اسكت اسكت الله صوتك . [ 248 a 
  ] گفت خاموش باش كه خداى آوازت را خاموش كناد ، كه اگر اين يك گواه ديگر بر تو درست شدى اكنون بر سر تو سنگ بودى و رحمت نكردمى بر .\r\nو بو موسى الاشعرى تا آخر عمرش به بصره بماند . پس بو موسى عمر را كس فرستاد و از وى كارداران خواست مردمان مستور و استوار و فقها . عمر سى تن را از ياران پيغمبر عليه السّلام به دو فرستاد تا او را يارى كنند به كارها اندر و از ايشان يكى انس بن مالك بود و عمران بن الحصين و ديگر از اشراف عرب از عقلا و فضلا تا ايشان به كارها اندر وى را يارى كردندى .\r\n","description":"","footnote":"","page_name":" 489 ","page_number":562},
  {"content":"\r\n\r\nخبر گشادن [ شهرهاى 
  ] اهواز\r\nگشادن اهواز بدين سال هژدهم اندر بود كه عمر رضى الله عنه به شام شد و شهرهاى اهواز گشاده شد . و ملك اهواز هرمزان بود ، مردى بزرگ و پادشاهى اهواز ايشان را و به خاندان ايشان اندر بودى . و اهواز هفتاد شهر است . آن همه شهرها را هرمزان پادشاه بود . و او را ملوك اكاسره دستورى داده بودند كه ايشان تاج بر سر نهادندى . و به عجم اندر هفت خاندان بود كه ايشان همچون ملوك تاج داشتندى زيرا كه به نسب با ملك راست بودند . و تاج ايشان خردتر از تاج ملوك اكاسره بودى . و اين هرمزان ، يزدگرد بن شهريار او را به حرب قادسيه خوانده بود . پس از آنجا به هزيمت شد و به پادشاهى خويش باز شد . و اهواز به بصره نزديك باشد و حدشان با يك ديگر پيوسته است .\r\nو محمّد بن جرير يك بار بگفت كه به سال هفدهم عتبة بن غزوان كه بصره را بنا كرده بود بمرد ، و از پس او مغيرة بن شعبه به بصره امير شد ، و همه پادشاهى عتبه شش ماه بود ، و اكنون باز ايدون گويد كه دو سال عتبه به بصره بود و اهواز او گشاد .\r\nچون هرمزان از قادسيه باز آمد و به اهواز به ملك بنشست ، و گرداگرد اهواز\r\n","description":"","footnote":"","page_name":" 490 ","page_number":563},
  {"content":"\r\nشهرها بود چون ميشان ، و آن شهرهاى ايله از حدّ بصره بود و مسلمانى آنجا رسيده بود ، و هرمزان بدانجا تاختن كرد . عتبه عمر را نامه كرد . عمر سعد را نامه كرد به مدد او ، و سعد از كوفه نعيم بن مقرّن را بفرستاد و عبد الله بن مسعود را با پنج هزار مرد ، و عتبه از سپاه بصره سلمى بن القين را و حرملة بن مريطه را بفرستاد ، و هر دو از مهاجر بودند . آن سپاه بصره با سپاه كوفه يكى شدند و بيامدند و به دشت ميشان فرود آمدند و روى به اهواز نهادند . و هرمزان به شهرى بود نام او نهرتيرى ، و مردمانى بودند از عرب كليب بن وايل گرداگرد اهواز ، و ايشان را با هرمزان عداوت بود از بهر حدها و زمينها و دهها كه ميان ايشان و هرمزان بود ، اين مسلمانان ايشان را بخواندند به يارى كردن حرب هرمزان . ايشان اجابت كردند ، و گفتند فلان روز شما به حرب بايستيد با هرمزان كه ما به مدد آييم . و هرمزان آگاه شد و سپاه تعبيه كرد و حرب را بياراست . و سپاه مسلمانان چون روز وعده بود به دو نيم شدند و سلمى با سپاه كوفه از ديگر سو فراز آمد . و هرمزان بترسيد پنداشت كه سپاه همان نخستين است سپاه بصره . و چون سپاه فراز آمد هرمزان ضعيف شد . چون يك ساعت حرب كردند سپاه عرب كليب بن وايل فراز آمد و حرب اندر گرفتند ، و هرمزان هزيمت شد و مسلمانان كشتن كردند و اسيران بسيار بگرفتند .\r\nو هرمزان به شهرى از اهواز كه آن را سوق الاهواز خوانند و شهر اصلى و ميانهء پادشاهى آن است و آنجا حصارى استوار بود ، هرمزان بدان حصار اندر شد با لشكر . و ميان سوق الاهواز اندر رودى هست بزرگ آن را دجيل خوانند و زير آن جسرى است . هرمزان آن حصار را بگرفت . و مسلمانان غنيمت بسيار برگرفتند و خمس بيرون كردند ، و با خبر فتح به مدينه سوى عمر فرستادند ، و از بصره وفد فرستاد ده تن از مهتران ، و احنف بن القيس را با ايشان بفرستاد ، و او هنوز غلام بود و مهتر بنى تميم بود ، و اين كليب بن وايل كه آن فتح كرده بودند و مسلمانان را يارى داده ، ايشان نيز وفدى سوى عمر فرستادند . عمر ايشان را عزيز داشت و بدان فتح شاد شد و ايشان را گفت : سخن گوييد . احنف بن قيس سخن\r\n","description":"","footnote":"","page_name":" 491 ","page_number":564},
  {"content":"\r\nگفت . و رسم وفد شهرها چنان بودى كه چون سوى ملوك شدند اندر مصلحت عامهء آن شهر گويند . او گفتا ما را اين به كار نيست كه خود نظر تو به عامهء مسلمانان به بصره و به همه جهان كه حد مسلمانى است رسيده است و تو از اين غافل نيستى ، و ما را هر كس نيز سخن خويش بايد گفتن و حاجت خويش را خواستن . عمر را آن سخن از وى خوش آمد و حاجتش روا كرد هر چه خاصهء خويش را خواسته بود و قوم خويش را . و عتبه را نامه كرد كه سخن آن غلام بشنود و تدبير او گوش دارد و حق او بشناسد . و آن ديگر وفد را همه حاجتها روا كرد و ايشان را باز گردانيد ، و با ايشان سپاه فرستاد به مدد با مردى از ياران پيغمبر عليه السّلام نام او حرقوص بن زهير السعدى ، و ايشان را گفت از اهواز باز مگرديد تا همه اهواز بگشاييد . بيامدند پيش عتبه ، و او حرقوص را با سپاه به در اهواز فرستاد سوى آن سپاه .\r\nو هرمزان به حصار اندر بود به سوق الاهواز . از حصار بيرون آمد به حرب . و مسلمانان او را كس فرستادند كه تو از رود سوى ما گذرى يا ما سوى تو گذريم .\r\nگفتا شما بگذريد . مسلمانان بگذشتند . و عتبه مر حرقوص را كه از مدينه آمده بود بر همه سپاه مهتر كرده بود . حرقوص [ 248 b 
  ] بيامد و با همه سپاه از رود دجيل بگذشت و سوى هرمزان شد . و حربى كردند كه اندر بصره و اهواز آن چنان حرب نبود ، و هرمزان هزيمت شد . و مسلمانان از ايشان بسيار بكشتند . و هرمزان برفت و به شهرى شد هم از شهرهاى اهواز نام او رامهرمزان ، و آنجا به حصار اندر شد .\r\nو حرقوص به شهر سوق الاهواز اندر شد ، و مردى را زود از پس هرمزان بفرستاد نام او جزء بن معاويه . و اين جزء از آن كسها بود كه او از مدينه آمده بود . و عمر نيز نامه كرد به سعد كه ايشان را از كوفه مدد فرست . چون هرمزان بديد كه سپاهها از هر سوى به روى گرد آمد و از اهواز هنوز چهار شهر در دست او مانده بود : يكى رامهرمز كه اندر او نشسته بود و به حصار بود ، و ديگر تستر ، و سديگر سوسن ، و چهارم جندىشاپور ، و از آن همه شهرهاى اهواز كه به دست مسلمانان بود سوق الاهواز بزرگترين بود . پس هرمزان كس فرستاد به جزء بن معاويه و حرقوص\r\n","description":"","footnote":"","page_name":" 492 ","page_number":565},
  {"content":"\r\nابن زهير ، و صلح خواست بدانكه اهواز همه به دو دست باز دارند . حرقوص عمر را نامه كرد ، و عمر جواب داد كه صلح كنيد با او بر آنكه شهرهاى اهواز كه شما داريد او را مدهيد ، و آن شهرها كه او دارد به دو بگذاريد . ايشان صلح كردند با هرمزان بدين شرط . و هرمزان به رام هرمز بنشست ، و حرقوص به اهواز بنشست .\r\nو آن اهواز از آن سوى شهرهاى پارس است از پادشاهى پارس ، و پيشتر اهواز است ، و آن همه عجم داشت و هنوز به طاعت يزدگرد بودند . و يزدگرد به رى نشسته بود .\r\nچون حرقوص اهواز را به صلح بگشاد [ و به 
  ] عمر رضى الله عنه نامه كرد كه سپاه به پارس برد . عمر جواب كرد كه سپاه را به پارس نبايد بردن ، شما را حاليا اهواز بس است ، و سپاه را از من دور مداريد كه من از خبر ايشان واقف باشم .\r\nجايى مبريد نه خبر ايشان به من رسد و نه نصرت من بر ايشان بود . پس از آن سوى مسلمانى تا اهواز برسيد ، و يك سوى از قبل عراق تا حلوان برسيد . و عمر سپاه را نگذاشت كه از حلوان بگذرد و از اهواز .\r\n","description":"","footnote":"","page_name":" 493 ","page_number":566},
  {"content":"\r\n\r\nخبر رفتن علاء بن الحضرمى از بحرين به پارس\r\nعمر را رضى الله عنه به بحرين عاملى بود نام او العلاء بن الحضرمى ، پيغامبر عليه السّلام او را آنجا فرستاده بود و ابو بكر او را آنجا دست باز داشته بود . و عمر نامه كرده بود به دو به وقت حرب قادسيه كه سوى سعد بن ابى الوقّاص شود . علاء از عمر عفو خواست كه او را نفرمايد كه خدمت سعد كند و به زير علم او رود .\r\nعمر او را عفو كرد . و او به بحرين نشسته بود . چون ديد كه سعد را فتوح بسيار شد و تا حلوان بگشاد و لشكر بصره تا اهواز بگشادند ، او را نيز آرزو كرد كه غزوى بكند ، و در دست او نيز فتوحى بود . و ميان بحرين و پارس دريا است ، او با سپاه بحرين به دريا اندر نشست و روى به پارس نهاد بى دستورى عمر ، و به شهرى از پارس برآمد نام او اصطخر . و عمر رضى الله عنه خود لشكر را دستورى ندادى كه به دريا اندر نشستى از بيم خطر را ، و ايدون گفتى كه پيغمبر عليه السّلام سوى دريا غزو نفرمودى . و عمر چون خبر علاء و بحرين بشنيد تافته شد . و به پارس ملكى بود هم بر طاعت يزدگرد نام او شهرك ، و بر اصطخر اميرى بود از دست او نامش هربد . و چون علاء به اصطخر برآمد ، آن هربد سپاه از اصطخر بيرون كرد و حرب كردند . و مسلمانان از كافران بسيار بكشتند ، و امير اصطخر كشته شد .\r\n","description":"","footnote":"","page_name":" 494 ","page_number":567},
  {"content":"\r\nو شهرك به شيراز بود . و شيراز از قصبهء پارس است و ملوك پارس آنجا نشينند . شهرك كس فرستاد به همه ممالك پارس و خلقى بسيار بر خويشتن گرد كرد . و علاء دانست كه او را با آن همه سپاه پارس طاقت نيست ، آهنگ باز گشتن را غرق كرد . مسلمانان متحيّر بماندند و آهنگ اهواز كردند تا به راه اهواز بيايند به بصره . شهرك آگاه شد ، راه اهواز بر ايشان بگرفت . و مسلمانان همه پنج هزار مرد بودند آنجا اندر ماندند به اصطخر نه سوى دريا توانستند باز گشتن نه سوى اهواز . و سپاهى بىاندازه بر شهرك پارس گرد آمده بودند . و خبر شد سوى عمر رضى الله عنه . عمر عتبة بن غزوان را نامه كرد كه علاء بن الحضرمى بىفرمان من سپاه مسلمانان از بحرين به پارس برد و آنجا اندر ماندند . تو از بصره سپاه فرست تا به راه اهواز به پارس روند و چندان حيلت كنند كه مسلمانان را از آنجا برهانند و بسلامت باز آيند . اگر ما را پارس نباشد بدين زودى روا است . و علاء را نامه كرد كه خداى تعالى پادشاهان را بدان نشانده است تا او را فرمان كنند ، و از بىفرمانى جز زيان كارى چيزى ديگر نبود . سپاه از بحرين بردى بىفرمان من و ميان دشمنان اندر افگندى . اكنون فرمودم تا سپاه بيايند و حيلت كنند تا مسلمانان را از آنجا برهانند . و تو باز بحرين مشو ، سوى سعد بن ابى وقّاص شو كه اگر بدانستمى كه اندر جهان چيزى است بر تو سختتر از خدمت سعد ترا آن فرمودمى .\r\nو عتبة بن غزوان چون نامهء عمر رضى الله عنه [ 249 a 
  ] برخواند ، پنج هزار مرد از سپاه بصره بيرون كرد و بر راه اهواز از پارس بگذشت و آنجا شد كه سپاه شهرك بود به جايى كه نام او طاوس است ميان پارس و اهواز ، و با ايشان حرب كردند . و علاء بن الحضرمى با سپاه از اصطخر برفت و سوى آن سپاه آمد . و ابو سبرة بن ابو رهم نامهء عمر به علاء داد . و آن سپاه علاء با علاء همه بر راه اهواز به بصره آمدند . پس عتبة بن غزوان علاء را سوى سعد فرستاد ، و آن سپاه بحرين را باز بحرين فرستاد . و آن سپاه از قبايل عرب بودند از هجر ، هر كسى را با قبيله هاى خويش فرستاد . و عتبه به بصره ببود ، و هرمزان به اهواز . و عتبه از عمر دستورى\r\n","description":"","footnote":"","page_name":" 495 ","page_number":568},
  {"content":"\r\nخواست كه به حجّ رود . عمر دستورى دادش و او از بصره برفت ، و بر سپاه بصره اين بو سبره را امير كرد . و به حجّ شد و چون باز آمد و به بطن النخل رسيد رنجور شد و به بصره آمد و بمرد . و عمر رضى الله عنه ابو سبره را به بصره دست باز داشت . و آن سال سپرى شد . و سر سال مغيرة بن شعبه را بر بصره امير كرد . و دو سال ببود ، و پس بو موسى الاشعرى را بفرستاد و مغيره را باز كرد و به مدينه خواند .\r\n","description":"","footnote":"","page_name":" 496 ","page_number":569},
  {"content":"\r\n\r\nگشادن بقيّت شهرهاى اهواز و گرفتار شدن هرمزان\r\nچون يزدگرد خبر اهواز بشنيد و خبر پارس و آمدن سپاه از بحرين و باز گشتن ، نامه كرد از رى به پارس به مردمان پارس كه اين دين را چنين خوار گرفتيد و كار عرب را سست داشتيد تا از پس آنكه سواد عراق و خان و مان و مداين بستدند و آهنگ اهواز كردند . و هرمزان را يارى نكرديد تا او به بيچارگى با همه اهواز صلح كرد و نيمى بداد . و از پس آن نيز عرب به پارس آمدند به خانه اى كه شما را است و شما سستى كرديد تا به سلامت باز شدند . اكنون با هرمزان دست يكى داريد تا او اهواز نگاه دارد ، و او را سپاه فرستيد تا حرب كند . و به هرمزان نامه كرد همچنين كه دل قوى دار كه من شهرك و سپاه پارس را نامه كردم كه سپاه فرستند به مدد تو ، تا دل او قوى شد . پس عمر از آن حال آگاه شد كه هرمزان با سپاه پارس قوى شد و صلح بشكست . عمر به بو موسى نامه كرد كه سپاه را بيرون كن از بصره و بو سبره را بفرست تا به اهواز حرب كند ، و اهواز بستاند و اين هرمزان را از ميانه برگيرد تا طمع لشكر پارس از ما بگسلد . و ابو موسى سپاهى از بصره بيرون كرد و بفرستاد . و عمر نامه كرد به سعد بن ابى وقّاص كه سپاه از عراق بفرست به اهواز تا با سپاه بصره گرد آيند و با هرمزان حرب كنند . و سعد سپاهى بيرون فرستاد از\r\n","description":"","footnote":"","page_name":" 497 ","page_number":570},
  {"content":"\r\nكوفه با نعمان بن المقرّن به سوى اهواز . و عمر نامه كرد به سوى ابو سبره و سپاهسالارى بر سپاه بصره و كوفه او را داد و حرب او را فرمود . و بو سبره برفت و به اهواز شد و به رام هرمز فرود آمد .\r\nو هرمزان پنداشت كه شهرك از پارس او را يارى فرستد . كس فرستاد و سپاه خواست . شهرك سپاه پارس بفرستاد ، و به شهر تستر فرود آمدند و بنشستند از رام هرمز از آن سوى سوسن و هرمزان نگاه همى داشتند . و حصار تستر استوارتر از حصار رامهرمز بود . هرمزان چون بديد كه سپاه مسلمانان بسيار شدند ، از حصار رام هرمز بيرون آمد [ و حصار بسپرد 
  ] و برفت و به تستر شد و با سپاه پارس گرد آمد . و بو سبره رام هرمز بگرفت و آنجا لختى سپاه بنشاند ، و خود سوى تستر شد . و عمر را نامه كرد كه از پارس مدد همى آيد ، مرا نيز مدد فرست . عمر ابو موسى را نامه كرد كه از بصره تو نيز به تن خويش برو با همه سپاه و [ به 
  ] مدد ابو سبره شو ، و سپاهسالارى و حرب ابو سبره را دادم كه او اندر حرب به از تو داند . ابو موسى برفت كه به مدد ابو سبره شود ، و سپاه را به در حصار تستر فرود آورد . و شش ماه به در حصار بنشست ، و هشتاد حرب بكردند بر در آن حصار . و مسلمانان بيرون از حصار بودند و ايشان در اندرون ، و از هر دو گروه خلقى بسيار كشته شد ، و هر دو گروه ستوه شدند .\r\nو مردى بود از ياران پيغمبر عليه السّلام نام او البراء بن مالك ، و مردى بود مستجاب الدعوه . به هر لشكرى كه او بودى ، عمر نامه كردى به مسلمانان كه از همه مردمان حرب خواهيد و از برادر براء بن مالك دعا خواهيد . و چون مردمان همه ستوه شدند بر در حصار به روى گرد آمدند و گفتند دعايى كن كه خداى تعالى فتح دهد . براء دعا كرد و گفت : يا رب ، مرا شهادت ده و مسلمانان را فتح ده . ديگر روز چون به حرب بيرون شدند تيرى از حصار بيامد و به براء رسيد و بكشت .\r\nمردمان ايدون گفتند كه ما را اكنون فتح بود كه يك دعاى او مستجاب شد ، ديگرى مستجاب شود . پس مردى از شهر بيامد و گفت : مرا زينهار ده تا من ترا راهى بياموزم كه بدين حصار اندر شوى . ابو سبره او را زينهار داد . گفت : زير ديوار اين\r\n","description":"","footnote":"","page_name":" 498 ","page_number":571},
  {"content":"\r\nحصار راهى هست كه آب آنجا اندر شود ، و مرد آنجا اندر تواند شدن . سپاه را بگوى كه چون شب اندر آيد ، صد مرد آنجا بنشينند تا من از حصار بيرون آيم و ايشان را به حصار اندر برم . ابو سبره صد مرد مبارز آنجا بنشاند ، و همه سپاه را بر در حصار بنشاند از بيرون . پس آن مرد از حصار بيرون آمد و آن مردمان را راه نمود و خود اندر شد . و ايشان از پس او اندر شدند و در حصار بگشادند . و به حصار اندر يكى قلعه بود استوار . هر شب هرمزان با هزار مرد [ 249 b 
  ] تير انداز كه بر ايشان ايمن بودى بدان قلعه اندر شدى تا بامداد ، پس از قلعه بيرون آمدى . اين شب كه حصار بگرفتند بامداد را هرمزان اندر آن قلعه يافتند با هزار مرد . و مسلمانان گرد قلعه فرود آمدند و چيزى ديدند ، آن قلعه صد بار از حصار محكمتر و استوارتر . پس بو سبره گفت : اى مردمان ، كار اين است كه مانده است .\r\nهرمزان سر از قلعه فرو كرد و بو سبره را ديد ، گفتا : رنج بردى و زحمت كشيدى ، و تا اين قلعه شاپور بنا كرده است ، هرگز كس اين را نگشاده است و نتواند گشادن . و با من هزار مرد تيرانداز هست كه هيچكس از ايشان [ را 
  ] تير بر زمين نيفتد ، و با هر مردى صد كمان است و هزار چوبه تير ، تا اين همه كمانها بشكند و اين هزار هزار چوبه تير برود ، و به هر چوبه تير مردى از شما بشود ، و عدد همه مسلمانان اندر همه جهان هزار هزار نيست . پس با من چندان سلاح و چندان مردانند كه از شما هزار هزار مرد را از خويشتن باز توانيم داشتن . ابو سبره گفتا : تو چه خواهى كه با تو آن كنيم ؟ گفت : از اين حصار بيرون آيم به حكم عمر نه به حكم شما . و مرا سوى عمر فرستيد تا هر حكمى كه خواهد كند ، يا بكشد يا زنده دارد . ابو سبره اجابت كرد و اين صلح بكرد ، و هرمزان از قلعه فرود آمد . و عمر نامه كرد كه هرمزان را بفرست . ابو سبره همچنان كرد ، و هرمزان را به بو موسى سپرد تا او را از بصره به مدينه برد . و هرمزان برفت با همه خواسته و زينت خويش برداشت و به بصره شد . بو موسى انس بن مالك را و احنف بن قيس را بيرون كرد و هرمزان را با ايشان به مدينه فرستاد .\r\nچون به مدينه اندر آمدند ، هرمزان ايشان را گفت : اين ملك عرب است كه مرا\r\n","description":"","footnote":"","page_name":" 499 ","page_number":572},
  {"content":"\r\nپيش او بريد و من ملك عجمم ، و هر چند اسيرم شما را بر من حكم نيست ، حكم او را است بر من . مرا دستورى دهيد تا من به زينت ملكان پيش او شوم . ايشان گفتند تو دانى . هرمزان بفرمود تا جامهء زربفت از عيبه بيرون كردند ، و اندر پوشيد و تاج بر سر نهاد و كمر زرين ببست و بدان زينت به مدينه اندر آمد . و خلق بدان زينت او اندر متحيّر شدند . و چون به در خانهء عمر رفتند ، عمر به خانه نبود . گفتند به مزگت است . ايشان به مزگت اندر آمدند . عمر را يافتند به گوشهء مزگت اندر خفته و روى سوى ديوار كرده و درّه زير سر نهاده . و بر وى پيراهنى بود كه بر وى رقعه هاى بسيار دوخته بود ستبر . انس و احنف از دور بنشستند و هرمزان را بنشاندند تا عمر بيدار شود . هرمزان انس را گفت : اين كيست ؟ گفت : امير المؤمنين عمر است . گفتا : ملك عرب اين است كه همچنين تنها خفته است ؟ گفتا : آرى ، و او به تنها رود و تنها باشد و تنها خسبد و همچنين خسبد . هرمزان گفتا : پيدا است كه او دادگر است و به ميان خلق اندر داد و عدل كند كه اين را دربان و پاسبان به كار نيايد و چنين ايمن تواند خفتن . پس گفتا : اين را جامه همين است كه پوشيده دارد .\r\nگفتا همين . گفتا : اين زينت پيغمبران است نه آن ملكان . انس گفتا : اين پيغمبر نيست و ليكن راه پيغمبر عليه السّلام دارد .\r\nپس عمر بيدار شد و بنشست و انس را بپرسيد . چون بنگريست هرمزان را ديد با تاج زر و كمر و ديباى زربفت ، گفت : اين كيست ؟ گفتند هرمزان ملك اهواز .\r\nعمر چشم فراز كرد و گفت : زينت كفر از وى بياهنجيد و زينت اسلام بپوشانيدش .\r\nاز هرمزان آن همه جامه ها بياهنجيدند و پيراهنى كرباسين بپوشانيدند ، و بيامد و پيش عمر بيستاد . عمر گفتا بنشين و ترجمانى طلب كردند . مغيرة بن شعبه را يافتند . و مغيره در بصره لختى پارسى آموخته بود نه بسيار . مغيره را بياوردند . عمر گفت : بگويش تا سخن گويد . هرمزان گفتا : سخن مردگان خواهى يا سخن زندگان تا بگويم . عمر گفتا : سخن زندگان . گفتا : نخستين آن سخن گويم كه تو مرا ايمن كردى نيز نتوانى كشتن . عمر گفتا چرا . گفتا زيرا كه مرا گفتى سخن زندگان بگوى و مرا زنده كردى . عمر گفت : معاذ الله ، اين چيز نيست معنى آن خواستم كه\r\n","description":"","footnote":"","page_name":" 500 ","page_number":573},
  {"content":"\r\nسخن چنان گويى كه زندگان گويند نه آنكه ترا زنده دارم و نكشم ، و تو مرا نتوانى فريفتن ، و من آن كس را كه مردى چون براء بن مالك را بكشته باشد زنده ندارم . و گويند آن تير از حصار او انداخته بود . چون هرمزان دانست كه عمر او را بخواهد كشتن ، عمر را گفت : با تو اثر نيكوى و عدل بينم و مرا تشنه است ، چندان نيكويى كن كه مرا تشنه نكشى و لختى آب فرمايى دادن تا من بخورم . عمر فرمود تا او را كوزه اى آب آوردند . هرمزان گفتا : زمان ده تا اين بخورم . عمر گفت : زمان دادم .\r\nهرمزان گفتا : پذيرفتى كه مرا نكشى تا اين آب بخورم . عمر گفتا : پذيرفتم . هرمزان آن آب بر زمين ريخت . گفتا : اكنون بارى نتوانى كشتن . گفتا : چرا ؟ گفت : زيرا كه گفتى من ترا نكشم تا اين آب نخورى ، من هرگز اين آب نخورم كه اين آب به زمين فرو شد . انس بن مالك گفت : يا امير المؤمنين ، راست گويد . عمر گفتا : اين فريب و دستان ترا با من سود ندارد و من ترا بكشم . هرمزان گفتا : پس چه سود دارد .\r\nگفتا : آنكه بگويى لا إله الَّا الله محمّد رسول الله . هرمزان بگفت و مسلمان شد .\r\nعمر شاد شد و آن خواسته كه با او بود به وى باز داد [ 250 a 
  ] و او را نام به ديوان عطا كرد ، و هر سالى از عطا او را ده هزار درم نوشت و او را به مدينه همى داشت .\r\nو آن فتح اهواز به سال نوزدهم بود از هجرت . و در مدينه مردى بود از فقهاى بزرگ از تابعين ، پيغمبر را نديده بود [ و فقه از ياران پيغامبر عليه السّلام آموخته بود ، نام او شريح بن الحارث ، عمر او را به كوفه فرستاد 
  ] ، و حكم كوفه و عراق او را داد . و پيش از آن مردى بود به عراق ، نام او كعب بن سور الازدى ، فقيه بود . عمر او را باز كرد و شريح را داد .\r\nپس سال بيستم اندر آمد . عمر نامه كرد به عمرو بن العاص و او را فرمود كه از شام برو با سپاه سوى مصر و اسكندريه تا آن زمينها بگشايى . او برفت با سپاه ، و مصر و اسكندريه بگشاد و فتحها كرد و غنيمتهاى بسيار يافت به سال بيستم اندر .\r\n","description":"","footnote":"","page_name":" 501 ","page_number":574},
  {"content":"\r\n\r\nخبر گشادن مصر و اسكندريّه\r\nعمر رضى الله عنه شام را به معاوية بن ابى سفيان داد و بفرمود كه هر سپاهى كه ترا به كار نيست و آسوده اند به عمرو ده . و عمرو بن العاص برفت بر راه فلسطين و روى به مصر نهاد و زبير بن العوّام را به دو فرستاد با سپاه مدينه . و عمرو نخست به حدّ اسكندريه آمد . و آنجا روستايى است نام او بلهيب ، آن روستا را غارت كرد و اسير و كشتن كرد . و ملك اسكندريه به حصار اندر شد . و عمرو سپاه به در حصار فرود آورد و چون دانست كه كار حصار دير دركشد ، آن غنيمت كه داشت ميان سپاه قسمت كرد . و آن بردگان و خمس خواسته همه سوى عمر فرستاد و بر در حصار بنشست و حرب همى كرد قرب پنج ماه تا ملك اسكندريه ستوه شد و كس فرستاد به عمرو و صلح خواست . عمرو گفت : يا مسلمان شويد يا جزيت بپذيريد . گفت : من بسيار كس را جزيت همى دادم از عجم و از روم ، اگر شما را نيز بايد دادن روا دارم و ليكن بر آن شرط كه هر كه را از اسكندريه اسير كرديد باز دهيد . عمرو گفت : از من بزرگتر اميرى هست و من فرمانبردار اويم تا از وى بپرسم . عمرو نامه كرد سوى عمر رضى الله عنه . جواب داد كه آن اسيران كه به مدينه فرستادى اينجا مردمان قسمت كردند و فروختند و بخشيدند ، گروهى به مكّه\r\n","description":"","footnote":"","page_name":" 502 ","page_number":575},
  {"content":"\r\nافتادند و گروهى به عراق ، و آن را باز نتوان آوردن . بر مسلمانى شرطى مكن كه نتوانى وفا كردن و ليكن آن اسيران كه به دست شما اندر است هر كه از آن ترسايى گزيند بازده ، و هر كه مسلمانى گزيند بازمده . و عمرو ملك اسكندريه را از جواب عمر آگاه كرد ، گفتا پسنديدم ، و بدين شرط صلح كردند و در حصار بگشادند .\r\nو عمر نامه كرد به عمرو و بفرمودش كه به مصر شو . پس عمرو به مصر رفت . و گروهى ايدون گفتند كه به مدينه آمد و آنگاه به مصر رفت . و ملك مصر مقوقس بود و ملك قبط بود ، و او به جايى بود به زمين قبط ، و سپاه به مصر فرستاده بود و فرمانبردار جاثليق بود مهتر اساقفه ، و همه ترسايان بودند ، و اين جاثليق را ابو مريم خواندندى . اين جاثليق با اساقفه و همه عالمان ايشان بيرون آمدند پيش عمرو تا سخن گويند و بدانند كه او چه فرمايد . عمرو ايشان را سخنهاى خوب گفت و نيكويى و برّ كرد و بگفتا : مرا چنين فرموده است پيغمبر عليه السّلام و وصيّت كرده است كه چون بر اهل مصر غلبه شويد حق ايشان بشناسيد كه ايشان را بر ما حق قرابت است ، زيرا كه هاجر كه مادر اسماعيل بود كه پدر همه عرب است ، از مصر بود و دختر ملك مصر بود ، و مردمان عين الشّمس بر آن ملك ظفر يافتند و هاجر را برده كردند و به ملكى ديگر فروختند ، و آن ملك هاجر را به ابراهيم بخشيد و از وى اسماعيل بيامد پدر همه عرب . و ما خواهيم كه حق شما بشناسيم . اگر مسلمان شويد همچون ما باشيد ، و اگر نشويد جزيت بدهيد . گفتند مسلمان شويم ليكن ما را يك ماه زمان ده . عمرو گفت : ما را نتوان فريفتن . شما را سه روز زمان دادم كه باز گرديد و تدبير كنيد .\r\nچون روز چهارم ببود عمرو چشم همى داشت كه ايشان چه كنند . پس روز چهارم حرب را بياراستند و همه بيكبار از حصار بيرون آمدند و حمله كردند بر لشكر مسلمانان ، و مسلمانان نيز حرب را بياراستند . و زبير پيش در حصار شد و حرب اندر گرفت سخت تا ايشان را اندر حصار راندند و به هزيمت شدند . پس مسلمانان گرد حصار اندر آمدند و حيلت ساختند تا نردبانها و رسنها بياوردند و زخم تير كردند بر در و ديوار حصار تا كس نتوانست ايستادن . پس مسلمانان\r\n","description":"","footnote":"","page_name":" 503 ","page_number":576},
  {"content":"\r\nعلمها بر سر ديوار حصار زدند . چون مردم شهر نگاه كردند ، سپاه را بر ديوار حصار ديدند . مردم سوى جاثليق شدند و گفتند ايشان بر ديوار حصار آمدند . گفت :\r\nاى مردمان مصر ، اين عرب مردمانىاند كه كسرى را و قيصر را از خان و مان بيرون كردند و ما با ايشان كى بس آييم . آنگاه بانگ كردند و صلح خواستند .\r\nعمرو اجابت كرد . و زبير را راه دادند تا از ديوار حصار فرو شد و در حصار بگشاد . مسلمانان به حصار اندر شدند . و زبير مر عمرو را گفت : من اين شهر را خود گشاده بودم ، ترا نبايست صلح كردن كه اگر يك زمان صلح نكردى ، من به حصار فرو شدمى . عمرو بدان سخن ننگريست و با ايشان صلح نامه نوشت و جزيت بر ايشان نهاد ، و به مصر اندر شد و به شارستان مهين بنشست نام او فسطاط .\r\nو مردمان [ 250 b 
  ] لشكر از قبط آنجا بسيار بودند ، چون عرب را بديدند چنان برهنه و جامه دريده ، گفتند دريغا ، ما ندانستيم كه عرب بدين ضعيفىاند ، [ ور نه ما حرب كردمانى و اين شهر نداديمى و اين خبر 
  ] عمرو بشنيد ، آن همه قبطيان را مهمان كرد و اشترى بكشت و آن را به آب و نمك بپخت ، و عرب را نيز مهمان كرد تا آن همه بخوردند پيش قبطيان و بپراگندند . و ديگر روز طباخان را بفرمود تا هر چه در مصر الوان ترش و شيرين اباها بود ببردند و بپختند و حلواها از شهد و شكر و نبات مصرى بساختند ، و قبطيان را بخواند و عرب را نيز بخواند تا بخوردند . و عمرو مردمان قبط را ايدون گفت : شما را بر من حق قرابت است ، و همى ايدون شنيدم كه شما بيرون خواهيد آمدن و با ما حرب كردن ، و اين عرب را نخست طعام ايشان گوشت شتر بوده است چنان كه دى خوردند ، و امروز بدين طعامها افتاده اند چنان كه همى بينيد ، ايشان جان بدهند و اين شهر بندهند و با جان حرب كنند . شما خويشتن را هلاك مكنيد ، يا مسلمان شويد و [ يا 
  ] به جاى خويش باز شويد . ايشان گفتند راست گويى . و همه بپراگندند و سوى مقوقس شدند ، ملك قبط . و در راه همى رفتند و مىگفتند بسيار شغل بايستى كردن [ مر 
  ] عرب [ را تا 
  ] ما را بپراگندى ، و اين مردمان ما را به يك سخن بپراگندند .\r\nو ملك قبط به عين الشمس نشسته بود با سپاه بسيار . و اين عين الشّمس\r\n","description":"","footnote":"","page_name":" 504 ","page_number":577},
  {"content":"\r\nشهرى است از مملكت قبط و نوب به نزديك مغرب . پس ايشان قصهء عمرو مر او را بگفتند كه با ما چنين حيلت كرد . مقوقس بخنديد و گفت : لقد رمتكم العرب برجلها . گفت : عرب به شما مردى مرد فرستاد تا شما را بفريفت . پس او سپاه گرد كرد و آهنگ مصر كرد به حرب عمرو ، [ و عمرو 
  ] نيز سپاه از مصر بيرون برد به عين الشّمس . چون صف بركشيدند ، عمرو پيش صف مسلمانان اندر آمد و گفت : يا اصحاب رسول الله ، [ بيرون آييد 
  ] . هر كه اندر آن لشكر از ياران پيغمبر بود عليه السّلام حاضر بودند بيرون آمدند چون ابو برده و ديگران ، و ايشان را پيش صف اندر كرد ، گفتا شما پيش باشيد كه مسلمانان را از بركت شما نصرت بود .\r\nياران پيغمبر حمله كردند و مسلمانان از پس ايشان . و به نخستين حمله سپاه قبط را بگردانيدند و بشكستند ، و بسيار اسير كردند و غنيمت بسيار يافتند و به مدينه آمدند .\r\nو عمر رضى الله عنه بدان وقت علاء بن الحضرمى را از بحرين باز كرده بود و سوى سعد بن ابى الوقّاص فرستاده ، و سپاه بحرين كه از پارس باز آمدند باز به بحرين فرستاد . قدامة بن مظعون را بر بحرين امير كرد . و بدين سال بيستم اندر وى را خبر آمد كه قدامه مى همى خورد . وى را باز كرد و به مدينه آورد و حدّ مىخوارگان بزد . و بو هريره را بر بحرين و يمامه امير كرد ، و بدين سال اندر مردمان كوفه از سعد بن ابى وقّاص به گله آمدند . سعد را از كوفه و از همه عراق باز كرد و باز به مدينه آورد . و فتح مصر و اسكندريه بدين سال بيستم اندر بود به ماه ربيع الاوّل . چون بيست و يكم اندر آمد عجم ديگر باره به نهاوند گرد آمدند .\r\nمسلمانان برفتند و نهاوند بگشادند .\r\n","description":"","footnote":"","page_name":" 505 ","page_number":578},
  {"content":"\r\n\r\nخبر گشادن نهاوند\r\nآنگاه كه عمر رضى الله عنه سعد بن ابى وقّاص را از كوفه باز كرد ، و [ عبد الله ابن 
  ] عبد الله بن عتبان را از ياران پيغمبر عليه السّلام از انصار بر كوفه خليفت كرد . يزدگرد را خبر شد كه آن مرد كه فتح قادسيّه كرد و رستم را بكشت و ترا از مداين بيرون كرد ، ملك عرب او را از سپاهسالارى باز كرد ، و يزدگرد به رى بود .\r\nچون اين خبر بشنيد اندر عرب طمع كرد ، و نامه ها كرد به اصفهان و پارس و خراسان تا به در تركستان ، و به هر نامه اندر بگفت كه كار جهان گردان است ، و ملك گاهى ذليل بود و گاهى عزيز ، و كار دين گاهى بزرگ شود و گاهى خرد ، و من به رى صبر كردم ، و اكنون كار عرب ضعيف شد تا باز به حرب ايشان شويد ، بايد كه همه گرد آييد و نيّت نيكو كنيد كه نصرت از آسمان به مقدار نيّت آيد . و از هر شهرى سپاه خواست . و همه خراسان تا نيشابور و بلخ و سكستان و ارّان و پارس و اصفهان و كوهستان و كرمان و آذربايگان و همه مملكت عجم اجابت كردند ، و از هر شهرى ده هزار و بيست هزار بيامدند . و با وى كس نمانده بود كه سپاهسالارى را شايستى كه همه كشته شده بودند ، و از مبارزان يكى فيروزان بود كه مانده بود و او را ذو الحاجب خواندندى ازيراك ابروان پيوسته داشتى و مردى\r\n","description":"","footnote":"","page_name":" 506 ","page_number":579},
  {"content":"\r\nپير بود . عجم همه ايدون مشورت كردند يزدگرد را كه ما را كس نشايد سپاهسالارى را جز فيروزان . يزدگرد گفت : او مردى پير است او را از نهاوند به رى نتوان خواندن و ليكن سپاه را هم بر وى گرد كنيم . يزدگرد سپاهها را نامه كرد تا همه بر فيروزان به در نهاوند ، صد و پنجاه هزار مرد ، گردآمدند .\r\nچون [ عبد الله بن 
  ] عبد الله عتبان خبر يافت ، سبك نامه كرد و رسول فرستاد سوى عمر رضى الله عنه ، مردى را نام او قريب بن الظَّفر العبدى ، و او را آگاه كرد كه عجم به نهاوند گرد آمدند ، سپاهى كه هرگز چندان گرد نيامده است . و اگر روزگار يابند از جاى بروند و پيشتر آيند و حلوان بگيرند ، و از عقبه فرود آيند بر زمين عراق و مسلمانان [ را 
  ] شغل دراز گردد ، صواب آن است كه سپاه مسلمانان [ 251 a 
  ] شتاب كنند تا از عقبهء حلوان بر شوند و آنجا حرب كنند و به حد كوهستان بيرون آيند از حد عراق . عمر رضى الله عنه چون نامه بخواند تافته شد و آن رسول را گفت : چه نامى ؟ گفتا : قريب ، گفتش : پسر كيستى ؟ گفت : پسر ظفر . عمر گفتا :\r\nظفر قريب ان شاء الله . و مسلمانان را به مزگت مدينه گرد كرد و نامه بر ايشان خواند و گفتا من اميد دارم كه اين بازپسين گردآمدن عجم است ، اگر اين بار جمعشان نپراگنند نيز هرگز نتوان پراگندن . و من نيّت كردم كه خود بروم ، شما چه بينيد . و اگر من نروم اين عرب نروند و نصيحت نكنند . و ياران پيغمبر عليه السّلام اختلاف كردند . گروهى گفتند بايد رفتن و گروهى گفتند نبايد رفتن . عثمان رضى الله عنه گفت : اندوه مدار كه خداى عزّ و جلّ اين مسلمانان را بر دست تو عزيز كرد باز ذليل نكند ، نصرت داد باز خذلان نكند . و ترا از شهر شام و از بصره و از يمن سپاه است از هر جايى سپاه را حشر كن و خود با سپاه خويش از مدينه برو تا به كوفه ، و آنجا سپاهها گردآور و خود يا به كوفه بنشين يا به مداين يا به حلوان ، و سپاه بفرست و خود پشت ايشان باش ، تا اگر مدد بايد بفرستى ، و اگر ظفر باشد خبر زودتر به تو رسد ، و اگر هزيمت بود مردمان بر تو گرد آيند ، چون ترا ببينند بيارامند ، اگر چه بسيار دشمن بود به چشم ايشان اندكى نمايد .\r\n","description":"","footnote":"","page_name":" 507 ","page_number":580},
  {"content":"\r\nعلى بن ابى طالب رضى الله عنه گفت : يا امير المؤمنين ، نه صواب است ترا رفتن كه اگر تو سپاه شام را بر كنى ، بربر بيايد و شام را بگيرد . و اگر تو از اين حرم پيغمبر عليه السّلام بجنبى آن گروه كه گرد مدينه اند اين مدينه را چنان ويران كنند كه ترا غم بيشتر شود از اين كه پيش است . و صواب آن است كه سپاه شام و يمن را بر جاى بدارى ، و سپاه بصره را نامه كنى كه ايشان بسياراند تا سيكى آنجا بمانند تا اهواز و بصره نگاه دارند ، و دو بهر از سپاه بروند و سپاه كوفه با ايشان گرد آيند و به حرب روند . و مردى نهفتهء دلير بر ايشان سپاهسالار كنى تا حرب كنند ، كه اگر اين عجم بدانند كه تو از جاى برفتى هر كه با ايشان به حرب نخواهد آمدن بيايد ، و هر كه آمده است و حرب نخواهد كردن چون ترا بيند حرب كند و گويد اصل عرب اين است ، چون اين را گرفتيم نيز عرب را پايگاه نماند كه بر آن بايستد . عمر رضى الله عنه متحيّر شد از اين اختلاف كه كردند ، و اندر تدبير مشورت عبّاس را پرسيدند ، ايدون گفت كه راى عبّاس مبارك است و هيچكس [ را 
  ] از قريش چون راى عبّاس نيست . پس عمر رضى الله عنه مر عبّاس را پرسيد .\r\nعبّاس گفت : صواب آن است كه تو بر جاى بباشى و سپاه بفرستى . عمر را اين راى خوش آمد . عبّاس را گفت : پس بنگر تا ما را كه شايد سپاهسالارى . گفت : يا امير المؤمنين ، سپاه عراق را تو به دانى ، هر كس را جدا تو شناسى . عمر گفتا مرا دل بر نعمان بن مقرّن المزنى افتد . عبّاس گفتا : او شايد و راست است . عمر سپاه از مدينه راست كرد و نامه كرد به نعمان بن المقرّن . و او به اهواز بود با جملهء سپاه ، آنكه سعد به اهواز فرستاده بود ، و بفرمودش كه با سپاه سوى نهاوند شو . و او را گفتا بو موسى [ را فرمودم 
  ] از سپاه بصره و اهواز چندانكه بايد ببر . و سپاه مدينه به تو رسد ، و ترا بر همه سپاه امير كردم . و عمر رضى الله عنه اين نامه بنوشت و پسر خويش ، عبد الله را ، با پنج هزار مرد بفرستاد از مهاجر و انصار ، و مغيره را با او بفرستاد . و سايب بن الاقرع را كه مولاى بنى ثقيف بود و دبير و شمارگير بود ، و او را با او بفرستاد كه اگر ظفر باشد و غنيمت باشد او بر سويّت قسمت كند .\r\nچون سپاه از مدينه برفت ، عمر نامه نوشت به بو موسى الاشعرى كه از سپاه\r\n","description":"","footnote":"","page_name":" 508 ","page_number":581},
  {"content":"\r\nبصره و اهواز سه يكى با خويشتن بازدار و دو بهر به نعمان ده تا به نهاوند رود . و عبد الله بن عبد الله را نامه كرد كه از سپاه كوفه و عراق دو بهر به نعمان ده . و نعمان از اهواز به بصره آمد . و ابو موسى ده هزار مرد به دو داد و همه ياران پيغمبر عليه السّلام و سادات عرب و مبارزان چون حذيفة بن اليمان و چون جرير بن عبد الله البجلى و چون عمرو بن معدى كرب و چون طليحة بن خويلد و مانند ايشان ، و سپاه مدينه عبد الله بن عمر رضى الله عنهما با پنج هزار مرد فراز رسيد . نعمان سپاه بكشيد بيست هزار مرد ، و به راه سواد برفت و روى به حلوان نهاد ، و به مرج آمد و به طرز آمد . و سپاه عجم هنوز به نهاوند بود . چون بشنيد كه سپاه عرب آمدند ، تدبير چنان كرد كه حرب به نهاوند كنند . سپاه آنجا گرد آمدند صد و پنجاه هزار مرد و گرداگرد شهر حسك بپراگندند . و نعمان به طزر بنشست از نهاوند بر بيست و پنج فرسنگ ، و پنداشت كه لشكر عجم سوى او آيند . چون بشنيد كه حسك افگندند دانست كه نيايند . سپاه از طزر بكشيد ، سى هزار مرد و برفت سوى نهاوند ، و گرداگرد شهر فرود آمد . و عمر را از حال خويش آگاه كرد ، و او دو ماه آنجا بنشست . نه عجم بيرون آمدند و نه ايشان از حسك توانستند گذشتن .\r\nو بدان دو ماه اندر خبر از عمر بگسست . و عمر تنگ دل شد ، و مسلمانان را [ 251 b 
  ] همه دل مشغول شد ، و همى چشم داشتند كه خبر آيد همه روز .\r\nعمر بدين دل مشغولى اندر بود كه مردى از كوفه بيامد ، نام او جرّاح بن سنان الاسدى ، با سه تن ديگر از بنى اسد . و پيش عمر آمدند و بر سعد بن ابى وقّاص رفيعت كردند كه او به كوفه بر ما ستم كرد و خواسته هاى ما به ستم بستد . و چون به ميان مسلمانان در قسمت كردى راست نكردى . عمر را دل سخت مشغول بود از بهر لشكر . ايشان را گفت : شما راست بدين وقت آمديد كه دلم سخت مشغول است ، نتوانستيد صبر كردن تا اين شغل بگذشتى ! و بدانكه شما بدين وقت آمديد و خبر بكرديد مرا به دل همى آيد كه شما بر باطل آمديد و عصبيّت طلب همى كنيد ، و ليكن مرا اين شغل باز ندارد از نظر اندر اين رفيعت شما . و عمر رضى الله عنه محمّد بن مسلمة الانصارى را بر تتبّع عمّال داشتى . هر جاى كه از عمّال گله\r\n","description":"","footnote":"","page_name":" 509 ","page_number":582},
  {"content":"\r\nكردندى ، محمد بن مسلمه را بفرستادى تا بر او تتبّع كردى و از سيرت او بر رسيدى و مردمان را بپرسيدى و عمر را آگاه كردى . و به هر عاملى كه از او خطايى آمدى و عمر خواستى كه بر او انكار كند و او را معزول كند ، محمّد بن مسلمه را بفرستادى و از بيت المال بر او اجرا دادى . پس او را بفرستاد بر تتبّع سعد ، و سعد را با او بفرستاد . و سعد به كوفه آمد با محمّد بن مسلمه و با آن مردمان ، و محمّد بن مسلمه هر روزى مىگشتى با سعد به كوفه اندر مزگت ، به مزگت ، و مردمان را همى پرسيدى از سيرت سعد و مذهب او . و جرّاح با ياران كه به مدينه شده بودند با او همى رفتندى ، و محمّد بن مسلمه از هر كس كه بپرسيدى گفتندى ما اندر سعد عيبى نشناسيم و ما را كسى ديگر به كار نيست ، مگر كسى كه هواى اين جرّاح خواستى ، خاموش بودى و چيزى نگفتى . ديگر روز محمّد بن مسلمه با سعد به مزگت بنى عبس شد و ايشان را از سعد همى پرسيد . خاموش بودند و چيزى نگفتند .\r\nمحمّد بن مسلمه گفتا : اى مردمان ، خاموش مباشيد كه مرا به شك افگنيد . اگر نيكى دانيد اندر اين مرد بايد كه بگوييد . از مهتران ايشان يكى را ، نام او اسامة بن قتاده ، او را گفت يك راه كه مرا سوگند دادى راست بگويم . پس گفت : انَّه كانَ لا يَعدِلُ فِى الرَّعيّةِ وَلا يَفْسِمُ بِالسَّوّيةِ وَلايَغْزُو فِى السَّريةِ . گفتا چون حكم [ كردى ميان رعيّت داد ندادى و چون غنيمت قسمت كردى 
  ] به ميان مسلمانان راست نكردى و چون لشكر به حرب فرستادى با ايشان نشدى ، و بزرگى كردى و بر ايشان خليفت كردى . سعد روى سوى آسمان كرد و گفت : يا رب ، اگر دروغ گويد هر دو چشمش بستان و زبانش بستان تا مقّر آيد كه به دعاى من گرفتار است .\r\nپس محمّد بن مسلمه آن تتبّع تمام بكرد و باز مدينه شد . و هنوز سعد از كوفه نشده بود كه آن اسامة بن قتاده را هر دو چشمش كور شد ، و سوى محمّد بن مسلمه آمد و گفت : زينهار كه به دعاى سعد گرفتار [ آمد 
  ] م . پس سعد بر جرّاح دعا كرد و بر آن سه تن كه با او به مدينه رفته بودند به رفيعت ، و گفت : يا رب ، تو ايشان را بكش و كس را مزد شهادت مده . اين جرّاح به شمشير كشته شد و قبيصه به سنگ كشته شد . اين هر چهار تن به مرگ خويش نمردند و همه كشته شدند بىشهادت\r\n","description":"","footnote":"","page_name":" 510 ","page_number":583},
  {"content":"\r\nپيش از يك سال . و محمّد بن مسلمه با سعد به مدينه شد و عمر را اين همه بگفت و حديث اسامه بكرد . عمر گفتا : مرا خود به دل آمد كه ايشان دروغ گفتند . پس سعد گفتا : يا امير المؤمنين ، من آن كسم كه نخستين خونى از كافر كه به زمين ريخت من ريختم به مكه ، و من آنم كه پيغمبر خداى عزّ و جلّ عليه السّلام روز احد مادر و پدر خويش فداى من كرد و فرمود كه * ( ارْمِ يا سَعَد فداكَ ابى وَامّى . ) * و جز من اين سخن كس را نگفت . پس سعد گفت : يا رب ، تو آن جرّاح و ياران او را اگر بر من دروغ گفتند همه را بكش بىشهادت .\r\nپس نعمان بن المقرّن ، گفتند چون بسيار بر در نهاوند بنشست ، فيروزان به دو كس فرستاد كه كسى فرست تا با وى سخن گويم . نعمان مغيرة بن شعبه را بفرستاد . مغيره بر حسك بگذشت و به شهر اندر شد . و فيروزان مجلس خويش را آراسته بود به ديباى زربفت و بر تخت زرين نشسته و تاج مرصّع بر سر نهاده ، و آن خلق سماطين پيش او ايستاده با حربه ها و شمشيرها ، مغيره برفت بدان ميان اندر و چشم به زمين افگند و به كس ننگريست . چون به نزديك تخت فيروزان برسيد ، بيستاد و چشم بر زمين افگند . و هر كسى او را همى زد به بن شمشير كه سر بر كن و به ملك نگر تا ملك به تو نگرد . و مغيره يك چشم بود ، چون بسيار بزدندش به بنهاى شمشير ، او گفت : اى مردمان ، من نه به حرب آمدم من به رسولى آمدم و با رسولان كسى چنين نكند كه شما همى كنيد با من ، و من به قوم خويش اندر شريفتر و بزرگوارترم از اين ملك كه به ميان شما اندر است . چون ترجمان اين سخن بگفت ، فيروزان گفتا راست گويد بىادبى مكنيد . پس او را بفرمود كه بنشين . مغيره ننشست . فيروزان گفتا : اى مرد ، مردمان شما از همه مردمان جهان بدبختترند و گرسنه تر ، و مرا آسان است كه تير اندازان لشكر را بگويم تا همه را تير باران كنند به يك ساعت كه [ همچند 
  ] عدد لشكر شما من تيراندازان دارم و ليكن نخواهم كه اين تنهاى شما بر در شهر من مردار شود ، اگر برويد شما را به ، و اگر شما را ايدر جان بخواهد شدن شما نتوانيد رفتن . [ 252 a 
  ] مغيره به سخن آمد و خداى عزّ و جلّ را حمد و ثنا گفت و بر پيغمبر عليه السّلام درود داد ، پس گفتا : ما\r\n","description":"","footnote":"","page_name":" 511 ","page_number":584},
  {"content":"\r\nهمچنين بوديم كه تو گفتى از ذليلى و درويشى و ليكن خداى ما را پيغمبرى داد هم از ما و ما را به دين خويش راه نمود و بدبختى از ما بشد و به شما آمد ، و ما بدان آمديم تا درويشى به شما افگنيم و اين نعمتها از شما بستانيم . و مغيره باز گشت . و فيروزان عجميان را گفت اين اعرابى راست همى گويد ، حال چنان است كه ايشان همى كنند .\r\nپس چون مغيره باز آمد ديگر روز نعمان سپاه را گرد كرد ، گفتا مشورت كنيد تا چه كنيم ، كه اين بودن من اينجا دراز شد . مغيره گفتا صواب آن است كه سپاه برگيرى و باز پس شوى تا ايشان ايدون دانند كه ما به هزيمت شديم و از پس ما بيايند ، [ و از حسك بيرون آيند 
  ] ، پس آنگاه باز گرديم و با ايشان حرب كنيم .\r\nلشكريان گفتند صواب اين است . ديگر روز نعمان لشكر را برگرفت و يك منزل باز پس شد و بفرمود تا چيزها كه سقط بود از جامه و آلات كه آن را مقدار نبود به لشكرگاه باز گذاشتند و بيكبار باز پس شدند . و عجم پنداشتند كه ايشان به هزيمت شدند . از حسك بيرون آمدند و از پس مسلمانان بيامدند . و نعمان يك منزل ديگر برفت تا ايشان از پس او بيامدند . پس فرود آمد . ايشان بدانستند كه او به حرب ايستاد ، هم آنجا بيستادند و نتوانستند باز گشتن كه اگر برگشتندى هزيمت بودى .\r\nفيروزان لشكر فرود آورد و حرب را بياراست . و از پس لشكر سوى نهاوند همه حسك بيفگندند ، گفتا هر كه از لشكر من به هزيمت شوند به حسك اندر مانند .\r\nديگر روز آدينه بود ، مردمان نعمان را گفتند حرب كن از بامداد پيش از آنكه روز گرم شود . نعمان گفتا با پيغمبر عليه السّلام بسيار به حربها حاضر بودم و از پس نماز حرب كردى . نعمان نماز ديگر با همه لشكر صفها بركشيد و ميمنه و ميسره راست كرد و خود رايت بگرفت و گفت : يا رب ، ما را امروز عزّ اسلام بنماى و كافران را هزيمت كن و مرا شهادت ده . پس مردمان را گفت : اى مردمان ، مرا ايدون به دل همى آيد كه من امروز شهادت يابم ، اگر چنين بود بر شما حذيفه بن اليمان امير كردم ، و اگر حذيفه كشته شود ، جرير بن عبد الله را ، و اگر وى كشته شود ، قيس بن مكشوح . و مغيرة بن شعبه آنجا ايستاده بود ، اندوه آمدش كه او را\r\n","description":"","footnote":"","page_name":" 512 ","page_number":585},
  {"content":"\r\nنام نبرد . چون نعمان به دو نگريست و گفتا اگر اينان همه كشته شوند مغيره را بر شما امير كردم . پس مردمان را گفت : من سه بار تكبير بكنم و سوم بار رايت بجنبانم و حمله كنم ، شما نيز جمله حمله كنيد . پس همچنان كرد و حرب اندر گرفت . و بانگ زخم شمشير برخاست . و يك ساعت لشكر عجم بيش نيستادند ، چون ضربت مسلمانان ديدند روى برگردانيدند ، و مسلمانان شمشير اندر نهادند و همى كشتند . چون نعمان بديد كه هزيمت شدند ، گفت يا رب ، دعاى مرا مستجاب كردى ، و ظفر به شهادت نيز مستجاب كن . و بفرمود كه لوا پيش بريد . و او همى خواست كه پيشتر شود ، از پس لوا تيرى بيامد و بر تهيگاه وى اندر شد و بيفتاد و بمرد . برادرش سويد او را برگرفت و رويش به جامه بپوشيد . و برادر ديگر لوا برگرفت و حذيفة بن اليمان را داد . و حذيفه حمله كرد و مسلمانان از پس وى حمله كردند همه سپاه ، و همه عجم بيكبار هزيمت شدند . و مسلمانان كافران را به كشتن گرفتند ، و كافران همه بر آن حسك افتادند كه از پس لشكر بود ، و بر يك جاى پنجگان و ده گان همى افتادند و همچنان جمله كشته همى شدند ، و فيروزان بجست و راه همدان گرفت . و قعقاع بن عمرو بر مقدمه بود از پس فيروزان بشد .\r\nو به ميان نهاوند و همدان عقبه اى است ، قعقاع [ بر سر آن عقبه 
  ] در فيروزان رسيد به نيم شب ، و هزيمتيان پيش فيروزان اندر بودند ، و از پس ايشان ستوران پربار ، و راه عقبه تنگ بود ، فيروزان نتوانست از ستوران بار اندر گذشتن . قعقاع او را اندر يافت و بكشت . و آن ستوران پر بار را بگرفتند و غنيمت كردند و آنجا جز چيزها ، خروارهاى انگبين بود . مردمان گفتند إِنّ للَّه جُنوداً مِنها الْعَسَلُ . خداى را سپاهها است از جملهء آن يكى انگبين است كه فيروزان را راه بگرفت تا قعقاعش اندر يافت . و اين سخن از آن وقت باز مثل گشت .\r\nديگر روز بنگريستند وقت پيشين صد هزار مرد از عجم كشته شده بودند ، و نيز عجم را چنان جمع نبود . و حذيفه بفرمود تا آن همه غنيمتها سوى سايب بن الاقرع گرد آوردند كه عمر رضى الله عنه او را بر قسمت غنيمت و خمس فرستاده بود . و هر سوارى [ را 
  ] شش هزار درم رسيد و هر پياده اى دو هزار . و ديگر روز ببود ، يكى\r\n","description":"","footnote":"","page_name":" 513 ","page_number":586},
  {"content":"\r\nاز عجم همى آمد از آن كسها كه آتش خانه نگاه داشتى ، مردى پير بر خرى نشسته و سوى حذيفه آمد و گفت : مرا زينهار دهى با آن كسها كه من خواهم تا خواستهء كسرى به تو دهم ؟ گفتا : دادم . سفطى بياورد به مهر كسرى ، و گفت آن وقت كه كسرى يزدگرد ايدر بگذشت و سوى رى شد ، خازن او نامش نخيرجان ، اين سفط زى من بنهاد ، گفت : اندر اين آن خواسته است كه كسرى وقت حاجت و ضرورت را نهاده است . حذيفه سر آن سفط بگشاد . ياقوت ديد و گوهرهاى سرخ و سبز و سپيد [ 252 b 
  ] و هر الوان كه قيمت آن كس ندانست . حذيفه در تعجب بماند ، مردمان را گفتا كه اين چيزى است كه نه ما آورديم از حرب و شمشير ، اين را خداى عزّ و جلّ آورد ، ما را اندر اين نصيب نيست ، ما اين را همچنين پيش عمر فرستيم تا به بيت المال مسلمانان اندر نهد . مردمان گفتند صواب آيد .\r\nپس حذيفه خبر فتح و بشارت فرستاد سوى عمر با مردى نام او طريف . چون سوى عمر آمد و خبر فتح بداد ، عمر رضى الله عنه از حال نعمان پرسيد . گفت :\r\nفلان روز وى شهيد شد و فلان و فلان . و هر كه را همى شناخت همى گفت ، و گفت : كسهايى كه تو ندانى . عمر گفت : اگر من ندانم خداى داندشان . پس اين آيت برخواند ، * ( وَآخَرِينَ من دُونِهِمْ لا تَعْلَمُونَهُمُ الله [ يَعْلَمُهُمْ 
  ] . 8 : 60 ) * و ديگر روز سايب فراز رسيد با خمس غنيمت و با آن سفط گوهر . عمر رضى الله عنه گفتا : اين سفط چيست ؟ سايب قصهء آن بگفت و گفتا حذيفه با همه مسلمانان به دلهاى خوش به تو فرستادند تا هر چه تو بينى كنى ، اگر خواهى خاصهء خويش را كنى . عمر رضى الله عنه گفتا : نه كه تو ندانى كه اين چيست ، نخواهم كه امشب اندر مدينه باشى ، هم اكنون اين را برگير و باز بر پيش آن مردمان تا قسمت كنند كه اين حق ايشان است كه جز ايشان را [ در آن 
  ] حق نيست . سايب باز حذيفه آورد . حذيفه آن گوهرها مر بازرگانان لشكر [ را 
  ] فروخت به نيمه بها و در ميان لشكر قسمت كرد ، هر سوارى چهار هزار درم آمد .\r\n","description":"","footnote":"","page_name":" 514 ","page_number":587},
  {"content":"\r\n\r\nخبر گشادن همدان به صلح\r\nپس حذيفه را خبر آمد كه آن هزيمتيان به همدان گرد آمدند . قعقاع بن عمرو را بفرستاد تا ايشان را اسير كند . و اندر همدان دهقانى بود نام او دينار ، و ملك همدان و رى او را بود . آن دهقان پيش او باز آمد گفتا : مرا سوى اميرتان بر تا با وى صلح كنم . قعقاع او را بياورد سوى حذيفه و صلح كرد بر همدان و صلح نامه بنوشت . و همدان را بر صلح بگشاد و نهاوند به شمشير . و نهاوند را ماه البصره خواندندى و دينور را ماه الكوفه . و هر دو شهر به يك ديگر نزديك است زيرا كه اين سپاه لختى از بصره بود و لختى از كوفه . پس چون فتح تمام شد حذيفه آنجا بنشست تا عمر رضى الله عنه چه فرمايد ، باز گردد يا پيشتر شود . و نهاوند شهرى خرد است آن همه سپاه برنداشت . به دو نيم شدند و هر چه سپاه بصره بود به نهاوند فرود آمدند و هر چه سپاه كوفه بود به دينور فرود آمدند اين را ماه البصره خواندند و آن را ماه الكوفه . و چون هر دو را نام برند گويند ماهين . و ماه به زبان پارسى به پهلوى مملكت باشد و پادشاهى . چون سپاه مسلمانان ماهين و همدان بگشادند ، يزدگرد از رى برفت و به خراسان شد ، و گروهى گويند ماهين . ايدون گويند كه سپاه به بصره بسيار شدند ، [ و خواستهء 
  ] كوفه و سواد [ و 
  ] عراق بس نبودشان . و\r\n","description":"","footnote":"","page_name":" 515 ","page_number":588},
  {"content":"\r\nسپاه كوفه به دينور شدند و سپاه بصره به نهاوند . چون نهاوند و دينور و جبال و همدان بگشادند ، عمر رضى الله عنه بفرمود تا خواستهء نهاوند به بصره آرند و سپاه بصره را دهند ، و خواستهء دينور به كوفه آرند و سپاه كوفه را دهند ، و همچنين كردند كه عمر فرموده بود .\r\n","description":"","footnote":"","page_name":" 516 ","page_number":589},
  {"content":"\r\n\r\nخبر گشادن اصفهان\r\nعمر رضى الله عنه فرموده بود مر سپاه عراق را كه از عقبهء حلوان برتر مشويد و سپاه بصره را و سپاه كوفه را گفته كه از اهواز بر مگذريد ، و گفته بود كه سپاه مسلمانان بيش از اين نتوانند داشتن . پس چون ديد كه يزدگرد خاموش نمىباشد و همه ساله سپاه گرد همى كند و حرب مىانگيزد ، با مسلمانان مشورت كرد . همه ايدون گفتند كه سپاه از وى باز داشتن نه صواب است ، سپاه را ببايد فرستادن و پارس و اصفهان و كرمان و اين همه مملكت بر وى بگرفتن ، و او به خراسان افتد و از اين جايها نوميد شود . عمر رضى الله عنه با هرمزان مشورت كرد كه نخست از كجا در بايد گرفتن و سپاه كجا فرستد به اصفهان يا به پارس و كرمان . گفتا :\r\nنخست از اصفهان دربايد گرفتن كه پادشاهى عجم از اصفهان چنان است كه چون سر ، و پارس و كرمان دو دست ، و آذربايگان و رى دو پاى . چون دست و پاى برود و سر به جاى بود تن هنوز به جاى بود ، چون سر بريدى رستى .\r\nعمر رضى الله عنه مر عبد الله بن عبد الله بن عتبان را از كوفه و عراق باز كرده بود از پس فتح نهاوند و زياد بن حنظله را داده بود . و زياد از ياران پيغمبر عليه السّلام بود از مهاجران و مردى نيك مرد بود ، نتوانست آن كار اميرى و لشكر و\r\n","description":"","footnote":"","page_name":" 517 ","page_number":590},
  {"content":"\r\nسپاه داشتن ، از آن استعفا خواست . عمر او را از آن كار باز كرد . و عبد الله بن مسعود را بفرستاد تا اهل كوفه و عراق و سواد را قرآن و فقه و دين مسلمانى آموزد . پس عمر عمّار ياسر را بخواند و او را بر سپاه كوفه مهترى داد و لوا او را داد و گفت : با سپاه بصره به همدان رو . و مردمان عمر را گفتند چندين خلق مهاجريان و انصاريان از ياران پيغمبر عليه السّلام و از بزرگان عرب دست بازداشتى و مردى مولى را گزيدى ، عمّار را ، و بر سر همه خلق امير كردى تا بر همه امر و نهى كند ، و امام كردى تا پيش همه اندر نماز كند . عمر اين آيت برخواند . قوله تعالى ، * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ 28 : 5 ) * ، [ 253 a 
  ] و او را بفرستاد .\r\nعمر رضى الله عنه چهار لوا بر بست و از مدينه بفرستاد با چهار امير ، و ايشان با سپاهها بپراگندند به زمين عجم اندر ، يكى لوا نعيم بن المقرّن را داد ، برادر نعمان بن مقرّن ، و بفرمودش كه سوى همدان شود . و مردمان همدان صلح شكسته بودند كه با حذيفه كردند . او را بفرمود كه به همدان شود و حرب كند ، و اگر فتح بود به همان راه از پس يزدگرد به خراسان شود . و او برفت و همدان بگشاد ، و پيش از آنكه به همدان رسيد ، منزلى بود بر راه آن را كنگور خوانند ، آنجا فرود آمدند . دزدان بيامدند و اسبان سپاه بدزديدند ، آن را قصر اللَّصوص نام كردند ، و ديگر لوا به عتبة بن فرقد داد ، و سديگر به بكير بن عبد الله داد و ايشان را بفرمود كه بر راه آذربايگان شويد يكى از دست راست بر راه حلوان و يكى بر دست چپ از راه موصل ، و چهارم لوا به عبد الله بن عبد الله داد و او را بفرمود كه به اصفهان شود . و او مردى بود از مبارزان پيغمبر عليه السّلام از وجوه انصار ، و خليفه بود اندر خزرج و مردى مبارز بود و حربى و ابو موسى الاشعرى را از بصره باز كرد و او را بفرمود كه با سپاه بصره با عبد الله بن عبد الله [ عتبان 
  ] به اصفهان شود . و مردى را بر بصره امير كرد نام او عمر بن سراقه .\r\nو عمر رضى الله عنه بو موسى را سه بار از بصره باز كرده بود و باز داده بود :\r\nيكى اين بار بود . و عمر رضى الله عنه به زياد بن حنظله نامه كرد كه با عبد الله بن\r\n","description":"","footnote":"","page_name":" 518 ","page_number":591},
  {"content":"\r\nعبد الله برو سوى اصفهان . و ده هزار مرد بر وى گرد آمدند و او را بفرستاد از كوفه كه به مداين شود و هر چند كه خواهد از سپاه با خويشتن ببرد و به نهاوند شود ، و از سپاه حذيفه هر كس را كه خواهد با خود ببرد و از آنجا به اصفهان رود .\r\nو عبد الله از عراق برفت تا به نهاوند ، و روى به اصفهان نهاد و لشكر را تعبيه كرد .\r\nو بر مقدّمه عبد الله بن الورقا الرياحى كرد ، و بر ميمنه عبد الله بن [ حارث بن 
  ] الورقا الاسدى را ، و بر ميسره عصمة بن عبد الله بن عبيده را ، و ميان نهاوند و اصفهان هفت روزه راه است .\r\nو به اصفهان مردى بود عجم را مهتر ، نام او فادوسفان ، و سپاهى بسيار داشت .\r\nو از هزيمت نهاوند نيز خلقى بر وى گرد آمده بودند و پيرى را سپاهسالار كرده ، نام او شهر براز ، مردى بود از عجم ، بزرگوار و پير بود و حربهاى بسيار كرده و كارها ديده . چون فادوسفان خبر عجم بشنيد و كار نهاوند برفت او اين شهر براز را بفرستاد . و او به روستايى آمد از نهاوند بر راه اصفهان ، و آن روستا را امروز رستاق الشيخ خوانند . و عبد الله بن عبد الله حرب كرد با سپاه . چون حرب ميان هر دو سپاه تيز شد ، عبد الله خويشتن را بر آن پير افگند و شمشيرى بزد و بكشت ، و آن سپاه را هزيمت كرد و كشتن بسيار كردند . و آن روستا را دهقانى بود نام او اسفنديار ، او با عبد الله صلح كرد ، و آن روستا بر مسلمانان گشاده شد . و نخستين جايى كه گشاده شد از اصفهان آن بود .\r\nو عبد الله لشكر بكشيد و به در شهر شد . و ملك فادوسفان لشكر را تعبيه كرد و پيش او باز آمد . و فادوسفان مردى مبارز بود . و چون سپاهها روى به روى آمدند ، فادوسفان ميان صف اندر آمد و عبد الله را بيرون خواند و او را گفتا : چه كنى اين چندين خلق را خون ريختن به حرب اندر ، و من همى شنوم كه تو مردى مبارزى و شجاع ، با من بيرون آى ، اگر مرا بكشى اصفهان ترا است ، و اگر من ترا بكشم اين لشكر خود مرا بود . عبد الله گفتا : روا است ، و هر دو با يك ديگر به حرب ايستادند . و فادوسفان يك ناخنهء نيزه به زين كوههء اسب اندر زد و تنگ اسبش بگسست و زين به دم اسبش فرود افتاد ، و او همچنان بر پشت اسب بيستاد و دست از عنان باز\r\n","description":"","footnote":"","page_name":" 519 ","page_number":592},
  {"content":"\r\nنداشت ، و همچنان بر پاى به دم اسب بر جست و به پشت اسب برهنه بر نشست .\r\nعبد الله گفتا : بايست و نيزه بجنبانيد كه بر او حمله كند . فادوسفان گفت : باش كه تو مردى مردانه مىنمايى و هر چه تو از من بخواهى بكنم . عبد الله گفتا : آن خواهم كه مسلمان شوى يا جزيت بپذيرى . او گفت : جزيت بپذيرم و صلح كنم بر آن شرط كه هر كه خواهد كه از اصفهان برود او را باز ندارى تا هر كجا خواهد رود . عبد الله او را اجابت كرد و سپاه به اصفهان آورد . و بو موسى الاشعرى باز بصره رفته بود و شرط كرده كه با سپاه سوى عبد الله آيد از راه نهاوند ، نيامد . ليكن از بصره به اهواز شد و از آنجا به اصفهان آمد . و عبد الله سه روز بود تا صلح كرده بود و هنوز به شهر اندر نشده بود . چون بو موسى با سپاه فراز رسيد با او به شهر اندر شد و جزيت برنهاد . و همه اصفهان بپذيرفتند . و خلقى بسيار بر آن بودند كه بروند .\r\nعبد الله گفتا : هر كجا خواهيد بشويد . خلقى بسيار برفتند و سوى كرمان شدند . و عبد الله عمر را نامه كرد به فتح . عمر رضى الله عنه شاد شد و عبد الله را نامه كرد كه [ بر اصفهان 
  ] سايب بن الاقرع را امير كن و خود با سپاه ابو موسى به كرمان شو ، و سهيل بن عدى را با سپاه كه به اهواز است با خويشتن ببر . عبد الله همچنان كرد و روى به كرمان نهاد .\r\nو مردمان كوفه بدين سال اندر از عمّار بن ياسر گله كردند . عمر رضى الله عنه گفتا من با اهل كوفه چه كنم و كه را فرستم ، اگر مردى بزرگ را فرستم چون سعد بن ابى وقّاص ، از او گله كنند ، اگر مردى فروتر فرستم چون عمّار بن ياسر از او نيز گله كنند . پس مردى را بخواند ، نام او جبير بن مطعم ، و با او خالى شد ، و او را اميرى كوفه داد و او را گفتا پيش كس مگوى تا به كوفه [ 253 b 
  ] رسى تا مردمان نگويند شايد يا نشايد . و مغيرة بن شعبه به مدينه بود . چون عمر با جبير خلوت كرد ، مغيره دانست كه او را اميرى دهد و ليكن ندانست كه كجا فرستدش . و جبير به خانه آمد و هيچكس را نگفت مگر زن را . گفتا كس را مگوى و مرا زاد و توشه ده .\r\nمغيره زن خويش به خانهء جبير فرستاد با توشهء راه و گفت اين را به شوى ده تا به راه ببرد ، و او را بپرس كه كجا همى شود . زن مغيره بيامد و بپرسيد ، گفتا به اميرى\r\n","description":"","footnote":"","page_name":" 520 ","page_number":593},
  {"content":"\r\nكوفه همى شود ، و كس را مگوى . زن مغيره بيامد و مغيره را بگفت . مغيره عمر را گفت : مبارك باد بر امير المؤمنين و بر همه مسلمانان و بر اهل كوفه اين امير نو .\r\nعمر رضى الله عنه گفت : كيست اين ؟ مغيره گفت : جبير بن مطعم . عمر گفت : ترا اين كه گفته است كه من جبير را گفته بودم كه كس را مگوى و اين را راز دار .\r\nمغيره گفت : جبير نه مرد راز داشتن است . عمر گفت كه من با اهل كوفه چه كنم .\r\nهر كه را بفرستم از وى گله كنند . مغيره گفت : يا امير المؤمنين ، كوفه را مردى بايد با سياست و تدبير ، و كوفه را صفت كرد . عمر گفت : كس را نشايد بجز تو ، و جبير را باز كرد و مغيره را داد اميرى كوفه . و تا عمر بمرد او به كوفه بود . و ميرى عمّار بن ياسر يك سال بود ، و اين همه به سال بيست و يك بود .\r\nو عمر رضى الله عنه مغيره را اميرى كوفه داده بود و عبد الله بن مسعود را قرآن خواندن فرموده بود و خازنى بيت المال او را داده . و عمّار بن ياسر ، عثمان بن حنيف را و سعيد بن مسعود الثقفى را با خويشتن بياورد تا او را پيش عمر آزادى كنند . عمر رضى الله عنه عمّار را گفت : يا ابا اليقظان اساءك العزل حتّى تحكّمت بنا . از عزل اندوه آمدت كه اين دو تن را بياوردى تا از تو آزادى كنند .\r\nعمّار گفت : و الله ما سرّنى الامر لقد ساءنى العزل . و الله كه شادى نيامدم كه ميرى دادى ، و چون عزل كردى اندوه آمدم . و بدين سال بيست و يك اندر حسن بصرى از مادر بزاد ، و عامر بن شعبى به كوفه بزاد ، و بدين سال اندر عمر رضى الله عنه جهودان را نيز بيرون كرد و خيبر بر ميان مسلمانان قسمت كرد ، و مسلمانان شاد شدند .\r\n","description":"","footnote":"","page_name":" 521 ","page_number":594},
  {"content":"\r\n\r\nخبر گشادن همدان\r\nنعيم بن مقرّن با سپاهى سوى همدان شده بود و به همدان مردى بود از عجم نام او خيش ، آن صلح كه با حذيفه كرده بودند شكسته بودند و شهر [ را 
  ] حصار گرفته و سپاه بسيار بر خويشتن گرد كرده . چون نعيم بيامد ، او از سپاه آذربايگان مدد خواست . و عجم بسيار از آذربايگان بيامدند كه او را يارى كنند بر حرب نعيم .\r\nو خبر به سوى عمر شد رضى الله عنه كه سپاه عجم بسيار از آذربايگان روى سوى نعيم نهادند . عمر تافته شد و نامه كرد به حذيفه به نهاوند كه هر سپاهى كه با تو هست سوى نعيم فرست به همدان . و چون عجم بسيار بر خيش گرد آمدند به همدان ، از حصار بيرون آمدند و پيش نعيم آمدند به حرب به روستايى از همدان به دشتى نام او واج رود و حربى كردند سختتر از حرب نهاوند و سه شبانروز حرب كردند . پس آخر خيش كشته شد و لشكر عجم هزيمت شدند ، و مسلمانان كشتن كردند . و نعيم به همدان اندر شد با سپاه و شهر بگرفت ، و از پس هزيمتيان سپاه تا به ساوه بفرستاد به سه منزل از رى ، و از همدان تا رى شش منزل است .\r\nچون سپاه از ساوه بازگشتند نعيم به همدان غنيمت را قسمت كرد و خمس غنيمت با فتح نامه به عمر فرستاد با سه تن هر سه را نام سماك . يكى سماك بن\r\n","description":"","footnote":"","page_name":" 522 ","page_number":595},
  {"content":"\r\nخرشه ، و ديگر سماك بن مخرمه و سديگر سماك بن عبيد . چون سوى عمر رضى الله عنه شدند ، عمر را دل مشغول بود از بهر آن لشكر ، و راه دور بود و خبر گسسته بود ، گفتا : چه خبر است ؟ گفتا : خير ، ديگر گفتا : فتح ، سديگر گفتا : غنيمت .\r\nعمر رضى الله عنه شاد شد گفتا : الله اكبر ، پس هر كه را از ايشان نام بپرسيد كه چه نامى ، گفت : سماك . عمر رضى الله عنه از شادى گفت : اللَّهمّ اسمك بهم الإسلام . يا رب ، تو مسلمانى بر ايشان بدار . و نعيم به نامه اندر نوشته بود كه سپاهى بسيار از عجم به رى گرد آمدند بر پسرزادهء بهرام چوبينه . عمر رضى الله عنه آن وفد را باز گردانيد و نامه كرد به نعيم و گفت هر كه را خواهى به همدان خليفت كن ، و اين سماك بن خرشه را به مدد فرست با لختى سپاه به سوى آذربايگان ، و خود سوى رى شو و مگذار كه عجم هيچ جاى گرد آيند . چون نامهء عمر رضى الله عنه به نعيم رسيد بر همدان يزيد بن قيس را خليفت كرد ، و سماك بن خرشه را با دو هزار مرد به آذربايگان فرستاد و خود لشكر بكشيد و سوى رى شد .\r\nو اين فتح همدان و رى هر دو به سال بيست و دو اندر بود ، و الله اعلم .\r\n","description":"","footnote":"","page_name":" 523 ","page_number":596},
  {"content":"\r\n\r\nچون خبر به سياوخش آمد ، ملك رى ، كه سپاه عرب از همدان روى به دو نهاد ، كس فرستاد به عجم و سپاهها كه بودند گرداگرد رى و آن حدود ، كه عرب روى به ما نهادند ، و هر كجا كه ايشان روى نهند كس ايشان را باز نتواند زدن ، و ملك يزدگرد از ما دور افتاده است . و ليكن ايشان چون به رى آيند شما در آن جايهاى خويش نتوانيد بودن . اگر مدد و يارى من كنيد من در رى با ايشان به حرب بايستم و پيش شما سپر باشم ، و اگر نفرستيد هلاك شويد . ايشان هر ملكى او را اجابت كردند و سوى او مدد فرستادند . و سپاه بسيار بر وى گرد آمدند از هر جايى . و اندر آن سپاه سياوخش مردى بود از بزرگان عجم از آن دهقانان رى نام وى زينى و پدر فرخان بود آنكه مرزبان و مهتر رى بود . و اين زينى را با سياوخش عداوت بود از بهر ضياع رى ، [ 254 a 
  ] زيرا كه بهرام چوبين از رى بوده بود و او را و فرزندان او را آنجا ضياع بسيار بود .\r\nچون نعيم با مسلمانان از در ساوه بگذشت و به يك منزلى رى آمد ، اين زينى از رى بيرون آمد و به زينهار سوى نعيم آمد با اهل بيت خويش . و روستايى است رى راقها خوانند ، بدان روستا پيش نعيم آمد با اهل بيت . نعيم او را بپذيرفت و برّ\r\n","description":"","footnote":"","page_name":" 524 ","page_number":597},
  {"content":"\r\nكرد و او مر نعيم را گفت : سپاه بسيار است به رى اندر و ايشان را برابر نتوان شكستن مگر به كمين و حيلت . نعيم گفت : پس چگونه بايد كردن ؟ گفت : ده هزار مرد مرا ده تا تو چون به حرب برابر شوى ، من از پس به شهر اندر آيم و ايشان را دل مشغول كنم تا ايشان باز شهر گردند به هزيمت و تو ايشان را غلبه كنى . نعيم او را ده هزار مرد داد و برادرزادهء خويش المنذر بن عمرو بن المقرّن را بر ايشان امير كرد و بفرمود تا فرمان زينى مىكنند . زينى آن سپاه را برگرفت و از روستاهاى گرداگرد آن حدود بگردانيد به شب و سوى دروازهء خراسان برد . و ديگر روز سپاه سياوخش از رى بيرون آمدند پيش نعيم بن مقرّن و بيستادند و كوه از پس پشت كرد آنجا كه اكنون مصلَّى است . زينى چون دانست كه ايشان به حرب ايستادند و حرب اندر گرفتند ، منذر را با سپاه بياورد سوى دروازهء خراسان و از [ ره 
  ] كوه طبرك اندر آورد ، و خويشتن را به شهر اندر افگندند و شمشير در نهادند و مىكشتند . و خبر به سياوخش آمد . هر كس از بهر خان و مان خويش روى به شهر نهادند و لخت لخت همى باز گشتند تا سپاه همه باز گشت . سياوخش تنها بماند ، او نيز بازگشت چون او بازگشت ، نعيم شمشير اندر نهاد و پيش و پس عجم اندر كشتن كردند به شهر اندر تا خون چون جوى روان گشت . و سپاه آنكه بماندند روى به هزيمت نهادند ، و آنكه از رى بودند به قومش گرد آمدند و به دامغان . و نعيم به شهر اندر رفت و غارت كرد و خواستهء بسيار غنيمت كرد . و زينى را با اهل بيت او زينهار داد و او را مرزبانى و مهترى رى داد و با او صلح كرد . و ايشان همچنان بر دين عجم همى بودند .\r\nنعيم شهرستان رى را ، آن شهرستان كهن ، ويران كرد و هنوز ويران است . و به دماوند مرزبانى بود نام او مردانشاه ، چون خبر هزيمت به دو رسيد دانست كه كار عجم سست شد . كس فرستاد به رى سوى نعيم و با او صلح كرد و جزيت بپذيرفت . و نعيم با او صلح كرد و سپاه از دماوند باز گردانيد . و مردمان عجم كه به هزيمت آمده بودند ، به حد قومش آمدند و به دامغان و بيستادند . و سياوخش به حرب اندر كشته شده بود و مهتر نبود ايشان را . هر كسى از آنجا كه آمده بودند باز\r\n","description":"","footnote":"","page_name":" 525 ","page_number":598},
  {"content":"\r\nشدند . و آنكه از رى بودند آنجا بماندند و گرد آمدند با اهل رى و بيستادند . و نعيم سوى عمر رضى الله عنه نامه كرد به خبر فتح و خمس بفرستاد به دست مضارب العجلى ، و گرد آمدن ايشان به شهر قومش اندر نامه ياد كرد . و عمر رضى الله عنه جواب كرد كه به قومش مهتر نيست كه آنجا سپاه بر وى گرد آيند ، برادرت سويد ابن مقرّن بفرست به قومش و تو خود به رى بنشين و بفرماى كه چون قومش بگشايند ، از پس عجم بشوند به هر كجا كه بتوانند .\r\nنعيم چون نامهء عمر برخواند ، سويد را بيرون كرد با سپاه ، و سماك بن مخرمه را بر مقدّمه كرد و عتيبة بن نهاس را بر ميسره و هند بن عمرو را بر ميمنه . و سويد سپاه بياورد . چون به قومش رسيد ، سپاهى كه آنجا گرد آمده بودند همه بپراگندند . و قومش را حصار نبود و كس او را پيش نيامد ، و سويد به دامغان اندر آمد بى حرب . و آن سپاه همه سوى گرگان و طبرستان شدند . و سويد سبك سپاه را از دامغان برداشت و سوى گرگان شد و به بسطام آمد . و بسطام هم از قومش است از سوى گرگان . و آنجا به گرگان ملكى بود از ديالم هم بر دين عجم نام او رزبان ، و گرگان و دهستان او داشت . و به طبرستان به هر شهرى ملكى بود . و ملك طبرستان را اصفهبدان خوانند به زبان طبرستان ، و همه اصفهبدان و بزرگان طبرستان به فرمان اين رزبان بودند ، ملك گرگان ، و مردى معروف بود .\r\n","description":"","footnote":"","page_name":" 526 ","page_number":599},
  {"content":"\r\n\r\nخبر گشادن گرگان و طبرستان\r\nو ملك گرگان ديلم بود و اصفهبدان طبرستان همه گيل بودند . چون سويد سپاه از بسطام برگرفت و روى به گرگان نهاد ، رزبان كه ملك گرگان بود پيش باز آمد بر يك منزلى گرگان ، و مسلمان شد و صلح كرد بر آن شرط كه او را از گرگان خراجى بدهند معلوم ، و هر كه مسلمان نشود جزيت بدهد ، تا چون اصفهبدان طبرستان اين بشنوند صلح كنند و خويشتن را به حرب نياوردند . پس اگر حرب بايد كردن ، او پيش شود با سپاه گرگان و حرب كند تا طبرستان بگشايند . سويد اين صلح بكرد و از وى بپذيرفت و با او مىآمد ، و لشكر نياوردند . و مرزبان منادى كرد به شهر اندر كه هر كه مسلمانى خواهد بيرون آييد ، و هر كه نخواهيد جزيت بدهيد و خراج بپذيريد .\r\nو اصفهبدان طبرستان چون اين بشنيدند سوى مهتر گرد آمدند . و ايشان را مهترى بود به آمل ميانهء طبرستان ، گيلى بزرگ نام او فرخان ، و اصفهبد همه اصفهبدان بود ، و ايشان همه به فرمان او بودند . و اصفهبد سپاهسالار بود به زبان پارسى سپاه برگويند يعنى سپاه برد از جايى به جايى . [ 254 b 
  ] پس چون با وى گرد آمدند اصفهبد . و اين فرخان را اصفهبد خراسان گفتندى زيرا كه او از دست ملك\r\n","description":"","footnote":"","page_name":" 527 ","page_number":600},
  {"content":"\r\nخراسان بودى چنان كه به اخبار اندر آمده است . و اين فرخان را گيل همه گيلان خواندندى . و او چون نامه نوشتى ايدون نوشتى كه از فرخان گيل همه گيلان ، پادشاه همه طبرستان ، سپاه بر همه خراسان . و امروز اصفهبدان خراسان را چنين نويسند . پس آن اصفهبدان همه بر فرخان گرد آمدند و گفتند ما را چه تدبير كنى ؟\r\nفرخان گفت : كار عجم تار و مار شد و دين محمّد عليه السّلام دينى نو است ، و هر دين كه نو بود ، او را دولت بود . و من آن بينم كه ما صلح كنيم و جزيت بپذيريم و نه بر هر كس بخشيم ، و ليكن بجملهء عجم بپذيريم و به نسبت بر خويشتن همى بخشيم چنان كه خواهيم . گفتند صواب است . پس فرخان كس فرستاد به سويد و صلح خواست از همه طبرستان ، تا پانصد هزار درم بدهد هر سالى بر آنكه اگر مسلمانان را حربى افتد از طبرستان سپاه نخواهد . سويد اجابت كرد . و سويد را پانصد هزار درم بداد ، و سويد با همه سپاه به گرگان بنشست . و عمر [ را 
  ] رضى الله عنه نامه كرد به فتح قومش و گرگان و طبرستان ، و اين همه به سال بيست و دو اندر بود از هجرت .\r\n","description":"","footnote":"","page_name":" 528 ","page_number":601},
  {"content":"\r\n\r\nخبر گشادن آذربايگان و دربند خزران\r\nعمر بن الخطَّاب رضى الله عنه نعيم بن مقرّن را نامه كرد بود كه سماك بن خرشه را به آذربايگان فرست . و آنجا عتبة بن فرقد و بكير بن عبد الله را فرستاده بود . و آتش خانه هاى عجم آنجا بودى . و عجم آتش را آذر خوانند به زبان پهلوى ، از بهر آن آذربايگان خوانند كه در اصل آتشهاى عجم آنجا داشتندى و پرستيدندى . و اوّل حد از همدان در گيرند تا به ابهر و زنگان بيرون شوند و آخرش به دربند خزران ، و بدين ميانه اندر هر چه شهرها است همه را آذربايگان خوانند ، و به تازى باب گويند و آن همه راهها ابواب گويند . و راهها است به آخر آذربايگان كه از آنجا به بلاد خزران شوند ، گروهى بر خشك و گروهى از دويا ، كه از هر راهى دربند خوانند و به تازى باب گويند . و ديگر راهى است بدان ميان اندر و شهرى هست بزرگ خزر خوانند و آنجا بازرگانيها كنند ، و از همه شهرهاى ابواب آن بزرگتر است و آن را باب الابواب خوانند . و اين زيلوهاى محفورى بدان شهرها بافند . و آن را دربند خزران گويند سوى رى و عراق افتد .\r\nپس اين عتبة بن فرقد از يك سوى آذربايگان برفت و بكير بن عبد الله از يك سوى ، و نخستين كسى كه پيش بكير آمد ملكى بود از ملوك آذربايگان ، نام او\r\n","description":"","footnote":"","page_name":" 529 ","page_number":602},
  {"content":"\r\nاسفنديار . و بكير او را اسير كرده بود . و آن شهرها كه گرداگرد او بود هنوز نگرفته بودند . و اسفنديار او را گفتا : كدام دوستتر دارى كه اين شهرهاى آذربايگان به صلح بگشايى يا به جنگ ؟ گفتا : به صلح . گفت : پس مرا اسير مىدار كه اگر مرا بكشى همه آذربايگان به خون جستن من برخيزند و با تو حرب كنند .\r\nبكير همچنان كرد . و سماك بن خرشه بيامد از پيش نعيم به مدد . و بكير مر اسفنديار را امير كرده بود و آن شهرها كه گرداگرد او بود گشاده . پس بكير نامه كرد به عمر رضى الله عنه كه به آذربايگان حرب نماند ، و اين اسفنديار اسير است و مرا ببايد شدن به دربند و حرب كردن آنجا با مردمان دربند . و يك تن از دهقانان آذربايگان ، نام او بهرام بن فرخزاد ، سپاه گرد كرد و بكير با عتبه و با سماك به يك جاى گرد آمدند و حرب كردند ، و بهرام به هزيمت شد . اسفنديار كه به دست بكير اسير بود گفتا : ترا اين يك تن بيش نمانده بود ، اكنون همه آذربايگان ترا شد .\r\nهر كجا خواهى برو كه به همه آذربايگان كس با تو حرب نكند . پس بكير سوى عمر رضى الله عنه نامه كرد به خبر فتح و خمس و غنيمتها كه يافته بود ، و دستورى خواست كه به دربند شود . عمر او را دستورى داد .\r\nبكير عتبه را بر همه آذربايگان خليفت كرد و سماك بن خرشه را با سپاه به دو سپرد . و اسفنديار كه اسير بود به دو سپرد و خود با سپاه به دربند شد ، و عمر رضى الله عنه نامه كرد به عتبه و همه آذربايگان به دو سپرد ، و بكير برفت . و عمر دانست كه بكير را به دربند مدد بايد و سپاه ، نامه كرد به بصره سوى سراقة بن عمرو كه با سپاه بر راه اهواز به دربند شو و بكير را يارى ده . و بكير را بگفت كه ربيعه را و حذيفة بن اسيد را و جمعى از مبارزان معروف با خويشتن ببر . سراقه با سپاه به بصره رفت . و عمر رضى الله عنه نامه كرد به حبيب بن مسلمه به جزيره تا با سپاه جزيره به دربند شود به مدد بكير . حبيب نيز با سپاه برفت . و سراقه به ديگر دربند رفت و حبيب به ديگر دربند ، و اين همه دربند به خزران بيرون شود . و سراقه عبد الرحمن [ بن ربيعه را 
  ] بر مقدّمه [ كرد . 
  ] و [ به 
  ] باب الابواب ملكى بود نام او شهربراز ، پيش او باز آمد و صلح كرد بر آنكه جزيت ندهد و ايدون گفت كه به\r\n","description":"","footnote":"","page_name":" 530 ","page_number":603},
  {"content":"\r\nميان دو دشمن اندرم : يكى خزران و ديگر روس . ايشان دشمنان همه جهانند و آن عرب خاصّه . و حرب ايشان جز اين مردمان ندانند كردن . به جاى آنكه ما را جزيت بايد دادن حرب كنيم با روس به خواستهء خويش و سلاح خويش ، و ايشان را باز داريم تا از ولايت خويش بيرون نيايند . [ 255 a 
  ] ما را اين به جزيت و خراج انگاريد كه ما را هر سال اين حرب ببايد كردن . عبد الرّحمن گفت بزرگتر از من اميرى هست او را آگاه كنم . آن را در نامه نوشتند سوى عمر رضى الله عنه . عمر فرمود كه آن را از ايشان به جزيت انگاريد . و آن سنّت گشت به همه دربندها كه ايشان نه خراج دهند و نه جزيت ، از بهر آنكه ايشان كافران را از مسلمانان دفع كنند و باز دارند و حرب كنند به تن خويش . و آن ايشان را به خراج و جزيت بينگارند . و آن سنّت نيز اندر فتوح ما وراء النهر نيز اندر رفته است . و از اين است كه به شهر سپيجاب نه خراج است و نه جزيت از بهر آنكه ايشان را روز و شب حرب بود و ترك از زمين مسلمانان باز دارند .\r\nو از پس آن سراقه با بكير بن عبد الله گرد آمدند با حبيب بن مسلمه ، و آن همه دربندها صلح كردند بر آن شرط كه مسلمانان را از آن دربند و از آن دشمن كه سوى ايشان است بازدارند ، تا مسلمانان را آنجا سپاه نبايد نشاندن . و از آن پس هيچ سپاه به زمين مسلمانان اندر نيايد . سراقه هر يكى از اين سرهنگان به يكى از آن دربندها فرستاد و بدان شهرها كه به كوههاى دربند بود . پس بكير بن عبد الله را به شهرى فرستاد هم بدين دربند و حذيفة بن اسيد را بدان كوهها و شهرها فرستاد كه برابر دربند الَّان بود ، و دربندهاى خزران و الَّان را همه استوار كرد . و مسلمانان به شهرها اندر از دشمنان ايمن شدند و عمر را نامه كردند بدين خبر .\r\nعمر سخت شاد شد كه او اندر آن تدبير بود كه بدان دربندها اندر چه كند ، كه اگر دشمنى از آنجا پيدا آيد بر زمين مسلمانان ، عجم و پارس با او يكى شوند و مسلمانى از آن زمينها درنوردند . و ندانست كه آن را بدين زودى بتواند كردن .\r\nچون اين خبر به دو رسيد سخت شاد شد . و سراقه را به احماد نامه كرد . پس سراقه بمرد . و عمر رضى الله عنه از مرگ سراقه سخت غمناك شد ، و عبد الرّحمن را\r\n","description":"","footnote":"","page_name":" 531 ","page_number":604},
  {"content":"\r\nنامه كرد و او را هم بدان دربند بداشت . و او را گفتا بايد كه اثر نيكى تو نيز پديد آيد مر نصيحت كردن مسلمانان را ، چنان كه از سراقه آمد .\r\nعبد الرّحمن با شهر براز تدبير كرد و گفت : من بدين دربندها جايى بايد كه غزو كنم و با سپاه بروم و مردمان شهر و دربندها را مسلمان كنم . شهر براز گفت :\r\nما از ايشان اين پسنديديم كه دشمن را بر ما راه ندهند . عبد الرّحمن گفت : من نپسندم ، و در اين دربندها از آن سوى چون به الان و روس و خزران بگذرى ، پادشاهى است و شهرهاى بسيار كه آن را بلنجر گويند . و از آنجا از آن سوى سدّ ياجوج و ماجوج است كه ذو القرنين كرده است بر حدّ مشرق . عبد الرّحمن گفتا :\r\nنپسندم تا به حدّ بلنجر نشوم با سپاه ، و اگر هم امير المؤمنين نيستى تا سدّ ياجوج و ماجوج بشدمى . و سپاه برگرفت و به دربند اندر شد سوى بلنجر . و دويست فرسنگ بدان زمين اندر بشد با سپاه . و شهرهاى بسيار مسلمان كرد و باز به دربند آمد . و در همهء روزگار عمر او آنجا بود ، و به روزگار عثمان نيز آنجا بود و هم آنجا بمرد پس از آنكه همه دربندها و شهرها مسلمان كرد . و يك تن از اين مسلمانان با عبد الله بدين شهرها به غزو بود و سوى عمر شد . عمر او را پرسيد كه چگونه توانستيد بدين دربندها اندر شدن و بدان زمينها اندر گذشتن ، و چگونه حرب كرديد ؟ گفتا : بدان شهرها همه كافران بودند خزر و الَّان به ترك پيوسته بود ، چون ما را بديدند ايدون گفتند كه هرگز ايدر هيچ گروه آدمى لشكر نياورد ، اين گروه فريشتگانند و از آسمان آمده اند از بهر آن ايدر يارستند آمدن . پس ما را بپرسيدند كه شما از فريشتگانيد يا از آدميان ، گفتيم آدميانيم و ليكن فريشتگان آسمان با مااند ، و هر جا كه رويم با ما باشند تا هر گه كه كسى با ما حرب كند ، ايشان ما را يارى دهند . ايشان از اين بيم فراز حرب ما نيارستند آمدن ، و كس با ما حرب نكرد .\r\nو ايدون گفتند كه اين مردمان را هر چند كشتند نميرند كه فريشتگان با ايشاناند . و هر چند همى رفتيم بدين زمينها و به ميان آن شهرها ، يكى مرد بود او گفت : من بارى يكى را از ايشان بكشم و بنگرم كه تا خود ميرد يا نه . با تير و كمان از پس درختى بايستاد و تيرى بزد و يك تن از ما بكشت . چون دانستند كه ما بميريم آنگه\r\n","description":"","footnote":"","page_name":" 532 ","page_number":605},
  {"content":"\r\nآهنگ حرب ما كردند و ما بازگشتيم و باز به دربند بيرون آمديم .\r\nپس گفتا روزى عبد الرّحمن با شهر براز نشسته بود و حديث همى كردند ، و به دست شهر براز يكى انگشترى بود نگينى داشت از ياقوت سرخ به روز همى تافت چون آتش و به شب چون چراغ . عبد الرّحمن گفتا : اين نگين تو از كجا است و از كجا آورده اند و كى آورده است ؟ شهر براز يك تن را از چاكران خويش بخواند و عبد الرّحمن را گفت : ايها الامير ، اين نگين مرا اين مرد آورده است از سدّ ياجوج و ماجوج ، و ايدر تا آنجا ملكان بسيارند . و آنجا ملكى است كه سدّ به پادشاهى او اندر است به ميان دو كوه اندر . و هر ملكى را كه بر ره بودند به دست اين مرد هديه فرستادند تا اين ملك به ملك بگذاشتند تا بدان ملك سدّ برسيد . و آن ملك را هديهء بسيار داشت ، به دو برد و نامهء من به دو داد . و از او يكى ياقوت خواسته بودم نگين خويش را . و اين ياقوت مرا او فرستاده است . عبد الرّحمن آن مرا را [ 255 b 
  ] گفت :\r\nاين گوهر از كجا آوردى ؟ آن مرد گفت : چون آن هديه ها مر آن ملك سدّ را دادم . آن ملك بازدار خويش را بخواند و گفت : اين را گوهرى طلب كن . و آن بازدار عقابى بر دست داشت . بيرون آمد و سه روز آن عقاب را گرسنه كرد . پس عقاب را برگرفت و لختى گوشت پارهء سرخ ، و مرا با خويشتن ببرد و بدان كوه بر شديم كه سدّ بود . و سدّ ذو القرنين به دو پيوسته است . و من سر فرود افگندم ، زير كوه اندر چاهى ديدم كنده بر زمين فراخ و از دورى تاريك شده ، كه اندر زمين از آن كنده تر نبود . و بازدار گفت اين گوشت بدين كنده فرود اندازم و عقاب را دست بازدارم تا از پس گوشت برود . اگر به راه اندر بگيرد و بازآرد خود رفت ، و اگر نه بر زمين افتد و آنگاه از زمين برگيرد چيزى بيابى . پس آن گوشت را بينداخت و عقاب را از پس گوشت دست باز داشت . گوشت بر زمين رسيد . عقاب گوشت از زمين برگرفت به چنگال و بيرون آورد و بر دست او نشست . و اين ياقوت بر آن گوشت دوسيده بود . از آنجا باز كرد و مرا داد و من بياوردم . عبد الرّحمن گفت : صفت آن سدّ بگوى . گفتا : دو كوه است بلند و ميان آن رهگذر بوده است ، بدان ميان اندر بنا كرده است تا سر كوه ، و بدان راه ببسته از سنگ و روى و آهن . عبد الرّحمن گفت :\r\n","description":"","footnote":"","page_name":" 533 ","page_number":606},
  {"content":"\r\nراست گويد و ديده است اين مرد كه خداى عزّ و جلّ همچنين فرموده است از ذو القرنين . قوله تعالى : * ( آتُونِي زُبَرَ الْحَدِيدِ حَتَّى إِذا ساوى بَيْنَ الصَّدَفَيْنِ قال انْفُخُوا حَتَّى إِذا جَعَلَه ناراً 18 : 96 ) * الآيه .\r\nپس عبد الرّحمن اين مرد را گفت : آن سدّ چه رنگ دارد ، سرخ است يا سپيد يا سياه ؟ و بدان مجلس اندر مردى بود چيزى پوشيده داشت از برد يمانى جامه اى سپيد و به روى خطهاى خرد سياه ، چون حلقهء زره به خردى . آن مرد گفت : گونهء آن سد چون گونهء اين جامه است . [ عبد الرّحمن 
  ] گفتا : راست گويد . پس عبد الرّحمن مر اين شهربراز را گفت قيمت اين نگين چند است ؟ گفت : قيمت اين كس نداند ، و ليكن به دست اين مرد مر آن ملك را صد هزار درم هديه فرستادم ، و اين ملكان را كه به راه اندر بودند صد هزار درم ، و به دو بار صد هزار درم برآمده است ، جز نفقه و هديهء اين مرد . پس شهربراز آن انگشترى از انگشت بيرون كرد و پيش عبد الرّحمن بنهاد . عبد الرّحمن برگرفت و در انگشت شهربراز كرد و گفت : ما را اين به كار نيايد . شهر براز گفتا : اگر كسى از ملكان عجم جز اين بشنيدندى از من بستدندى ، از بهر آنكه امانت و وفا است با شما چنين همه جهان بگيريد .\r\nو بدين سال بيست و دو اندر عبد الملك [ بن مروان 
  ] و يزيد بن معاويه هر دو از مادر بزادند . و الله اعلم .\r\n","description":"","footnote":"","page_name":" 534 ","page_number":607},
  {"content":"\r\n\r\nخبر رفتن يزدگرد به خراسان و كشته شدن او آنجا و گشاده شدن خراسان\r\nآنگاه كه خداى عزّ و جلّ مسلمانان را بر جمله آذربايگان ظفر داد ، يزدگرد به حلوان بود . و خبر به دو رسيد ، برخاست و سوى رى شد با خاصگان خويش . و به عمارى اندر نشسته بود بر اشتر ، يك دو منزلى همى رفت اندر عمارى خفته .\r\nجايى به آب رسيد ، چنان كه اشتر به آب اندر بايستى راند . او را بيدار كردند . گفتا :\r\nمرا چرا بيدار كرديد كه به خواب اندر چنان ديدم كه جدّم كسرى با محمّد به يك جا همى خصومت كنند پيش خداى عزّ و جلّ ، گويد اى محمّد ، بهل تا فرزندان مرا ملك تمام شود . محمّد عليه السّلام گفتا : صد سال ملك شما را باد . گفتا : افزون كن . گفت : صد و ده سال . گفتا : افزون كن . گفت : صد و بيست سال . گفتا : افزون ، شما مرا بيدار كرديد ، و اگر نكردى بدانستمى كه ملك من چند مانده است . پس يزدگرد به رى شد . و آنجا مهترى بود او را آبان جادو گفتندى ، يزدگرد را بگرفت و به خانه بازداشت . يزدگرد گفت : مرا بخواهى كشتن . گفت : نه ، و ليكن تو ملك خويش دست بازداشتى و هرگز آن بازنيابى . خواستم كه خويشتن را و فرزندان خويش را چكها نويسم از تو بر اين ضياع رى كه به من دهى ، چون ملكى ديگر بود گويم اين يزدگرد مرا داد . گفت : شو و هر چه خواهى بنويس . او انگشترى يزدگرد\r\n","description":"","footnote":"","page_name":" 535 ","page_number":608},
  {"content":"\r\nبيرون كرد و آن چكها بر يزدگرد بنوشت ، چنان كه خواست ، و آن را مهر كرد بر انگشترى يزدگرد . و يزدگرد آنجا ببود . چون فتح نهاوند ببود ، يزدگرد از رى برفت . و آنجا به رى آتشى بود قديم كه اندر جهان به همه آتش خانه ها از آن قديمتر نبود . آن را برگرفت و از آنجا به اصفهان شد . آنجا خوش نيامدش ، از آنجا به كرمان شد ، هم خوش نيامدش . برفت به خراسان و به نشابور بنشست ، و آن آتش با وى بود . و پس از نشابور به مرو رفت . و از مرو نامه كرد به هر شهرى كه عرب آنجا نرسيده بود از خراسان و پارس و عجم . همه نامهء او بپذيرفتند و او را بزرگ داشتند و ملك خواندند ، همچنانكه بود . و او به مرو ايمن شد و آتش آنجا بنهاد و آتش خانه اى كرد بر دو فرسنگ . چون آن آتش خانه را تمام كرد ، آتش آنجا بنهاد و گرداگرد آن خانه بوستانها كرد و جايى خرم و آسياهاى بسيار . و آنجا به مرو همى بود .\r\nو محمّد بن جرير ايدون همى گويد كه اين اندر اخبار عجم نيست اندر همه كتب اخبار عجم ايدون خواندم كه يزدگرد [ 256 a 
  ] چون به مرو آمد كمتر از يك سال بود كه كشته شد به آسيايى اندر . و محمّد بن جرير ايدون گويد كه او از مرو به بلخ شد و از آنجا به مرو الرود رفت . عمر مر احنف بن قيس را به خراسان فرستاد . و يزدگرد از شهر به شهر همى شد و احنف از پس وى همى شد . و يزدگرد به بلخ شد و به خاقان ملك ترك كس فرستاد و از وى سپاه خواست . ملك چين [ و خاقان 
  ] سپاه بفرستادند . و از پس آن يزدگرد با خاقان از رود جيحون بگذشت و به فرغانه شد ، با اهل بيت خويش . و آنجا بيستاد تا همه ايّام عمر رضى الله عنه بشد ، و به ايّام عثمان باز آمد و هلاك شد . و اين خبر جز آن است كه در دست مردمان است ، و در كتب اخبار ايشان است و من هر دو بگويم .\r\nامّا آنكه در عجم است و در كتب اخبار ايدون است كه يزدگرد هر گاه نامه مىكردى از رى به خراسان . و هر سالى عمر را رضى الله عنه حربى بايستى كردن . و چون فتح نهاوند ببود ، عمر رضى الله عنه مسلمانان را دستورى داد كه هر جاى كه بتوانيد بشويد . يزدگرد از رى به مرو آمد و\r\n","description":"","footnote":"","page_name":" 536 ","page_number":609},
  {"content":"\r\nآن آتش خانه را بنا كرد و آنجا ايمن شد ، و نامه ها همى كرد به هر جايى . و بدان اخبارها اندر ايدون خواندم كه يزدگرد چون به مرو آمد با او چهار هزار مرد بود . و از ايشان هيچكس نبود كه حرب توانستى كردن الَّا كه همه غلامان سراى بود و مردمان طباخان و فراشان و ركاب داران و دبيران . اين چهار هزار مرد خاصگان وى بودند از زنان آزاد و بنده و ركاب داران و گنده پيران و عيال و اهل بيت او ، كه از مداين برفته بودند همچندين بودند ، و با او خواسته نبود بسى . و از هر جايى همى چيزى اندر نيامدش كه عيالان بتوانستى داشتن . و ملكى بود نام او ماهو ، و خراسان همه او داشت از دست يزدگرد تا لب جيحون . و از لب جيحون از آن سوى خاقان داشت ، ملك ترك . و ماهوى چون بشنيد كه يزدگرد را از مداين بيرون كردند ، او با خاقان دامادى كرد و ملك خويش با او هر دو يكى كرد و عهد بست كه هر كه را حاجت آيد از هر دو سوى يك ديگر را يارى كنند به سپاه و خواسته . پس يزدگرد بفرمود تا با او شمار بكنند . ماهو كس فرستاد به خاقان . و از وى سپاه خواست تا با يزدگرد حرب كند . خاقان هفت هزار مرد ترك بفرستاد . و ايشان به مرو آمدند و به در مرو فرود آمدند . و يزدگرد ماهو را گفت : اين سپاه تركان چيست ؟ گفت : خاقان فرستاده است به يارى تو . گفتا : كار ساخته كن . گفت :\r\nفرمان بردارم . پس چون شب اندر آمد سپاه را بفرمود تا به در كوشك آمدند كه چون بامداد بباشد ، در كوشك بگشايند و ايشان اندر شوند و يزدگرد را بكشند .\r\nيزدگرد آگاه شد ، كنيزكان را بفرمود تا او را به رسن از ديوار فروهشتند . پس او برفت به شب اندر و از شهر بيرون رفت پياده . و چون لختى بشد نتوانست . بر در آسيايى برسيد . آسيابان را گفت : جايى دارى كه بخسبم كه مانده ام . آسيابان او را بشناخت . گليمى اندر آن آسيا بگسترد و يزدگرد بر آن بخفت از ماندگى . چون روز ببود ، آسيابان بنگريست جامهء زربفت بر او ديد . از طمع آن جامه تبرى بر سرش زد و هم اندر خواب او را بكشت ، و آن جامه از وى بيرون كرد و او را اندر آب انداخت . چون ديگر روز ببود ماهوى او را اندر سراى نيافت . گفتند از سر ديوار فرو جست . ماهوى خبر او بجست ، تا خبرش شد كه بدان آسيا اندر آسيابان او را\r\n","description":"","footnote":"","page_name":" 537 ","page_number":610},
  {"content":"\r\nبكشت و جامهء او بيافت . و ماهوى به مرو ايمن بنشست تا آن وقت كه امير المؤمنين عمر رضى الله عنه احنف بن قيس را به خراسان فرستاد با سپاه بصره و كوفه ، و خراسان به صلح بگشاد . چون به مرو رسيد ، ماهوى بجست و از جيحون بگذشت و به سوى خاقان شد و به تركستان همى بود . و احنف از فتح همه خراسان بپرداخت از بلخ و مرو و هرى ، و از هر سوى مسلمانى آشكارا كرد و تا لب جيحون بيامد . و احنف از همه خراسان مرو الرود بگزيد و آنجا آن ديه كرد كه دير الاحنف گويند و به تازى قصر الاحنف خوانند ، و به چهار فرسنگ از مرو الرود ، و آنجا بنشست به همه ايّام عمر .\r\nو اين خبر كه به دست علما اندر است و به كتب اخبار عجم معروف و مشهور است تا آخر كار يزدگرد و سپرى شدن دولت عجم اين است ، و ليكن محمّد بن جرير را جز اين است .\r\nايدون گويد چون يزدگرد به مرو آمد با عجم ، و عمر رضى الله عنه احنف بن قيس را بيرون كرد و به خراسان فرستاد ، با سپاه بصره و كوفه دوازده هزار مرد ، و بفرمودش كه اثر يزدگرد هر كجا يابيد بجوييد تا او را از پشت زمين گم كنيد . عمر سخت بكراهيت بود در فرستادن سپاه به خراسان ، و نخواست كه سپاه مسلمانان از وى دور شوند . پس احنف قيس به اصفهان آمد . و از آنجا به طبس بيرون آمد به حدّ كوهستان به نزديكى قاين . و از آن راه به خراسان آمد ، و نخست به هرى آمد و آن را به شمشير و حرب بگشاد . و يزدگرد به مرو بود . احنف مردى بر هرى خليفت كرد نام او صحار العبدى و روى سوى مرو نهاد و به نشابور كس نبود و حرب نبايست كردن . مطرّف بن عبد الله را به نشابور فرستاد [ با لختى سپاه ، و حارث بن حسّان را به سرخس فرستاد . 
  ] و ايشان هر دو شهر بى حرب بگرفتند . و خود با سپاه روى سوى مرو نهاد . و يزدگرد از آنجا بگريخت و به مرو الرود شد . و احنف به مرو فرود آمد . و يزدگرد از مرو الرود به خاقان كس فرستاد ، ملك ترك ، و [ به 
  ] ملك سغد و به ملك چين ، و از ايشان مدد خواست . و احنف به مرو بنشست . و از كوفه عمر او را سپاه فرستاد با چهار امير از بزرگان عرب [ 256 b 
  ] با\r\n","description":"","footnote":"","page_name":" 538 ","page_number":611},
  {"content":"\r\nچهار هزار مرد : يكى علقمة بن النّضر النّضرى ، و ديگر ربعى بن عامر التميمى ، و سديگر عبد الله بن ابى عقيل الثقفى و چهارم ابن [ امّ غزال 
  ] الهمدانى . و چون اين سپاه به احنف رسيد ، احنف حارثة بن نعمان الباهلى را به مرو خليفت كرد و خود به مرو الرّود شد .\r\nو يزدگرد از مرو الرّود به بلخ شد و آنجا به حصار بنشست ، و احنف به مرو الرود بنشست كه ميانهء خراسان بود و به مرو نزديك بود ، و هم به نشابور و هم به هرى . و اين سپاه كوفه را به بلخ فرستاد و آنجا حرب كردند ، و بلخ را به صلح بگشادند . و يزدگرد برفت و از جيحون بگذشت . و احنف به در بلخ آمد . و مردمان كوفه بلخ را گشاده بودند . و احنف به شهرهاى طخارستان كس فرستاد و آن همه بگشاد . و ربعى بن عامر را به بلخ بنشاند با آن سپاه كوفه و از آنجا به مرو الرود آمد و بنشست ، و به عمر رضى الله عنه كس فرستاد و فتح خراسان و گريختن يزدگرد به حدّ ترك بگفت . عمر گفت : چه كنم به فتح خراسان . كاجكى به ميان ما و خراسان درياى آتشين استى تا كس آنجا نتوانستى شدن . على بن ابى طالب رضى الله عنه گفتا : چه كراهيت آيد ترا از فتح خراسان ؟ گفتا : زيرا كه مردمان خراسان سه بار عهد بشكستند و آنجا خون ريختنهاى بسيار باشد . و نخواستى كه مسلمانان بدان اندر بودندى . و نامه كرد عمر رضى الله عنه به احنف كه تا آنجا كه رسيدى بس است . نگر تا از رود جيحون نگذرى و هم آنجا به خراسان بباشى ، و نگر تا رسم خويش نگردانى به طعام و به زينت ، و رسم عجم مگيريد ، و هم بر آنكه از ايدر برفتيد بباشيد تا نصرت خداى عزّ و جلّ بر شما دايم باشد ، و اگر بگردانيد خداى عزّ و جلّ بر شما بگرداند .\r\nپس چون يزدگرد از رود جيحون بگذشت ، به سغد شد . و ملك سغد سپاه بسيار به دو داد . و خاقان لشكرى بسيار گرد آورد و سپاه فرغانه را بخواند و سوى يزدگرد آمد . و يزدگرد از رود جيحون بگذشت با سپاهى بسيار و به بلخ آمد . و ربعى بن عامر با آن سپاه كوفه كه با ابو بودند از آنجا برفتند و به مرو الرّود آمدند به نزديك احنف . و يزدگرد و خاقان سپاه بلخ و طخارستان همه گرد كردند ، پنجاه\r\n","description":"","footnote":"","page_name":" 539 ","page_number":612},
  {"content":"\r\nهزار سوار بود . سوى احنف آوردند به مرو الرود . و با احنف بيست هزار مرد بود .\r\nو اهل كوفه و بصهر بيامدند ، و سپاه ترك به مرو الرود نشسته بود . پس طلايهء سپاه ترك يك شب مردى بيرون آمد از خويشان خاقان مردى بزرگوار . و پس احنف آگاه شد و آن شب خود بيرون آمد به طلايه با آن ترك حرب كرد و او را بشناخت .\r\nاحنف او را بكشت . و او را دو برادر ديگر بودند . چون بشنيدند كه برادر ايشان كشته شد ، ايشان نيز به طلايه بيرون آمدند . احنف ايشان را نيز بكشت ، و هر سه برادر كشته شدند . چون روز ببود ، خاقان آگاه شد . بيامد و آن لشكر را بديد . تركان را گفت : اين حربى شوم است ، چندين گاه اندر او بوديم و چندين كس از ما كشته شد . و نيز هر چند اين پادشاهى بگيريم به يزدگرد بايد سپردن و برفتن . و ما را اين به چه كار است ! باز گشت و سپاه برگرفت و سوى بلخ شد ، و از رود بگذشت و باز به تركستان شد .\r\nو يزدگرد چون خاقان بازگشت ، از مرو الرود برفت و سوى مرو شد . و او را خزينه ها و خواسته ها و گوهرها به مرو نهاده بود چنان كه كس ندانست . چون [ به مرو 
  ] بازگشت ، حارثة بن نعمان با سپاه مسلمانان شهر مرو به حصار بگرفته بود ، يزدگرد آن همه خواسته ها برگرفت و روى به بلخ نهاد كه سوى خاقان شود . آن مهتران عجم كه با او بودند گفتند چه خواهى كردن ؟ گفتا : پيش خاقان شوم به زينهار ، و با او به تركستان بباشم . گفتند مشو كه ما با تو نياييم كه تركان مردمانىاند كه ايشان را دين نيست و وفا نيست ، اگر به زينهار خواهى شدن سوى عرب شو .\r\nآن مردمان كه ترا از خانه بيرون كردند و خانهء تو به دست ايشان است اين خواسته بديشان ده تا ايشان آن خانه به تو باز دهند ، و ما با تو به سلامت به خان و مان خويش بزييم . يك ره كه كهترى بايد كردن به خانهء خويشتن اندر باشيم بهتر بود كه به خانهء كسان و به تركستان . و او فرمان ايشان نكرد . ايشان گفتند تو بر تن خويش پادشاهى ، ما نگذاريم كه اين خواسته و خزينه ببرى كه اين پدران ما به سختى به دست آوردند به خزينه هاى ملوك عجم ، و ما نگذاريم كه از زمين عجم بيرون برى و تركان را دهى . پس آن خواسته و آن خزينه از وى جدا كردند . و او تنها بماند با\r\n","description":"","footnote":"","page_name":" 540 ","page_number":613},
  {"content":"\r\nخدم خويش ، و سوى خاقان رفت . و عجم آن خواسته همه برگرفتند و سوى احنف بردند و با او صلح كردند ، و احنف با ايشان صلح باز كرد و هر كسى را به خان و مان خويش فرستاد به مداين و فارس و اهواز و هر كجا كه بودند . و احنف آن خواسته را به ميان مردمان قسمت كرد ، همچندان آمد به قسمت كه خواستهء نهاوند .\r\nو محمّد بن جرير گويد هم ايدر به يك جاى كه ايشان چون عجم بر يزدگرد بشورانيدند او از ايشان بگريخت ، و وى را به آسيايى بيافتند و بكشتند و او را به آب فروهشتند . و آنگه سوى احنف آمدند و خواسته او را دادند و صلح كردند .\r\nو بار ديگر ايدون گويد كه او از مرو بجست و به بلخ شد سوى خاقان . و يزدگرد از جيحون بگذشت و به تركستان شد . چون به سغد رسيد ، رسول يزدگرد پيش آمدش كه از چين همى آمد با جواب نامه و سپاه ، و آنجا [ 257 a 
  ] اندر نبشته بود كه من دانم كه بر ملوك واجب است كه يك ديگر را يارى كنند . و اما مردمان عرب كه بر ايشان سپاه خواستى و يارى خواستى ، صفت ايشان از رسول بپرسيدم ، مذهبشان و دين و سيرتشان را . و مرا صفت كرد . آن مردمان با اين دين و اين امانت همه جهان بگيرند ، و كس به روى ايشان باز نتواند گردانيدن . و ترا حيلت آن است كه با ايشان مدارا كنى و ايشان را نجنبانى ، و ايشان ترا نجنبانند .\r\nو خاقان به تركستان باز شد ، [ و يزدگرد با كسهاى او به فرغانه شدند ، 
  ] و آنجا همى بود . و احنف از بلخ با مرو الرود آمد و عمر را رضى الله عنه نامه كرد به فتح .\r\nو محمّد بن جرير ايدون گويد كه مردمان خراسان چون دو سال از خلافت عثمان رضى الله عنه بگذشت عهد بشكستند و مرتد شدند . و يزدگرد از فرغانه با خراسان آمد ، آنگاه بكشتندش . و چون نامهء احنف به عمر رسيد رضى الله عنه كه يزدگرد را از خراسان بيرون كرديم . شاد شد و از خراسان ايمن گشت . و نامه كرد و احنف را به خراسان بنشاند . و سپاه عراق سوى پارس فرستاد ، و [ سوى فارس شد 
  ] چون سال بيست و سه اندر آمد از هجرت .\r\n","description":"","footnote":"","page_name":" 541 ","page_number":614},
  {"content":"\r\n\r\nخبر گشادن شهرهاى پارس\r\nعمر رضى الله عنه بيست هزار مرد به پارس فرستاد به اول سال از بيست و سه . و او را خبر آمد كه شهرك ملك پارس سپاه كرده است و همه به شهر توج گرد آمدند . و توج آن شهر است كه آن به پارسى توز خوانند ، و آن جامهء توزى از آنجا آرند . و آن به كرانهء پارس است سوى اهواز . و عجم همه گرد آمدند آنجا . عمر رضى الله عنه چون سپاه را بفرستاد ، كس را سپاهسالار نكرد . و ليكن هر سرهنگى را به شهرى امير كرد و گفتا : سپاه پارس به يك جاى گرد آمدند و تدبير حرب راست نهادند . و چون شما به پارس اندر شويد ، آنجا كه ايشاناند مشويد تا آن تدبير ايشان شكسته شود . پس هر كسى با آن سپاه وى كه به شهرى آيند حرب كنيد . عمر رضى الله عنه مجاشع بن مسعود الثقفى را اميرى توج داده بود و بشاوور و اردشير خوره ، و عثمان بن ابى العاص الثقفى را اميرى اصطخر داد ، و برادرش را الحكم بن [ ابى 
  ] العاص را اميرى شيراز ، آن شهر كه به ميان پارس بود و شهرك و ملوك پارس آنجا نشستندى ، و سارية بن زنيم الدئلى را اميرى پسا و داراب گرد ، و اين همه سپاه برفتند با اين اميران . و شهرك با همه سپاه پارس به توج گرد آمدند ، و مسلمانان خود به توج نشدند ، و ليكن هر اميرى با سپاه خويش\r\n","description":"","footnote":"","page_name":" 542 ","page_number":615},
  {"content":"\r\nبدان شهر خويش شدند كه ولايت او بود ، و آن سپاه از توج بپراگندند از آنجا كه گرد آمده بودند و هر كسى با شهر خويش شدند و تدبيرهاشان بشكست ، و آن ايشان را همچون هزيمتى بود . و اين مجاشع بن مسعود امير توج و آن بشاوور به شيراز بازگشت ، و لختى سپاه به توج بماند . مجاشع با سپاه خويش از بشابور تاختن كرد و آن همه را بشكست و خواستهء آن ديار غنيمت كرد . و اين مجاشع برادر بو عبيدة بن مسعود بود ، آنكه او به روز حرب وقعة الجسر زير پاى پيل سپيد كشته شد و آن شهرهاى پارس همه شهر توج و شهر اصطخر گشاده بود .\r\nالعلاء بن الحضرمى آنگاه كه با سپاه به دريا اندر از بحرين بيامده بود بىفرمان عمر رضى الله عنه و باز آن هر دو شهر مرتد شده بودند . پس مجاشع اين توج بگشاد و خواسته به ميان مسلمانان قسمت كرد و خمس سوى عمر فرستاد و بشارت فتح .\r\nو عثمان بن ابى العاص با سپاه خويش به اصطخر شد و سپاه اصطخر پيش وى آمد به شهرى ، نام وى گور و به تازى جور نويسند ، و اين آن شهر است كه گلاب پارسى جورى از آنجا آرند . عثمان با ايشان حرب كرد و ايشان را هزيمت كرد و به در اصطخر آمد و شهر به حصار گرفت و باز با ايشان صلح كرد و شهر بگشاد ، و خبر فتح و غنيمت سوى عمر فرستاد . و حكم بن [ ابى 
  ] العاص برادر عثمان بن [ ابى 
  ] العاص روى به شيراز نهاد . و شهرك پيش باز آمد از توج . و با او سپاهى بسيار از عجم همه به سلاح اندر ، چنان كه جز چشم هيچ چيز از آهن پيدا نبود . و با حكم سپاهى بسيار بود از پيران و وجوه و مهتران عرب ، و مهتران و مبارزان بيشتر با او بودند چون عبيد الله بن معمر التميمى و شبل بن معبد البجلى و جارود العبدى و ابو صفره پدر مهلب ، و با سپاه شهرك برابر آمدند ، و آفتاب بر ايشان تافت بدان آهنهاى روشن . و از آنجا روشنايى آفتاب بر لشكر مسلمانان افتاد ، خواست كه چشمهاى مسلمانان بسوزد از بسيارى آهن كه اندر لشكر شهرك بود ، و حرب كردند . پس لشكر شهرك هزيمت شد و مسلمانان كشتن بسيار كردند . و حكم به دست خويش شهرك و پسرش را بكشت . و مردى از عجم با شهرك بود نام او آذربيان ، او با خيل خويش به زينهار حكم آمد . و سپاه\r\n","description":"","footnote":"","page_name":" 543 ","page_number":616},
  {"content":"\r\nشهرك هزيمت شدند . حكم غنيمت بسيار يافت و بر مسلمانان آن غنيمت قسمت كرد ، و خبر فتح و غنيمت سوى عمر رضى الله عنه فرستاد . و سارية بن زنيم سوى پسا و داراب گرد شد ، و ايشان به حصار اندر شدند . و ساريه با سپاه مسلمانان بر در حصار بماندند سه ماه . پس عجم خيل كردان را كه به حدود پارس اندر بودند به مدد و يارى خواستند . و سپاهى گران از كردان به يارى ايشان رفتند ، و ايشان از حصار بيرون آمدند و حرب كردند حربى سخت . و از مسلمانان بسيار كشته شدند .\r\nو روز آدينه بود وقت نماز ، و حرب بر ساده دشت بود . و نزديك لشكر مسلمانان كوهى [ 257 b 
  ] بود بزرگ ، كافران گرد مسلمانان اندر آمدند و حرب و كشتن همى كردند . و كار بر مسلمانان دشخوار شد و بيم هزيمت بود . به وقت نماز ساريه و مسلمانان حرب همى كردند . آواز عمر شنيدند رضى الله عنه ، چنان كه به آواز بلند همى گفت : يا سارية الجبل الجبل . يا ساريه ، كوه گير .\r\nساريه لشكر را گفت : من آواز عمر همى شنوم ، شما مىشنويد ؟ گفتند همى شنويم و ليكن آواز عمر رضى الله عنه نشايد بودن ، و ميان ما و عمر چند روزه راه است . گفتا بود كه ما را خداى عزّ و جلّ اين آواز مىشنواند و ما را راه همىنمايد .\r\nو ساريه سپاه بكشيد و پشت باز كوه داد ، و آن شب ايمن شدند . پس ديگر روز حرب كردند و ظفر يافتند . پس از دو سه ماه كه بر در حصار بودند و عمر خبر ايشان نيافته بود ، دلش مشغول بود ، آن شب آدينه به خواب چنان ديد كه ايشان حرب همىكردند . روز آدينه وقت نماز بود . عمر رضى الله عنه بر بالاى منبر شد و خطبه همى كرد . به خطبه اندر گفت : اى مردمان ، به خواب ديدم كه بدين وقت ساريه حرب همى كردى ، بى شك كه اكنون همى حرب كنند . پس عمر رضى الله عنه خاموش شد ، چنان كه كسى چيزى بيند . و زمانى بود . گفتا اكنون ساريه در دشت گرفتار است از سپاه عجم ، و اگر پشت به كوه كردندى آسانتر بودى . پس گفت : يا سارية الجبل الجبل . پس چون يك زمان ببود ، باز خطبه شد . خداى عزّ و جلّ آواز عمر رضى الله عنه از مدينه به داراب گرد برسانيد و مسلمانان را بشنوانيد . و چون حرب ببود ساريه خواستهء بسيار يافت ، غنيمت و خبر فتح سوى\r\n","description":"","footnote":"","page_name":" 544 ","page_number":617},
  {"content":"\r\nعمر رضى الله عنه فرستاد . و بدان خواسته اندر يكى سفط بود پر گوهر آگنده ، آن را نجنبانيد و همچنان بر دست رسول سوى عمر فرستاد تا عمر را باشد خاصه .\r\nچون رسول بيامد ، عمر را يافت اندر مزگت ، خوان نهاده و مردمان را نان همى داد . و عمر رضى الله عنه هر روزى از بيت المال اشترى بكشتى و به مزگت اندر خوان بنهادى و درويشان را و غريبان را و رهگذريان را دادى . اين رسول بيامد و پيش عمر بيستاد . عمر رضى الله عنه پنداشت كه او غريب است و به طلب طعام آمده است . او را گفتا بنشين و چيزى بخور . و عمر به مزگت مردمان را طعام دادى و خود طعام در خانه با عيال خويش خوردى . چون مردمان طعام بخوردند ، عمر به خانه شد ، و اين مرد از پس او همى شد . او را گفت : اندر آى . آن مرد اندر رفت .\r\nعمر را يك بساط بود از ليف كه بر آن نشستى چون به خانه شدى ، آن را در زير آن مرد افگند و خود بر زمين نشست و طعام پيش خواست . و زن عمر امّ كلثوم بود دختر علىّ بن ابى طالب رضى الله عنهم . پس امّ كلثوم لختى نان جوين پيش عمر آورد و قدرى روغن زيت و لختى نمك درشت . عمر گفتا چيزى نپختى . گفتا چه پزم كه مرا جامه نيست كه اندر پوشم . و جامهء امّ كلثوم دريده بود . عمر رضى الله عنه با او مزاح كرد و گفت : ترا جامه [ چه 
  ] بايد ، ترا آن بس كه دختر على بن ابى طالب باشى و زن عمر بن الخطَّاب ، و فاطمه ترا مادر بود و جدّت پيغمبر خداى بود عليه السّلام ، جامه را چه كنى و چيزى كه بخورى اين دو سه روز چنان كه باشد بگذرد ، غم آن جهان بايد خوردن چنان كه پيغمبر عليه السّلام كردى . پس رسول را گفت : بسم الله ، بخور كه اگر امّ كلثوم از ما خشنود بودى كار طعام ما بهتر از اين بودى . پس چون نان بخوردند ، آن مرد دانست كه عمر رضى الله عنه او را نشناسد .\r\nگفتا يا امير المؤمنين ، من رسول ساريه ام به خبر فتح و غنيمت و خمس . عمر رضى الله عنه گفتا الحمد للَّه ، و روى به دو نهاد و از هر چيزى او را همى پرسيد . و آن سفط او را بنمود با گوهر . عمر رضى الله عنه گفتا اين را هم با ساريه بر و او را بگوى اين همه به ميان مسلمانان قسمت كن كه با تو حرب كردند كه ايشان حقترند بدين از من . پس چون آن مرد از در خانهء عمر بيرون آمد ، مردمان از صفت\r\n","description":"","footnote":"","page_name":" 545 ","page_number":618},
  {"content":"\r\nحرب بپرسيدند . گفت : روز آدينه ما حرب همى كرديم ، آواز عمر همى شنيديم كه بانگ همى كرد كه يا سارية الجبل الجبل . چون بنگريستند همان روز بود و همان ساعت كه عمر رضى الله عنه آن سخن بر سر منبر گفته بود ، و ساريه بشنيده .\r\n","description":"","footnote":"","page_name":" 546 ","page_number":619},
  {"content":"\r\n\r\nذكر گشادن كرمان\r\nسپاه مسلمانان با عبد الله بن عبد الله [ عتبان 
  ] و سهيل بن عدى به كرمان شده بودند به سال بيست و دو ، و به سال بيست و سه حرب كردند و سه حرب كردند . و با اهل كرمان سپاه بسيار گرد آمده بودند . و آنجا به كوههاى كرمان اندر ايشان را قومى بودند كه به پارسى كوفج خوانند و به تازى قوفص نويسند ، و ايشان به شهر اندر آمدند بر اول حدود كرمان و حرب كردند . و خداى عزّ و جلّ مسلمانان را ظفر داد و از كافران بسيار بكشتند . و اندر قصبهء كرمان شهرى است آن را جيرفت خوانند .\r\nعبد الله بن عبد الله سهيل را آنجا فرستاد به راه راست به ميان شهرها ، و خود به راه بيابان بشد و هر چهارپاى كه يافت همه را گرد كرد ، و چندانى چهارپاى از اشتر و گوسفند بود كه عدد آن خداى عزّ و جلّ دانست . و آن را غنيمت كرد و خبر فتح و خمس سوى عمر فرستاد . و عبد الله بن بديل [ بن ورقاء 
  ] الخزاعى را به شهر طبس فرستاد . و از حدود كهستان تا حدّ طبس بگشاد . پس برفت [ و سوى عمر شد . گفتا دو روستا گشادم از حدود كوهستان به نزديكى كرمان ، آن مرا اقطاع كن . 
  ] و عبد الله بن [ 258 a 
  ] عبد الله كس فرستاد سوى عمر رضى الله عنه كه آن روستا نيست آن دو شهر بزرگ است و در خراسان است . عمر او را از آن بازداشت و عفو كرد\r\n","description":"","footnote":"","page_name":" 547 ","page_number":620},
  {"content":"\r\nو گفت تو بر جاى باش تا فرمان من به تو آيد .\r\n\r\nخبر گشادن سكستان\r\nعمر رضى الله عنه عاصم بن عمرو التميمى را اندر اين سال از بصره به سجستان فرستاد . و عبد الله پسر خويش را با او بفرستاد با سپاهى بسيار . و ملك سجستان سپاه را گرد كرد . به اول حدود سجستان بيرون آمد ، و با سپاه حرب كرد و هزيمت شد و به شهر باز گشت . و شهر سجستان را آنجا كه ملك نشيند زرنگ خوانند ، و آنجا حصارى استوار بود . ملك آن شهر به حصار گرفت و سپاه مسلمانان گرداگرد آن شهرها همى گرفتند و آن زرنگ را دست باز داشتند تا مسلمانى به آخر هندوستان و قندها برسيد . چون ملك دانست كه همه سجستان مسلمانى گرفت ، دانست كه بدان حصار اندر نتواند بودن ، صلح كرد و حصار زرنگ بداد . و عبد الله بن عمر با عاصم آنجا به سجستان بودند به همه ايّام عمر و عثمان و على رضوان الله عليهم . چون وقت معاويه بود ، زياد را به عراق فرستاد و پسرش را ، سلم بن زياد را به سجستان . و آن زمينهاى سند و هند كه به سجستان پيوسته است به وقت معاويه همه گشاده شد و همه به طاعت سلم بن زياد آمدند .\r\n\r\nخبر گشادن مكران\r\nو از زمين كرمان تا زمين سند و عمان بدين ميان اندر ، زمينى است آن را بلاد مكران گويند ، شهرها است بسيار ، يكى شهر مكران است و آن ديگر شهرها با مكران پيوسته است ، و به ميان آن و عمان دريا است . اين عبد الله بن عبد الله چون كرمان بگشاد ، حكم بن عمرو التغلبى را به زمين [ مكران 
  ] فرستاد و شهاب بن المخارق را با او بفرستاد ، و سهيل بن عدى را از پس ايشان بفرستاد . و اين همه سپاهها به حد مكران گرد آمدند ، و همه به زمين مكران نزديك پادشاهى ملك سند بود . ايشان به ملك سند كس فرستادند و فرياد خواستند و گفتند كه سپاه عرب آمد . ملك به تن خويش بيامد با سپاه و پيلان بسيار . خبر به مكران شد كه ملك\r\n","description":"","footnote":"","page_name":" 548 ","page_number":621},
  {"content":"\r\nسند آمد با سپاه بسيار . عبد الله بن عبد الله بر مكران خليفتى كرد و خود با سپاه بيامد . و ملك سند به زبان ايشان رتبيل خوانند ، چنان كه ملك عجم را كسرى خوانند ، و آن روم را قيصر . پس عبد الله بن عبد الله به سپاه مسلمانان رسيد . رتبيل به لشكرگاه نشسته بود و سپاه سند را چشم داشت كه تمام بر او گرد آيند . و به همه شهرهاى سند و هند كس فرستاده بود و سپاه خواسته و هر روز خلقى از شهرى همى آمدى و سپاه مسلمانان دور نشسته بودندى . عبد الله بن عبد الله گفتا چه كنيد از دور نشسته و او را زمان دهيد تا همه جهان را بر خويشتن گرد آورد . پس چون شب اندر آمد عبد الله با آن سپاه خويش شبيخون كرد بر لشكرگاه مكران ، و ايشان به هزيمت شدند و رتبيل كشته شد ، و مسلمانان از پس بشدند و تا روز همى كشتند و خلقى را اسير كردند . ديگر روز آن غنيمت قسمت كردند و پيلان را اسير كردند .\r\nو عبد الله خبر فتح و خمس سوى عمر فرستاد با صحار العبدى ، و صحار مردى بود فصيح . و عبد الله بن عمر رضى الله عنه نامه كرد و به نامه اندر نوشته بود كه چگونه آسان بود اين حرب ، و چون روز بود هزيمت شده بودند . و گفتا از پس ايشان زمين سند است و من خواستم كه اين سپاه به زمين سند برم ، و بفرماى تا اين پيلان را چه كنيم . چون عمر رضى الله عنه نامه برخواند ، صحار را گفت : اين زمين مكران را بگوى كه چه گونه زمينى است . صحار گفت : يا امير المؤمنين ، ارض سهلها جبل و ماؤها و شل و عدوها بطل و ثمرها دقل ان كثر الجيش بها جاعوا و ان قلَّوا ضاعوا و ما وراها شرّ منها . و گفت : اى امير المؤمنين ، زمينى است كه آنكه از وى كوه است خود كوه است و آنكه دشت است همچون كوه است ، و آبش اندكى است و خرماش بتر از همه خرماها است ، و مردمانش مردمانى حربىاند ، و اگر آنجا سپاه اندكى دارى ضايع شود و كار نتوانند كردن ، و اگر بسيار دارى همه از گرسنگى بميرند كه طعام تنگ است ، و آن ديگر كه از آن سوى است بتر از وى . عمر رضى الله عنه نامه كرد به عبد الله كه از مكران از آن سوى مشويد و با زمين سند شما را كارى نيست . مسلمانان را هلاك مكنيد و به سند نامه كنيد كه اگر از آن ملوك كسى را آن پيلان به كار است درم بفرستند و\r\n","description":"","footnote":"","page_name":" 549 ","page_number":622},
  {"content":"\r\nبفروشيد ، و آن درم به ميان مسلمانان قسمت كنيد . عبد الله بن عبد الله همچنان كرد كه عمر فرموده بود رضى الله عنه .\r\n\r\nخبر واقعهء بيروت\r\nاز زمين بصره از آن سوى جايى است بيروت خوانند ميان حدّ بصره و حدّ سند . و عمر رضى الله عنه بو موسى الاشعرى را نامه كرده بود كه آن جايگه را نگاه داريد تا سپاهى از سند يا از عمان يا از اهواز و كرمان و اصفهان و مكران به هر ناحيتى از آن حد نيايند . و هر كجا مسلمانان حرب كردندى و كافران هزيمت شدندى از اهواز و مكران آنجا به بيروت گرد آمدندى تا بسيار شدند . بو موسى مهاجرين زياد را بفرستاد با سپاهى اندر اين سال بيست و سه به ماه رمضان ، و گفتا اگر مهاجر كشته شود ، برادرش ربيع بن زياد را امير كردم . مهاجر و ربيع هر دو برفتند ، و سپاه گرد آمده بود آنجا و گرم بود . مهاجر بو موسى را گفتا اين سپاه را بفرماى تا بدين سفر اندر روزه بگشايند تا چون [ 258 b 
  ] حرب پيش آيد حرب توانند كردن . بو موسى بفرمود كه روزه بگشادند . و سپاه برفت و حرب كردند و مهاجر كشته شد . برادرش ربيع لوا برگرفت و به حرب اندر ظفر يافت . و خواستهء بسيار نيافت كه آن مردمان همه هزيمتى بودند و با ايشان خواسته اى نبود ، و ليكن اسيران بسيار گرفتند و آن همه مهتران و مهترزادگان بودند . بو موسى گفت : اين مردمان را فدى بايد كردن به بهاى ايشان هم بديشان فروشيد ، تا از خانه ها خواسته آرند و خويشتن را بخرند ، و بهاى ايشان قسمت كنيم كه بهاى ايشان به از اين اسيران .\r\nپس از ايشان شصت غلام بگزيد بى ريش همه مهترزاده ، و به خدمت خويش به پاى كرد ، و ايشان را گفتا به پدران كس كنيد تا بهاى شما بفرستند و شما را بازخرند .\r\nو ديگران هر كسى به خانه ها كس فرستادند ، و خانه هاشان دور بود به حدود اهواز و مكران و پارس و كرمان و اصفهان . چون بهاى ايشان بستد ، ايشان را دست بازداشت و خمس آن مال كه بهاى ايشان بود برگرفت و وفدى بيرون كرد و با خبر فتح سوى عمر رضى الله عنه فرستاد .\r\n","description":"","footnote":"","page_name":" 550 ","page_number":623},
  {"content":"\r\nو وفود را رسم بود كه هر كسى را عمر رضى الله عنه از بيت المال صلت دادى ، و اين سنّت پيغمبر بود عليه السّلام كه هيچ رسول و وفدى پيش وى نيامد كه او را پيغمبر عليه السّلام چيزى ندادى . پس چون بو موسى اين وفد را نامه همى نوشت ، مردى بر پاى خاست از بنى عنزه نام او ضبّة بن محصن العنزى ، گفتا يا ايّها الامير ، مرا نيز بدين وفد نام بنويس تا چيزى بيابم از امير المؤمنين عمر رضى الله عنه .\r\nبو موسى بنوشت و حطيئه شاعر بيامد و بو موسى را مدح كرد به قصيده اى . او را هزار درم داد جايزه از اين غنيمت . چون اين وفد به مدينه آمدند ، اين ضبّة العنزى نيز برفت از پس ايشان ، و بو موسى الاشعرى را پيش عمر اندر رضى الله عنه سعايت كرد و گفت : يا امير المؤمنين ، نبايد كه چون بو موسىاى ترا عامل باشد بر مسلمانان . عمر رضى الله عنه گفت : چرا . گفتا از ايرا كه از غنيمت مسلمانان شصت غلام نيكو روى بگزيده است و پيش خويش به پاى كرده ، و حطيئه شاعر را به يك قصيده كه او را مدح گفت از غنيمت مسلمانان هزار درم بداد . و دو قفيز دارد كه بدان غله پيمايد يكى كمتر و يكى بيشتر ، و دو انگشترى دارد يكى به دست خويش و يكى به دست زياد ، و همه كارهاى مسلمانان به زياد سپرده است و دبيرى او همى كند ، هر چه خواهد همى نويسد و همى كند ، و او خود از آن آگاهى ندارد . و كنيزكى دارد نام او عقيله مولده نيكوروى بسيار خوار كه آن گاه كه او به اميرى بصره آمد و مغيرة بن شعبه را معزول كرد ، مغيره او را آن به رشوت داد . و آن كنيزك هر روز بامداد يك جعبه طعام بخورد پر ثريد و گوشت ، و شبانگاه يكى ، و از ما كس باشد كه يك شبانه روز نان نيابد .\r\nعمر رضى الله عنه گفت : اين همه بنويس به خط خويش و مرا ده . عنزى آن همه بنوشت و عمر را داد . پس عمر نامه كرد و بو موسى را بخواند تنها . بو موسى بيامد و او را با اين عنزى به يك جا بنشاند و آن نبشته به دستش اندر نهاد و گفتا اين را بر بو موسى خوان كه تو نبشتى . چون نخست گفتا شصت غلام بگزيده است و پيش خويش به خدمت به پاى كرد ، و عمر گفتا چه گويى يا بو موسى . گفتا همچنين است ، آن پسران مهتران بودند ، مرا گفتند كه پدران ايشان را به بهاى گران بازخرند . جدا\r\n","description":"","footnote":"","page_name":" 551 ","page_number":624},
  {"content":"\r\nكردم و پيش خويش به پاى كردم و بفروختم و بهاى ايشان ميان مسلمانان قسمت كردم . عنزى گفت : پس چرا به خدمت خويش به پاى كردى . بو موسى گفتا تا پدران ايشان بدانند كه ايشان به بندگى و خوارى اندر گرفتارند ، تا ايشان را زود به بهاى گران بخرند . عمر گفتا ديگر . عنزى گفتا : حطيئه شاعر را به يك مدح كه او را گفت هزار درم از فىء مسلمانان به دو داد به صلت . بو موسى گفتا زبان او از خويشتن ببريدم چنان كه پيغمبر عليه السّلام داد شاعران را و علىّ بن ابى طالب را گفتا * ( اقطع عنّى لسانهم ) * . عنزى گفتا چرا از بيت المال دادى . گفتا از ايرا كه او را بر مسلمانان تألف كردم كه حطيئه از پس پيغمبر مرتد شده بود و باز اكنون مسلمان شد و خواستم كه مسلمانى به دل او اندر شيرين گردانم ، چنان كه پيغمبر عليه السّلام داد در غزو حنين ، و خداى فرمود در قرآن * ( وَالْمُؤَلَّفَةِ قُلُوبُهُمْ . 9 : 60 ) * بو سفيان را و صفوان بن اميّه را و ياران ايشان را داد از بيت المال . عمر گفتا ديگر چه . گفت : دو قفيز دارد كه طعام پيمايد يكى كمتر و يكى بيشتر . بو موسى گفتا آن طعام كه از بيت المال برگيرم بدان قفيز كمتر برگيرم و چون نصيب درويشان و مسلمانان دهم بدان قفيز بيشتر دهم . عمر رضى الله عنه گفتا ديگر چه . عنزى گفت : انگشترى خويشتن به دست زياد داده است و كار مسلمانان همه به دو سپرده . بو موسى گفتا :\r\nزياد را مردى يافتم با علم و خرد و دبير و با ادب ، و از وى اندر كار مسلمانان امانت يافتم و بر وى اعتماد كردم . عمر گفتا ديگر . عنزى گفتا : عقيله را از مغيرة بن شعبه بستد به رشوت . بو موسى خاموش شد . پس گفتا رشوت نستدم ليكن او مرا به دل خوشى بخشيد و او را از من بيمى نبود و اميدى نداشت و مرا آن به هديه داد و مرا دوستى خواست . و پيغامبر عليه السّلام گفته است : * ( تهادوا تحابّوا ) * .\r\nعمر رضى الله عنه بو موسى را گفتا باز اعمال خويش شو به بصره ، و زياد را و عقيله را زى من فرست . و اين عنزى را گفتا دروغ نگفتى كه ترا عقوبت كنم و چيزى [ 259 a 
  ] نگفتى كه عزل به روى واجب شدى تا او را معزول كردمى . باز خانه رو و ديگر چنين مگوى . ابو موسى باز بصره شد و زياد را و عقيله را بفرستاد . عمر رضى الله عنه به عقيله اندر نگريست و به زياد اندر نگريست . زياد را گفتا ترا عطا\r\n","description":"","footnote":"","page_name":" 552 ","page_number":625},
  {"content":"\r\nچند است . گفتا دو هزار درم . گفتا چند عطا ستدى تا با بو موسى به بصره شدى .\r\nگفتا دو نوبت . گفتا چه كردى . گفت : مادرم سميّه بنده بود ، به عطاى نخستين او را خريدم و آزاد كردم . و مادرم [ را 
  ] رهىاى ، [ نام او 
  ] عبيده بود ، و او را بر ما حق بود از پدران ، به عطاى دوم او را نيز بخريدم و آزاد كردم . عمر رضى الله عنه گفت هر دو نيكو كردى . پس او را از فقه بپرسيد و از شرايع دين و سنّت پيغمبر عليه السّلام ، همه بدانست . گفت : شو باز گرد كه اگر انگشترى در دست تو بود روا باشد ، و آن عنزى نه راست دانست گفتن و نه دروغ . پس او را پيش بو موسى فرستاد .\r\nو از پس اين خبر سلمه گوييم و حرب او با كردان پارس .\r\n","description":"","footnote":"","page_name":" 553 ","page_number":626},
  {"content":"\r\n\r\nخبر سلمة بن قيس و حرب كردن او با كردان\r\nبدين سال اندر عمر رضى الله عنه به حرب كردان سپاه فرستاد از هر سويى پراگنده ، و مردمان حربى بر وى گرد آمدند به مدينه . و خواست كه ايشان را به جايى فرستد نزديكتر ، دشمنان نبودند . و عمر رضى الله عنه را خبر آمده بود كه به حد اهواز و پارس كردان باشند و خلق را ره زنند و دزدى كنند ، و مسلمان نشوند و لشكر اسلام را از ايشان مضرّتها بود ، و سپاه اسلام بديشان نپردازند . عمر رضى الله عنه سلمة بن قيس الاشجعى را بفرستاد . نخست او را بخواند و او را خبر آن كردان بگفت و گفت : ايدر بر من سپاه بسيارند گردآمده مردمان حربى و مبارز ، ايشان را گرد كن به حرب اين كردان را ، تا بر وى و ايشان را مسلمان كنى و رنج ايشان از مسلمانان بردارى ، و چون دشمنى بينى به حرب مشتاب تا نخست ايشان را به اسلام خوانى ، و اگر اجابت كنند ، بپذير ، و اگر اجابت نكنند جزيت بر ايشان نه ، و اگر نپذيرند با ايشان حرب كن . و اگر گويند ما را بر حكم خداى عزّ و جلّ زينهار ده ، مده كه تو ندانى كه خداى عزّ و جلّ را بر ايشان چه حكم است و ليكن بر حكم مسلمانى آنكه تو بدانى . و اگر ظفر يابيد غنيمت گرد كنيد و چيزى از آن از يك ديگر پنهان مكنيد . و اگر كشتن كنيد ، زنان را و كودكان را مكشيد ، و هر كه را\r\n","description":"","footnote":"","page_name":" 554 ","page_number":627},
  {"content":"\r\nكشتيد از پس كشتن گوش و بينى مبريد و دست و پاى . و اين وصيّت تمام كرد ، و سلمة بن قيس با آن لشكر برفت .\r\nو سلمه مردى بود حربى و مبارز ، و با جماعتى از كردان برابر شد و ايشان را به اسلام خواند ، نگرويدند ، و جزيت خواست ، نپذيرفتند . با ايشان حرب كرد و ايشان را بگرفت و بكشت و بسيار خواسته يافت و غنيمت كرد و آن خمس بفرستاد ، و به ميان آن غنيمت اندر گوهرهاى بسيار ، يك سفط پر از ياقوت و از هر گوهرى .\r\nمردمان را گفت : اين را همچنين پيش عمر فرستيم تا خاصّه او را بود كه بر وى مؤونتهاى بسيار است . گفتند نيك آيد . رسولى بيرون كرد و آن خمس بفرستاد با آن سفط . رسول گفت : چون به مدينه آمدم عمر را رضى الله عنه به مزگت ديدم و طعام نهاده . و عمر هر روزى اشترى بكشتى و به آب و نمك بپختى و مردمان و غريبان و مسكينان را دادى ، به مزگت اندر خوان بنهادى و كاسه هاى پر ثريد بر خوان نهادى و آن گوشت و آن طعام بدادى ، و پس از آن به خانه شدى و با عيال خويش طعام خوردى . اين رسول گفتا من بيامدم و عمر را رضى الله عنه ديدم خوان نهاده به مزگت اندر و مردمان را نشانده ، و مردمان را طعام همى داد و مولاى او ارفى همى رفتى و نان و گوشت همى آوردى . عمر رضى الله عنه ايستاده و عصا بر دست گرفته چون شبانى كه بر سر گوسپندان بايستد ، و به هر خوانى همى گذشت و به هر كاسه اى همى نگريست و همى گفت : يا ارفى ايدر گوشت آر و ايدر نان آريد و خوردنى آريد . رسول گفت : من طعام درشت نتوانستم خوردن و با من طعام خوشتر از آن بود . و چون مردمان طعام بخوردند عمر گفت : يا ارفى اين كاسه ها و خوان برگير ، و خود برفت . من بودم تا ارفى بپرداخت . پس با او به سوى عمر شدم . عمر را ديدم بر بالشى نشسته بود و بر مخدهء ليف آگنده تكيه كرده ، و چون من بنشستم يكى بالش زير من افگند ، من بر آن نشستم . پس گفتم من رسول سلمه ام ، و عمر راست بنشست و گفتا مرحبا بسلمة و برسوله . پس مرا از وى بپرسيد و از آن مسلمانان همه بپرسيد . من خبر فتح و غنيمت بگفتم . بسيار شادى كرد . پس من آن سفط بيرون كردم و بگشادم . وى آن گوهرها را ديد . گفت : اين چيست ؟ گفتم اين\r\n","description":"","footnote":"","page_name":" 555 ","page_number":628},
  {"content":"\r\nسلمه اندر غنيمت يافت ، و كس آن را بها نتوانست كردن ، و قسمت نكردند بر لشكر و زى تو فرستاد تا ترا باشد خاصّه كه بر تو مؤونت بسيار است . گفتا عمر به من نگريست و آب از چشم فروهشت و بگريست و دست بر هر دو پهلو نهاد و گفتا اذاً لا اشْبَعَ الله بَطْنَ عُمَر وَعَيْنَه . گفتا خداى چشم و شكم عمر سير مكناد كه با اين چند نعمت كه او را داد هنوز او سير نشد از اين جهان . و ارفى آنجا ايستاده بود ، او را گفتا يا ارفى جئ في عنقه . ده به گردن اين اندر . رسول گفتا ارفى به گردن من اندر همى زد و من سفط فراز كشيدم كه ببندم . گفت : يا ارفى ، ده . و من سفط همى بستم و ارفى به گردن من همى زد . چون [ 259 a 
  ] ببستم ، گفت : اين را به سلمه بر و بگوى كه اين را قسمت كن به ميان آن سپاه كه اين يافتند كه ايشان بدين حقترند از من ، و الله كه اگر آن سپاه بپراگند پيشتر از آنكه تو آنجا رسى ، ترا و سلمه را عبرت مسلمانان كنم . رسول گفتا من گفتم يا امير المؤمنين ، مرا به شتاب فرمايى رفتن و با من اشتر نيست و نفقه نيست كه بر آن نشينم . عمر گفتا : يا ارفى ، از اشتران صدقات دو جمّازه اين را ده ، و مرا گفتا برنشين و به شتاب برو و چون به لشكرگاه رسى و كسى را يا بى از تو درويشتر و از تو بحقتر اين اشتران بدان كس ده . گفتا برفتم و باز سلمه آمدم و آن سفط گوهر باز آوردم . و سلمه آن را به بصره فرستاد و بفروخت به دويست هزار درم و به ميان سپاه قسمت كرد .\r\n","description":"","footnote":"","page_name":" 556 ","page_number":629},
  {"content":"\r\n\r\nخبر كشته شدن عمر بن الخطَّاب رضى الله عنه\r\nبدين سال بيست و سه اندر عمر رضى الله عنه حج كرد و به مكّه شد ، و همه زنان پيغمبر را عليه السّلام با خويشتن به حج برد به خواستهء بيت المال . و چون از حجّ باز آمد به آخر سال ، غلامى بود از آن مغيرة بن شعبه سياه نام او فيروز و كنيت او بو لؤلؤ . عمر رضى الله عنه بر دست وى شهادت يافت . و اين فيروز غلامى بود حبشى درودگر و ترسا بود ، و مغيرة بن شعبه بر وى غلَّه نهاده بود و قرار كرده كه هر روز او را دو درم دادى . روزى اين فيروز سوى عمر آمد و او با مردمان نشسته بود گفتا يا امير المؤمنين ، مغيره بر من غلَّه نهاده است و گران است و نتوانم دادن ، بفرماى تا كم كند . گفتا چند است ؟ گفتا هر روزى دو درم . گفتا چه كار دانى . گفتا درودگرم و نقاشم و كنده گر و آهنگرى نيز دانم . پس عمر گفتا چندين كار كه تو دانى دو درم به روزى نه بسيار بود ، ايدون شنودم كه تو گويى كه من آسيا كنم بر باد كه گندم آس كند . گفتا آرى دانم . عمر گفتا مرا چنين آسيا كنى . فيروز گفتا اگر بزيم ترا يكى آسيا كنم كه همه اهل مشرق و مغرب حديث آن كنند ، و خود برفت .\r\nعمر رضى الله عنه گفتا اين غلام مرا به كشتن بيم كند .\r\nپس ديگر روز كعب الاحبار سوى عمر اندر آمد و گفت : يا امير المؤمنين ،\r\n","description":"","footnote":"","page_name":" 557 ","page_number":630},
  {"content":"\r\nوصيّت كن كه ترا سه روز ديگر زندگانى مانده است . عمر گفتا تو چه دانى ، به تورات اندر نام عمر بن الخطَّاب يافتى ؟ گفت : نامت نيافتم و ليكن صفت پيغمبر عليه السّلام يافتم و خليفتان او يافتم كه هر يك را چند [ سال خلافت 
  ] بود ، و ترا سه روز بيش نمانده است از زندگانى . پس فيروز بشد و عمر در تن خويش رنجى و بيمارىاى نديد ، شگفت آمدش ، و اين به ماه ذى الحجّه اندر بود . بامداد سپيده دم عمر رضى الله عنه به نماز بامدادين بيرون شد به مزگت . و همه ياران پيغمبر عليه السّلام صف بركشيده بودند ، و اين فيروز پيش صف اندر نشسته بود و كاردى حبشى ، آنكه دسته به ميانه بود و هر دو سر تيغ بود و حبشيان چنان دارند تا هم از راست و هم از چپ بزنند ، فيروز كاردى از آن گونه داشت . چون عمر پيش صف اندر آمد ، عمر را بزد شش ضربت از راست و از چپ بر بازو و بر شكم ، و يك زخم از آن بر زير ناف آمد و از آن يك زخم هلاك شد . چون آن بزد ، عمر رضى الله عنه بيفتاد و فيروز از ميان مردمان بيرون جست .\r\nو عمر رضى الله عنه چون بيفتاد پرسيد كه عبد الرّحمن ايدر هست . گفتند هست .\r\nگفت : اى عبد الرّحمن ، پيش رو و مردمان را پيش نمازى كن . و او را بر گرفتند و به خانه بردند . و هم آنگاه عبد الرّحمن بن عوف پيش وى شد ، عمر رضى الله عنه نرم نرم گفت من اين كار مسلمانان به گردن تو اندر خواهم كردن ، نگر نگويى كه نپذيرم . عبد الرّحمن گفت : يا امير المؤمنين ، ترا چيزى پرسم راست بگوى تا بپذيرم . گفتا چه خواهى . گفتا تو بينى مرا كه من سزاوارم كه بر من مشورت كنى كه من آن قبول كنم و توانم كردن و نصيحت بينى ؟ گفتا نه . گفت : پس نپذيرم . گفتا پس پيش كس مگوى كه من آن كسها كه دانم كه پيغمبر عليه السّلام از ايشان خشنود بود ايشان را بخوانم ، و اين كار به گردن ايشان اندر كنم تا هر كه را خواهند بدهند .\r\nپس چهار تن را بخواند علىّ بن ابى طالب را و عثمان بن عفّان را و زبير بن العوّام را و چهارم سعد بن ابى وقّاص را ، و طلحة بن عبد الله را طلب كردند و نيافتند ، گفتند به ضيعتى بيرون شده است . [ پس ايشان را گفت : پيغامبر عليه السّلام از شما خشنود رفت و اين كار نبايد كه از شما بيرون بود . و سه روز از پس مرگ من طلحه را\r\n","description":"","footnote":"","page_name":" 558 ","page_number":631},
  {"content":"\r\nبيابيد ، اگر آيد و اگر نه شما هر پنج مشورت كنيد و اين كار به گردن يكى اندر كنيد ، تا شما بر يك تن گرد آييد صهيب پيش مردمان نماز كند . و هر كه از شما اين كار به دو رسد شما را وصيّت كردم به انصار تا ايشان را نيكو داريد كه اين ياران پيغامبراند عليه السلم و 
  ] پيغامبر عليه السّلام از ايشان خشنود رفت ، و وصيّت كنم آن كس را كه از پس من خليفت بود به عرب كه مدد مسلمانى و قوّت ايشان است كه عرب را نيكو دارد و حق ايشان بشناسد ، و وصيّت كنمش به اهل ذمّت كه ايشان را عهد خداى عزّ و جلّ و پيغمبر را داديم عليه السّلام و از ايشان جزيت مىستانيم ، بايد كه اين عهد و ذمّت ايشان نيكو دارد . پس ضعيف شد و خاموش گشت و نيز سخن نتوانست گفتن ، و چشم فراز كرد و يك زمان بود ، [ چشم باز كرد ، پسرش عبد الله آنجا نشسته بود ، گفت : اى عبد الله ، مرا كه زد ؟ گفت : پيروز غلام مغيره .\r\nعمر رضى الله عنه 
  ] گفت : الحمد للَّه كه قتل من بر دست كافرى بود نه بر دست مسلمانى تا بارى شهادت يافتم . [ پس گفت : اى عبد الله ، سوى عايشه شو پس از مرگ من ، بنگر تا دستورى دهد تا مرا به پهلوى پيامبر صلى الله عليه و سلَّم و ابو بكر رضى الله عنه به گور كنيد كه آن حجرهء او است ، اگر دستورى دهد آنجا به گور كن و اگر دستورى ندهد به گورستان مسلمانان به گور كن . 
  ] پس ضعيفتر شد و چشم فراز كرد ، يك زمان [ بود ، بانگ مردمان شنيد بر در 
  ] و ديگر بار چشم باز كرد ، [ و گفت اين چه بانگ است ؟ گفتند مهاجر و انصارند كه مىخواهند كه ترا ببينند 
  ] گفتا يا عبد الله ، مردمان را در خوان . مردمان يكان يكان همى آمدند و او را مىديدند .\r\nكعب الاحبار اندر آمد . چون عمر او را بديد ، آن سخنش ياد آمد . گفتا مرا كعب الاحبار [ 260 a 
  ] سه روز وعده كرد و همان بود كه او گفت . پس او را گفتند يا امير المؤمنين ، دستورى ده تا پزشكى بياوريم . گفتا شما به دانيد . پزشكى بياوردند از بنى الحارث ، نام او كعب ، مردى دانا ، پس او عمر را رضى الله عنه آب داد تا بخورد ، از آن جراحت بيرون كرد كه زير ناف او بود . باز شير داد هم از آنجا بيرون آمد . باز مويز داد سطبر ، هم از آنجا بيرون آمد . گفتا يا امير المؤمنين وصيّت كن كه كار تو ببود . گفتا وصيّت كردم . پس گروهى مردم بر آن موافقاند كه بيست و هفتم\r\n","description":"","footnote":"","page_name":" 559 ","page_number":632},
  {"content":"\r\nذى الحجّه بمرد شب آدينه ، و گروهى گفتند كه شب يكشنبه سلخ ذى الحجّه بمرد و روز يكشنبه اول محرّم او را به گور كردند .\r\nو چون عمر را بشستند و خواستند كه بر وى نماز كنند عثمان و على هر دو پيش شدند يكى بر سرش ايستاده بود و ديگر بر پاى . عبد الرّحمن بن عوف را گفتند فرا پيش شو . گفت نه مرا پيش [ بايد 
  ] شدن و نه شما را كه عمر وصيّت كرده است كه صهيب بر من نماز كند . گفتند راست گويى ، و او را در پيش كردند . و ديگر روز دوشنبه دوم ماه محرّم بر عثمان بيعت كردند و ديگر روز عثمان بيرون آمد و مردمان را امامت كرد .\r\n","description":"","footnote":"","page_name":" 560 ","page_number":633},
  {"content":"\r\n\r\nنسبت امير المؤمنين عمر بن الخطَّاب رضى الله عنه\r\nعمر بن الخطَّاب بن نفيل بن عبد العزّى بن رياح بن عبد الله بن قرط بن رزاح بن عدىّ بن كعب بن لؤىّ . و كنيت او ابو حفص بود و مادرش حنتمه بنت هاشم بن المغيرة بن عبد الله بن عمرو المخزومى بود . و او را به لقب فاروق خواندندى و به صفت رويش اختلاف كرده اند . محمد بن جرير گويد كه سرخ سپيد بود ، و گروهى گويند سياه چرده بود . و سالش گروهى گويند پنجاه و پنج بود و گروهى گويند پنجاه و هفت بود ، و مدّت خلافتش ده سال و پنج ماه و بيست روز بود . و عمر به همه زندگانى هفت زن كرده بود : يكى زينب بنت مظعون ، و ديگر مليكه بنت [ جرول 
  ] [ ام 
  ] كلثوم و سديگر قريبه بنت ابى [ اميّه 
  ] ، و چهارم عاتكه بنت زيد بن عمرو ابن نفيل ، نخست زن عبد الله بن ابو بكر بوده بود و شويش دست باز داشت و عمر به زنى كرد ، و چون عمر بمرد زبير بن العوّام بن زنى كرد . و اين چهار زن كه به مسلمانى اندر به زنى كرده بود و مادر فرزندان بود يكى نهيّه بود ، و يكى فكيهه . و عمر را هشت پسر بود مانده : يكى عبد الله و ديگر عبيد الله ، عبد الله از زينب بود و عبيد الله بن عمر از مليكه بود ، و سه پسر بودش هر سه عبد الرّحمن نام :\r\nيكى عبد الرّحمن الاكبر از زينب بود ، و ديگر را عبد الرّحمن الاوسط خواندندى\r\n","description":"","footnote":"","page_name":" 561 ","page_number":634},
  {"content":"\r\nاز نهيّه ، و ديگر را عبد الرّحمن الاصغر خواندندى از فكيهه بود مادر فرزند ، و دو پسر ديگر بودش هر دو زيد نام ، يكى را زيد الاكبر گفتندى از امّ كلثوم بود ، دختر على بن ابى طالب ، و كهتر زيد الاصغر از جميله ، و عاصم بود از عاتكه . و چهار دختر ماند : يكى از زينب و ديگر فاطمه از امّ حكيم و سديگر رقيّه از امّ كلثوم دختر على و چهارم زينب از فكيهه . و عمر دو زن به زنى خواست و ايشان او را نخواستند يكى امّ أبان بنت عتبه ، گفت او را نخواهم كه با زنان ترش روى بود و درشتى كند و در بسته دارد ، و ديگر امّ كلثوم دختر ابو بكر رضى الله عنه به زنى خواست و عايشه را كس فرستاد . عايشه اجابت كرد گفت من او را چون تو كفوى كجا يابم . عايشه او را بگفت كه عمر ترا مىخواهد تو چه گويى . آن دختر بگريست . گفتا من او را نخواهم ، و خردتر از عايشه بود . عايشه گفتا اى دختر ، امير المؤمنين را چرا نخواهى ؟ گفت : زيرا كه ترش روى است و طعام در خانهء او درشت است ، نان جوين و نمك درشت و گوشت اشتر به آب و نمك پخته . عايشه شرم داشت كه عمر را رد كند . پس عايشه عمرو بن العاص را بخواند و گفتا قصه چنين و چنين است ، مرا حيلت كن تا راى عمر باز افگنى چنان كه او نداند كه من گفتم ، تا اين دختر را نخواهد . عمرو برفت و سوى عمر شد و گفتا شنيدم كه امّ كلثوم دختر ابو بكر را بخواستى و مرا ناخوش آمد . عمر گفتا چرا مرا كفوى او نديدى يا او را كفوى من . عمرو بن عاص گفت نه اين است و نه آن ، و ليكن تو مردى با ادبى و زنان را با ادب دارى و به خوى خويش دارى ، و اين دخترى است به دست خواهران برآمده ، او با ادب صبر نكند و چون او را بانگ بر زنى پيش مردمان گله كند و مردمان ترا ملامت كنند و گويند دختر بو بكر را بيازارد و حق پدرش نگاه نمىدارد ، اگر خواهى كه زنى با ادب كنى آنك دختر على بن ابى طالب امّ كلثوم كه ميان على و فاطمه برآمده است و ادب و خوى از ايشان گرفته و نسبى از آن پيغمبر عليه السّلام با او است . عمر گفتا پس چگونه كنم كه عايشه را گفتم و او اجابت كرد . گفت : من راى عايشه را حيلت كنم تا باز افگنم . پس بيامد و عايشه را بگفت .\r\n","description":"","footnote":"","page_name":" 562 ","page_number":635},
  {"content":"\r\nو محمّد بن جرير به مبعث اندر ايدون روايت كرده است بدين كتاب اندر كه عمر از پس خلقى مسلمان شد ، و اكنون روايت كند كه چون او مسلمان شد به قولى چهل مرد مسلمان شده بودند و بيست و يك زن . روايت كنند كه [ بيست و يك زن 
  ] كرده است . و الله اعلم .\r\n","description":"","footnote":"","page_name":" 563 ","page_number":636},
  {"content":"\r\n\r\nذكر سيرت عمر بن الخطَّاب رضى الله عنه\r\nبدان كه خلق گرد آمدند و متفّق شدند بر آنكه كس را از پيش عمرو از پس او سيرت چون سيرت او نبوده است ، و كس بر راه وى نتوانست [ 260 b 
  ] رفتن . و چنين روايت كنند كه وى گفتى اگر شبانى را بر لب رود [ دجله 
  ] و فرات گوسپندى هلاك شود من بترسم كه خداى عزّ و جلّ از من بپرسد و گويد چرا [ او را 
  ] نگاه نداشتى . و روايت كنند از او كه ديديم به گرماى گرم ازارى بر ميان بسته و بر دشت اشتران صدقات را قطران همى ماليد به دست خويش . پس مردى گفت : يا امير المؤمنين ، چرا اين كار به دست خويش كنى ، گفتا زيرا كه خداى عزّ و جلّ نگاهبان اين مرا كرده است و فردا آنجا از من بپرسند . آن مرد گفت روزى چنين گرم ؟ گفتا گرماى روز قيامت از اين سختتر خواهد بودن ، چون اينجا گرماى رياضت و مجاهدت بكشند آنجا بدان گرما گرفتار شوند . روايت كنند كه گفت بدان كه يك سال غريبى بايد كردن تا كار مسلمانان از گردن من بيرون شود كه من دانم كه اندر اين پادشاهى بسيار ضعيفاناند خداوندان حاجت كه به سوى من نتوانند آمدن تا من سخن ايشان بشنوم و حاجتهاى ايشان روا كنم . پس گفت اگر اين همه توانم كردن به همه عمر من سالى نبود از اين فاضلتر . و هر كجا عاملى را\r\n","description":"","footnote":"","page_name":" 564 ","page_number":637},
  {"content":"\r\nيا اميرى بفرستادى به شهرى ، عهدى بنوشتى و هر چه بايستى اندران بگفتى ، و به آخر بگفتى كه اگر اينكه من ترا فرمودم نكنى من از تو بيزارم . و نامه كردى به رعيّت كه فرمان او بريد ، و اگر جز اين رسم كند كه من او را فرموده ام ، فرمان او مكنيد .\r\nو عبد الرّحمن بن عوف روايت كند كه عمر رضى الله عنه به شب عسس شدى .\r\nپس شبى به خانهء من آمد و گفت امشب كاروانى آمده است و بر در شهر فرود آمده و خسته اند ، و ترسم كه بخسبند و كسى از ايشان چيزى بدزدد . امشب بايد كه مرا يارى دهى تا ايشان را پاس داريم . و زيد بن اسلم [ روايت كند 
  ] از پدرش كه گفتا شبى عمر را رضى الله عنه گفتم شايد كه امشب با تو به عسس آيم ؟ گفت : شايد .\r\nبرفتيم و همه شب به مدينه اندر همىگشتيم . چون نيمشب ببود از در شهر بيرون شديم . مرا گفت : يا اسلم روشنايى پيدا است مگر آنجا كسى فرود آمده است برو تا بنگريم كه كيست . چون آنجا شديم زنى را ديديم با دو سه كودك خرد همى گريست با كودكان ، و ديگى بر سر آتش نهاده و كودكان را همى گفت مگرييد و بخسبيد تا اين ديگ فراز رسد و بخوريد . و همى گفت خداى داد ما از عمر بستاناد كه او سير بخورد و بخفت و من با كودكان گرسنه ام . عمر رضى الله عنه چون اين بشنيد آب از چشمهايش فرود آمد و زن را از دور سلام كرد و گفت : حرام است بر من نان و آب تا بنگرم كه ستم بر اين زن چيست . گفت : اى زن ، اجازت باشد كه نزديكتر آيم . زن گفت : اگر به نيكى همى آيى بياى . عمر گفت : اى زن ، بگوى تا قصهء تو چيست و عمر ترا چه كرد ؟ گفت : من از جاى خويش بيامدم كه به مدينه به نزد عمر شوم ، ديرگاه اينجا رسيدم . بماندم گرسنه با اين كودكان ، و اين كودكان را از گرسنگى خواب همى نيايد . گفت عمر را چرا به خداى همى سپارى ؟\r\nگفت : او شوى مرا به غزا فرستاد تا كشته شد و ما چنين بمانديم . عمر گفتا پس اين ديگ چيست كه بر سر آتش است . گفت : لختى آب در اين ديگ كرده ام و آتش به زير نهاده و كودكان را مىگفتم اينك به سوى شما طعام همى پزم تا نگريند و مگر بدين بهانه بخسبند تا بامداد . پس عمر رضى الله عنه بازگشت و مرا گفت : يا اسلم ،\r\n","description":"","footnote":"","page_name":" 565 ","page_number":638},
  {"content":"\r\nبرو بشتاب ، و ما هر دو مىدويديم تا به مدينه ، و به دكان آرد فروش شديم و يك جوال آرد بستديم ، و به دكان قصاب رفتيم و گوشت طلب كرديم و نيافتيم . قصّاب گفت : پيه دارم . يك انبان پيه بستديم . اسلم گفت : با خود گفتم كه اكنون عمر مرا گويد كه بر دوش گير آرد و پيه . پس گفت : اى اسلم ، جوال بر دوش من نه . اسلم گفت : يا امير المؤمنين ، بگذار تا من بردارم . گفت : اى اسلم ، جوال آرد تو بردارى ، جوال گناه عمر كه بردارد . گفت : آن جوال بر گردن عمر نهادم با پيه ، و برفتيم تا به نزديك آن زن شديم و آن جوال و انبان آنجا بيفگنديم . و عمر به دست خويش لختى پيه برگرفت و به ديگ اندر افگند و زن را گفت تو آرد را خمير كن . و مرا گفت : يا اسلم ، تو هيزم آر . من هيزم سوى او همى آوردم ، و عمر را ديدم ريش بر خاك نهاده و باد به زير ديگ همى كرد و آن خمير بدان آب و روغن بپخت . پس به كاسه اندر كرد و زن را داد و كودكان را بيدار كرد و گفت : اى زن ، بخور و خداى را شكر كن و عمر را دعا كن كه او از خبر شما آگاهى نداشت ، و فردا پيش او آى تا بگويم تا ترا دل خوش گرداند .\r\nو از سنّتهاى او يكى اين نماز تراويح است كه در ماه رمضان بيست ركعت بنهاد به جماعت كردن ، و ديگر سنتهاى خراج است كه بنوشت و اسلم را خازن بيت المال كرد . پس مردمان خازن را گفتند كه عمر هرگز گستاخى كند به بيت المال اندر . خازن گفت : نه ، الَّا آن وقت كه او را و عيال او را نفقه نبودى ، آن مقدار كه او را بايستى به وام برگرفتى از بيت المال ، و چون روزى و حق او آوردندى ، باز جاى بنهادى .\r\nو اخبار سيرت عمر بسيار است اگر بگويم دراز شود ليكن نيكوتر از همه آن است كه عمرو بن [ بحر 
  ] الجاحظ گويد به كتب خويش اندر كه عمر را به عدل و داد بايد ستودن ، و الَّا پيش از آن ملكان بودند كه دست از بيت المال باز داشتند ، و ليكن از وى عجب اين است كه او طعام درشت خوردى و لباس سطبر پوشيدى .\r\nپس دو سال اندر ملك بماند كه هر روزى او را شادىاى بودى نو و غزاها همى كردى [ 261 a 
  ] و فتحى همى بودى و خواسته ها همى آوردندى تا جهان بگشاد و همه\r\n","description":"","footnote":"","page_name":" 566 ","page_number":639},
  {"content":"\r\nپادشاهان را ذليل كرد عرب را و عجم را ، و تمامت گردنكشان عالم گردن بنهادند و مطيع و منقاد امر او شدند . و خواسته ها گرد كرد و شهرها بنا كرد و عطاها بداد و سپاه او از مشرق تا لب جيحون برسيد ، و به سوى شمال تا به آذربايگان و دربند خزران ، و زمينها كه به سد يأجوج و مأجوج پيوسته است ، و سوى جنوب تا زمين سند ، و به سوى بحرين تا به عمان و كرمان و مكران برسيد ، و سوى شام تا حد روم برسيد ، و اين همه خلق او را فرمان بردند و گردن بنهادند ، و كاهلى به دو اندر نيامد به طاعت خداى عزّ و جلّ ، و صبر كردن او بر يك حال بود و هر روز سختتر و دشخوارتر بود . و شاعران از پس او مرثيتها كردند .\r\nو ايدون گويند كه آن روز كه او را به گور كردند از هوا آوازى شنيدند كه گفتند :\r\n[ شعر 
  ]\r\nليبك على الاسلام من كان باكيا * فقد اوشكوا هلكى و ما قدم العهد\r\nوادبرت الدّنيا و ادبر خيرها * وقد ملَّها من كان يؤمن بالوعد\r\n","description":"","footnote":"","page_name":" 567 ","page_number":640},
  {"content":"\r\n\r\nذكر شورى كه از پس مرگ عمر رضى الله عنه كردند و فرمان عمر اندر خليفتى\r\nعمر را رضى الله عنه چون آن زخم رسيد دانست كه از آن زخم نرهد . پس انديشه كرد كه مسلمانان را به كه سپارم . پس پنج تن را اختيار كرد و بخواند :\r\nعلى بن ابى طالب را و عثمان بن عفّان را و عبد الرّحمن بن عوف را و سعد بن ابى وقّاص را و زبير بن العوّام را ، و طلحة بن عبيد الله را طلب كرد و نيافت و گفت :\r\nاين كار از شما پنج تن نبايد كه بيرون بود كه پيغمبر عليه السّلام بمرد و از شما ايمن بود و خشنود رفت از شما . بايد كه شما هر پنج سه روز طلحه را بيابيد و روز چهارم همه اتفاق بر يك تن كنيد و آن كار اندر گردن وى كنيد . ايشان گفتند يا امير المؤمنين ، اين كار ضايع شود ، يك كس را خليفت كن چنان كه بو بكر ترا خليفت كرد . گفت : كه را خليفت كنم ؟ اگر بو عبيدهء جرّاح زنده بودى او را خليفت كردمى كه از پيغامبر عليه السّلام شنيدم كه او گفت : بو عبيده امين است . پس مردى گفت : يا امير المؤمنين ، پسرت را خليفت كن . عمر آن مرد را بانگ برزد و گفت :\r\nخاموش باش ، و الله كه اين سخن كه تو گفتى نه نصيحت مسلمانان را گفتى و نه از بهر خداى را كردى . آن مرد را خليفت چون كنم كه او زن خويش را طلاق نتواند دادن . پس گفت : شما شش تن گرد آييد كه از شما فاضلتر كس ندانم ، و يك ديگر را\r\n","description":"","footnote":"","page_name":" 568 ","page_number":641},
  {"content":"\r\nموافق باشيد و اين كار به گردن يكى اندر كنيد . پس عمر بو طلحة الانصارى را بخواند و گفت : ترا با پنجاه تن از انصار بر ايشان موكّل كردم ، راست چون مرا به گور كنيد اين پنج تن را گرد كن و مهل تا سه روز بپراگنند ، و روز چهارم را بايد كه بر يك تن بيعت كرده باشند و مخالفت نكنند . اگر يك تن مخالفت كند او را بكش . و مقداد بن اسود را بخواند و گفت : ترا بر بو طلحه موكّل كردم تا ايشان را گرد آرى . و صهيب بن سنان را بخواند و گفت : تو در اين سه روز پيش نماز باش ، و عمر رضى الله عنه گفت : اگر از اين چهار تن يك تن مخالفت كند ، يك تن را بكشيد ، و اگر دو تن سه تن را مخالف شوند آن دو تن را بكشيد ، و اگر همه يك ديگر را مخالف شوند همه را بكشيد .\r\nاندر آن وقت كه عمر رضى الله عنه كس فرستاد و على را بخواند به شورى ، عباس بن عبد المطَّلب پيش على آمد و گفت : اى پسر ، آنجا مشو كه عمر اين كار به بنى هاشم نگذارد ، و او ترا به سوى آن همى خواند كه يك تن را خليفت كند تا تو آنجا حاضر باشى . چون تو آنجا نباشى گوييم از بنى هاشم كس آنجا نبود . على گفت : نتوانم ياران را مخالف شدن . و على پنداشت كه عمر او را خليفتى دهد و جز او را ندهد و برفت و پيش عمر شد . چون از آنجا بيامد ، عبّاس گفت : اى پسر ، ترا گفتم فرمان نكردى . آنگاه كه پيغمبر عليه السّلام به مرگ نزديك بود ، گفتم پيغمبر را بپرس كه از پس تو خليفت كه باشد تا خلاف نبود ، نپرسيدى و فرمان من نكردى . چون پيغامبر عليه السّلام بمرد گفتم برخيز و بيرون آى ، هم فرمان نبردى تا ايشان به سقيفه شدند و هر چه خواستند كردند . امروز گفتم پيش عمر مشو ، هم فرمان نكردى بدان كه اين مردمان كه اندر اين شورىاند كار به تو نهلند .\r\nپس چون عمر را به گور كردند ، بو طلحة الانصارى اين پنج تن را به حجرهء عايشه برد و بنشاند و با پنجاه تن از انصار بر در نشست . چون يك زمان ببود ، از حجره بانگ ايشان آمد . موكّلان در شدند ، گفتند ما پنداشتيم كه ايشان اتفّاق بر يك تن كردند . چون در خانه شديم ايشان را ديديم همه يك ديگر را مخالف شده و هر كسى كار به سوى خويش مىكشيد و تا شب اندر آن بودند . و ديگر روز مقداد و\r\n","description":"","footnote":"","page_name":" 569 ","page_number":642},
  {"content":"\r\nبو طلحه هر پنج را باز آوردند و آن روز تا شب همى گفتند ، هم اتفّاق نيفتاد . پس به خانه ها باز شدند . سديگر روز مقداد بياوردشان و سوگند خورد كه اگر امروز اين كار را فصلى نباشد ، شما را امشب به خانه نهلم . پس هر پنج تن بنشستند و بسيار بگفتند . عبد الرّحمن [ 261 b 
  ] گفت : اين كار دراز شد و به سر نمىشود كه هر كسى حجّتى آريد ، از جمله كيست كه اين كار از خويشتن دور كند و نخواهد و گويد مرا اين كار نبايد ، تا ديگران اتفّاق كنند . هيچكس جواب ندادند . تا پنج بار عبد الرّحمن اين سخن بگفت . پس عبد الرّحمن گفت : من اين كار بر شما آسان كنم ، من بارى اين كار نخواهم ، شما با من عهد كنيد كه هر چه من گويم رضا بدهيد .\r\nهمه گفتند آرى بداديم . عبد الرّحمن هر يك را سوگند داد . چون سوى على آمد ، على گفت : بدان شرط كه ميل نكنى به اهل بيت خويش ، و او از قبيلهء عثمان بود .\r\nگفت : اگر به كسى ميل كردمى به خويشتن كردمى . پس عبد الرّحمن بر خاست و به گوشه اى بنشست و هر يك را همى خواند و رازى همى گفت ، و از نخست على را فراز خواند و گفت : تو همى گويى كه من مهتر بنى هاشمم و پسر عمّ پيغمبرم و مرا سابقتى هست در دين و داماد پيغمبرم و بدين كار حقترم . راست گويى همچنين است و ليكن اگر اين كار به تو نرسد به كه دوستتر دارى . على گفت به عثمان . و على باز جاى شد . پس عثمان را بخواند و گفت تو مىگويى كه من از نسل عبد منافم و داماد پيغمبرم ، و ليكن اگر اين كار به تو نرسد كه را اختيار كنى . گفت :\r\nعلى را . و او را باز جاى خويش فرستاد ، و كس را نگفت كه هر كس چه گفتند .\r\nپس زبير را بخواند و همچنين بگفت . گفت كه را خواهى ، گفت عثمان را . پس سعد بن ابى وقّاص را بخواند ، گفت كه را خواهى ؟ گفت على را . پس عبد الرّحمن آشكارا بگفت چنان كه من همى بينم كار بر عثمان و على مىگردد . امشب ما را زمان دهيد تا فردا بر يكى بيعت كنيم .\r\nپس بپراگندند و پيش از آنكه شب آمد على سعد بن ابى وقّاص را ديد و گفت : تو دانى كه مرا آن فضلها و استحقاق هست كه ايشان را و هيچكس را نيست ، و دانى كه عبد الرّحمن به عثمان ميل كند ، بايد كه تو با او ميل نكنى . سعد گفت : نعم يا\r\n","description":"","footnote":"","page_name":" 570 ","page_number":643},
  {"content":"\r\nابا الحسن ، و زبير را همچنين بگفت ، زبير گفت : نعم و كرامة . و هر جايى كه خبر مرگ عمر رضى الله عنه برسيد مردمان و مهتران همى آمدند تا ببينند كه بيعت بر كه كنند . پس عبد الرّحمن گرد مردمان بر آمد و همه را بديد و گفت اين كار به ميان على و عثمان مىگردد ، كه را پسنديد . بيشتر گفتند عثمان را . و نيز عبد الرّحمن را ميل به عثمان بود . و از مهتران بو سفيان بن حرب بود و عمرو بن العاص ، هر دو عثمان را خواستند . پس به شب بو سفيان پيش عمرو بن العاص شد و گفت :\r\nعبد الرّحمن پيش من آمد و مرا پرسيد كه از اين دو تن كه را خواهيد ، گفتم عثمان را خواهم . بو سفيان گفت : عثمان مردى است نرم ترسم كه اين كار از خويشتن باز افگند . عمرو گفت : تو رو تا من امشب هر دو را ببينم و چنان كنم كه اين كار به عثمان رسد نه به على . پس بو سفيان برفت . عمرو بن العاص سوى على آمد و گفت از اين ميان تو دانى كه دوستى من با تو ديرينه است و كار به ميان تو و عثمان مانده است ، بدان كه عبد الرّحمن به من آمد و گفت از اين دو تن كه را خواهى ، من ترا خواستم . اكنون سوى تو آمدم تا ترا نصيحت كنم اگر بپذيرى اين كار به تو رسد .\r\nعلى گفت بپذيرم . عمرو گفت عبد الرّحمن مردى است با صلاح ، بايد كه چون فردا بر تو عرض كند تو اندر اين كار بس رغبت نكنى ، و چون او ترا گويد بپذير ، گويى نخواهم كه چون او از تو گرانى بيند به تو رغبت كند ، و اگر ترا با شتاب بيند روى از تو بگرداند . على گفت : چنين كنم . پس عمرو بيرون آمد و به خانهء عثمان شد و گفت عبد الرّحمن به من آمد و مرا گفتا از اين دو تن كه را خواهى ، من ترا خواستم ، اكنون عبد الرّحمن فردا اين كار بر تو عرضه كند ، نگر تا تو گرانى نكنى و هر شرط كه او بر تو نهد بپذيرى كه او مردى درست و راست است .\r\nپس ديگر روز عبد الرّحمن سعد و زبير را بخواند و گفت : اين كار دراز شد و بر على و عثمان مىگردد ، بايد كه نصيب شما يك تن را بخشيد . زبير گفت : من نصيب خويش على را دادم . سعد نيز گفت : من نيز نصيب خويش على را دادم بدان شرط كه على را بنشانى نه عثمان را . عبد الرّحمن گفت : روا است . پس عبد الرّحمن به مزگت آمد و نماز بكردند و خلق را همه به مزگت گرد آوردند . پس\r\n","description":"","footnote":"","page_name":" 571 ","page_number":644},
  {"content":"\r\nعبد الرّحمن بر منبر شد و خطبه كرد و خداى را حمد و ثنا كرد و بر پيغمبر عليه السّلام درود داد و سيرت و مذهب پيغمبر بگفت ، پس از آن بو بكر و عمر . پس گفت عمر از اين كار كراهيت داشت و نخواست كه از پس مرگ خليفتى كند ، كار به شورى افگند و به ميان پنج تن نهاد . و اكنون به ميان دو تن همى گردد ، از اين هر دو كه را خواهيد تا او را بيعت كنيم ؟ عمّار بن ياسر گفت : اگر خواهى كه خلاف نبود على را بيعت كن . و مقداد اسود گفت : عمّار راست گويد اگر خواهى كه خلاف نبود على را بيعت كن . عبد الله بن سعد بن ابى سرح شير خورده عثمان بود ، آنكه دبير پيغمبر بود عليه السّلام و باز مرتد شده بود و به مكّه رفته ، و پيغمبر روز فتح مكه بفرمود كه او را بكشند اگر در خانهء كعبه باشد دست به حلقه اندر زده ، تا عثمان پيغمبر را خواهش كرد . و ديگر بار مسلمان شد . او از ميان همه خلق عبد الرّحمن را گفتا : اگر خواهى كه خلاف نباشد عثمان را بيعت كن . عمّار عبد الله بن سعد را دشنام داد و گفت : اى مرتد ، ترا با اين حال چه كار است و ترا اندر مسلمانى چه نصيب . مردى از بنى مخزوم عمّار را دشنام داد . پس هر كه اندر مجلس از بنى هاشم بود مخزومى را و همه مخزوميان را دشنام دادند و آشوب و بانگ اندر مزگت افتاد . سعد بن ابى وقّاص بر پاى خاست و گفت : اين كار زودتر گير [ 262 a 
  ] پيش از آنكه فتنه خيزد . عبد الرّحمن گفت : اى مردمان ، خاموش باشيد تا آن حكم كه من ديده ام اندر اين كار بكنم . مردمان خاموش شدند . عبد الرّحمن گفت : يا على ، بر پاى خيز . على برخاست و به نزديك عبد الرّحمن آمد .\r\nعبد الرّحمن دست على بگرفت و بر دست چپ خويش نهاد و دست راست خويش بالا برد تا بر دست راست على زند به بيعت . پس گفت : اى على ، عهد و ميثاق خداى عزّ و جل پذيرفتى كه اين كار مسلمانان بر كتاب خداى و سنّت رسول و سيرت اين دو خليفه كه از پس وى بودند برانى ؟ على از آن سخن كه عمرو بن العاص گفته بود ، گفت : اين كارى دشوار بود كه همه كتاب خداى و سنّتهاى پيغامبر سخت بود و ليكن بدان قدر كه علم من است و جهد من بود بكوشم و از خداى تعالى توفيق خواهم . عبد الرّحمن دست على بر دست خويش باز داشت و\r\n","description":"","footnote":"","page_name":" 572 ","page_number":645},
  {"content":"\r\nدست راست همچنان بالا برده همى داشت و على را گفت : بدين ضعيفى نخواهم و بدين شرط . پس گفت : اى عثمان بياى . عثمان بشتاب بيامد . گفت : اى عثمان ، پذيرفتى عهد و ميثاق خداى و سنّت پيغمبر و آن هر دو خليفه كه از پس او بودند .\r\nعثمان گفت : پذيرفتم . عبد الرّحمن دست راست كه از بهر على بر برده بود بر دست عثمان زد و بيعت كرد با وى ، گفت بارك الله لك فيما ارضاه . و خلقى برخاستند و بيعت كردند . على عبد الرّحمن را گفت : * ( خدعة و اىّ خدعة ، ) * بفريفتى مرا و چگونه فريبى .\r\nپس على بازگشت . عبد الرّحمن و عثمان گفتند يا على كجا شوى ؟ بيعت نكنى كه خداى عزّ و جلّ گفت : و * ( فَمَنْ نَكَثَ فَإِنَّما يَنْكُثُ عَلى نَفْسِه 48 : 10 ) * ، و نه بر خويشتن عهد گرفتى كه هر چه من كنم بپسندى ، و نه عمر گفت هر كه راى عبد الرّحمن را مخالف شود اندر اين كار او را بكشيد . على چون اين سخن بشنيد بازگشت و دست بر دست عثمان زد و بيعت كرد و باز خانه شد ، و مردم همه عثمان را بيعت كردند از پس يك ديگر ، و الله اعلم .\r\n","description":"","footnote":"","page_name":" 573 ","page_number":646},
  {"content":"\r\n\r\nخبر اوّل حكمى كه عثمان كرد اندر خلافت\r\nچون ديگر روز ببود عثمان به مزگت آمد و مردمان گرد آمدند . و نخستين كارى كه كرد عبيد الله بن عمر را پيش خواند . و از پسران عمر عبيد الله بزرگتر بود ، و آن هرمزان كه از اهواز آورده بودند پيش عمر و مسلمان شده بود همچنان با ترسايان نشستى و با جهودان ، و آن فيروز كه عمر را كشت ترسا بود و او دوست هرمزان بود ، و غلامى بود از آن سعد بن ابى وقّاص ، جفينه نام ، و هر سه به يك جاى نشستندى . و بو بكر را پسرى بود نامش عبد الرّحمن با عبيد الله بن عمر دوست بود ، و آن كارد كه عمر را بدان بزدند سلاح حبشه بود ، و به سه روز پيش از آنكه عمر را بكشتند ، عبيد الله با عبد الرّحمن نشسته بود . عبد الرّحمن گفت : من امروز سلاحى ديدم دسته بر ميانه . عبيد الله گفت : كجا ديدى ؟ گفت : بر در هرمزان بگذشتم او نشسته بود و فيروز ترسا غلام مغيرة بن شعبه و آن ترسا غلام سعد بن ابى وقّاص ، و هر سه حديث همى كردند . چون من بگذشتم برخاستند آن كارد از كنار فيروز در افتاد . عبيد الله گفت : آن سلاح به حبشه دارند . پس آن روز كه عمر را فيروز بزد ، از مزگت بيرون جست . مردى از بنى تميم او را بگرفت و او را بكشت و آن كار [ د 
  ] بياورد و عبيد الله كارد بستد ، گفت من دانم كه فيروز نه به\r\n","description":"","footnote":"","page_name":" 574 ","page_number":647},
  {"content":"\r\nتدبير خويش كرد ، و الله كه اگر امير المؤمنين از اين زخم بميرد خلقى را بكشم كه ايشان اندر اين همداستان بوده اند . پس آن روز كه عمر بمرد ، عبيد الله چون از سر گور باز گشت ، پيش هرمزان شد و او را بكشت ، و به در سعد شد و جفينه را بكشت . و سعد از سراى بيرون آمد و گفت : مولاى مرا چرا كشتى ؟ عبيد الله گفت :\r\nبوى خون امير المؤمنين از تو همى آيد ، تو نيز به كشتن نزديكى . و عبيد الله مويى داشت تا كتف ، پس چون سعد را به كشتن بيم كرد ، سعد بن ابى وقّاص فراز شد و مويش بگرفت و بر زمين زد و شمشير از دست وى بستد و چاكران را بفرمود تا او را به خانه اندر كردند ، تا خليفتى پديد آيد كه قصاص كند .\r\nچون عثمان بنشست ، نخستين چيزى كه كرد آن بود كه عبيد الله بن عمر را از خانه بيرون آورد ، و ياران پيغمبر عليه السّلام نشسته بودند ، گفت : چه بينيد و اين را چه بايد كردن ؟ على گفت : او را ببايد كشتن به خون هرمزان كه هرمزان مسلمان بود و اين او را بىگناه كشت . و هرمزان مولاى عبّاس بن عبد المطَّلب بود ، زيرا كه آن روز كه هرمزان مسلمان شد كسى را خواست كه از اهل بيت بود و از خويشان پيغمبر عليه السّلام ، تا بر دست وى مسلمان شود . و او را به عبّاس راه نمودند و بر دست عبّاس مسلمان شد . و قرآن و احكام شريعت آموختى . و همه بنى هاشم را اندر خون هرمزان سخن بود . پس چون على عثمان را گفت : عبيد الله را ببايد كشتن ، عمرو بن العاص گفت : يا امير المؤمنين ، اين مرد را پدر بكشتند و تو او را بكشى ، دشمنان گويند خداى كشتن اندر ميان ياران پيغمبر افگند ، و خداى ترا از اين خصومت دور كرده است كه اين حديث نه اندر سلطانى بود . عثمان گفت :\r\nراست گويى ، من اين را عفو كردم و ديت هرمزان از بيت المال بدهم . [ على گفت :\r\nترا نيست كه ديت هرمزان از بيت المال مسلمانان بدهى . عثمان گفت : از خاصهء خود بدهم . 
  ] على خاموش شد و عثمان عبيد الله را دست باز داشت . و اندر اين سال بيست و چهارم گرمى هوا پيدا شد و هر كسى را خون از بينى بگشاد و همى دويد ، و دو سه ماه اندر اين بودند ، و آن سال را عام الرعاف نام كردند . [ 262 b 
  ]\r\n","description":"","footnote":"","page_name":" 575 ","page_number":648},
  {"content":"\r\n\r\nذكر اميران و سپاه كه عثمان به ثغرها فرستاد\r\nو روز سديگر از بيعت ، او مغيرة بن شعبه را از كوفه معزول كرد و سعد بن ابى وقّاص را داد ، و آن كينه كه از سعد اندر دل داشت پيدا نكرد كه او على را خواست نه عثمان را . و گفت : عمر ايدون وصيّت كرد كه از پس من هر كه نشيند بايد كه سعد را كار فرمايد و اميرى دهد . پس نخستين اميرى كه عثمان بفرستاد سعد بود .\r\nكه به كوفه فرستاد ، و يك سال آنجا بداشت و آنگاه باز كردش . چون كار بر عثمان راست شد و وليد بن عقبة بن ابى معيط را امير كرد ، آنكه پدرش خيو در روى پيغمبر انداخته بود ، و پيغمبر عليه السّلام روز بدر او را بفرمود تا بكشتند . و آنگاه كه سعد را به كوفه فرستاد ، عبد الله بن عامر را به سجستان فرستاد و گفت همان رسم كه عمر ترا فرمود نگاه دار . و مردمان را ايدون نمود كه من هيچ رسم كه عمر نهاده است نگردانم و هيچ كاردار او معزول نگردانم . چون سر سال بود و كارش راست شد و قوى گشت ، سعد بن ابى وقّاص را از كوفه باز كرد و وليد بن عقبه را داد ، و ياران پيغمبر را عليه السّلام يكان يكان را معزول همى كرد . و آن رسمها كه اندر اين سال بنهاد آن بود كه هر كسى را ديوان ده پانزده افزون كرد . و عمر را رضى الله عنه رسم چنان بود كه هر سر سال به ماه رمضان هر مردى را هر شب\r\n","description":"","footnote":"","page_name":" 576 ","page_number":649},
  {"content":"\r\nدرمى زيادت از آن دادى كه روزى وى بودى ، و هر شب اشترى بكشتى و مردمان را و ره گذريان را و درويشان را دادى . عثمان آن درمى را دو درم كرد ، و آن يك شتر را دو كرد .\r\nچون ماه ذو الحجّه بود سال بيست و چهار عثمان عبد الرّحمن بن عوف را بفرستاد تا حج كرد . و خبر آمدش كه مردمان اسكندريه عهد بشكستند و مرتد شدند . عثمان عمرو بن العاص را بفرستاد به اسكندريه . و او به روزگار عمر مصر و اسكندريه گشاده بود . عثمان او را باز آنجا فرستاد . چون عمرو آنجا شد ، اهل مصر و اسكندريه باز طاعت آمدند . و عبد الله بن سعد بن ابى سرح را با سپاه به مغرب فرستاد ، و به سال بيست و پنج ، خبر آمدش كه اهل آذربايگان عهد بشكستند و زكات و صدقه كه از عمر پذيرفته بودند باز گرفتند . و عثمان وليد بن عقبه را نامه كرد تا با سپاه از كوفه آنجا شد . و عمر رضى الله عنه شش هزار مرد به آذربايگان شحنه نشانده بود ، و به كوفه و سواد و عراق چهار هزار مرد شحنه بود . وليد با سپاه بسيار به آذربايگان شد و بسيار كشتن و غارت كرد تا باز صلح كردند بر آنكه هر سالى هشتصد هزار درم بدهند . و وليد آذربايگان بگشاد و آنجا بنشست . و سليمان بن ربيعه را با دوازده هزار مرد به ارمينيه فرستاد . و حرب كردند و چندان غنيمت يافتند كه وليد با همه سپاه متحيّر بماندند . وليد آن قسمت كرد و با سپاه به كوفه باز شد .\r\nو هم اندر اين سال چون خبر مرگ عمر رضى الله عنه به روم رسيد ، ملك الروم سپاهى بيرون فرستاد مقدار بيست هزار با مردى ، نامش مرزبان ، و معاويه به عثمان نامه كرد و مدد خواست . عثمان وليد را نامه كرد تا سليمان بن ربيعة الباهلى را با هشت هزار مرد به مدد معاويه فرستاد . و معاويه ده هزار مرد ديگر بيرون كرد با حبيب بن مسلمة الفهرى . و هر دو سپاه برفتند و روميان را هزيمت كردند و از پس ايشان به روم اندر شدند و شهرهاى بسيار بگشادند و غنيمت بسيار يافتند .\r\nو بدين سال بيست و پنج عثمان به حج شد و مزگت مكه تنگ بود و عمر لختى\r\n","description":"","footnote":"","page_name":" 577 ","page_number":650},
  {"content":"\r\nسراى گرد آن بخريده بود تا به مزگت اندر گيرد ، و بدان نرسيد . عثمان برفت و آن را به مزگت اندر گرفت و به مدينه باز گشت . و چون سال بيست و هفت اندر آمد ، افريقيه و اندلس بر عثمان گشاده شد .\r\n","description":"","footnote":"","page_name":" 578 ","page_number":651},
  {"content":"\r\nگشادن افريقيه و اندلس\r\nعمر رضى الله عنه عمرو بن العاص را به مصر و اسكندريه فرستاده بود با سپاه بسيار و گفته كه چون افريقيه گشاده شود ، عبد الله بن نافع [ بن عبد القيس 
  ] و عبد الله ابن [ نافع بن 
  ] الحصين را به زمين اندلس فرست و بربر تا بگشايند و مردمان همه مسلمان شوند . و آن دو عبد الله نامه كردند به فتح و خمس غنيمت بفرستادند . پس عثمان بدان هر دو عبد الله نامه كرد كه شما به قسطنطينه رويد و از مردمان بربر كه مسلمان شده اند يارى خواهيد . آن دو عبد الله از بربريان يارى خواستند و سپاه گرد كردند ، و سوى قسطنطينه شدند به راه دريا و غارت كردند و خواستهء بسيار آوردند و به اندلس آمدند .\r\nپس مردمان افريقيه گروهى نزديك عثمان آمدند و از عبد الله بن سعد بن ابى سرح گله كردند گفتند او را به اميرى نخواهيم . عثمان او را باز كرد و بفرمود كه به مصر شو و با عمرو بن العاص همى باش و نامه كرد به عبد الله نافع ، و او را از اندلس به افريقيه آورد و اميرى افريقيه او را داد ، و اميرى بربر و اندلس بر عبد الله بن الحصين بماند ، و اين پادشاهى مسلمان شدند تا وقت هشام بن عبد الملك .\r\nآنگاه مردمان بربر مرتد شدند . و مردمان اندلس بر مسلمانى بماندند . و خراج\r\n","description":"","footnote":"","page_name":" 579 ","page_number":652},
  {"content":"\r\nافريقيه كه ملك الروم ستدى ، هر سالى دو بار هزار هزار و پانصد هزار دينار بود و همچنين مسلمانان را به گاه عثمان همى ستدند از اندلس و بربر . پس چون عبد الله بن سعد به مصر آمد و با عمرو بن العاص همى بود ، عثمان نامه كرد و ضمان دارى مصر به عبد الله داد . و عمرو بن العاص را اندوه آمد . دست عبد الله بن سعد اندر كار خراج [ 263 a 
  ] قوى نداشت . عبد الله عثمان را نامه كرد و از عمرو بن العاص گله كرد . عثمان نامه كرد به عبد الله بن سعد و اميرى مصر او را داد با بندارى مال و سپاه به دو سپرد ، و عمرو را باز خواند . عمرو به مدينه آمد از عثمان آزرده و با سعد ابن ابى وقّاص همى بود . و هر دو از عثمان به گله شده بودند . و اين به سال بيست و هفتم بود از هجرت .\r\n","description":"","footnote":"","page_name":" 580 ","page_number":653},
  {"content":"\r\n\r\nخبر گشادن قبرس بر دست معاويه و غزوهايى كه او كرد به دريا اندر\r\nپس چون سال بيست و هشتم اندر آمد معاويه نامه كرد به عثمان و دستورى خواست كه غزو كند سوى دريا ، و عمر رضى الله عنه مسلمانان را دستورى ندادى كه به دريا اندر شدندى . معاويه اين را بر چشم عثمان آسان كرد و گفت شهرهاى روم با شام پيوسته است چنان كه بانگ مرغ يك ديگر بشنوند و به ميانه اندر دريا است . [ عثمان 
  ] او را دستورى داد . و معاويه سپاه از دريا به روم برد و بسيار غزوها كرد و غنيمتها يافت . و سوى خشك شهرهاى بسيار بود و بر همه ظفر يافت و غنيمت بسيار گرفت ، و سپاه وى هيچ غرقه نشدند و هزيمت نگشت ، الَّا پيش از آن سپاهى به دريا فرستاده بود با مردى نامش عبد الله بن قيس ، و چون آن لشكر به دريا اندر شد خبر به ملك الرّوم بردند كه سپاهى از عرب به دريا اندر آمده است .\r\nچون عبد الله نزديك لب دريا رسيد سوى روم كشتى به ميان دريا دست بازداشت و خود به زورقى اندر نشست و به طلايگى شد . بر لب دريا زنى درويش ديد او را درم داد بسيار ، آن زن به ده اندر شد و بانگ كرد كه اين ملك كه به دريا اندر آمده است با سپاه اينك بر لب دريا ايستاده است . مردمان گرد آمدند و\r\n","description":"","footnote":"","page_name":" 581 ","page_number":654},
  {"content":"\r\nعبد الله را بكشتند و آن سپاه از ميان دريا به هزيمت سوى معاويه شدند .\r\nپس معاويه اندر سال بيست و هشت با سپاه به غزو شد و از حمص به دريا اندر نشست و به شهرى شد از شهرهاى روم برابر حمص نامش قبرس ، و آن را بگشادند . و خراج ملك الرّوم بدان شهر هفت هزار هزار درم بود . معاويه آن بستد و با ايشان صلح كرد بر آنكه روميان را بر مسلمانان يارى نكنند ، و چون روميان بيايند مسلمانان را آگاه كنند و مسلمانان را يارى دهند . اين صلح بكرد و باز گشت و باز حمص شد ، و عثمان را نامه كرد به فتح .\r\nو بدين سال مردم بصره از بو موسى الاشعرى گله كردند . عثمان او را باز كرد و بصره عبد الله عامر [ كريز 
  ] را داد . و اندر اين سال بسيار عمّال فرستاد به هر جايگاهى ، و ديگران را باز كرد . عمير بن عثمان را به خراسان فرستاد . و او از جيحون بگذشت و به فرغانه شد و باز به خراسان آمد . و عبيد الله بن معمر التميمى را به مكران فرستاد . و عبد الله بن عمير را از سجستان معزول كرد و عاصم بن عمر بن الخّطاب را بفرستاد . و اين همه ولايت را يك سال بيش نداشتند مگر عبد الله بن عامر بن كريز كه او را از بصره باز نكرد . و چون سر سال ببود ديگران را همه باز كرد و عبيد الله بن معمر را از مكران باز كرد و به پارس فرستاد . و عاصم بن عمر را از سجستان باز كرد و عمرو بن المفضل را بفرستاد .\r\nپس مردمان پارس بر عبيد الله بن معمر بشوريدند و او را بكشتند به اصطخر .\r\nعثمان نامه كرد به عبد الله بن عامر بن كريز تا از بصره با سپاه به پارس شد و بسيار از مردمان اصطخر بكشت به خون عبيد الله ، و نامه كرد كه پارس را يك امير نتواند داشتن . عثمان نامه كرد كه پنج امير بنشان و خود باز آى . عبد الله پنج امير بنشاند و باز بصره آمد . و عثمان به خراسان سه امير فرستاد يكى احنف بن قيس ، و مرو الرود او را داد و آن ناحيتها تا در هرات ، و حبيب بن قرّة اليربوعى را بلخ داد و طخارستان ، و قيس بن هبيرة السلمى را به نشابور فرستاد و خالد بن عبد الله و امين بن احمر [ يشكرى 
  ] را باقى خراسان داد .\r\nو سال بيست و نه عثمان به حجّ شد ، و اين ششم سال بود از خليفتى عثمان . و\r\n","description":"","footnote":"","page_name":" 582 ","page_number":655},
  {"content":"\r\nنماز عيد دو ركعت است عثمان آن سال چهار ركعت كرد و به منا سراپرده اى بزرگ بزد ، و هرگز به مسلمانى اندر آن كس نكرده بود . به جاهليت اندر كردندى مهتران قريش و حاجيان را طعام دادندى . چون پيغامبر عليه السّلام بيامد آن رسم را برداشت . و نخستين چيزى كه مردمان را از عثمان كراهيت آمد اين بود ، گفتند رسم جاهليت تازه كرد . و چون نماز عيد چهار ركعت كرد ، مردمان را هول آمد و به روى انكار كردند و گفتند سنّت پيغمبر عليه السّلام بگردانيد و سنّت جاهليت زنده كرد . و بسيار علما و فقها از ياران پيغمبر آنجا بودند همه گرد آمدند و سوى او شدند و گفتند ما با پيغامبر اينجا بوديم و با بو بكر و عمر ، هيچكس نماز عيد چهار ركعت نكرد . و عبد الرّحمن بن عوف گفت : ما با تو بيعت بدان كرديم كه اين امّت را بر سبيل سنّت پيغمبر عليه السّلام بدارى و سيرت اين دو خليفت ، اكنون ايشان را مخالف شدى . و هر كسى از ياران پيغمبر عليه السّلام شناعتى كردند . عثمان گفت : پيغمبر و بو بكر و عمر چون به مكّه آمدند مسافر بودند ايشان را خان و مان و ضياع نبود ، و من اينجا مقيمم و مرا اينجا سراى و ضياع هست ، مقيم را نماز دو ركعت روا نباشد . ايشان خاموش شدند .\r\n","description":"","footnote":"","page_name":" 583 ","page_number":656},
  {"content":"\r\n\r\nخبر رفتن عبد الله بن عامر بن كريز به خراسان\r\nچون سال سى اندر آمد عثمان را رضى الله عنه خبر آمد كه مردمان خراسان [ 263 b 
  ] مرتد شدند . عثمان سعيد بن العاص را بيرون كرد به اميرى خراسان ، و نامه كرد به عبد الله بن عامر بن كريز كه با سپاه بصره به خراسان شو با سعيد بن العاص . و عبد الله بن عامر را سعيد نبايست ، و سپاه بصره پيش از وى برفت و به خراسان آمد . و چون سعيد به كوفه آمد ، خبر آمدش كه عبد الله برفت . پنداشت كه بر حدّ خراسان او را بيابد . چون سعيد به رى آمد خبر عبد الله به نشابور يافت .\r\nبرفت و به دامغان آمد و از خبر گرگان و طبرستان پرسيد . همه مرتد شده بودند .\r\nسعيد با سپاه برفت و به گرگان شد و گرگان را به حصار گرفت . و با وى صلح كردند به دويست هزار هزار درم . او آن درم بستد و ايشان به مسلمانى آمدند . و به تميشه شد به طبرستان . و مردمان تميشه شهر به حصار گرفتند و يك چند حرب كردند ، پس صلح كردند بر آن شرط كه يك تن را از ايشان نكشند . چون از حصار بيرون آمدند ، همه را بكشت و يك تن را زنده دست باز داشت و گفت : چنين شرط كردم كه يك تن را نكشم . و از آنجا برفت و طبرستان را بگشاد و با سپاه باز مدينه آمد . و به آخر اين سال وليد بن عقبه به كوفه مىخورد . عثمان او را باز [ كرد و\r\n","description":"","footnote":"","page_name":" 584 ","page_number":657},
  {"content":"\r\nبه 
  ] مدينه برد و حدّ ميخوارگانش بزد . و سعيد بن العاص را به كوفه فرستاد به اميرى ، و وليد به كوفه عدل كرده بود و پرده برداشته و با مردمان نزديكى كردى . و پيش از وى سعيد بن العاص حجاب سخت داشتى و با مردمان نياميختى . وليد پنج سال به كوفه امير بود . و سعيد مردى درشت بود و مردمان كوفه اندوهگن شدند از عزل وليد و ولايت سعيد .\r\nو اين به سال سى بود از هجرت . و هم بدين سال بود كه انگشترى عثمان از دستش بيفتاد و به چاه اريس اندر افتاد و هر چند جستند نيافتند .\r\n","description":"","footnote":"","page_name":" 585 ","page_number":658},
  {"content":"\r\n\r\nافتادن انگشترى از دست عثمان به چاه اريس\r\nچنين گويند كه پيغمبر عليه السّلام به اول انگشترى نداشتى ، و چون نامهء ملكان سوى او آمدى با مهر بودى و نام خداوند او بر وى نبشته . پيغمبر عليه السّلام بفرمود تا او را انگشترى كردند و بر نگين او نبشتند به سه سطر كه محمّد رسول الله . آن انگشترى با عايشه بود . چون بو بكر را بيعت كردند ، عايشه آن انگشترى پيغمبر عليه السّلام به دو داد . و چون بو بكر بمرد آن انگشترى به عمر داد . و چون عمر بمرد و كار به شورى افگند ، آن انگشترى حفصه را داد و گفت : اين آن كس را ده كه بر او بيعت كنند . چون عثمان را بيعت كردند ، و انگشترى به دو فرستاد . و عثمان يكى چاه كنده بود آب خوردن را و نامش آريس بود . روزى بر سر چاه نشسته بود و انگشترى از اين انگشت بدان انگشت همى كرد ، به چاه اندر افتاد .\r\nو عثمان تافته شد و بفرمود تا همه آب بر كشيدند و بجستند و نيافتند و هرگز كس آن را باز نيافت . عثمان بفرمود تا او را ديگر انگشترى كردند .\r\nو بدين سال اندر بود كه عثمان بو ذر الغفارى را به ربذه فرستاد . و بو ذر مردى بود درست و راست قول ، و اگر كسى چيزى نامشروع كردى ، او احتمال نكردى .\r\nو همه خليفتان او را بزرگ داشتند ، ابو بكر و عمر رضى الله عنهم . و عمر او را به شام فرستاده بود . و او توانگران را صدقه فرمودى دادن و تعاهد كردن درويشان ، و\r\n","description":"","footnote":"","page_name":" 586 ","page_number":659},
  {"content":"\r\nميان وى و معاويه لجاج رفت ، و بدين سبب معاويه عثمان را نامه كرد و از بو ذر گله كرد و گفت دستورى ده تا او را بكشم . عثمان جواب داد كه ترسم كه تو از آن كسها باشى كه فتنه بر اين امّت بر انگيزى ، ترا با بو ذر كار نيست . اگر با وى صحبت توانى كردن و الَّا او را اشترى ده و نفقه تا به مدينه باز آيد . معاويه بو ذر را گفت امير المؤمنين ترا همى خواند . و او را اشتر و نفقه [ داد 
  ] ، نستد و پياده برفت از شام و به مدينه آمد .\r\nپس كعب الاحبار به نزديك عثمان نشسته بود . و بو ذر اندر آمد و سلام كرد .\r\nعثمان او را نزديك كرد و از راه بپرسيد . گفت : يا باذر ، بر من آن است كه حقّ خداى عزّ و جل از مسلمانان بستانم ، نتوانم گفتن مردمان را كه خواستهء خويشتن را نگاه مداريد يا به ستم صدقه دهيد ، بر من اين واجب نيست . بو ذر گفت : اين بر تو واجب است كه من از پيغمبر عليه السّلام شنيدم كه فرمود : * ( امرت بمكارم الأخلاق ، ) * و اين صدقه دادن است و درويشان را نگريدن . اين در همه دين هست زيرا كه بايد فرمودن . كعب الاحبار گفت به همه كتابها و دينها ايدون است كه هر كه فريضه گزارد بر وى چيز ديگر واجب نيست . بو ذر عصايى داشت بر سر كعب زد و بشكست و خون روان شد ، و گفت : اى جهود ، تا كى به كار مسلمانان سخن گويى . كعب بر خاست و با وى پيش عثمان به زانو بنشست . [ و قصاص خواست 
  ] .\r\nعثمان گفت : هست ترا اين قصاص و ليكن مرا بخش . گفت بخشيدم ، و بيرون شد .\r\nعثمان بو ذر را پند داد و گفت : لختى اين زبان كوتاه كن و با مردمان احتمال كن .\r\nبو ذر گفت : مرا دستورى ده تا از ميان مردمان بيرون شوم كه من با مردمان اين زمانه زندگانى نتوانم كردن . عثمان گفت : كجا خواهى ؟ گفت ، به ربذه شوم كه پيغمبر عليه السّلام مرا گفت بو ذر تنها زيد و تنها ميرد ، و روز قيامت تنها از گور بر خيزد . بو ذر برفت و به ربذه شد ، و عثمان او را لختى اشتر داد و گوسپند داد .\r\n[ 264 a 
  ] و او به ربذه اندر همى بود ، منزلى است اندر باديه .\r\nو پس سال سى و يك اندر آمد . و از خبرهاى مشهور بدين سال اندر غزو ذات الصوار بود مسلمانان را با روميان حربى بزرگ بود .\r\n","description":"","footnote":"","page_name":" 587 ","page_number":660},
  {"content":"\r\n\r\nخبر غزو ذات الصّوار\r\nايدون گويند كه در دريا غزو كردن بر مسلمانان [ معاويه 
  ] نهاد . و به گاه عمر بن الخطَّاب رضى الله عنه هر اميرى كه به شام به مردى ، عمر ولايت آن امير به معاويه دادى . [ چون عمر بمرد ، عثمان بنشست ، همه شام معاويه را داد 
  ] . و چون همه شام معاويه را شد ، آهنگ روم كرد [ و اندر دريا غزوها كرد و كار بر ملك روم تنگ شد . و عبد الله بن سعد بن ابى سرح امير مصر بود و افريقيه او گشاده بود و زدست ملك روم بيرون كرده بود . 
  ] پس ملك الرّوم سپاهى بساخت و روى به وى نهاد ، با سپاهى كه هرگز كس سپاهى چنان به دريا اندر نديده بود . و عبد الله بيامد با مقدار سى هزار مرد اندر چهل كشتى . و چون كشتيها اندر دريا به جايى رسيد كه آن را ذات الصّوار گويند ، مسلمانان كشتيهاى روميان بديدند ، پانصد كشتى پر از خلق ، بترسيدند . و باد برخاست سه شبانروز ، و كشتيهاى مسلمانان با كافران به ميان دريا بداشته بود ، تا باد بنشست . كشتيها نزديك يك ديگر راندند و حرب كردند به تير و نيزه و شمشير ، و حربى كردند سخت . پس تيرى از مسلمانان بر ملك الرّوم آمد و خسته شد . و روميان صفها بشكستند و كشتيها بگشادن گرفتند . مسلمانان دانستند كه ايشان به هزيمت خواهند شدن . عبد الله بن سعد را گفتند ما نيز كشتيها\r\n","description":"","footnote":"","page_name":" 588 ","page_number":661},
  {"content":"\r\nبگشاييم و از پس بشويم . محمّد بن ابو بكر آنجا بود گفت ما را از پس ايشان ببايد .\r\nشدن . عبد الله گفت : خاموش باش كه نه كار تست تدبير حرب كردن در دريا .\r\nمحمّد بن ابو بكر را اندوه آمد . گفت كار تست كه دى كافر بودى و امروز امير و امام مسلمانانى و كار من نيست . و محمد بن [ ابى 
  ] حذيفه گفت : از پس ببايد شدن .\r\nعبد الله او را نيز بانگ بر زد و گفت : چه كار تست . مردمان عبد الله را سرد گفتند و به حديث عثمان شدند و گفتند اين گناه از تو نيست ، گناه عثمان است كه چون تويى را بر مسلمانان مسلَّط كند ، و خون او حلال است ما را خود جهاد به مدينه بايد كردن با عثمان ، و جهاد دريا چه كنيم . و از اين گونه همى گفتند . و عبد الله بن سعد نگذاشت كه كشتيها براندندى تا روميان به هزيمت شدند . و عبد الله سپاه باز مصر آورد .\r\nو بدين سال سى اندر بود كه يزدگرد بن شهريار را به خراسان بكشتند . و حديث يزدگرد از چند گونه روايت كرده اند [ يكى روايت 
  ] كه به ايّام عمر رضى الله عنه او را افتاد . و ديگر گويند مرزبانى بود به مرو ، ماهوى نام ، آهنگ كشتن وى كرد ، او بگريخت و به شب به آسيايى اندر شد . آسيابان او را بكشت و به آب فرو هشت . و به سال سى اندر بود كه عثمان عبد الله را به خراسان فرستاد ، و به سال سى و يك به خراسان رسيد از پس آنكه يزدگرد را كشتند . و پيش از آن چون از بصره برفت ، به پارس شد و پارس بگرفت و از آنجا به كرمان شد و كرمان بگرفت . پس او را خبر آمد اندر سال سى و يك كه يزدگرد را به خراسان بكشتند .\r\nاو مجاشع بن مسعود را به كرمان خليفت كرد و خود برفت و به خراسان شد . و هر جايى گروهى شهرى از خراسان به غلبه گرفته بودند . پس عبد الله بن عامر با سپاه به سرخس شد و سپاه همى فرستاد هر جايى . و امين بن احمر را به طوس فرستاد ، و حاتم بن نعمان الباهلى را به مرو فرستاد تا مرو به صلح بگشادند . و دو بار هزار هزار درم و دويست هزار درم بستد و خمس به عثمان فرستاد و خود به نشابور آمد و بنشست .\r\n","description":"","footnote":"","page_name":" 589 ","page_number":662},
  {"content":"\r\nو چون سال سى و دو اندر آمد ، هر چه از مرو از آن سوى بود چون مرو الرّود و طالقان و پارياب و گوزگانان تا بلخ ، آن شهرها كه احنف بن قيس گشاده بود تا به گاه عمر باز ايستاده بودند ، عبد الله بن عامر احنف را از نشابور بفرستاد با چهار هزار مرد تا آن همه را بگرفت و تا بلخ برفت ، و هر جايى خليفتى به پاى كرد و به نشابور باز گشت .\r\nو عبد الله بن عامر نامه كرد به عثمان كه بر دست من چندان شهرها گشاده شد كه هرگز چندين فتح نبوده است ، مرا دستورى ده تا باز آيم و به شكر اين فتحها حجّ كنم . عثمان دستورى دادش . عبد الله قيس بن الهيثم را بر نشابور خليفت كرد ، و احنف را بر مرو تا بلخ و گوزگانان ، و خليد بن عبد الله الحنفى بر هرات و بادغيس و تا حدّ غور و خراسان بديشان سپرد و خود از نشابور احرام گرفت [ و برفت 
  ] . و ميان قومش و گرگان كوهى است و اندر آن كوه ديههاى بسيار است و آن كوه را كوه قارن خوانند ، و مهتر آن ديهها را نام قارن بود ، و اين قارن مرزبان آن كوه بود . [ چون 
  ] عبد الله برفت ، قارن با سپاه بسيار روى به نشابور نهاد . و با قيس بن الهيثم مردى بود نامش عبد الله خازم ، مردى مبارز و دلير بود . قيس او را گفت : چه كنيم ، ما را با اين سپاه كه همى آيد طاقت نيست . گفت : تو بر خيز و برو از پس عبد الله بن عامر تا سپاه خواهى ، و من با اين سپاه به نشابور به حصار همى باشم تا تو سپاه آرى . و بدين آن خواست كه قيس برود تا اگر فتح بود نام او را بود .\r\nپس قيس او را بر سپاه خليفت كرد و خود از پس عبد الله بن عامر برفت . و قارن سپاه به در نشابور آورد . عبد الله بن خازم همه سپاه خويش را بفرمود تا هر كسى يك فتيله بر سر سنان نيزه [ 264 b 
  ] بست با روغن ، و چون شب اندر آمد از حصار بيرون آمد با سپاه ، و يك فرسنگ برفت . آنگاه بفرمود تا آن فتيله ها بر افروختند و روى به سپاه قارن نهاد . چون سپاه قارون بديدند پنداشتند كه ايشان را از جايى مدد آمده است و آن شمعها پيش ايشان است . قارن سپاه را گفت برنشينيد . گفتند چون برنشينيم كه لشكر همه جهان آمدند ، و آن هر شمعى پيش سرهنگى است ، بنگر تا هر سرهنگى چند مرد دارد . و لشكر قارن را دل از جاى بشد و روى باز پس نهادند . و\r\n","description":"","footnote":"","page_name":" 590 ","page_number":663},
  {"content":"\r\nعبد الله بن خازم شمشير اندر نهاد و تا روز همى كشتند ، و قارن كشته شد . و قيس ابن الهيثم به مدينه شد ، و عبد الله بن عامر به شغل حجّ اندر بود كه عثمان را آگاه كرد . و [ عثمان 
  ] بر قيس انكار كرد و گفت : چرا آمدى و نشابور را رها كردى . پس چون نامهء فتح از عبد الله بن خازم برسيد ، عثمان گفت : مرد چون عبد الله بايد نه چون قيس پس اميرى نيشابور به عبد الله داد .\r\nو بدين سال سى و دو از ياران پيغمبر عليه السّلام بسيار بمردند : يكى عبد الرّحمن بن عوف ، و او هفتاد و پنج ساله بود ، و ديگر عبّاس بن عبد المطَّلب ، و او هشتاد و پنج ساله بود ، و عبد الله بن مسعود ، و ابو طلحة الانصارى ، و ابو ذر الغفارى .\r\n","description":"","footnote":"","page_name":" 591 ","page_number":664},
  {"content":"\r\n\r\nذكر اميران و عمّالان كه عثمان ايشان را به شهرها فرستاده بود\r\nعثمان را رضى الله عنه رسم چنان بودى كه بر هر كسى كه خشم گرفتى ، او را از وطن خويش بيرون كردى و به غربت فرستادى ، و ايدون گفتى كه بر مرد هيچ چيز سختتر از آن نباشد كه او را از وطن خويش بيرون كنى كه خداى عزّ و جل همى گويد : * ( وَلَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا من دِيارِكُمْ ما فَعَلُوه إِلَّا قَلِيلٌ مِنْهُمْ 4 : 66 ) * . چون اميرى كوفه از وليد بن عقبه باز استد و سعيد بن العاص را داد ، مردمان كوفه وليد را دوستتر داشتندى ، با سعيد عداوت فرو نهادند و با عثمان نيز كه او را فرستاده بود . و چون مهتران كوفه بيعت كردند بر دعوت كردن يكى مالك بن الحارث الاشتر [ و مالك بن كعب 
  ] ارحبى و ثابت بن قيس و كميل بن زياد و صعصعة بن صوحان و عمرو بن الحمق . پس سعيد بن العاص نامه كرد به عثمان . عثمان بفرمود تا ايشان را از كوفه براند و به حمص فرستاد . و عبد الرّحمن بن خالد [ بن الوليد 
  ] آنجا بود [ و امير حمص بود ، 
  ] ايشان را خوار داشت و از ايشان نينديشيد . و اين هفت تن فتنه ها همى انگيختند بر عثمان . [ و چون سال سى و چهار اندر آمد ، عثمان 
  ] سعيد بن العاص را بخواند به شغلى .\r\nسعيد عمرو بن الحارث را بخواند و خليفت خويش كرد به كوفه و خود برفت . و\r\n","description":"","footnote":"","page_name":" 592 ","page_number":665},
  {"content":"\r\nمردمان كوفه اتّفاق كردند كه چون سعيد باز آيد او را به شهر اندر نگذارند . چون باز آمد ، مردمان بيرون شدند به غوغا و با وى حرب كردند و او را به كوفه اندر نگذاشتند . و او باز گشت و باز مدينه شد . عثمان بو موسى الاشعرى را بفرستاد .\r\nبو موسى بيامد و گفت : اى مردمان ، پيغمبر عليه السّلام فرموده است كه اميران را طاعت داريد و شما را از اميرى چاره نيست ، اگر مرا بپسنديد ، و اگر نه باز گردم .\r\nهمه گفتند پسنديديم . و وى به شهر اندر شد و فتنه بنشست . پس همچنانكه مردمان كوفه از سعيد به گله بودند ، مردمان مصر از عبد الله بن [ سعد بن 
  ] ابى سرح به گله بودند ، كه عمرو بن العاص امير مصر بود و عثمان او را از آن باز داشت . و عثمان را خواهرى بود و زن عمرو بن العاص بود . چون عثمان عمرو را از مصر معزول كرد ، او خواهر عثمان را دست باز داشت ، و همچنين پيوسته عثمان را بد گفتى . و على نيز از عثمان آزرده بود ، و عبد الله بن عبّاس نيز آزرده بود ، و هر كسى او را عيبى گفتندى كه ياران پيغمبر را كار نمىدهد و همه كار به بنى اميّه مىدهد . و ابو ذر الغفارى را به قول معاويه نفى كرده است ، و مروان بن الحكم را كه پيغمبر عليه السّلام او را برانده بود كه مرتد گشته بود ، او را بياورد و وزيرى خويش او را داد . و هر كسى را از وى آزارى بود . و سه بار كس فرستادند سوى عثمان و او را نصيحت كردند . هيچ فرمان نبرد و از آن نينديشيد . باز سوى على آمدند و خواهش كردند و گفتند تو عثمان را پند ده . على برفت و عثمان را پند داد و گفت : اين كار بزرگ شد ، مرا سوى تو فرستادند تا ترا آگاه كنم . عثمان گفت : اين مردمان مرا همى گويند كه تو كسهاى خويش را اميرى مده ، يا على ، من ترا سوگند دهم كه اين كسها كه من ايشان را اميرى دادم از مغيرة بن شعبه بتر نه اند كه عمر او را اميرى داده بود ، و كس بر عمر شناعت نكرد . على گفت عمر هر كه را اميرى دادى پاى بر گردن وى نهادى ، و تو رسن دست باز داشته اى ، من ترا نصيحت كردم ، تو بهتر دانى .\r\nپس سال سى و پنج اندر آمد . اندر اين سال مذهب رجعت پديد آمد و فتنه ها خاست از اين سبب بر عثمان رضى الله عنه .\r\n","description":"","footnote":"","page_name":" 593 ","page_number":666},
  {"content":"\r\n\r\nپس عبد الله سبا مذهب رجعت آورد ، و او مردى بود جهود از يمن و كتبهاى پيشين بسيار خوانده بود . بيامد و گفت من بر دست عثمان مسلمان شوم . و چنان طمع داشت كه چون مسلمان شود عثمان او را نيكو دارد . پس چون مسلمان شد ، عثمان از او نينديشيد ، و او هر كجا نشستى عيب عثمان همى گفتى . و خبر به عثمان شد . گفت اين جهود بارى كيست ؟ بفرمود تا او را از شهر [ 265 a 
  ] بيرون كردند . او به مصر شد و خلقى بسيار بر وى گرد آمدند و او را بزرگ داشتند از بهر علم . چون دانست كه سخن وى بشنوند اين مذهب بنهاد و گفت ترسايان همى گويند كه عيسى با اين جهان آيد و مسلمانان حقترند كه گويند محمّد باز آيد ، چنان كه خداى عزّ و جل گفت : * ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ 28 : 85 ) * . گروهى مردمان بپذيرفتند . و چون اين سخن محكم شد آن گاه گفت : خداى را بر زمين صد و بيست و چهار هزار پيغمبر بود و هر پيغمبرى را وزيرى بود ، و وزير و نايب محمّد على بود چنان كه پيغمبر گفته است على را ، أنت منّى بمنزلة هرون من موسى . و حق خلافت خود او را است ، و عثمان به ناحق اين به خود گرفته است كه چون عمر كار به شورى افگند همه خلق بر على اتّفاق كردند ، و عبد الرّحمن بن عوف دست على\r\n","description":"","footnote":"","page_name":" 594 ","page_number":667},
  {"content":"\r\nگرفت كه با وى بيعت كند . عمرو بن العاص او را بفريفت تا دست بر دست عثمان زد و بيعت كرد و به عثمان گردانيد . و عثمان اين كار به ناحق گرفته است . و بدين خلقى او را متابع شدند . پس چون اين دو كار بر دل مردمان شيرين شد ، آنگاه گفت امر معروف كردن فريضه است همچون نماز و روزه ، و خداى عزّ و جل به قرآن اندر ياد كرده است آنجا كه گفت : * ( كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ 3 : 110 ) * . و ما اكنون عثمان را چيزى نتوانيم كردن مگر كه فرمان وى و از آن كارداران وى نكنيم و جور ايشان از خود باز داريم . و اين عبد الله بن سبا خواست كه مردمان را بر عمّال عثمان دلير كند . و مردمان را اين مذهب خوش آمد و به رجعت پيغمبر عليه السّلام مقرّ آمدند ، و عثمان را كافر خواندند و اين مقالات پنهان داشتند ، و به ظاهر امر معروف مىكردند بر كارداران عثمان . اين عبد الله بن سعد بن ابى سرح بتر بود كه امير مصر بود . به هر جايى نامه ها كردند و از اين عبد الله گله كردند . و همه خلق متّفق شدند كه عثمان را خلع كنند و ديگرى را به خليفتى بنشانند . و وعده بنهادند كه فلان روز به مدينه گرد آييم .\r\nخبر به عثمان شد كه مردمان از شهرها گرد آمدند كه ترا خلع كنند و ديگرى را به خليفتى بنشانند .\r\nعثمان كس فرستاد و همه عمّال خويش را بخواند . از شام معاويه [ بيامد 
  ] و همه عمّال بيامدند ، و از ايشان مشورت خواست . معاويه گفت : اين همه از ياران پيغمبر عليه السّلام خيزد ، ايشان را ببايد نواختن و هر كسى را به جايى [ بايد 
  ] فرستادن .\r\nعبد الله بن سعد بن ابى سرح گفت : هر كسى را از ايشان به ثغرى و شغلى مشغول كن . و گروهى گفتند اين درمها كه اندر بيت المال است بديشان ده تا از تو خشنود شوند . و هر يكى تدبيرى مىكردند . پس آن عمال يك چندى بودند و باز گشتند .\r\nو معاويه با كعب الاحبار دوست بود ، چون بخواستند رفتن ، معاويه كعب الاحبار را گفت : اين كار بر عثمان بشوريد . كعب گفت : عثمان را بكشند . معاويه گفت :\r\nكاشكى بدانستمى كه اين كار كه را بود تا او را خدمت كردمى . كعب الاحبار گفت : اين كار پس از عثمان بر تو قرار گيرد ، و ليكن از پس بسيار حربها بود .\r\n","description":"","footnote":"","page_name":" 595 ","page_number":668},
  {"content":"\r\nمعاويه هرگز اين چشم نداشت ، و ليكن چون اين بشنيد طمع افتادش . پس مروان ابن الحكم به هر شهرى جاسوسان فرستاد . برفتند و باز آمدند و عثمان را گفتند هر گونه كس است كه همى آيند و مىگويند ترا خلع كنيم .\r\nپس مردمان مصر برفتند چهار هزار مرد با چهار امير ، يكى عبد الله سواد و ديگر خالد ملجم ، و سديگر سودان بن حمران ، و چهارم كنانة بن بشر . پس عبد الله ابن سعد بن ابى سرح نامه كرد به عثمان و او را آگاه كرد . عثمان على را و طلحه را و سعد را و زبير را بخواند و گفت : اين مردمان همى آيند كه فتنه انگيزند ، شما نگاه داريد كه اگر اين كار از من بشود به شما نرسد . على گفت : * ( مالك و لهذا لا امّ لك . ) * ترا باد اين كار . و تو چه دانى كه به ما رسد يا نه . عثمان گفت : مادر مرا دشنام مده كه نه مادر من [ بتر 
  ] بود از مادر شما . پس اكنون بگوى كه چه بايد كردن . على گفت : تو به خواستهء مسلمانان گستاخى كردى ، و بو بكر و عمر چنين نكردند ، و اميرى همه به خويشان خود دادى . عثمان گفت : راست گويى ، ايشان بر خويشان خود ستم كردند و من از بهر خداى دادم كه آن خواسته به درويشان بايست دادن تا هم به درويشان رسيد ، و هم رحم پيوسته شد ، و اكنون اگر صواب بينى باز دهم . و عثمان مروان بن الحكم را پانزده هزار درم داده بود . [ و عبد الله بن خالد را پنجاه هزار درم داده بود . 
  ] على گفت : اگر صدقه خواستى دادن چرا هزارگان و دو هزارگان ندادى [ كه پانزده هزار دادى و پنجاه هزار دادى ؟ 
  ] عثمان گفت : من آن را از خواستهء خويش عوض دهم . على گفت : اگر چنين كنى نصرت تو از ما دور نيست .\r\nپس آن مردمان [ كوفه 
  ] و مصر فراز رسيدند و بر كنارهء مدينه فرود آمدند به جايى كه آن را احسان المدينه خوانند . مردمان مدينه بيرون شدند و ايشان را گفتند به چه كار آمديد . گفتند بدان آمديم تا بر عثمان امر معروف كنيم بدين بى رسميها كه همى كند و عمّالانش . عثمان آگاه شد و به مزگت آمد و بر منبر شد و خطبه كرد و گفت :\r\nايشان را نكشم و ليكن با ايشان به حجّت گويم كه هر چه خطا كنم بر من رد كنند . اين مردمان همى گويند كه من نماز به موسم چهار ركعت كردم ، و پيغمبر عليه\r\n","description":"","footnote":"","page_name":" 596 ","page_number":669},
  {"content":"\r\nالسّلام دو ركعت كرد و ابو بكر و عمر دو ركعت كردند ، و من مقيم بودم كه مرا آنجا [ 265 b 
  ] خان و مان بود و ضياع ، مرا آنجا نماز مسافر نشايست [ كردن 
  ] و ديگر گويند كه قرآن بسوختم ، از بهر آن بود كه آن قرآن كه به دست مردمان اندر بود اندك اندك هر كسى همى گفت كه آن من به است . پس من قرآن جمع كردم و هر چه سورت دراز بود به اوّل آوردم و هر چه ميانه بود به ميان آوردم و هر چه خردتر بود به آخر آوردم ، و همه درست كردم و به دست مردمان اندر نهادم ، و آنچه ايشان داشتند بستدم و بسوختم . و مرا گويند مروان بن الحكم را كه پيغمبر عليه السّلام برانده بود باز آوردى . چنين بود و ليكن پيغمبر او را باز نواخته بود . و گويند جوانان را چرا اميرى دادى ، راست گويند كه كار به كسى بايد دادن كه داد و دانش دارد كه پيغمبر عليه السّلام گفته است جوانى با علم به است از پيرى بى علم . و پيغمبر عتّاب بن اسيد را اميرى [ مكّه 
  ] داده بود [ و او ريش نداشت . 
  ] و اسامة بن زيد را اسفهسلارى داده بود ، و او بيست و دو ساله بود . و همى گويند تو كسهاى خويش را ولايت دادى خداى تعالى گفت : * ( وَاتَّقُوا الله الَّذِي تَسائَلُونَ به وَالأَرْحامَ 4 : 1 ) * . پس آن غريبان گفتند ما برويم به حجّ و با قوم خويش سال ديگر باز آييم .\r\nاندر سال سى و پنجم [ بود 
  ] و يازده سال از خليفتى عثمان گذشته بود .\r\nپس ديگر سال مصريان باز آمدند چهار هزار مرد با سلاح تمام و با چهار مهتر ، و از كوفه نيز همچنين چهار هزار و چهار مهتر بيامدند ، چون مالك اشتر و زياد ابن لنّضر و عبد الله بن الاصم و زيد بن صوحان ، و هر كسى با گروهى و مردمان را گفتند ما همى به حجّ رويم و ليكن نخست به مدينه شويم . پس به مدينه آمدند و به جايى فرود آمدند نامش اعوص ، و مصريان به جايى فرود آمدند نامش ذو مروه ، و همه بر آن بودند كه عثمان را از خليفتى باز كنند و خليفتى ديگر بنشانند . مصريان على را خواستند ، و كوفيان زبير را و بصريان طلحه را . پس ايشان را خبر آمد كه مردمان مدينه اندر سلاح شدند و كس فرستادند ايشان را و گفتند به چه كار مىآييد ؟ ايشان گفتند ما را با كسى حرب نيست ما به گله آمديم از كارداران عثمان .\r\nمردمان مدينه سلاح بنهادند و بياراميدند . على اين رسولان را گفت : چه خواهيد ؟\r\n","description":"","footnote":"","page_name":" 597 ","page_number":670},
  {"content":"\r\nگفتند آن خواهيم كه عثمان آن اميران را معزول كند . على گفت : بگويم تا عثمان آن كند كه شما خواهيد . پس اين مردمان بپراگندند اندر مدينه ، و عثمان را ملامت كردند . پس گروهى سوى على آمدند و گفتند ما بدان آمديم تا عثمان را خلع كنيم و ترا بنشانيم . على ايشان را بانگ زد و گفت : شما را بدين حديث چه كار است . اين حديث ياران پيغمبر است ، و از پيغمبر عليه السّلام شنيدم كه سپاه ملعون آن است كه آهنگ بد مىكند و به [ ذى المروه و 
  ] و ذى خشب فرود آيد .\r\nپس چون شب در آمد عثمان سوى على رفت و گفت : بايد كه اين مردمان را باز گردانى . على گفت : به چه حجّت باز گردانم . عثمان گفت : هر چه تو گويى آن كنم . على گفت : روا است . پس على ديگر روز برفت و ايشان را پذيرفتگارى كرد و باز گردانيد . پس مروان بن الحكم عثمان را گفت : برو و به مزگت شو و مردمان را گرد كن و بگوى كه به دست اين مردمان حجّتى نبود از بهر آن باز گشتند ، كه پسر بو طالب همى گويد كه من اين مردمان را باز گردانيدم و آب روى تو برود . عثمان به مزگت آمد و مردمان را گرد كرد و خطبه بخواند و گفت : مردمان را حجّتى نبود و دانستند كه همى ستم كنند ، از بهر اين باز گشتند . پس هر كسى از گوشه اى سنگ به عثمان مىانداختند . عثمان دست به روى نهاد و گفت : اللَّهم انّى اتوب اليك .\r\nپس بنشست و دست بر روى نهاد . سنگى بر پشت دستش زدند ، و او را از منبر اندر گردانيد و هوش از وى بشد ، و آن عصاى پيغمبر عليه السّلام كه اندر دست داشت [ يكى آن عصا را بستد و به 
  ] دو نيم كردند و عثمان را زير پاى بماليدند . پس [ او را 
  ] بر گرفتند و به خانه بردند ، تا به هوش باز آمد . على سوى وى اندر شد و گفت : هر چند كار تو نيكو همى كنم تو به گفتار مروان تباه مىكنى . ترا با اين خطبه چه كار بود . عثمان گفت : اكنون چه بايد كردن كه بنده هرگز بى گناه نبود و از گناه معصوم نتواند بود . من توبت كردم و شما را فرمان بردارم . عثمان ديگر روز به مزگت آمد و همچنين بگفت . مردمان بگريستند و گفتند يا امير المؤمنين ، خداى ترا به اين توبت نگاه داراد . پس على گفت : بر وى بيش از اين نيايد .\r\nپس گروهى از پيران برخاستند و به خانهء عثمان شدند كه او را بپرسند و با وى\r\n","description":"","footnote":"","page_name":" 598 ","page_number":671},
  {"content":"\r\nحديث كنند . مروان بن الحكم گفت : چرا اين خطبه كردى و پسر بو طالب را به خود راه دادى . اين گروه بر در سراى آمدند تا بر تو حجّت كنند و فردا بر تو و بال گردد .\r\nايشان را بار مده . پس مروان بيرون آمد و گفت : اى مردمان چرا به كار خويش نرويد ، و مردمان را سرد گفت تا باز گشتند و سوى على رفتند و گله كردند كه مروان ما را چنين گفت . على ديگر باره سوى عثمان شد و گفت : من پس از اين با تو حديث نكنم كه هر چه من نيكو كنم تو به قول مروان تباه كنى . و عثمان را زنى بود با خرد و عاقله نامش نايله ، او عثمان را گفت به فرمان مروان كار مكن و فرمان على را دست باز مدار . عثمان فرمان وى نكرد و على بيرون آمد و گفت من نيز به كار تو سخن نگويم .\r\nپس اهل مصر كه باز گشتند سه منزل رفته بودند ، يكى جمازه ديدند ، كس فرستادند و او را بگرفتند . غلامى بود از آن عثمان و بر اشترى نشسته . [ 266 a 
  ] او را گفتند كجا همى روى ؟ گفت : پيغامى دارم . گفتند نامه دارى ؟ گفت : نه . بجستندش ، هيچ نيافتند ، رختهاى شتر و پالان طلب كردند ، پس مطهره اى خشك از پالان شتر آويخته بود ، بشكافتند و نامه اى در آنجا يافتند به خط مروان بن الحكم به مهر عثمان سوى خليفتان او كه اين مردمان كه اينجا به شنعت آمده بودند ، چون به مصر رسند ايشان را بگير و باز دار و يك يك و دو دو را بكش و خواسته شان بستان تا جهانيان عبرت گيرند . چون اين نامه بخواندند گفتند اكنون واجب است كشتن عثمان . پس باز گشتند و به مدينه آمدند و جمازه بفرستادند و مردمان كوفه و بصره را بخواندند و آن نامه را بديشان نمودند . مردمان مدينه گفتند كه اگر اين راست است خون عثمان حلال است .\r\nپس ايشان سوى على آمدند . على گفت : من اندر اين كار سخن نگويم . ايشان طلحه و زبير را و ياران پيغمبر را پيش اندر كردند و سوى عثمان شدند با آن نامه و غلام و اشتر . عثمان گفت : من از اين خبر ندارم . گفتند اين خط مروان است دبير تو و اين مهر تو است و اشتر و غلام تو . اگر مروان بى اجازت تو چنين حكم كند و به خون چندين هزار مسلمان كار كند و تو آگاهى ندارى ، تو اميرى مسلمانان را\r\n","description":"","footnote":"","page_name":" 599 ","page_number":672},
  {"content":"\r\nنشايى و خون تو حلال است ، و اگر تو نبشتى و عهد بشكستى و سوگند به دروغ كردى ، ترا با ما از سه كار بيرون نيست : اگر خويشتن را خلع كنى و يا عمّال را معزول كنى و يا مروان را كه اين نبشت كه تو از اين آگاهى ندارى به ما دهى تا بكشيم . عثمان گفت : من از اين نامه خبر ندارم و اين خليفتى آن كس كه مرا داده است هم او باز ستاند ، و مروان را به شما ندهم چيزى بر وى درست ناشده ، مگر كسى اين غلام را بفريفته است و اين خط نبشته ، و خط به خط مانده و مهر به مهر ماند ، و من مروان را به كشتن نتوانم دادن .\r\n","description":"","footnote":"","page_name":" 600 ","page_number":673},
  {"content":"\r\n\r\nذكر كشته شدن عثمان رضى الله عنه\r\nپس مردمان مدينه با اين غريبان يكى شدند و گرد آمدند بر در سراى عثمان . و عثمان در سراى ببست ، و ايشان شب و روز بر در سراى همى بودند تا بدان رسيد كه زنان را باز داشتند و نهشتند كه كسى در سراى شدى و نه بيرون آمدى ، و كار بر ايشان تنگ شد و بر اين گونه بيست روز همى بودند . پس با يك ديگر گفتند كه عثمان كارداران را خوانده است و با ما مدارا همى كند تا ايشان فراز رسند و ناگاه ما را بكشند . پس آهنگ كردند كه آتش اندر سراى زنند . و عثمان را عادت چنان بودى كه هر شب آدينه همه قرآن به دو ركعت نماز بخواندى . اين شب كه او را بكشتند اين نماز كرده بود . چون نماز بامدادين بكرد مصحف پيش نهاد و [ نبى 
  ] همى خواند . خوابش ببرد . چون آتش به در سراى اندر زدند و بانگ برخاست ، عثمان از خواب بيدار شد . مروان حكم سپاه را تعبيه كرد اندر سراى ، و سراى عثمان سخت بزرگ بود و پانصد مرد اندر سراى بودند همه با سليح تمام بر در آن خانه كه عثمان اندر وى بود صف زدند ، و عثمان مروان را اندر خواند و گفت :\r\nشما رنجه مباشيد كه كار من بود كه من پيغمبر را به خواب ديدم اكنون چنان كه گله همى كردم از امت ، مرا گفت اندوه مدار كه امشب بر من روزه گشايى . مروان\r\n","description":"","footnote":"","page_name":" 601 ","page_number":674},
  {"content":"\r\nگفت : يا امير المؤمنين ، يك ره كه ترا كار بود ما اندر اين جهان چه كنيم . و صف بر كشيدند به سراى اندر . پس در سراى بسوختند و اندر رفتند . مروان را ديدند با پانصد مرد صف بركشيده . و به در سراى اندر حرب در گرفتند ، و آن پانصد مرد باده هزار حرب همى كردند هر چه صعبتر ، چنان كه تا امروز هر گاه كه حربى صعب ياد كنند گويند حرب يوم الدار [ بود . 
  ] و يك ديگر را همى كشتند تا خون چون جوى برفت ، و عثمان از خانه بانگ همى كرد كه اى مردمان ، حرب مكنيد كه ايشان مرا خواهند كشتن ، شما خويشتن را مكشيد . مروان گفت : و الله كه تا جان در تن من است كس به تو نرسد . و حرب همى كردند تا آن پانصد مرد كشته شدند مگر اندكى ، و مردى مروان او را شمشيرى بزد بر پاى ، و او نيز مروان را شمشيرى بزد بر گردن ، و مروان بيفتاد ، و ابو حفصه مولاى مروان او را بر گرفت و از سراى بيرون آورد و به خانهء زنى پنهان كردش ، و آن زن او را دارو كرد تا درست شد . و به همهء زندگانى از آن پس گردنش كژ مانده بود . و عبد الملك مروان تا آخر عمرش حق آن [ زن 
  ] بشناخت ، و ابراهيم پسرش را اميرى شهرى داد .\r\nچون مروان را بيرون انداختند ، نخستين كسى كه اندر خانهء عثمان شد محمّد ابن ابى بكر بود كارد به دست ، و ريش عثمان بگرفت و كارد بالا برد تا بزند . عثمان گفت : اى پسر ، اگر بو بكر زنده بودى و اين ريش سپيد من به دست تو بديدى هم داستان نبودى . و محمّد بن ابى بكر دست از وى باز داشت و از خانه بيرون شد .\r\nپس مردى از مصر نامش كنانة بن بشر به خانه اندر شد [ و خواست كه بزندش . سه تن از مهتران مصريان خويشتن به خانه اندر افگندند ، نامشان قتيره و سودان و غافقى ، ايشان هر سه بانگ كردند كنانه را كه مزن و ما را خون وى به كار نيست ، و فراز شدند عثمان را گفتند اى مرد خويشتن را از خليفتى بيرون كن كه جانت همى بشود ، گفت : اين كار مرا خداى داد جز خداى باز نستاند ، و با شما بدين كتاب خداى كار خواهم كردن كه پيش من است . چون ديدند كه فرمان نمىكند بيرون آمدند . 
  ] كنانة بن بشر كارد به گلوش اندر زد ، و خون بجست و به مصحف بر افتاد بر اين آيت كه : * ( فَسَيَكْفِيكَهُمُ الله وَهُوَ السَّمِيعُ الْعَلِيمُ 2 : 137 ) * ، و عثمان بيفتاد ، و سودان و\r\n","description":"","footnote":"","page_name":" 602 ","page_number":675},
  {"content":"\r\nغافقى شمشير بر پهلوش همى زدند تا بكشتندش . و زنش نايله [ 266 b 
  ] خويشتن بر وى افگنده بود تا دستش بيرون افگندند .\r\nپس چون عثمان را بكشتند ، غوغا آهنگ بيت المال كردند . و دو غراره درم بود همه را غارت كردند . [ نخستين كسى غافقى از سراى بيرون آمد و بانگ كرد يا طلحه قد قتلنا ابن عفّان ، گفتا : اى طلحه ، پسر عفّان را كشتيم . مردمان را بدين سخن درست شد كه طلحه اندر آن كار بود . و غافقى خواست كه طلحه را پيش مردمان زشت كند . و على و زبير و سعد و سعيد هر كسى به خانهء خويش بودند و هيچ كس بدين خبر شادى نكرد مگر عمرو بن العاص ، گفت : من داغ اندر آتش نهادم او را و همه جهان را بر وى آغاليدم ، و من آن كسم كه چون ريش بخارم خون آرم . 
  ] و اين غوغاى حرب روز [ آدينه 
  ] هجدهم ذى الحجّه بود به سال سى و پنج از هجرت ، و مدد سپاه كوفه به دو منزلى مدينه رسيده بودند و مدد شام به ربذه فرود آمده بودند ، و مدد مصر و بصره نيز آمده بودند . چون خبر كشتن عثمان بديشان رسيد هم از آنجا باز گشتند .\r\nو چنين گويند كه آن روز كه عثمان كشته شد از عمرش هشتاد و دو سال رفته بود و گروهى گويند نود سال . و نماز ديگر كشته شد و شب آنجا بماند . و ديگر روز خواستند كه بر گيرند ، عبد الرّحمن بن عديس مهتر مصريان بود بيامد و گفت : ما نهليم كه او را به گورستان مسلمانان برند كه او نه مسلمان بود . [ و مردمان مدينه ، انصاريان ، با او يار بودند . پس 
  ] سه روز افگنده بود و تباه شده . [ و مردى بود ، نام او عمير بن ضابى ، بيامد ، عمودى داشت ، پاى عثمان بگرفت و عمود بر پهلوى او همى زد تا پهلوهاش بشكست . پس سه روز ببود . 
  ] حكيم بن حزام و جبير بن مطعم سوى على آمدند و خواهش كردند تا او از ايشان دستورى خواهد . على حسن را بفرستاد و عبد الرّحمن را و بزرگان ايشان را خواهش كرد تا بگذارند كه او را ببرند . پس دستورى دادند .\r\n[ هر چند اندر مدينه گشتند ، كس جنازه نداد . از آن درهاى سرايش درى\r\n","description":"","footnote":"","page_name":" 603 ","page_number":676},
  {"content":"\r\nبر گرفتند 
  ] و به ميان نماز شام و خفتن ببردند كه به روز از بيم غوغا نيارستند به گور كردن كه سنگ همى انداختند . [ گفتند ما نهليم كه او را به گورستان مسلمانان به گور كنندش . پس عبد الرّحمن سه مرد از انصار بفرستاد : [ اسلم بن 
  ] اوس بن بجره و ابو حيّة المازنى . با تنى چند و گفت 
  ] : مهليد كه به گورستان مسلمانان دفن كنند . پس در پهلوى گورستان مسلمانان ، گورهاى جهودان بود ، [ و آن را حش كوكب گفتندى ، 
  ] به ميانهء هر دو به گور كردند [ به فضايى پر . پس چون كار به معاويه رسيد بفرمود تا گرد بر گرد گور عثمان ديوارهاى ويران كه بود بيفكنند و آنجا گورستان مسلمانان كردند ، و اكنون گورهاى بنى اميّه بيشتر آنجا است ، 
  ] و آن را گورستان بنى اميّه خوانند .\r\n\r\nذكر سيرت و نسب و اولاد عثمان\r\nو عثمان مردى بود دو بهره ، نه دراز و نه كوتاه ، سپيد نيكو روى و چشم نيكو سر فراخ دوش و سينه بزرگ ريش ، [ و بر رويش نشان آبله بود ، 
  ] و مردى كريم و متودّد . و جبير بن مطعم بر وى نماز كرد . نسب وى ابو عمرو عثمان بن عفّان بن ابى العاص بن اميّة بن عبد الشمس بن عبد مناف بن قصى . و مادر وى اروى بنت كريز بن ربيعة بن [ حبيب بن 
  ] عبد الشّمس بن عبد مناف بود . [ و عثمان را به جاهليّت اندر كنيت ابو عمرو بود ، چون مسلمان شد و دختر پيغامبر ، رقيه ، را به زنى كرد ، پسرى آمد او را عبد الله نام كرد و كنيت خويش ابو عبد الله كرد . 
  ] و كاتب وى مروان ابن الحكم بود و حاجب حمران بن آبان بود و نقش انگشترى وى آمنت باللَّه .\r\nوى را يازده پسر و شش دختر بود و هشت زن كرده بود ، و از جمله دو دختر پيغامبر بود . و نام پسران وى : عبد الله الاكبر ، و او از رقيه بنت رسول الله زاييده بود ، و چون شش ساله شد خروسى منقار اندر چشم وى زد و اندر آن بمرد ، و ديگر عبد الله الاصغر در كودكى فرمان يافت و عمرو و خالد و ابان و عمر و وليد و سعيد و عبد الملك به كودكى فرمان يافت و عتبه و عنبسه . و اما نام دختران وى اين است : مريم و ام سعيد و عايشه و امّ ابان و امّ عمرو و ام البنين .\r\n","description":"","footnote":"","page_name":" 604 ","page_number":677},
  {"content":"\r\nو نام زنان او اين است . رقيّه و امّ كلثوم ، و هر دو دختران پيغامبر بودند عليه السّلام ، و فاخته بنت غزوان ، و امّ عمر و بنت جندب بن عمرو الازدى ، و ديگر زن فاطمه بنت الوليد بن عبد الشّمس . . . ، ؟ و ام البنين بنت عيينة بن حصن الفزاريه ، و رمله بنت شيبة بن ربيعة بن عبد الشّمس بن عبد مناف ، و نايله بنت الفرافصه .\r\n[ از سيرتهاى عثمان آن بود كه چون به حج شدى قبّه ها زدى و همه حجّاج را طعام دادى . و اين بانگ نماز چهار بار روز آدينه او آورد ، و به گاه بو بكر و عمر يك مؤذن بود ، عثمان چهار كرد . و پيوسته روزه داشتى و به شب نماز كردى بسيار و همه قرآن اندر دو ركعت نماز بخواندى هر شب آدينه . و نخستين كسى كه نبى از بر كرد او بود و مصحف نبشت و خطش نيكو بود . وز رسمهاى نيكوى او ويران كردن غمدان است ، و اين غمدان كوشكى بود به يمن كه اندر جهان چنان بنا نبود ، و همه حجّاج كه از حجّ بپرداختندى به نظارهء آن كوشك شدندى و عجب بماندندى از نيكويى آن ، و گفتندى اين از خانهء مكّه نيكوتر است ، عثمان كس فرستاد تا آن كوشك ويران كردند . 
  ]\r\n","description":"","footnote":"","page_name":" 605 ","page_number":678},
  {"content":"\r\n\r\nخبر بيعت امير المؤمنين على بن ابى طالب رضى الله عنه\r\nآن روز كه عثمان را رضى الله عنه به حصار گرفتند ، چون مؤذن بيامد او را به نماز خواند ، گفتا برو و على را بگوى تا نماز كند . مؤذن سوى على رفت . على گفت : بو ايّوب الانصارى را بگوى تا نماز كند . بو ايّوب روزى چند نماز كرد . پس على سهل بن حنيف را بفرمود كه نماز كن ، و نماز آدينه على كردى . [ و چون وقت حج ببود ، عثمان بر بام حصار آمد و عبد الله بن عبّاس را بخواند و به مكّه فرستاد تا حجّ كرد . و چون مىرفت ، على را گفت : با من بياى كه ترا تهمت همى كنند به عثمان و كار وى ، تا بارى چون كارى افتد تو آنجا نباشى . فرمان نكرد . و عبد الله برفت . 
  ] و روز آدينه عثمان را بكشتند . و مردمان مصر سوى على آمدند و گفتند دست بيرون آر تا بيعت كنيم . گفت : شتاب مكنيد . پس مردمان مدينه بيامدند و على را گفتند مردم را از امامى چاره نيست ، دست بيرون آر تا ترا بيعت كنيم . على گفت : آنگاه كه اهل مدينه و ياران پيغمبر گرد آمدند به وقت آنكه عمر كار به شورى افگند من همى خواستم كه اين كار مرا بود ، و ليكن اكنون بيازمودم هر كه را خواهيد بدهيد تا من او را متابع باشم . پس بصريان سوى طلحه شدند ، و همچنين او نيز اجابت نكرد ، زيرا كه همى دانست كه هنوز خلاف است .\r\n","description":"","footnote":"","page_name":" 606 ","page_number":679},
  {"content":"\r\nپس چون پنج روز بر آمد و آن غريبان دانستند كه اين كار بديشان بر نيايد ، اهل مدينه را گرد كردند و گفتند امروز پنج روز است تا جهان بى امام است ، كسى بنگريد و بدين كار به پاى كنيد . ايشان همه گفتند جز على كس نشايد ، گفتند على قبول نمىكند ، شما را همه ببايد رفتن و او را بياوردن . اهل مدينه همه پيش على بيامدند و گفتند جهان بى امام است و از تو حقتر نيست . هر چند گفتند اجابت نكرد . پس اين غريبان گفتند اگر ما به شهر خويش باز شويم و امامى پديد نيامده باشد به جهان اندر فتنه خيزد و آن فتنه هرگز ننشيند . على گفت : ياران پيغامبر بيايند نخست مهاجر و انصار كه ايشان ابتدا كنند . برفتند و ياران پيغمبر را عليه السّلام بياوردند مگر طلحه و زبير كه پيغامبر فرستادند كه هر كه مسلمانان پسندند ما نيز پسنديديم . چون مردم بيعت كنند ما نيز بيعت كنيم . على گفت : نخست ايشان بيايند ، و خواست كه بر خيزد . مردمان نگذاشتند كه بر خيزد . پس مالك الاشتر گفت : من طلحه را بياورم ، و حكيم بن جبله گفت : من زبير را بيارم . چون مالك به نزديك طلحه شد ، گفت : تا فردا . مالك گفت : مسلمانان را بى امام خواهى كردن و ميان مسلمانان خلاف خواهى افگندن ، مردمان بصره به در تو آمدند چرا بيعت نكردى ؟ امروز كه مردمان بر يك تن گرد آمدند اختلاف كردن چرا است ؟ اگر با من بيايى و اگر نه سرت بر دارم . و حكيم نيز همچنين بگفت . زبير را و طلحه را هر دو بياوردند پيش على . و على گفت : مرا اندر اين كار رغبتى نيست و مسلمانان بى امام مانده اند ، هر كه از شما خواهيد دست باز كنيد تا من او را بيعت كنم ، و از همه تو شايى اى طلحه ، دست باز كن تا ترا بيعت كنم . طلحه گفت : معاذ الله ، آنجا كه تو باشى و فضل و سابقت تو من كه باشم ! مالك الاشتر دست على باز كرد و نخستين كسى كه دست بر دست على زد طلحه بود . و دست راست طلحه شل بود ، مردى نامش حبيب بن ذويب گفت : يد شلَّاء و بيعة لا تتمّ . گفت نخستين دستى شل و ناقص بر دست وى آمد ، هرگز اين كار تمام نشود . پس زبير بن العوّام بيعت كرد و ياران پيغمبر عليه السّلام .\r\nديگر روز بيعت تمام شد و على بر منبر شد و خطبه كرد و نماز آدينه بكرد ، و آن\r\n","description":"","footnote":"","page_name":" 607 ","page_number":680},
  {"content":"\r\nروز بيست و پنجم بود از ذى الحجّه به سال سى و پنج از هجرت . ديگر روز مغيرة ابن شعبه پيش على آمد و گفت : چون بيعت تو به گردن ما آمد ، نصيحت تو بر ما واجب شد . اين عمّال كه عثمان به هر جايى به پاى كرده است ايشان را اوليا و اشياع بسيار شده اند ، چون ايشان را باز كنى خلق بر تو دشمن شوند و تدبير مخالفت تو كنند . ايشان را يك سال بر عمل دست باز دار [ 267 a 
  ] تا كارت قوى شود و از مخالفان ايمن شوى ، آنگاه هر كه را خواهى باز كنى ، همچنان كه عثمان كرد با كارداران عمر . على گفت رضى الله عنه * ( * ( وَما كُنْتُ مُتَّخِذَ الْمُضِلِّينَ عَضُداً 18 : 51 ) * . ) * گفت :\r\nمن عثمان را همى گفتم كه ايشان را باز كن كه ستمگارى ايشان همى دانستم اكنون من ايشان را بر كار بدارم ! نخستين كارى كه كنم ايشان را باز كنم . مغيره برخاست و بيرون آمد ، و روز ديگر باز آمد و گفت : يا امير المؤمنين ، من اندر آن حديث بنگريستم صواب آن است كه تو گفتى . اگر اين مردمان را باز نكنى ، مردمان گويند اگر اين كارداران مر مسلمانان را شايسته بود ، خلافتى به عثمان روا بود . و مغيره بيرون آمد . عبد الله بن عبّاس از حجّ فراز رسيد و مغيره را ديد كه همى بيرون آمد . عبد الله اندر شد و بيعت كرد . پس گفت : مغيره اينجا چه مىكرد ؟ گفت : مرا ديروز چنين گفت و من چنين جواب دادم ، و امروز باز آمد و چنين گفت . عبد الله گفتا دى نصيحت كرد و امروز خيانت . عبد الله بن عبّاس بيرون آمد و مغيره را ديد ، گفت : چرا دى امير المؤمنين را چنان گفتى و امروز چنين ؟ مغيره گفت : دى نصيحت كردمش ، نپذيرفت ، و امروز خيانت كردمش بپذيرفت .\r\nپس نخستين كس كه حاجت خواست طلحه بود . گفت مرا اميرى بصره ده و بصريان مرا خواهند ، و زبير گفت مرا اميرى كوفه ده كه كوفيان مرا خواهند . على گفت : مرا يار و نيرو كن و مشورت كن شماييد و من به تدبير شما اين كار گرفتم ، اگر شما برويد من با كه باشم . و نخستين كارى كه على كرد آن بود كه عبد الله بن عبّاس را به شام فرستاد و معاويه را باز كرد . عبد الله گفت : من به شام نروم كه چندين سال است كه شام معاويه دارد و شاميان او را چون رهى گشته اند ، و نيز بنى اميّه همه به شام شده اند و ترا به خون عثمان تهمت همى كنند . چون معاويه را باز\r\n","description":"","footnote":"","page_name":" 608 ","page_number":681},
  {"content":"\r\nكنى ايشان بر من بيرون آيند و حرب كنند . من ترا آن بينم كه عهد شام به معاويه فرستى و بنى اميّه كه با اويند هر كسى را عهدى فرستى كه بنى اميّه مردمان دنيااند تا بيارامند . على فرمان نكرد و گفت : معاويه را به شام دست باز ندارم و كس را از بنى اميّه بر مسلمانان مسلَّط نكنم ، و ميان من و معاويه جز شمشير نيست . عبد الله بن عبّاس گفت : يا امير المؤمنين ، تو مردى دليرى و به دليرى اين كار تباه كنى ، و اگر فرمان من كنى من همه بنى اميّه را اسير تو كنم و معاويه را از شام باز كنم . على گفت : يا ابن عبّاس ، تو و معاويه هر دو دعوى گربزى كنيد و من از تو آن خواهم كه با من مشورت كنى . اگر من فرمان تو نكنم ، تو فرمان من كنى . عبد الله گفت : سمعا و طاعة ، كمترين حقّى كه ترا بر من است فرمان بردن است .\r\nو هم اندر اين سال ملك الرّوم چون خبر كشتن عثمان بشنيد و فتنه هاى عرب ، گفت مسلمانان به يك ديگر مشغول شدند . و خواست كه با سپاه به شام آيد از راه دريا ، به هزار كشتى اندر سپاه در نشاند ، به هر كشتى اندر هزار مرد بفرستاد . و چون به نزديكى شام رسيدند بادى بر خاست و آن كشتيها را همه غرق كرد و آن همه خلق هلاك شدند . پس روميان گرد آمدند و او را اندر گرمابه بكشتند و گفتند همه مردمان ما را بفرستادى و هلاك كردى و روم را بى مرد كردى .\r\nپس سال سى و شش اندر آمد و على رضى الله عنه به هر شهرى عمّال فرستاد و كارداران عثمان را باز خواند .\r\n","description":"","footnote":"","page_name":" 609 ","page_number":682},
  {"content":"\r\n\r\nخبر عمّالان كه امير المؤمنين على رضى الله عنه به شهرها فرستاد\r\nنخستين عاملى كه على بفرستاد عبيد الله بن عباس را فرستاد به يمن ، و يعلى بن اميّه را باز كرد . و عثمان بن حنيف را به بصره فرستاد ، و عبد الله بن عامر بن كريز را باز كرد ، و عمارة بن شهاب به كوفه فرستاد و بو موسى الاشعرى را باز كرد ، و قيس بن سعد بن عباده را به مصر فرستاد ، و عبد الله بن سعد بن ابى سرح را باز كرد . پس عبيد الله بن عبّاس به يمن اندر شد ، و يعلى بن اميّه خواستهء خويش را بر گرفت و به مكّه شد و سوى على نرفت ، و عثمان بن حنيف به بصره شد ، عبد الله بن عامر بن كريز شهر به دو سپرد و برفت . و عمارة بن شهاب به كوفه شد ، طليحة بن خويلد پيش او آمد از كوفه و گفت باز گرد كه مردمان كوفه بر بو موسى بدل نخواهند و خون عثمان از تو طلب خواهند كردن و از آنكه ترا فرستاد ، اگر باز گردى و اگر نه سرت ببرم . و عماره باز گشت و پيش على آمد و او را خبر داد . و مردمان مصر به سه گروه شدند ، و عبد الله بن سعد بگريخته بود و محمّد بن ابى حذيفه شهر بگرفته . چون قيس بن سعد بيامد ، او را خبر دادند . يك گروه با قيس ابن سعد گرد آمدند و گروهى گفتند تا اين مصريان باز آيند كه عثمان را كشتند ، و گروهى ايشان را مخالف بودند و همى گفتند كه اگر على خون عثمان را طلب\r\n","description":"","footnote":"","page_name":" 610 ","page_number":683},
  {"content":"\r\nنكند ما از وى نپسنديم . و سهل بن حنيف به شام شد و معاويه سپاه پيش وى باز فرستاد تا او را باز گردانيدند . سهل باز مدينه آمد . و قيس از مصر نامه كرد به اختلاف اهل مصر ، و عثمان بن حنيف نامه كرد به اختلاف اهل بصره . على تافته شد . طلحه و زبير را بخواند و گفت : اين كار بشوريد ، چه تدبير كنيم ؟ گفتند ما ترا گفتيم كه ما را به كوفه و بصره فرست تا سپاه گرد كنيم ، نفرستادى . اكنون اين مردمان چشم همى دارند كه ما با تو مخالف شويم ، ما را به مكّه فرست تا آنجا [ 267 b 
  ] به عبادت مشغول شويم تا مردمان بدانند كه ما را به هيچ چيز حاجت نيست و مردم ترا منقاد شوند . و كار حرب گير كه اين جز به حرب ننشيند . على گفت : تا بتوانم با اين مردمان نيكويى كنم ، چون سود ندارد آنگاه حرب خود به دست بود . * ( آخر الدّواء الكىّ . ) * و طلحه و زبير از بهر آن به مكّه دستورى خواستند كه ايشان خبر عايشه داشتند كه او به مكّه سپاه گرد كند بر خلاف على ، و گويد على را نپسندم به خليفتى كه او عثمان را بكشت . و على ندانست .\r\nو عايشه را با على پيوسته عصبيّت بود از آن گاه باز كه بر عايشه آن دروغ گفتند و پيغمبر سخت تافته بود . على او را گفته بود كه اندر جهان زنان بسيارند اگر دلت بر يكى بد شد ديگرى به زنى كن ، و عايشه از آن گاه باز با على سخن نگفته بود . و آنگاه كه عايشه از مدينه برفت و عثمان اندر حصار بود ، و عايشه با عثمان نيز شوريده بود و پيوسته او را گفتى توبه كن و داد مسلمانان از خويش بده و از كارداران خويش ، و اگر نه از اين كار بيرون آى تا خداى مسلمانان را بدلى دهد به از تو ، و پيوسته پيش مردمان عثمان را بد گفتى كه او نه بر سيرت و سنّت پيغامبر و بو بكر و عمر مىرود ، و ندانست كه مردم بعد از وى على را بيعت كنند . چون بشنيد كه بيعت على را كردند ناخوش آمدش ، گفت عثمان را به ستم كشتند و خون وى طلب بايد كردن . و از مكّه بيرون شده بود . چون اين خبر بشنيد باز گشت از آن منزل كه بود و به مكّه شد و گفت مدينه اكنون نه جاى من است . و مردمان مدينه كه از مدينه بگريختند بر وى گرد آمدند و او را بيعت كردند ، و صفت كردند كه عثمان را چگونه زار كشتند . عايشه بگريست و گفت خداى عثمان را بيامرزاد . واجب\r\n","description":"","footnote":"","page_name":" 611 ","page_number":684},
  {"content":"\r\nاست خون وى طلب كردن . پس يك تن گفت عايشه را كه چرا پيش از آنكه به حجّ آمدى در مدينه چنين و چنين گفتى عثمان را ؟ گفت : آنگاه او را تهمت همى كردند به چيزها ، اكنون شنيدم كه توبت كرده بود و خون وى حرام بود . عبد الله بن [ عامر 
  ] الحضرمى كه امير مكّه بود گفت نخست خون وى من طلب كنم و مردمان مكّه با وى بيعت كردند . و اين خبر به طلحه و زبير شده بود ، از بهر آن به مكّه دستورى خواستند و على از اين خبر نداشت . و نامه كرد به بو موسى الاشعرى كه مرا آگاه كن كه مردمان كوفه بر چه اند . بو موسى جواب نوشت كه كوفيان بر طاعت تواند و ترا بيعت كردند . على شاد شد و بو موسى را بر كوفه دست باز داشت و رسولى بيرون كرد و به شام فرستاد سوى معاويه ، نامش سبرة الجهنى ، كه مرا آگاه كن كه شاميان بر چه اند . معاويه آن رسول را فرود آورد و يك ماه او را جواب نداد و هر گاه كه جواب را تقاضا كردى گفتى آرى . پس چون يك ماه ببود ، معاويه رسولى بيرون كرد ، نامش قبيصه ، و او را سوى [ على 
  ] پيغام داد به زبان ، و نامه مهر كرد و عنوان بنوشت و اندر نامه هيچ ننوشت ، و او را با رسول بفرستاد . قبيصه سوى على رفت و نامه بداد . چون بگشاد هيچ ننوشته بود . گفت به نامه اندر هيچ ننوشته است ، اگر پيغامى دارى بده . رسول گفت يا امير المؤمنين ، مرا زينهار ده . على گفت : تو ايمنى ، بر رسول چه آيد . گفت : اهل شام بيعت كردند كه خون عثمان از تو طلب كنند و صد هزار مرد بيش است كه هر روز به مزگت آيند و بر عثمان بگريند .\r\nعلى گفت : يا رب ، تو دانى كه من از آن بيزارم كه عثمان را كشت و خون وى اندر گردن على نيست ، مگر خداى نيكو كند ، و رسول را باز گردانيد .\r\nو طلحه و زبير دستورى خواستند و به مكّه شدند . على مردمان را به حرب خواند و نيت رفتن كرد به شام و سپاه گرد كرد . و محمّد بن الحنفيّه را لوا داد ، و عبد الله بن عبّاس را بر ميمنه كرد ، و عمرو بن ابى سلمه را بر ميسره كرد ، و ابو ليلى را بر مقدّمه كرد و از آن كسها كه بر عثمان بيرون آمده بودند كس را با خويشتن نبرد . و نامه كرد به قيس كه سپاه مصر گرد كن و از پس من بفرست به شام كه من از مدينه رفتم . و عثمان بن حنيف را نامه كرد به بصره و سپاه خواست . و بو موسى\r\n","description":"","footnote":"","page_name":" 612 ","page_number":685},
  {"content":"\r\nرا نامه كرد . و هر روزى خطبه كردى و مردمان را بفرمودى كه ساخته باشيد . و مردمان بساختند . پس على را خبر آمد كه مردمان مكّه گرد آمدند بر خلاف تو ، و عايشه بفرمود ايشان را كه خون عثمان طلب كنيد و على را به خلافت مپسنديد ، و طلحه و زبير با ايشان يكى شدند . على را سخت اندوه آمد و مردمان را گرد كرد و گفت ما را كارى پيش آمد بزرگتر از كار شام ، و خبر مكّه ايشان را بگفت كه عايشه چنين كرد ، و طلحه و زبير عجبتر كه پيش ايشان شدند و با ايشان يكى شدند و بيعت بشكستند ، و خداى تعالى ايشان را نصرت نكند . بسازيد رفتن به سوى مكّه كه اين فريضه تر از شام است . مردمان مدينه حديث طلحه و زبير بشنيدند ، سست شدند و كس اجابت نكرد به رفتن . على سه روز خطبه همى كرد و همى گفت بيعت كرديد با من ، وفاى بيعت نصرت بود . پس اندك مايه مردم اجابت كردند و على رفتن را بساخت به مكّه .\r\nو بر طلحه و زبير خلق بسيار گرد آمدند و يعلى بن اميّه كه امير يمن بود و على او را باز خوانده بود او به مكهء شد با خواستهء بسيار و با ايشان يكى شد . و سعيد بن العاص و وليد بن عقبه و عبد الله بن عامر [ 268 a 
  ] و همه بنى اميّه آنجا گرد آمدند و بيعت كردند . و سوى عايشه آمدند و تدبير كردند كه از كدام سوى شوند . و گفتند مردمان بس كس على را اجابت نكردند . طلحه و زبير گفتند مردمان مدينه با ما حرب كنند كه ما با على پيش ايشان بيعت كرديم . عايشه گفت : شما با على بيعت كرديد و اكنون بشكستيد ؟ گفتند ما بيعت به ستم كرديم از بيم شمشير مالك اشتر پس طلحه و زبير چنان تدبير كردند كه به شام شوند سوى معاويه و با وى يار باشند . عبد الله بن عامر بن كريز گفت : به بصره شويم كه ما را آنجا هواخواهانند بسيار ، و من عثمان بن حنيف را از شهر بيرون كنم و شهر به شما سپارم . طلحه گفت : اگر تو كس بودى خود او را به شهر نهشتى چنان كه معاويه كرد با سهل بن حنيف . يعلى بن اميّه گفت : صواب آن است كه به بصره شويم . و طلحه دانست كه مردمان بصره هواى او خواهند . [ راى شدن بصره درست كردند ، 
  ] و عايشه را گفتند ترا با ما بايد آمدن تا مردمان را بر خون عثمان آغالى و بر حرب تحريض كنى همچنانكه به مكّه كردى . عايشه اجابت كرد .\r\n","description":"","footnote":"","page_name":" 613 ","page_number":686},
  {"content":"\r\n\r\nرفتن طلحه و زبير با عايشه سوى بصره\r\nپس عبد الله بن عامر بن كريز هر خواسته كه داشت به طلحه و زبير داد تا سپاه را دادند و يعلى بن اميّه ششصد اشتر بداد تا سپاه را دادند . و او را اشترى بود نامش عسكر به هشتاد دينار خريده بود ، به عايشه داد تا هودج را بر او نهادند . و منادى بانگ كردند و هر كه را نفقه نبود بدادند . هزار مرد برفتند ، از ايشان ششصد بر شتر و چهار صد بر اسبان .\r\nو على ساخت همى كرد كه به مكّه شود . چون ايشان از مكّه برفتند امّ [ الفضل بنت 
  ] الحارث بن عبد المطَّلب از مكّه يكى را سوى على فرستاد و نامه نوشت بدين خبر كه ايشان رفتند سوى بصره . على تافته شد و گفت اگر ايشان سوى بصره شوند كار تباه گردد . و از مدينه برفت كه بر راه پيش ايشان آيد . سهل بن حنيف را بر مدينه امير كرد ، و قثم بن عباس را به مكّه فرستاد به اميرى ، و خود برفت از مدينه با نهصد مرد . چون به ربذه رسيد خبر يافت كه ايشان گذشتند . على به ذى قار بنشست ميان بصره و كوفه ، و نامه كرد به بصره به عثمان بن حنيف كه طلحه و زبير و عايشه آمدند ، خويشتن را نگاه دار .\r\nعايشه از مكّه با هزار مرد برفت . چون به بصره رسيد سه هزار مرد بر وى گرد\r\n","description":"","footnote":"","page_name":" 614 ","page_number":687},
  {"content":"\r\nآمده بودند از عرب عربا و دانستند كه ايشان را على پيش آمد . دليلى بگرفتند تا ايشان را بيراه بياورد منزل به منزل تا به منزلى فرود آمدند نامش حوأب . عايشه آن دليل را گفت اين منزل را چه خوانند گفتند حوأب . و سگان آن ديه ايشان را بانگ كردند بسيار . عايشه طلحه و زبير را گفت : من باز گردم كه پيغامبر عليه السّلام گفت زنى بود كه سگان حوأب بر وى كار كنند ، و آن رفتن نه صواب بود . طلحه و زبير گفتند اين مرد دروغ گويد كه اين را حوأب نخوانند . عايشه را دل ننشست گفت :\r\nباز گردم كه زنان را با لشكر كار نيست . و ايشان عبد الله بن الزبير را به طلايگى فرستاده بودند . كس فرستادند و او را گفتند زود بياى و بگوى كه على آمد تا ما بشتاب لشكر برداريم .\r\nو آنگاه كه على از مدينه برفت امّ سلمه زن پيغمبر عليه السّلام سوى على آمد و گفت : من با تو بيايم چنان كه عايشه با آن لشكر . على گفت : خداى ترا مزد دهاد تو به خانه بنشين و دعا كن كه خداى عزّ و جل خود عايشه را گرفتار كند به دست من .\r\nو عايشه اين شنيده بود و از على همى ترسيد . چون اين روز به حوأب فرود آمد ، عايشه گفت : من البتّه باز گردم . چون وقت رفتن بود ، عبد الله بن الزبير خويشتن را به لشكرگاه اندر افگند و گفت : على آمد ، و لشكر بشتاب بر گرفت . و عايشه نيارست گفتن باز گردم ، و دليل به راه راست باز شد . على را ديد بر سر راه نشسته و همى خبر جست كه ايشان به كدام راه شدند . على آن دليل را بخواند و گفت : اين زن را كجا ديدى ؟ دليل خبر عايشه چنان كه بود بگفت : على گفت : من دانستم كه از مدينه بيرون نتوانم شدن و هر كجا شوم مرا باز آرند ، اكنون كه بيعت مسلمانان به گردن من آمد به خانه نتوانم نشستن . و آن روز كه پيغمبر عليه السّلام بمرد كس را از خويشتن حقتر نديدم بدين كار ، چون بو بكر بمرد كس را نديدم از خود حقّتر .\r\nچون عمر را بيعت كردند من نيز بيعت كردم . پس چون عمر را زخم رسيد و كار به شورى افگند و مرا يك جزو كرد از شش جزو از اين كار ، چون مردمان بر عثمان اتفاق كردند و او را بيعت كردند من نيز بيعت كردم . پس چون عثمان را بكشتند يك هفته مردمان مرا همى جستند ، من اجابت نمىكردم تا همه اتّفاق كردند و به دل\r\n","description":"","footnote":"","page_name":" 615 ","page_number":688},
  {"content":"\r\nخوشى مرا بيعت كردند ، و نتوانستم مسلمانان را ضايع كردن . بپذيرفتم . اكنون روا نبود مرا به خانه نشستن و مسلمانان را چنين دست باز داشتن .\r\nپس چون عايشه به نزديك بصره رسيد ، او را گفتند به شهر مشو كه ندانى مردمان به چه اند ، نخست رسولى بفرست . گفت راست گوييد . عبد الله بن عامر را بخواند و گفت : مرا تو اينجا آوردى و گفتى مردمان بصره با منند ، اكنون به شهر اندر شو و مردمان را [ 268 b 
  ] گرد كن تا من اندر آيم . عبد الله به شهر اندر شد . عايشه از آن منزل بر گرفت و به در بصره فرود آمد .\r\n","description":"","footnote":"","page_name":" 616 ","page_number":689},
  {"content":"\r\n\r\nرسيدن طلحه و زبير و عايشه به بصره\r\nعثمان بن حنيف خواست كه بداند كه به بصره كس هست كه عايشه را يارى كند ، مردى را بخواند نامش قيس بن العقديّه و گفت به مزگت آدينه شو و بانگ كن كه طلحه و زبير با عايشه آمدند و همى گويند به طلب خون عثمان آمديم و عثمان را قصاص خواهيم و با كشندهء او حرب كنيم . قيس بيامد و به مزگت آدينهء بصره بيستاد و اين بگفت . مردى از ميان ايشان گفت اين مردمان همى گويند ما را يارى كنيد تا كشندگان عثمان را بكشيم و ما هر كجا كشندگان عثمان بيابيم يارى كنيم تا ايشان را بكشند . و اين قيس را سنگ بزدند و براندند . قيس سوى عثمان ابن حنيف آمد و بگفت .\r\nعثمان دانست كه عايشه را به بصره يا راست . پس ديگر روز سپاه بر گرفت و به شهر اندر آمد . و ميان بصره جايى است فراخ چون دشتى آن را مربد خوانند .\r\nعايشه با لشكر آنجا بيستاد و عايشه اندر هودج بود با اشتر ، سپاه گرداگرد او ، و طلحه بر راست اشتر او بود و زبير بر چپ . و عثمان بن حنيف بيامد با سپاه خويش و بر گوشه اى بيستاد و مردمان بصره همه به نظاره آمدند . پس طلحه سخن گفت و خطبه كرد و عثمان را ياد كرد و فضلش و آن ستم كه بر وى كردند و گفتند\r\n","description":"","footnote":"","page_name":" 617 ","page_number":690},
  {"content":"\r\nكشندگان وى را طلب كنيد و بكشيد . و زبير نيز چنين گفت . پس عايشه خطبه كرد و همچنين گفت . پس مردمان بصره چون آن سخن بشنيدند به دو گروه شدند .\r\nگروهى گفتند كه راست گويند و كشندگان عثمان را ببايد كشتن ، و گروهى گفتند اندر بصره سپاه على است و ايشان بدين سخن على را خواهند . و اگر على كشت عثمان را ايشان با وى بودند به مدينه چرا با وى بيعت كردند و امروز بشكستند و به بهانهء خون عثمان همى حرب كنند . پس مردمان شهر به دو نيم شدند ، نيمى با عثمان بن حنيف و نيمى با عايشه بودند .\r\nمردى نامش جارية بن قدامة السعدى عايشه را گفت و الله كه كشتن عثمان آسانتر از آنكه تو پردهء خويش بدريدى و به ميان خلق بيرون آمدى بر اين اشتر ملعون و حرمت پيغمبر عليه السّلام بشكستى و پردهء خويش بدريدى ، ترا با على حرب چرا بايد كردن ؟ بياى تا ترا به پرده بازبريم ، و اگر ترا به ستم آوردند ما را حرب با آن كس بايد كردن كه ترا آورد كه ايشان بتر كردند به دين خداى و پردهء پيغمبر عليه السّلام ، و حدثى بزرگ كردند اندر مسلمانى كه مادر مسلمانان را پرده بدريدند و بر سر اشترى بستند اندر ميان دو لشكر ، و خلق نظاره مىكنند . پس جوانى از بنى سعد بيرون آمد و گفتا : يا طلحه و يا زبير ، شما حواريان و ياران پيغمبر بوديد و با وى صحبت كرديد و ليكن از پس وى حقّ وى نگذارديد و حرمت او نگاه نداشتيد كه زنان خويش را به پرده نشانديد و زن پيغمبر را پرده برداشتيد ، و در ميان چندين هزار خلايق عبرت كرديد و پيش مردمان به پاى كرديد . كس جواب نداد نه طلحه و نه زبير . پس حكيم بن جبله از سپاه عثمان بن حنيف بيرون آمد و حمله كرد بر سپاه عايشه و حرب اندر گرفتند . و مردمان از بامها سنگ همى انداختند از هر دو سوى يك ديگر را . و گرد و خاك برخاست و حرب سخت شد و از هر دو سوى بسيار كشته شدند . و آن روز تا شب حرب كردند . و چون شب اندر آمد ، عايشه با سپاه از مربد برفت . و آنجا گورستانى بود مقبرهء بنى مازن خواندندى ، آنجا فرود آمدند . و عثمان بن حنيف باز گشت و به كوشك اندر شد .\r\nديگر روز باز آمدند و حرب كردند تا نماز پيشين ، و از هر دو گروه بسيار كشته\r\n","description":"","footnote":"","page_name":" 618 ","page_number":691},
  {"content":"\r\nشدند . پس عايشه گفت : حرب مكنيد كه من نه به خون ريختن آمده ام ، من بدان آمده ام كه صلح و نيكوى كنم . عثمان گفت : ما را با تو صلح نيست تا طلحه و زبير را از خويشتن جدا نكنى كه ايشان با على بيعت كردند و بيعت او را بشكستند ، و ترا كه حرم پيغمبر بودى نظارهء جهانيان كردند . عايشه گفتا ايشان همى گويند كه ما با على بيعت به ستم كرديم . عثمان گفت دروغ گويند ، تو آنجا نبودى و من آنجا بودم . عايشه گفت : يك راه كه چنين است به مدينه كس فرستيم تا مردمان مدينه گواهى دهند كه ايشان اگر از بيم بيعت كردند ، حقّ ايشان را بود ، و تو از بصره برو و شهر بديشان سپار ، و اگر گويند به دل خوشى بيعت كردند و اكنون همى عاصى شدند و بشكستند ، حقّ شما را بود و من ايشان را از بصره بيرون برم . تا آنگاه كه رسول باز آيد ، شهر تو همى دار و اين سپاه يك ديگر را نيازارند . و بر اين شرط نامه بنوشتند ، و كعب بن سور را به مدينه فرستادند . و عايشه به مدينه نامه نوشت به جماعت ياران پيغمبر ، و مردمان مدينه ، و اين حديث بپرسيد .\r\nو اين خبر سوى على شد . نامه كرد به عثمان بن حنيف كه چرا يقين خويش به شك كنى ، تو به مدينه بودى كه طلحه و زبير بيعت كردند مرا و هيچ بيمى نبودشان از كس . اكنون تو هم آنجا باش تا من با سپاه آمدم . و كعب مردمان را به مدينه گرد كرد . و اميرى مدينه [ 269 a 
  ] على سهل بن حنيف را داده بود . پس مردمان مدينه همه به مزگت گرد آمدند . و كعب بيامد و نامهء عايشه بر خواند و گفت : شما چه گوييد ، طلحه و زبير بيعت على بر خوشدلى كردند يا از بيم ؟ هيچكس جواب نداد . پس اسامة بن زيد از ميان خلق گفت كه طلحه و زبير بيعت از بيم شمشير مالك اشتر كردند . سهل بن حنيف امير مدينه گفت : دهيد اين دروغزن را . پس غوغا بر خاست و اسامه را به زخم كردند و اندر زير پاى افگندند . و چنان بود كه ش بخواستند كشتن ، تا صهيب بن سنان و ابو ايّوب و محمّد بن مسلمه برخاستند و اسامه را از دست مردمان بستدند و گفتند ترا با اين چه كار بود كه گفتى كه ما را از بيم جان تو گواهى به دروغ بايد دادن .\r\nپس كعب كه رسول عايشه بود باز گشت و باز بصره شد و هر چه ديده بود همه\r\n","description":"","footnote":"","page_name":" 619 ","page_number":692},
  {"content":"\r\nباز گفت . عايشه گفت : الله اكبر ، كعب را پيش عثمان فرستاد تا هر چه ديده بود بگفت ، و گفتا اكنون شهر بپرداز . عثمان بن حنيف گفت : مرا نامهء على آمده است و گفته كه آنجا باش تا من آيم . كعب بيامد و عايشه را بگفت . چون شب اندر آمد طلحه و زبير با سپاه به در كوشك عثمان آمدند . و چهل مرد بر در كوشك بودند همه را بكشتند ، و عثمان را از كوشك بيرون آوردند و خود به كوشك اندر شدند و سراى سلطان بگرفتند و باز ديگر روز شهر را فرمان دادند و عثمان را باز داشتند و خواستند كه ش بكشند . عايشه نگذاشت و گفت او مردى پير است و با پيغمبر عليه السّلام صحبت بسيار كرده است . پس طلحه و زبير هم اندر شب او را بياوردند و ريش و سبلت و ابرويش پاك كردند . پس دستش باز داشتند . عثمان پيش على رفت . على چون عثمان را ديد نشناختش . گفت تو كيستى ؟ گفت : من عثمان بن حنيفم گفت : از [ بر 
  ] من پير شدى و امرد آمدى . پس طلحه و زبير بصره را بگرفتند و بيت المال را در بگشادند و ديگر روز به مزگت آمدند و بر منبر شدند و خطبه كردند و گفتند :\r\nاى مردمان ، شما فضل عثمان بن عفّان دانيد كه او چون بود ، و خلق از او بيازرد از بهر كارداران او كه بيداد كردند ، و ما خواستيم كه بر او انكار كنيم تا باز راه آيد و توبه كند ، و نخواستيم كه كشته شود . پس غوغا برخاست و او را بكشتند . و ما امروز خون او طلب كنيم و كشندگان او را بكشيم . و زبير با طلحه بر منبر بود و هر دو پهلوى يك ديگر نشسته بودند ، هر چه طلحه گفتى ، زبير گفتى همچنين است . پس مردى از ميان آن جمع گفت : يا با محمّد طلحه ، نامه هاى تو به ما از مدينه نه چنين همى آمد به حديث عثمان كه تو اكنون همى گويى . طلحه خجل شد . زبير گفت : نامهء من هيچ آمد ؟ گفت : اگر آمد به مردمان كوفه آمد ، كه زبير مرد كوفيان [ بود 
  ] و طلحه مرد بصريان . پس طلحه ديگر باره به خطبه شد و عثمان را مدح همى گفت و على را مىنكوهيد . پس مردى از عبد القيس بر خاست و گفت : شما با على بيعت كرديد و بيعت او را بشكستيد و اكنون عيب او همى گوييد ، بى آنكه از او عيبى ديديد كه هنوز تا او بنشست حكمى نكرد كه كس بر او عيب كند . پس مردمان طلحه و زبير\r\n","description":"","footnote":"","page_name":" 620 ","page_number":693},
  {"content":"\r\nشمشير بكشيدند و از قبيلهء عبد القيس مردم بسيار بر خاست و آهنگ ايشان كردند و فتنه برخاست . و طلحه خواست كه اندر آن خطبه على را خلع كند و خويشتن را به خليفتى بنشاند ، چون فتنه برخاست ، طلحه و زبير از منبر فرود آمدند و به سراى سلطان شدند و گفتند طلب آن كسها كنيد كه از بصره به مدينه آمده بودند به كشتن عثمان . و هر خواسته كه اندر بيت المال بود همه بر غوغا ببخشيدند . پس هر كس غمز همى كردند كه فلان بود و فلان ، و همى رفتند و مىكشتند .\r\nپس طلحه و زبير به هر شهرى نامه كردند كه ما چنين كرديم به بصره ، شما نيز چنين كنيد . و خود به حرب على خواهيم شدن و خون عثمان از وى طلب كردن . و آن مرد را كه در مزگت از بهر على سخن گفته بود نامش حكيم بود ، او را همى جستند و نيافتند . پس چون سپاه را روزى بداد ، مردمان را به بيعت خواستند بر حرب على ، و آشكارا بكردند كه عثمان را على كشت . و طلحه و زبير به مزگت شدند و همى بيعت كردند . حكيم و عبد القيس با پسران و برادران و قبيله بيرون آمدند . و اندر همه بصره ايشان را به بزرگى و مردانگى همتا نبود و از در مزگت اندر شدند و گفتند : اى طلحه و اى زبير ، بيعت على بشكستيد و عاصى شديد اندر خداى و پيغمبر عليه السّلام ، و قصد خاندان كرديد و حرم او را بر اشتر در ميان چندين هزار خلايق بداشتيد ، و همه مسلمانان را همچون خويشتن عاصى و مرتد همى كنيد . طلحه گفت : اى حكيم ، من ترا همى جويم و تو به بصره اندرى . و حكيم را قبيلهء بسيار بود ، نتوانستند او را گرفتن . از مزگت بيرون جست و طلحه با سپاه از پس او برفت تا به محلَّت مربد ، و حرب اندر گرفتند . و با طلحه و زبير سپاه بسيار بود ، نخست حكيم را بكشتند و از پس او برادرانش . و پيش از آنكه حكيم را كشتند ، مردى شمشيرى بزد بر زانوى حكيم و پاى او به پوست بياويخت . و حكيم از جاى بر جست و شمشير بر گردن آن مرد زد كه او را زده بود و آن مرد را بيفگند . و حكيم به يك پاى بود و كارد بركشيد و آن مرد را سر ببريد . پس خلقى بر حكيم گرد آمدند ، و از اهل بيت حكيم [ 269 b 
  ] هفتاد تن را بكشتند با حكيم . ديگران به هزيمت شدند و بصره خالى كردند . و طلحه و زبير بيعت بصره تمام كردند ، و به\r\n","description":"","footnote":"","page_name":" 621 ","page_number":694},
  {"content":"\r\nهر شهرى نامه كردند و سپاه خواستند .\r\nو مردى را از كوفه ، عايشه نامه كرد و بخواند ، زيد بن صوحان نام او ، گفت پيش من آى . او پيش عايشه نيامد و برفت كه سوى على شود . چون اين خبر به عايشه رسيد زود نامه كرد و گفت : اى زيد ، ترا من خواندم اگر اكنون سوى من نيايى بارى سوى على مشو و به خانه بنشين . زيد جواب نامهء عايشه كرد گفت : خداى عزّ و جل غزو كردن مرا فرموده است با دشمنان اسلام و مخالفان رسول و اولوا الامر ، و ليكن ترا فرموده است كه به خانه بنشين و دوك ريس و كار زنان كن ، تو كار خويش مرا فرمايى و كار من تو همى كنى .\r\nپس عايشه را خبر آمد كه على به ذى قار نشسته است و سپاه گرد همى كند ، كوفيان و مدينيان را و از هر جايى . و همه را خبر شد كه مردمان بصريان بيشتر با علىاند . طلحه و زبير تافته شدند و از هيچ جايى سپاه بر ايشان گرد نيامدند نه از عراق و نه از شام ، و بدين سخت تافته بودند كه اندر ميان كارى بزرگ شده بودند و كار پيش نتوانستند بردن . پس مردمان را گرد كردند و خطبه كردند و گفتند على به ذى قار نشسته است ايمن ، ما را هزار سوار بايد تا تاختن كنيم بر سر او تا مگر خداى تعالى خلق را از او برهاند . هيچكس جواب ندادند . زبير گفت : پس مرا بيعت كرديد ، اكنون كه نصرت خواهم نكنيد و ما را عشوه همى دهيد ؟ هيچكس جواب نداد . زبير گفت : لا حَوْلَ وَلا قُوَة الَّا بِاللَّه العَلى العَظيم . اين است آن فتنه كه مردم متحيّر شوند اندر او ، و شما نيز متحيّريد .\r\n\r\n","description":"","footnote":"","page_name":" 622 ","page_number":695}
  ]