[
  {"content":"\r\nمجموعه تاريخ ايران\r\n1\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد اول\r\nترجمهء\r\nابوالقاسم پاينده\r\nانتشارات اساطير\r\n3\r\n","description":"","footnote":"","page_name":" 1 ","page_number":1},
  {"content":"\r\nانتشارات اساطير\r\nتاريخ طبرى ( جلد اول )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : زمستان 1368 ه‍ ش\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nبسم الله الرحمن الرحيم\r\nسپاس خدا را كه اول است پيش از همهء اولها و آخر است پس از همهء آخرها ، قادر بر همهء كار به ذات ، و خالق خلق بى نمونه و الگو ، فرد واحد بىعدد ، باقى از پس همگان ، بى نهايت و مدت . كبريا و عظمت و جلوه و عزت و سلطان و قدرت خاص اوست ، قدرت و وحدانيت وى بى شريك است و تدبير او بى دستيار و پشتيبان . يگانهء بى فرزند و يار و همتاست ، در وهم نگنجد و در جا مقام نگيرد و به ديده نيايد . لطيف است و خبير . نعمتهاى وى را سپاس مىدارم و داده هاى او را شكر مىگزارم ، كه ستايش خاص اوست و از شكر وى اميد فزونى دارم و به گفته و كردار ، تقرب و رضاى او مىجويم . توحيد و ايمان و تقديس خاص اوست .\r\nشهادت مىدهم كه خداى يگانه بى شريك است و محمد بندهء شايسته و فرستادهء امين اوست كه رسالت خويش خاص وى كرد و او را به وحى برانگيخت كه خلق را به - پرستش خدا دعوت كند كه او نيز فرمان برد و بكوشيد و نصيحتگر امت خويش شد و خدا را پرستيد تا به يقين خداى رسيد . در بلاغ كوتهى نكرد و در كوشش سستى نياورد و بهترين و پاكترين صلوات و سلام خداى بر او باد .\r\nاما بعد : خداى جل جلاله كه نامهايش پاك باد ، خلق خويش را بى حاجت آفريد و بى ضرورت پديد آورد و كسان آفريد كه امر و نهى و عبادت خويش خاص\r\n","description":"","footnote":"","page_name":" 3 ","page_number":3},
  {"content":"\r\nآنها كرد ، تا خدا را بپرستند و بستايند و فضل و نعمت برايشان فزون كند و نعمت بيشتر دهد چنان كه او عز و جل فرمود :\r\n« * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ، ما أُرِيدُ مِنْهُمْ من رِزْقٍ وَما أُرِيدُ أَنْ يُطْعِمُونِ . إِنَّ الله هُوَ الرَّزَّاقُ ذُو الْقُوَّةِ الْمَتِينُ 51 : 56 - 58 ) * . [ 1 
  ] يعنى و پريان و آدميان را نيافريدم مگر كه عبادتم كنند . از آنها روزىاى نمىخواهم و نخواهم كه غذايم دهند كه خدا روزى رسان و صاحب نيروى محكم است » ، كه از خلقتشان ذره‌اى بر قدرت وى نيفزود و اگر نابودشان كند ذره‌اى نقصان به دو راه نيابد كه تغيير و ملال بر او راه ندارد و روز و شب سلطان وى را نكاهد كه خالق دهر و زمانهاست و فضل و بخشش و نعمت و كرمش عام است ، كسان را گوش و چشم و دل داد و عقل بخشيد كه حق و باطل و سود و زيان را بشناسند و زمين را بگسترد ، تا در راههاى آن بروند ، و آسمان را طاقى محفوظ كرد ، چنان كه او فرمود . و باران و روزى به مقدار از آن نازل كرد . شب را پوشش و روز را معاش كسان قرار داد ، به نعمت و كرم خويش مهتاب شب و آفتاب روز را از پى هم آورد و آيت شب را ببرد و آيت روز را عيان كرد ، چنان كه او جل جلاله و تقدست أسماؤه فرمود :\r\n« * ( وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً لِتَبْتَغُوا فَضْلًا من رَبِّكُمْ وَلِتَعْلَمُوا عَدَدَ السِّنِينَ وَالْحِسابَ وَكُلَّ شَيْءٍ فَصَّلْناه تَفْصِيلًا 17 : 12 ) * [ 2 
  ] يعنى شب و روز را دو نشانه كرديم و نشانهء شب را سياه و نشانهء روز را روشن كرديم تا از پروردگار خويش فزونى جوييد و شمارهء سالها و حساب [ اوقات 
  ] بدانيد و همه چيز را توضيح داده‌ايم ، توضيح كامل » .\r\nو چنين كرد تا به شب و روز و ماهها و سالها ، وقت نماز و زكات و حج و روزه و فرايض ديگر را بدانند و وقت و دين و تكليف خويش را بشناسند چنان كه او عز و جل فرمود :\r\n\r\n","description":"","footnote":"\r\n[ 1 
  ] سوره 51 ، آيه 56 و 57 و 58\r\n[ 2 
  ] سوره 17 آيه 12\r\n","page_name":" 4 ","page_number":4},
  {"content":"\r\n« * ( يَسْئَلُونَكَ عَنِ الأَهِلَّةِ قُلْ هِيَ مَواقِيتُ لِلنَّاسِ وَالْحَجِّ 2 : 189 ) * . . . [ 1 
  ] يعنى ترا از ماه‌هاى نو پرسند ، بگو وقتهاست براى مردم و حج . » و فرمود : « * ( هُوَ الَّذِي جَعَلَ الشَّمْسَ ضِياءً وَالْقَمَرَ نُوراً وَقَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ ما خَلَقَ الله ذلِكَ إِلَّا بِالْحَقِّ يُفَصِّلُ الآياتِ لِقَوْمٍ يَعْلَمُونَ . إِنَّ في اخْتِلافِ اللَّيْلِ وَالنَّهارِ وَما خَلَقَ الله في السَّماواتِ وَالأَرْضِ لآياتٍ لِقَوْمٍ يَتَّقُونَ 10 : 5 - 6 ) * [ 2 
  ] يعنى اوست كه خورشيد را پرتوى و ماه را تابشى كرده و براى آنها منزلها معين كرده تا شمار سالها و حساب كردن را بياموزيد ، خدا اينها را به درستى بيافريد ، و اين آيه ها را براى گروهى كه مى [ خواهند ب 
  ] دانند شرح مىدهيم ، به راستى در اختلاف شب و روز و آن چيزها كه خدا در آسمانها و زمين آفريده براى گروهى كه پرهيزكارى مىكنند عبرتهاست » ، كه اين همه نعمت و تفضل بود كه خلق را داد و بسيار كس از خلق شكر نعمت وى بدانستند و نعمتشان بيفزود چنان كه او جل جلاله با گفتهء خويش وعده فرموده بود كه « * ( وَإِذْ تَأَذَّنَ رَبُّكُمْ لَئِنْ شَكَرْتُمْ لأَزِيدَنَّكُمْ وَلَئِنْ كَفَرْتُمْ إِنَّ عَذابِي لَشَدِيدٌ 14 : 7 ) * [ 3 
  ] يعنى و چون پروردگارتان اعلام كرد كه اگر سپاس داريد افزونتان دهم و اگر كفران كنيد عذاب من بسيار سخت است . » و زيادت دنيا را با نعيم جاويد آخرت با هم داد و نعمت بسيار كسان را به دنياى ديگر نهاد .\r\nو خلق بسيار كفران نعمت او كردند و داده هايش را انكار كردند و جز او را پرستيدند كه فضل و احسان خويش را از آنها بگرفت\r\nو در اين دنيا نكبت و هلاكتشان داد و عقوبتشان را به آخرت نهاد و بسيار كسان را از نعمت ايام زندگى بهره ور كرد تا در خور عقوبت آخرت شوند . از اعمالى كه مايهء خشم اوست به دو پناه مىبريم و هم در كارهايى كه مايهء رضا و دوستى اوست از او توفيق مىجوييم .\r\n\r\n","description":"","footnote":"\r\n[ 1 
  ] سورهء 2 : آيهء 189\r\n[ 2 
  ] سورهء 10 : آيهء 5 و 6\r\n[ 3 
  ] سورهء 14 : آيهء 7\r\n","page_name":" 5 ","page_number":5},
  {"content":"\r\nابو جعفر گويد : در اين كتاب خبر ملوك و پيمبران و خليفگان را كه شاكر نعمت خدا بودند و نعمت بيشتر يافتند و آنها كه نعمتشان به آخرت افتاد و آنها كه كفران كردند و در ايام حيات متنعم بودند ، بيارم از آغاز خلقت و چيزى از حوادث ايامشان را ياد كنم كه عمر از استقصاى آن كوتهى كند و كتابها دراز شود و مدتشان و آغاز و انجام كارشان بگويم و روشن كنم\r\nكه آيا پيش از ايشان كس بوده و چه بوده و پس از آنها چه شده و معلوم كنم كه جز خداى واحد قهار دارندهء آسمانها و زمين و مخلوق آن ، كس قديم نباشد . و اين به اختصار باشد نه مفصل كه هدف كتاب ما استدلال در اين باب نيست بلكه تاريخ ملوك گذشته است و شمه اى از اخبارشان و زمان رسولان و پيمبران و مقدار عمرشان ، و مدت خليفگان سلف و چيزى از سرگذشتشان و قلمرو حكومتشان و حوادث عصرشان . و به دنبال آن ذكر ياران پيمبر محمد صلى الله عليه و سلم و نامها و كنيه ها و نسبهاشان و مدت عمرشان و وقت وفات هر كدامشان را با موضع وفات بيارم ، سپس از تابعان و اخلافشان سخن آرم و معلوم كنم كه روايت كدامشان را پسنديده‌ام و نقل كرده‌ام و آنها كه روايتشان را نپسنديده‌ام و نياورده‌ام . و از خداى كمك مىخواهم و صلوات و سلام خداى بر محمد پيمبر او باد .\r\nبينندهء كتاب ما بداند كه بناى من در آنچه آورده‌ام و گفته‌ام بر راويان بوده است نه حجت عقول و استنباط نفوس ، به جز اندكى ، كه علم اخبار گذشتگان به خبر و نقل به متأخران تواند رسيد ، نه استدلال و نظر ، و خبرهاى گذشتگان كه در كتاب ما هست و خواننده عجب داند يا شنونده نپذيرد و صحيح نداند ، از من نيست ، بلكه از ناقلان گرفته‌ام و همچنان ياد كرده‌ام .\r\n","description":"","footnote":"","page_name":" 6 ","page_number":6},
  {"content":"\r\n\r\nسخن در اينكه زمان چيست ؟\r\nزمان ساعات شب و روز است ، كوتاه باشد يا دراز . عرب گويد : زمان امارت حجاج پيش تو آمدم ، يعنى وقتى كه حجاج امير بود .\r\n\r\nسخن در مقدار زمان از آغاز تا انجام آن\r\nدانشوران سلف در اين باب خلاف كرده‌اند ، بعضى گفته‌اند : همهء زمان هفت هزار سال است . از ابن عباس آورده‌اند كه دنيا يكى از روزهاى آخرت است و هفت هزار سال است . شش هزار و چند سال گذشته و پس از چند صد سال موحدى نباشد .\r\nو ديگران گفته‌اند : همه زمان شش هزار سال باشد و اين را از كعب روايت كرده اند . و هم از وهب آورده‌اند كه گفت : از عمر جهان پنجهزار و ششصد سال رفته و من شاهان و پيمبران هر دوران را دانم . به دو گفتند همهء جهان چند است ؟ گفت :\r\nشش هزار سال .\r\nابو جعفر گويد : درست حديث پيمبر است كه فرمود : مدت شما نسبت به گذشتگان چون فاصلهء نماز پسين است با غروب . و هم از او حديث كرده‌اند كه روزى با اصحاب سخن مىگفت و خورشيد به نزديك غروب بود و از روز اندكى مانده بود و فرمود : « به خدا سوگند كه از دنياى شما نسبت به مردم سلف چندان مانده كه باقى روز و از روز چندان نمانده . » و هم از ابو هريره روايت كنند كه پيمبر فرمود : من و قيامت چنينيم ، و انگشت سبابه و ميانه را نشان داد . و روايت به اين مضمون مكرر آورده‌اند . و حديث هست كه فاصلهء تا قيامت به اندازهء تفاوت انگشت سبابه و ميانه است و هم از او روايت كرده‌اند كه فرمود : من در دم رستاخيز مبعوث شدم و پيش از آن آمدم چونان كه\r\n","description":"","footnote":"","page_name":" 7 ","page_number":7},
  {"content":"\r\nاين پيش از اين است و انگشت سبابه و ميانه را نشان داد كه پهلوى هم است . و چون آغاز روز از طلوع فجر است و پايان آن غروب خورشيد و حديث پيمبر است كه باقيماندهء جهان همانند باقيماندهء روز از نماز پسين تا غروب است . و حديث ديگر كه باقيماندهء جهان چون تفاوت انگشت سبابه و ميانه است و وقت نماز پسين هنگامى است كه سايهء هر چيز دو برابر شود و اين به تحقيق يك نيمهء هفتم روز باشد ، اندكى كم يا بيش ، و تفاوت انگشت سبابه و ميانه نيز چنين باشد .\r\nنيز اين حديث پيمبر است كه فرمود : خدا يك نيمه روز را از اين امت دريغ ندارد و معنى گفتار پيمبر يك نيمه روز هزار ساله است .\r\nاز دو گفته كه از ابن عباس و كعب آوردم اول به صواب نزديكتر است كه دنيا روزى از روزهاى آخرت است و هفت هزار سال است\r\nو چون حديث صحيح پيمبر است كه باقى جهان نصف روز است و اين روز هزار ساله است ، معلوم مىشود كه عمر جهان تا هنگام گفتهء پيمبر ششهزار و پانصد سال يا نزديك آن بوده و خدا بهتر داند .\r\nآنچه دربارهء زمان جهان از آغاز تا انجام گفتيم از همهء گفته هاى ديگر درستتر است كه شواهد درستى آن را باز نموديم . و هم روايت ديگر از پيمبر هست كه اگر سند آن درست باشد از آن نمىگذريم كه فرمود : زمان هشتاد سال است كه يك روز آن يك ششم دنياست . و چون روز آخرت هزار سال دنياست كه يك روز آن يك ششم عمر دنياست معلوم مىشود كه عمر جهان شش روز ، يعنى ششهزار سال است .\r\nبه پندار يهودان ، مطابق توراتى كه كه به دست آنهاست ، از آغاز خلقت تا به وقت هجرت چهار هزار و ششصد و چهل و دو سال است و اين را ، با ذكر تولد و مرگ كسان و پيمبران يك به يك از روزگار آدم تا به وقت هجرت پيمبر ما صلى الله عليه و سلم ،\r\nبه تفصيل ياد كرده‌اند و انشاء الله تفصيل ايشان و تفصيل ديگر علماى اهل كتاب و سيرت و خبر را به موقع خويش بياريم .\r\n","description":"","footnote":"","page_name":" 8 ","page_number":8},
  {"content":"\r\nولى به پندار مسيحيان يونانى دعوى يهودان در اين مورد باطل است و گفتار درست دربارهء مدت دنيا از هنگام خلقت آدم تا به وقت هجرت پيمبر ما صلى الله عليه و سلم مطابق توراتى كه در دست آنهاست پنجهزار و نهصد و نود و دو سال و چند ماه است و تفصيل گفتهء خويش را با ذكر تولد و مرگ پيمبران و شاهان يكايك از روزگار آدم تا هجرت پيمبر ما صلى الله عليه و سلم آورده‌اند . به پندار ايشان يهودان سالهاى تاريخ خويش را كاسته‌اند تا پيمبرى عيسى بن مريم را رد كنند زيرا صفت و وقت مبعث وى در تورات مشخص است و گويند هنوز وقت معين در تورات نيامده و عيساى موصوف در آن وقت بيايد و به پندار خويش منتظر خروج و وقت او هستند . به پندار من كسى را كه انتظار مىبرند و دعوى دارند كه صفت وى در تورات هست همان دجال است كه پيمبر خدا صلى الله عليه و سلم براى امت خويش وصف كرده و فرموده كه عامهء پيروان او يهودانند و اگر عبد الله بن صياد باشد ، از نسل يهود است .\r\nبه پندار گبران اندازهء مدت زمان از آغاز شاهى كيومرث تا به وقت هجرت پيمبر ما صلى الله عليه و سلم سه هزار و يكصد و سى و هفت سال است و در اين باب به جز كيومرث نسبى نيارند و پندارند كه وى آدم ابو البشر صلى الله عليه و سلم و على جميع انبيا الله و رسله بوده است . و اهل خبر در بارهء وى خلاف دارند ، بعضى گفته‌اند كه از آن پس كه فرمانرواى هفت اقليم شد نام آدم گرفت ، وى جامر بن يافث بن نوح بود و خدمت نوح عليه السلام كرد و نوح به پاس نيكى و خدمت وى دعا كرد تا خدايش عمر دراز و\r\nفرمانروايى دهد و بر دشمنان غالب كند و به او و اعقابش ملك دايم و پياپى دهد و دعايش مستجاب شد و كيومرث و فرزندانش ملك يافتند . وى پدر ايرانيان بود و ملك به دست وى و فرزندانش بود تا به وقت دخول مسلمانان به مداين كسرى ملكشان برفت و به دست اهل اسلام افتاد . و جز اين نيز گفته‌اند و ان شاء الله به هنگام ذكر تاريخ و مقدار عمر و نسب ملوك و وضع ملكشان\r\n","description":"","footnote":"","page_name":" 9 ","page_number":9},
  {"content":"\r\nگفتار خويش را در اين باب بياريم .\r\n\r\nسخن در دلايل حدوث وقت و زمان و شب و روز\r\nاز پيش گفتيم كه زمان نام ساعتهاى شب و روز مقدار سير آفتاب و ماه در فلك است چنان كه خداى عز و جل فرمود :\r\n« * ( وَآيَةٌ لَهُمُ اللَّيْلُ نَسْلَخُ مِنْه النَّهارَ فَإِذا هُمْ مُظْلِمُونَ . وَالشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ ، وَالْقَمَرَ قَدَّرْناه مَنازِلَ حَتَّى عادَ كَالْعُرْجُونِ الْقَدِيمِ . لَا الشَّمْسُ يَنْبَغِي لَها أَنْ تُدْرِكَ الْقَمَرَ وَلَا اللَّيْلُ سابِقُ النَّهارِ وَكُلٌّ في فَلَكٍ يَسْبَحُونَ 36 : 37 - 40 ) * [ 1 
  ] يعنى شب نيز براى ايشان عبرتى است كه روز را از آن مىكنيم و آن وقت به تاريكى مىروند . و خورشيد كه به قرارگاه خويش روانست ، اين نظم خداى نيرومند تواناست . و ماه را منزلها معين كرده‌ايم تا چون شاخهء لاغر خشك شود . نه خورشيد را سزد كه به ماه رسد و نه شب از روز پيشى گيرد و هر كدام در فلكى شنا مىكنند » .\r\nوقتى زمان ساعتهاى شب و روز باشد و ساعات شب و روز عبور خورشيد و ماه در مراحل فلك باشد مسلم است كه زمان حادث است و شب و روز نيز حادث است و پديدآرندهء آن خداى عز و جل است كه همه خلق خويش پديد آورد چنان كه او جل جلاله فرمود :\r\n« * ( وَهُوَ الَّذِي خَلَقَ اللَّيْلَ وَالنَّهارَ وَالشَّمْسَ وَالْقَمَرَ كُلٌّ في فَلَكٍ يَسْبَحُونَ 21 : 33 ) * [ 2 
  ] يعنى اوست كه شب و روز را آفريد با خورشيد و ماه كه هر يك در فلكى شناورند . » و هر كه بداند كه حدوث آن از خلقت خداى باشد ، اختلاف احوال شب و روز بر او نا معلوم نماند كه يكى پيوسته به تاريكى و سياهى بر خلق نمايان شود و ديگرى با نور و روشنى و محو سياهى شب بيايد كه روز باشد و چون چنين باشد ،\r\n\r\n","description":"","footnote":"\r\n[ 1 
  ] سورهء 36 : آيهء 37 - 40\r\n[ 2 
  ] سورهء 21 آيهء 33\r\n","page_name":" 10 ","page_number":10},
  {"content":"\r\nاجتماعشان محال باشد و به يقين معلوم باشد كه يكى را پيش از ديگرى بايد بود و چون يكى پيش آيد بى گفتگو ديگرى پس از آن آيد و اين دليل روشن است كه هر دو حادث باشد و مخلوق خالق .\r\nو دليل ديگر بر حدوث شب و روز آنكه هر روزى پس از روز ديگر باشد كه از آن پيش بوده است و پيش از روز ديگر باشد كه پس از آن آيد و معلوم است كه هر چه نبوده و بود شود حادث و مخلوق باشد و خالقى دارد و پديد آرنده اى .\r\nدليل ديگر آنكه روزها و شبها معدود باشد و هر چه معدود باشد يا جفت باشد يا طاق ، اگر جفت باشد آغاز آن از دو باشد ، پس آغاز دارد . و اگر طاق باشد آغاز آن يك باشد ، پس آغاز دارد و هر چه را آغاز هست به ناچار آغازنده اى دارد كه خالق آنست .\r\n\r\nسخن در اينكه آيا خالق پيش از خلقت زمان و شب و روز خلق ديگرى آفريده بود ؟\r\nگفتيم كه زمان ساعتهاى شب و روز است و ساعتها عبور آفتاب و ماه در مراحل فلك است . ابن عباس گويد كه يهودان پيمبر را از خلقت آسمانها و زمين پرسيدند و فرمود : « خدا زمين را به روز يكشنبه و دوشنبه آفريد و كوهها را با فوايد آن روز سه شنبه آفريد و آب و درخت و شهرها و معموره و ويران را به روز چهار شنبه آفريد و اين چهار روز است كه فرمود : « * ( أَ إِنَّكُمْ لَتَكْفُرُونَ بِالَّذِي خَلَقَ الأَرْضَ في يَوْمَيْنِ وَتَجْعَلُونَ لَه أَنْداداً ذلِكَ رَبُّ الْعالَمِينَ . وَجَعَلَ فِيها رَواسِيَ من فَوْقِها وَبارَكَ فِيها وَقَدَّرَ فِيها أَقْواتَها في أَرْبَعَةِ أَيَّامٍ سَواءً لِلسَّائِلِينَ 41 : 9 - 10 ) * [ 1 
  ] يعنى بگو چرا شما به آنكه زمين را به دو روز آفريد كافر مىشويد و براى او همتا مىنهيد اين پروردگار جهانيانست .\r\nو به چهار روز روى زمين لنگرها پديد كرد و در آن بركت نهاد و خوردنيهاى آن\r\n\r\n","description":"","footnote":"\r\n[ 1 
  ] سوره 41 آيات 9 و 10\r\n","page_name":" 11 ","page_number":11},
  {"content":"\r\nمقرر كرد كه براى پرسش كنان [ چهار روز 
  ] كامل است » .\r\nفرمود : « و آسمان را به روز پنجشنبه آفريد و به روز جمعه ستارگان و خورشيد و ماه و فرشتگان را تا سه ساعت به روز مانده آفريد و در نخستين ساعت از اين سه ساعت اجلها را آفريد كه كى زنده شود و كى بميرد و به ساعت دوم آفتها افكند بر هر چه مردم از آن منتفع شوند و به ساعت سوم آدم را بيافريد و در بهشت مكان داد و ابليس را به سجدهء وى فرمان داد و در آخر ساعت وى را از بهشت برون كرد .\r\nآنگاه يهودان گفت : « اى محمد سپس چه شد ؟ » فرمود : « آنگاه بر عرش مقام گرفت . » گفتند : « اگر گفته بودى كه سپس استراحت فرمود درست بود . » و پيغمبر سخت خشمگين شد و اين آيه نازل شد كه : * ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما في سِتَّةِ أَيَّامٍ وَما مَسَّنا من لُغُوبٍ . فَاصْبِرْ عَلى ما يَقُولُونَ 50 : 38 - 39 ) * [ 1 
  ] يعنى ما آسمانها و زمين را با هر چه ميانشان هست به شش روز آفريديم و خستگىاى به ما نرسيد . بر آنچه مىگويند صبر كن . » ابو هريره گويد : « پيمبر دست مرا گرفت و فرمود خداوند خاك را به روز شنبه آفريد و درخت را به روز دوشنبه آفريد و بدى را روز سه شنبه آفريد و نور را روز چهار شنبه آفريد و چهار پايان را به روز پنجشنبه در جهان پراكند و آدم را پسينگاه روز جمعه آفريد و آخرين خلقت وى در آخرين ساعات جمعه ما بين عصر تا شب بود » . ابن سلام و ابو هريره از پيمبر آورده‌اند كه فرمود : « مىدانم كه به روز يكشنبه به چه ساعت خداى خلقت آسمانها و زمين را آغاز كرد و در چه ساعت جمعه به سر برد .\r\nآخرين ساعت روز جمعه بود .\r\nيهودان پيمبر را گفتند : « روز يكشنبه چيست ؟ » فرمود :\r\nخدا زمين را در اين روز بيافريد و آن را فشرد » .\r\n\r\n","description":"","footnote":"\r\n[ 1 
  ] سورهء : 50 آيات 38 و 39\r\n","page_name":" 12 ","page_number":12},
  {"content":"\r\nگفتند : « و روز دوشنبه ؟ » فرمود : « آدم را آفريد . » گفتند : « سه شنبه ؟ » فرمود : « كوهها و آب را آفريد و فلان و فلان و هر چه خدا خواست . » گفتند : « روز چهارشنبه ؟ » فرمود : « روزيها را آفريد » .\r\nگفتند : « روز پنجشنبه ؟ » فرمود : « آسمانها را آفريد . » گفتند : « روز جمعه ؟ » فرمود : « خدا به دو ساعت شب و روز را آفريد . » گفتند : « دوشنبه » و از استراحت خداى سخن آوردند .\r\nفرمود : « خداى برتر از اين است » و خداى تبارك و تعالى اين آيه را نازل فرمود : « * ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما في سِتَّةِ أَيَّامٍ وَما مَسَّنا من لُغُوبٍ 50 : 38 ) * [ 1 
  ] يعنى ما آسمانها و زمين را با هر چه ميانشان هست به شش روز آفريديم و خستگىاى به ما نرسيد » .\r\nاين دو حديث كه از پيمبر آورديم معلوم داشت كه آفتاب و ماه پس از بسيارى مخلوق ديگر آفريده شده . حديث ابن عباس از پيمبر صلى الله عليه و سلم چنين بود كه خداوند عز و جل آفتاب و ماه را به روز جمعه آفريد ، بنابر اين زمين و آسمان و ديگر مخلوقات آن به جز فرشتگان و انسان پيش از خلقت آفتاب و ماه آفريده شده هنگامى كه شب و روز نبود . زيرا شب و روز نام ساعتهاى معلوم از سير آفتاب و ماه در مراحل فلك است كه آسمان و چون زمين و مخلوقات آن بود و خورشيد و ماهى نبود مسلم است كه اين همه بود و شب و روز نبود . ابو هريره نيز از پيمبر\r\n\r\n","description":"","footnote":"\r\n[ 1 
  ] سورهء 50 آيهء 38\r\n","page_name":" 13 ","page_number":13},
  {"content":"\r\nصلى الله عليه و سلم حديث كند كه فرمود : « خدا نور را روز چهار شنبه آفريد . » و مقصود از نور ، خورشيد است .\r\nاگر كسى گويد : « به پندار تو روز نام وقت ميان طلوع فجر تا غروب آفتاب است و باز پنداشتى كه خدا آفتاب و ماه را روزها پس از آغاز خلقت اشياء آفريد .\r\nاما وقتها را كه پيش از خلقت آفتاب و ماه بود روز نام دادى و اگر دليلى بر صحت اين نباشد ، همه ناقض يك ديگر است . »\r\nگوييم : « خداوند اين اوقات را روز ناميده و من نيز چنان كردم و تسميهء آن به روز در حالى كه آفتاب و ماه نبود چون گفتار او عز و جل است كه فرمود : « در آن هنگام روزيشان صبح و شب برسد » و آن هنگام صبح و شب نيست زيرا در آخرت شب نيست و آفتاب و ماه نيست چنان كه او عز و جل فرمود : « * ( وَلا يَزالُ الَّذِينَ كَفَرُوا في مِرْيَةٍ مِنْه حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ 22 : 55 ) * [ 1 
  ] يعنى و كسانى كه كافرند پيوسته از آن به شك درند تا ناگهان رستاخيز سويشان بيايد يا عذاب روز عقيم سويشان بيايد » .\r\nو روز رستاخيز را عقيم ناميده كه از پى آن شب نيست . و مدت يك هزار سال از سالهاى دنيا را كه هر سال دوازده ماه است و روزها به حركت خورشيد و ماه معلوم شود ، روز ناميد ، چنان كه مدت روزى اهل بهشت را كه در دنيا به شب و روز اندازه مىگرفتند صبح و شام نام داد و دانشوران سلف نيز چنين گفته‌اند .\r\n\r\nو اينك خبرى از گفتار سلف در اين باب بياريم\r\nاز مجاهد روايت كرده‌اند كه خداوند عز و جل كار يك هزار سال را به فرشتگان فرمان دهد و تا ابد چنين باشد كه فرمود : روزى كه مقدار آن يك هزار سال باشد .\r\n\r\n","description":"","footnote":"\r\n[ 1 
  ] سورهء 22 آيهء 54\r\n","page_name":" 14 ","page_number":14},
  {"content":"\r\nو هم مجاهد گويد :\r\n« روز آن باشد كه كار يك هزار ساله را فرمان دهد و گويد باشد و بباشد و اين را چنان كه خواهد روز نامد كه\r\nفرمود و يك روز پروردگار تو چون هزار سال از شمار شما باشد » .\r\nو به مضمون حديث پيمبر صلى الله عليه و سلم كه خلقت خورشيد و ماه پس از خلق آسمانها و زمين و چيزهاى ديگر بود از جماعت سلف روايت هست\r\n. و اينك روايتها كه در اين باب هست\r\nاز ابن عباس آورده‌اند كه خداى به آسمان و زمين گفت : به رغبت يا كراهت بياييد . گفتند : به اطاعت آمديم يعنى خداى عز و جل به آسمانها گفت : آفتاب و ماه و ستارگان مرا طالع كنيد . و به زمين گفت : رودها بشكاف و ميوه ها بر آور گفتند : اطاعت مىكنيم .\r\nاز قتاده آورده‌اند كه خداى فرمان خويش را به هر آسمان وحى كرد و آفتاب و ماه و ستاره و نظم آن را خلق فرمود\r\n. اين حديثها كه از پيمبر آورديم و روايت ديگران معلوم داشت كه خدا عز و جل آسمانها و زمين را پيش از زمان و روزها و شبها و پيش از آفتاب و ماه آفريد و خدا بهتر داند .\r\n\r\nسخن در اينكه زمان و شب و روز نابود شود و جز خداى تعالى ذكره هيچ نماند\r\nدليل صحت اين سخن گفتهء خداست تعالى ذكره : « * ( كُلُّ من عَلَيْها فانٍ وَيَبْقى وَجْه رَبِّكَ ذُو الْجَلالِ وَالإِكْرامِ 55 : 26 - 27 ) * [ 1 
  ] يعنى هر چه روى زمين هست فانيست . و ذات\r\n\r\n","description":"","footnote":"\r\n[ 1 
  ] سورهء 55 آيات 26 و 27\r\n","page_name":" 15 ","page_number":15},
  {"content":"\r\nپروردگار ماندنيست كه صاحب جلال و ارجمندى است » و هم گفتهء او تعالى :\r\n* ( لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه 28 : 88 ) * [ 1 
  ] يعنى خدايى جز او نيست . همه چيز جز ذات وى فانى است » . به گفتهء او عز و جل همه چيز جز او فنا شود و شب و روز ظلمت و نور را كه به مصلحت خلق آفريد چنان كه او جل ثناؤه فرموده فانى و هالك باشند و هم لو جل و عز فرموده : « و چون خورشيد تاريك شود » [ 2 
  ] يعنى كور شود و نور آن برود و اين به هنگام رستاخيز باشد و اين محتاج تفصيل نيست كه همه موحدان از اهل اسلام و اهل تورات و انجيل و گبر بدان معترفند و قومى از نا موحدان منكر آنند كه در اين كتاب بر سر توضيح خطاى گفتارشان نيستم و آنها كه اعتراف دارند كه جهان فنا شود و جز خداى يگانه نماند معترفند كه خداى عز و جل پس از فنا زنده شان كند و پس از هلاكشان برانگيزد به خلاف گروهى از بتپرستان كه معترف فنا و منكر حشر باشند .\r\n\r\nسخن در دلائل آنكه خدا عز و جل قديم است و پيش از همه چيز بوده و او تعالى ذكره همه چيز را بقدرت خويش آفريده است\r\n. دليل سخن آنكه هر چه در جهان ديده شود جسم باشد يا به جسم وابسته باشد و هر چه جسم باشد يا جدا باشد يا پيوسته و هر چه جدا باشد فرض ائتلاف آن با غير رود و هر چه پيوسته باشد فرض جدائى آن رود . و چون يكى نابود شود ديگرى نيز نابود شود و چون دو جزء با هم پيوندد مسلم باشد كه پيوستگى حادث باشد و چون جدا شود مسلم باشد كه جدايى حادث باشد . و چون همه موجودات جهان از جسم و وابسته به جسم چنين باشد و آنچه نديده‌ايم و از جنس ديده ها باشد و هر چه به حادث پيوسته باشد و بى گفتگو حادث باشد اگر پيوسته باشد فراهم\r\n\r\n","description":"","footnote":"\r\n[ 1 
  ] سورهء 28 آيهء 88\r\n[ 2 
  ] سورهء 81 آيهء 1\r\n","page_name":" 16 ","page_number":16},
  {"content":"\r\nآرنده اى آن را به هم پيوسته باشد و اگر جدا باشد جدا كننده اى آن را جدا كرده باشد .\r\nو مسلم است كه فراهم آرنده و جدا كننده مانند آن نباشد و فراهمى و جدايى بى او روا نبود و همو يگانه تواناى فراهم آرندهء مختلفات است كه چيزى همانند او نباشد و بر همه چيز توانا باشد .\r\nو از اين گفته معلوم شد كه خالق و پديد آرندهء اشياء پيش از همه چيز بوده و شب و روز و زمان و ساعات حادث است و خالق و مدبر و تغيير دهنده اش پيش از آن بوده كه هر كه چيزى را پديد آرد به ناچار پيش از آن باشد .\r\nو گفتهء خداوند تعالى ذكره كه « * ( أَ فَلا يَنْظُرُونَ إِلَى الإِبِلِ كَيْفَ خُلِقَتْ وَإِلَى السَّماءِ كَيْفَ رُفِعَتْ وَإِلَى الْجِبالِ كَيْفَ نُصِبَتْ وَإِلَى الأَرْضِ كَيْفَ سُطِحَتْ 88 : 17 - 20 ) * [ 1 
  ] . يعنى چرا اشتر را نمىنگرند كه چسان آفريده‌اند و آسمان را كه چسان بر افراشته‌اند . و كوهها را كه چسان به جا نهاده‌اند و زمين را كه چسان گسترده‌اند »\r\nبراى مفكر خردمند و عبرت آموز فهيم حجت رسا و دليل روشن است كه قدمت خالق و حدوث مشابهات شتر و آسمان و كوه را مسلم كند و معلوم دارد كه خالقى دارد نه مانند خود . و كوه و زمين و شتر كه خداى تبارك و تعالى در اين آيه آورده چنانست كه انسان در آن تصرف كند و بكند و بتراشد و ويران كند ولى انسان ، چيزى مانند آن را از هيچ ايجاد كردن نتواند و هر كه از ايجاد چنين چيزى ناتوان باشد ، نه خالق خويش است نه مخلوق مانند خويش بلكه خالق آن مريد توانا است كه هر چه خواهد پديد آرد و او خداى يگانهء قهار است .\r\nاگر گويند : تواند بود كه اشياى حادث ، مخلوق دو قديم باشد .\r\nگوييم : اين روا نباشد كه تدبير درست و كمال خلقت عيان است و اگر خالق دو تا باشد يا متفق باشند يا مختلف . اگر متفق باشند به معنا يكى بود و معتقد دويى يكى را دو كرده است و اگر مختلف باشند خلقت كامل نباشد و تدبير پيوسته نبود كه هر يك از مختلفان كارى به خلاف آن ديگر كند كه يكى زنده كند و آن ديگر\r\n\r\n","description":"","footnote":"\r\n[ 1 
  ] سورهء 88 آيات 71 و 18 و 19 و 20\r\n","page_name":" 17 ","page_number":17},
  {"content":"\r\nبميراند و چون يكى پديد آرد و ديگرى نابود كند و وجود خلق با پيوستگى و كمال محال باشد و گفتار خدا عز و جل كه « * ( لَوْ كانَ فِيهِما آلِهَةٌ إِلَّا الله لَفَسَدَتا فَسُبْحانَ الله رَبِّ الْعَرْشِ عَمَّا يَصِفُونَ 21 : 22 ) * [ 1 
  ] يعنى اگر در آسمان و زمين خدايانى جز خداى يكتا بود تباه مىشدند .\r\nپروردگار عرش از آنچه وصف مىكند منزه است » و فرمودهء او عز و جل « * ( مَا اتَّخَذَ الله من وَلَدٍ وَما كانَ مَعَه من إِله إِذاً لَذَهَبَ كُلُّ إِله بِما خَلَقَ وَلَعَلا بَعْضُهُمْ عَلى بَعْضٍ . سُبْحانَ الله عَمَّا يَصِفُونَ . عالِمِ الْغَيْبِ وَالشَّهادَةِ فَتَعالى عَمَّا يُشْرِكُونَ 23 : 91 - 92 ) * [ 2 
  ] . يعنى خدا فرزندى ندارد و با وى خداى ديگر نيست و گر نه هر خدايى مخلوق خويش مىبرد و بعضيشان بر بعض ديگر برترى مىجستند . خداى يكتا از آنچه وصف مىكنند منزه است . داناى غيب و شهود است . و از آنچه شريك او مىكنند برتر است . »\r\nدليلى مختصر و رساست بر ابطال گفتهء باطل گويان و مشركان كه اگر در آسمانها و زمين خدايى به جز خداى يگانه بود كارشان از اتفاق يا اختلاف بيرون نبود و فرض اختلافشان مايهء تباهى آسمانها و زمين است چنان كه خدا عز و جل فرمود كه اگر در آسمان و زمين دو خدا بود تباهى بود زيرا وقتى يكيشان چيزى پديد آوردى آن ديگرى به فنا و نابودى آن پرداختى كه اعمال مختلفان مختلف است چون آتش كه گرم كند و برف كه گرم شدهء آتش را به خنكى برد .\r\nدليل ديگر آنكه اگر كار چنان بود كه مشركان خدا گويند دو قديم مفروض توانا باشند يا ناتوان اگر ناتوان باشند ناتوان زبون باشد و خدا نتواند بود و اگر توانا باشند هر يك در قبال ديگرى زبون باشد و زبون ، خدا نباشد . و اگر در قبال ديگرى توانا باشد پس آن ديگر باشد و خداى ، از شرك مشركان برى باشد .\r\nپس معلوم شد كه خداى قديم خالق اشياء يگانه ايست كه پيش از هر چيز بود و پس از هر چيز خواهد بود . وقتى ببود كه وقت و زمان و شب و روز و ظلمت و\r\n\r\n","description":"","footnote":"\r\n[ 1 
  ] سورهء 21 آيهء 22\r\n[ 2 
  ] سورهء 23 آيات 91 تا 93\r\n","page_name":" 18 ","page_number":18},
  {"content":"\r\nنور به جز نور كريم وى و آسمان و زمين و خورشيد و ماه و ستاره نبود و هر چه جز او هست حادث است و مخلوق را بىشريك و يار و پشتيبان ساخته و خداى قادر و قاهر است .\r\nاز ابى هريره روايت كرده‌اند كه پيمبر صلى الله عليه و سلم فرمود :\r\nپس از من از همه چيز خواهيد پرسيد تا آنجا كه گوييد خدا كه همه چيز را خلق كرد پس خالق خدا كيست » و در روايت ديگر هست كه ابو هريرة گفت : « وقتى كسان شما را از اين بپرسند گوييد خدا همه چيز را آفريد . خدا پيش از همه چيز بود و خدا پس از همه چيز هست . » و چون معلوم شد كه خالق و موجد چيزها بود و چيزى با او نبود و چيزها را پديد آورد و به تدبير آن پرداخت و پيش از خلق زمان و وقت و خورشيد و ماه كه در افلاك همى روند و وقت و ساعت و تاريخ بدان شناسند اقسام مخلوق آفريد ، اكنون بگوييم كه مخلوق نخستين چه بود .\r\n\r\nسخن در آغاز خلقت و مخلوق نخستين\r\nدر روايت هست كه پيغمبر فرمود : « نخستين مخلوق خدا قلم بود و به دو گفت بنويس و در آن دم هر چه را ببايد بود رقم زد . » روايت ابن عباس نيز هست كه پيغمبر فرمود اول بار خداوند قلم را بيافريد و گفت تا هر چه را بود نيست بنويسد\r\nو روايت به اين مضمون مكرر هست .\r\nو ديگران گفته‌اند كه نخستين مخلوق خدا نور و ظلمت بود .\r\nذكر گويندهء اين سخن از ابن اسحاق آورده‌اند كه مخلوق اول نور و ظلمت بود و خدا آن را از هم جدا كرد و ظلمت را شب سياه و تاريك كرد و نور را روز روشن و آشكار .\r\nابو جعفر گويد : به نظر من گفتار ابن عباس درست مىنمايد به سبب حديثى كه از پيمبر آوردم كه فرمود نخستين مخلوق خدا قلم بود .\r\n","description":"","footnote":"","page_name":" 19 ","page_number":19},
  {"content":"\r\n\r\nذكر مخلوقى كه بعد از قلم بود\r\nخداوند عز و جل پس از آنكه قلم را خلق كرد و بفرمود تا همه بودنيها را تا به رستاخيز بنويسد ، ابرى رقيق بيافريد و اين همان ابر است كه او جل و عز در كتاب محكم خويش آورده و گويد : « آيا جز اين انتظار دارند كه خدا در سايه هاى ابر سويشان آيد » . [ 1 
  ] و اين پيش از خلقت عرش بود و در اين باب حديث پيمبر هست .\r\nراوى گويد از پيمبر پرسيدم خداى ما پيش از آنكه خلق خويش را بيافريند كجا بود ؟\r\nفرمود : « در ظلمتى بود كه زيرش هوا بود و زيرش هوا بود . آنگاه عرش خويش را بر آب آفريد . » و حديث ديگر به همين مضمون هست .\r\nو نيز راوى گويد : جماعتى پيش پيمبر آمدند . وى با آنها سخن همى گفت و آنها مىگفتند : « چيزى به ما بده » و پيمبر خدا صلى الله عليه و سلم آزرده شد و آن كسان از پيش وى برون شدند و جمعى ديگر بيامدند و گفتند : « آمده‌ايم به پيمبر سلام كنيم و فقه دين آموزيم و از آغاز خلقت بپرسيم » فرمود : « بشارت را كه اين كسان پيش از شما نپذيرفتند بپذيريد . » گفتند : « پذيرفتيم » پيغمبر صلى الله عليه و سلم فرمود : « خدا عز و جل بود و چيزى با وى نبود و عرش وى بر آب بود و در لوح ياد شده بود . پس از آن هفت آسمان را بيافريد .\r\nآنگاه يكى پيش من آمد و گفت : « اينك شتر تو برفت و من برون شدم و سراب حايل بود و خوش داشتم كه آن را رها كرده بودم . » و دربارهء مخلوقى كه پس از ظلمت بود خلاف هست و بعضى گفته‌اند كه عرش را آفريد .\r\n\r\n","description":"","footnote":"\r\n[ 1 
  ] سورهء 2 آيه 210\r\n","page_name":" 20 ","page_number":20},
  {"content":"\r\nذكر گويندهء اين سخن از ابن عباس آورده‌اند كه خدا عز و جل عرش را پيش از همه چيز آفريد و بر آن مقام گرفت و بعضى ديگر گفته‌اند كه خدا عز و جل آب را پيش از عرش آفريد و سپس عرش را آفريد و بر آب جاى داد .\r\nذكر گويندهء اين سخن از جمعى از اصحاب پيمبر آورده‌اند كه عرش خدا عز و جل بر آب بود و هنوز چيزى به جز مخلوقات پيش از آب آفريده نشده بود . از وهب بن منبه آورده‌اند كه پيش از خلقت آسمانها و زمين ، عرش بر آب بود و چون خداى عز و جل اراده فرمود كه آسمانها و زمين را بيافريند مشتى از كف آب بر گرفت و مشت را بگشود و بخارى بر آمد و به دو روز هفت آسمان كرد و زمين را به دو روز بگسترد و به روز هفتم از خلقت فراغت يافت .\r\nگفته‌اند كه پروردگار ما عز و جل از پى قلم كرسى را بيافريد . و از پى كرسى عرش را آفريد . پس از آن هوا و ظلمات را بيافريد . پس از آن آب را آفريد و عرش خويش را بر آن نهاد .\r\nابو جعفر گويد : و اين درستتر مىنمايد كه خداى تبارك و تعالى آب را پيش از عرش آفريد زيرا از حديث پيمبر آوردم كه فرموده بود خداى پيش از خلقت مخلوق در ظلمت بود كه زيرش هوا بود و زبرش هوا بود آنگاه عرش خود را بر آب آفريد . و چون او صلى الله عليه و سلم خبر داده كه خدا عز و جل عرش را بر آب آفريد روا نباشد كه عرش بر آب خلق شود و آب پيش از آن و يا با آن موجود نباشد و اگر چنين باشد يكى از دو چيز لازم آيد : يا عرش پس از آب خلق شده باشد و يا با آب يك جا خلق شده باشد و روا نيست كه پيش از آب خلق شده\r\n","description":"","footnote":"","page_name":" 21 ","page_number":21},
  {"content":"\r\nباشد . چنان كه روايتى در اين باب از پيمبر صلى الله عليه و سلم آورده‌اند و گفته‌اند كه به هنگام خلقت عرش بر آب و آب بر باد بود و اگر چنين باشد آب و باد پيش از عرش آفريده شده است .\r\nروايت هست كه از ابن عباس پرسيدند دربارهء گفتار خدا عز و جل كه فرمايد « و عرش وى بر آب بود » آب بر چه بود ؟ گفت : « بر باد بود . »\r\nو روايت ديگر به همين مضمون هست .\r\nگويند آسمانها و زمين و همه مخلوق ميان درياها بود و اين همه ميان هيكل بود و هيكل ميان كرسى بود .\r\nذكر گويندهء اين سخن :\r\nاز وهب روايت كرده‌اند كه از عظمت خداى مىگفت كه آسمانها و زمين و درياها در هيكل است و هيكل در كرسى است و قدم خدا عز و جل بر كرسى است .\r\nو كرسى چون پاپوش قدم او است .\r\nاز او پرسيدند هيكل چيست ؟\r\nگفت : « چيزى است در اطراف آسمانها كه زمين و درياها را چون طناب خيمه به بر گرفته » .\r\nو هم از او دربارهء زمينها پرسيدند كه چگونه است ؟\r\nگفت : « هفت زمين گسترده است چون جزيره ها كه ميان هر دو زمين دريايى هست و دريا همهء زمينها را ببر گرفته و ما وراى دريا هيكل است . » و گفته‌اند كه از خلقت قلم تا خلقت ديگر چيزها هزار سال فاصله بود .\r\nذكر گويندهء اين سخن :\r\nاز ضمره روايت كرده‌اند كه خداوند قلم را بيافريد و بدان همه چيزها را كه\r\n","description":"","footnote":"","page_name":" 22 ","page_number":22},
  {"content":"\r\nخلق ميخواست كرد و يا بودنى بود بنوشت و اين مكتوب هزار سال پيش از آنكه چيزى خلق شود به تسبيح و تمجيد خدا پرداخت و چون خدا جل جلاله اراده فرمود كه آسمانها و زمين را خلق كند از جمله چيزها كه آفريد شش روز بود كه هر يك را به نام ديگر ناميد .\r\nگويند نام يكى از اين شش روز ابجد بود و اسم ديگرى هوز و اسم سوم حطى و اسم چهارم كلمن و اسم پنجم سعفص و اسم ششمى قرشت بود .\r\nذكر گويندهء اين سخن :\r\nاز ضحاك بن مزاحم روايت كرده‌اند كه خداوند آسمانها و زمين را در شش روز آفريد و هر روز اسمى داشت كه ابجد و هوز و حطى و كلمن و سعفص و قرشت بود .\r\nو روايت ديگر نيز به همين مضمون هست .\r\nولى ديگران گفته‌اند خدا روزى آفريد و نام آن را يكشنبه كرد و روز دوم آفريد و نام آن را دو شنبه كرد و روز سوم آفريد و نام آن را سه شنبه كرد و روز چهارم آفريد و نام آن را چهارشنبه كرد و روز پنجم آفريد و نام آن را پنجشنبه كرد .\r\nذكر گويندهء اين سخن :\r\nاز ابن عباس روايت كرده‌اند كه خدا يك روز آفريد و آن را يكشنبه ناميد و روز ديگر بيافريد و دوشنبه ناميد و روز سوم آفريد و سه شنبه ناميد و روز چهارم آفريد و چهار شنبه ناميد و روز پنجم آفريد و پنجشنبه ناميد .\r\nو اين دو گفتار اختلاف ندارد و رواست كه نام روزها به زبان عرب چنين باشد كه از ابن عباس روايت كرده‌اند و به زبان ديگران چنان باشد كه ضحاك\r\n","description":"","footnote":"","page_name":" 23 ","page_number":23},
  {"content":"\r\nگفته است .\r\nو نيز گفته‌اند كه روزها هفت بود نه شش .\r\nذكر گوينده اين سخن :\r\nاز وهب بن منبه آورده‌اند كه روزها هفت بود . و اين دو گفتار كه يكى از ضحاك است و گويد كه خدا شش روز آفريد و ديگرى از وهب است كه گويد روزها هفت بود درست است و اختلاف ندارد زيرا معنى گفتار ضحاك اينست كه روزهاى خلقت خداوند از آغاز شروع خلقت آسمانها و زمين و مخلوقات آن تا به هنگام فراغت از كار خلقت شش روز بود چنان كه او جل ثنائه فرمود : « اوست كه آسمانها و زمين را به شش روز آفريد » [ 1 
  ] و معنى گفتار وهب بن منيه اينست كه شمار ايام با جمعه هفت بود نه شش .\r\nو گذشتگان را در بارهء روز آغاز خلقت آسمانها و زمين اختلاف است بعضى گفته‌اند روز يكشنبه بود .\r\nذكر گويندهء اين سخن :\r\nاز عبد الله بن سلام روايت كرده‌اند كه خداى تبارك و تعالى خلقت آغاز كرد و زمين را به روز يكشنبه و دوشنبه آفريد .\r\nروايت ديگر نيز به همين مضمون از او هست .\r\nو هم از ضحاك در تفسير گفتار خداى كه فرمود : اوست كه آسمانها و زمين را به شش روز آفريد ، روايت كرده‌اند كه شش روز از روزهاى آخرت بود كه هر يك\r\n\r\n","description":"","footnote":"\r\n[ 1 
  ] سوره 11 آيه 9\r\n","page_name":" 24 ","page_number":24},
  {"content":"\r\nروز هزار سال بود و خلقت را از روز يكشنبه آغاز كرد .\r\nو بعضى ديگر گفته‌اند آغاز خلقت از روز شنبه بود .\r\nذكر گويندهء اين سخن :\r\nمحمد بن اسحاق گويد بگفته اهل تورات خدا خلقت را به روز شنبه آغاز كرد .\r\nو اهل انجيل گفته‌اند آغاز خلقت از دو شنبه بود و ما مسلمانان طبق حديث پيمبر خدا صلى الله عليه و سلم گوييم كه خدا خلقت را به روز شنبه آغاز كرد .\r\nو گفتهء هر دو گروه را كه يكى آغاز خلقت را از روز يكشنبه داند و ديگرى آغاز را از شنبه داند از پيمبر صلى الله عليه و سلم نقل كرده‌اند 44 . )\r\nما اين دو گفته را در پيش آورده‌ايم . و شاهد گفتار هر گروه را اينجا بياريم .\r\nحديث در بارهء گفتار آنها كه گويند آغاز خلقت روز يكشنبه بود از ابن عباس است كه يهودان پيش پيمبر صلى الله عليه و سلم آمدند و از خلقت آسمانها و زمين پرسيدند و او گفت : « خدا زمين را به روز يكشنبه و دوشنبه آفريد . » و حديث در بارهء گفتار آنها كه گويند آغاز خلقت روز يكشنبه بود از ابو هريره است كه پيغمبر صلى الله عليه و سلم دست مرا بگرفت و فرمود : « خداوند عز و جل خاك را به روز يكشنبه آفريد . » و گفتار نخست كه گويد خداى تعالى ذكره خلقت آسمانها و زمين را به روز يكشنبه آغاز كرد درستتر مينمايد كه دانشوران سلف بر اين اجماع دارند .\r\nگفتار ابن اسحاق بر اين پندار است كه خداوند عز اسمه از خلقت همهء خلايق به روز جمعه فراغت يافت كه روز هفتم بود و بر عرش مقام گرفت و آن را عيد مسلمانان كرد . و دليل پندار وى روشنگر خطاى اوست . زيرا خداى تعالى در چند جا از تنزيل خويش به بندگان خبر داده كه آسمانها و زمين و مخلوقات آن را در شش روز\r\n","description":"","footnote":"","page_name":" 25 ","page_number":25},
  {"content":"\r\nآفريده و فرمود :\r\n« * ( الله الَّذِي خَلَقَ السَّماواتِ وَالأَرْضَ وَما بَيْنَهُما في سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ من دُونِه من وَلِيٍّ وَلا شَفِيعٍ أَ فَلا تَتَذَكَّرُونَ 32 : 4 ) * [ 1 
  ] .\r\nيعنى خداى يكتاست كه آسمانها و زمين را با هر چه ميان آنهاست به شش روز آفريد . سپس به عرش پرداخت . جز او دوست و شفيعى نداريد . چرا پند نميگيريد ؟ » و باز او تعالى ذكره فرمود :\r\n* ( قُلْ أَ إِنَّكُمْ لَتَكْفُرُونَ بِالَّذِي خَلَقَ الأَرْضَ في يَوْمَيْنِ وَتَجْعَلُونَ لَه أَنْداداً ذلِكَ رَبُّ الْعالَمِينَ . وَجَعَلَ فِيها رَواسِيَ من فَوْقِها وَبارَكَ فِيها وَقَدَّرَ فِيها أَقْواتَها في أَرْبَعَةِ أَيَّامٍ سَواءً لِلسَّائِلِينَ . ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ . فَقَضاهُنَّ سَبْعَ سَماواتٍ في يَوْمَيْنِ وَأَوْحى 41 : 9 - 12 ) * [ 2 
  ] .\r\nيعنى بگو : چرا شما به آنكه زمين را به دو روز آفريد كافر ميشويد و براى او همتاها مينهيد . اين . پروردگار جهانيانست . و به چهار روز ديگر روى زمين لنگرها پديد كرد و در آن بركت نهاد و خوردنيهاى آن مقرر كرد . كه براى پرسش كنان [ چهار روز 
  ] كامل است . آنگاه به آسمان پرداخت كه بخارى بود و به آن و به زمين گفت به رغبت يا كراهت بياييد . گفتند : به رغبت آمديم و به دو روز آن را هفت آسمان كرد و به هر آسمانى فرمان خويش وحى كرد » .\r\nو پيش اهل علم خلاف نيست كه دو روز مذكور در گفتار خداى كه فرمود « و به دو روز هفت آسمان كرد » جزو شش روز است كه پيش از اين فرمود . و مسلم است كه خداى عز و جل آسمانها و زمين و مخلوقات آن را به شش روز آفريد . و حديث مكرر از پيمبر خدا صلى الله عليه و سلم هست كه آخرين مخلوق خدا آدم\r\n\r\n","description":"","footnote":"\r\n[ 1 
  ] 32 : 4\r\n[ 2 
  ] سوره 41 آيات 7 تا 12\r\n","page_name":" 26 ","page_number":26},
  {"content":"\r\nبود كه خلقت او به روز جمعه بود و روز جمعه كه روز فراغت از خلقت بود جزو شش روز بود كه خداوند فرمود خلقت را در آن كرده است كه اگر چنين نبود خلقت به هفت روز انجام شده بود نه شش روز و اين خلاف تنزيل است .\r\nپس معلوم شد كه نخستين روز آغاز خلقت روز يكشنبه بود . زيرا جمعه روز آخر خلقت بود و همه ايام آن شش روز مىشود چنان كه خداوند جل جلاله فرموده است . و حديثها را كه از پيغمبر صلى الله عليه و سلم و اصحاب وى هست كه فراغت از خلقت به روز جمعه بود به موقع ياد خواهيم كرد ان شاء الله .\r\n\r\nسخن در اينكه در هر يك از شش روز مذكور در كتاب خداى چه چيزها خلق شد\r\nدانشوران سلف در اين باب اختلاف كرده‌اند . از عبد الله بن سلام آورده‌اند كه گفت خداوند خلقت را روز يكشنبه آغاز كرد و زمينها را به روز يكشنبه و دوشنبه خلق كرد و روزىها و كوهها را به روز سه شنبه و چهارشنبه خلق كرد و آسمانها را به روز پنجشنبه و جمعه خلق كرد و در آخرين ساعت روز جمعه از خلقت فراغت يافت و آدم را با شتاب آفريد و رستاخيز در اين ساعت مىشود .\r\nاز اصحاب پيمبر صلى الله عليه و سلم روايت كرده‌اند كه خداوند عز ذكره هفت زمين را به روز يكشنبه و دوشنبه خلق كرد و كوهها را براى جلوگيرى از لرزش زمين آورد و روزى كسان و درختها را به روز سه شنبه و چهار شنبه خلق كرد .\r\nآنگاه به آسمان پرداخت كه بخارى بود و آن را يك آسمان كرد . آنگاه به روز پنجشنبه و جمعه آن را شكافت و هفت آسمان كرد .\r\nاز ابن عباس نيز روايت كرده‌اند كه خدا زمين را به دو روز يكشنبه و دو شنبه خلق كرد .\r\n","description":"","footnote":"","page_name":" 27 ","page_number":27},
  {"content":"\r\nپس به گفتهء اينان زمين پيش از آسمان خلق شد زيرا به روز يكشنبه و دو شنبه خلق شد .\r\nو ديگران گفته‌اند خداى عز و جل زمين را با روزى كسان بيافريد اما آن را نگسترد . آنگاه به آسمان پرداخت و آن را هفت آسمان كرد و پس از آن زمين را بگسترد .\r\nذكر گويندهء اين سخن :\r\nاز ابن عباس روايت كرده‌اند كه خداوند عز و جل كه يك جا در گفتار عزيز خويش از خلقت زمين پيش از آسمان سخن آورده و جاى ديگر آسمان را پيش از زمين آورده از اين روست كه خداوند زمين و روزى كسان را پيش از آسمان بيافريد اما زمين را نگسترانيد . پس از آن به آسمان پرداخت و آن را هفت آسمان كرد آنگاه زمين را بگسترانيد و گفتار وى عز و جل چنين است كه زمين را پس از آن بگسترانيد .\r\nو هم از ابن عباس روايت كرده‌اند كه « گفتار خداى عز و جل كه فرمود : پس از آن زمين را بگسترد . و آب و چراگاه از آن برون آورد و كوهها را ميخ كرد [ 1 
  ] مقصود اينست كه خداوند آسمانها و زمين را بيافريد و از خلقت آسمان پيش از روزى كسان فراغت يافت . آنگاه روزيها را در زمين بپراكند و زمينها را ميخ كرد و معنى گسترانيدن زمين همين بود كه روزيها و گياهان زمين جز به شب و روز راست نشدى و منظور از گفتار خدا عز و جل كه زمين را پس از آن بگسترانيد همين است مگر نشنيدى كه فرمود : « آب و چراگاه از آن برون آورد » .\r\nابو جعفر گويد : و گفتار درست به نزد ما سخن كسانى است كه گفته‌اند خداوند\r\n\r\n","description":"","footnote":"\r\n[ 1 
  ] 79 : 30 تا 32\r\n","page_name":" 28 ","page_number":28},
  {"content":"\r\nعز و جل زمين را به روز يكشنبه آفريد و آسمان را به روز پنجشنبه آفريد و ستارگان و خورشيد و ماه را به روز جمعه آفريد . به سبب روايتى كه از ابن عباس از رسول خدا صلى الله عليه و سلم آورديم و به موجب روايتى كه از ابن عباس آمده بعيد نيست كه خداوند تعالى ذكره زمين را آفريده باشد اما نگسترده باشد سپس آسمانها را خلق كرده باشد و به ترتيب آن پرداخته باشد . آنگاه زمين را گسترده باشد و آب و كشتزار از آن بر آورده باشد\r\nو كوهها را ميخ كرده باشد و گفتار درست به نزد من اينست كه معنى گسترانيدن به جز معنى خلق كردن است و خداى عز و جل فرمود :\r\n« * ( أَ أَنْتُمْ أَشَدُّ خَلْقاً أَمِ السَّماءُ بَناها . رَفَعَ سَمْكَها فَسَوَّاها . وَأَغْطَشَ لَيْلَها وَأَخْرَجَ ضُحاها . وَالأَرْضَ بَعْدَ ذلِكَ دَحاها . أَخْرَجَ مِنْها ماءَها وَمَرْعاها . وَالْجِبالَ أَرْساها 79 : 27 - 32 ) * [ 1 
  ] .\r\nيعنى خلقت شما سختتر است يا آسمان كه خدايش ساخته است . و سقف آن را بالا برده و آن را پرداخته است و شبش را تاريك و روزش را پديد كرده است و از پس اين زمين را بگسترده است . و آب و چراگاه از آن برون آورده است و كوهها را محكم كرده است . » اگر كسى گويد جمعى از اهل تأويل ، گفتار خداى عز و جل را كه فرموده و زمين را پس از آن بگسترانيد به اين معنى گرفته‌اند كه زمين را با آن بگسترانيد و دليل گفتار تو چيست كه گويى اين به معنى « پس از آن » است ؟\r\nگوييم كه معنى « بعد » در كلام عرب همانست كه گفتيم و به معنى مخالف « قبل » است نه به معنى « با » و سخن را به معنى غالب و معروف برند . و جز اين روا نيست .\r\nبعضىها گفته‌اند كه خداوند عز و جل دو هزار سال پيش از خلقت جهان خانه كعبه را با چهار ركن ، بر آب خلق فرمود . آنگاه زمين را از زير آن بگسترانيد .\r\n\r\n","description":"","footnote":"\r\n[ 1 
  ] 79 : 27 تا 32\r\n","page_name":" 29 ","page_number":29},
  {"content":"\r\nذكر گويندهء اين سخن :\r\nاز ابن عباس روايت كرده‌اند كه خداوند عز و جل دو هزار سال پيش از خلقت جهان خانهء كعبه را با چهار ركن بر آب خلق فرمود آنگاه زمين را از زير خانهء كعبه بگسترانيد .\r\nاز عبد الله بن عمر نيز روايت كرده‌اند كه خداوند عز و جل خانه كعبه را دو هزار سال پيش از زمين خلق فرمود و زمين را در آن بگسترانيد .\r\nبنا بر اين خلقت زمين پيش از خلقت آسمانها بوده و گسترانيدن\r\nزمين ، پخش روزيها و كشتزارها و گياهها بود كه پس از خلقت آسمان بود . چنان كه از روايت ابن عباس آورديم .\r\nروايت هست كه يهودان پيش پيمبر خداى صلى الله عليه و سلم آمدند و گفتند « اى محمد به ما بگو كه خدا در ايام ششگانه چه مخلوقى آفريد ؟ » پيمبر خداى فرمود : « زمين را به روز يكشنبه و دوشنبه خلق كرد و كوهها را به روز سه شنبه خلق كرد و شهرها و روزيها و رودها و معموره و ويران را به روز چهار شنبه خلق كرد و آسمانها و فرشتگان را به روز پنجشنبه خلق كرد تا سه ساعت به آخر روز جمعه . و در ساعت اول باقيمانده ، اجلها را خلق كرد و در ساعت دوم آفتها را خلق كرد و در ساعت سوم آدم را خلق كرد . » گفتند « اگر سخن را به سر برده بودى راست گفته بودى » .\r\nپيمبر خداى صلى الله عليه و سلم مقصود يهودان را بدانست و سخت خشمگين شد و خداى تعالى و تبارك اين آيه را نازل فرمود كه ما خسته نشديم و بر آنچه گويند صبور باش .\r\nاگر كسى گويد : اگر كار چنين بود كه خداوند عز و جل زمين را پيش از\r\n","description":"","footnote":"","page_name":" 30 ","page_number":30},
  {"content":"\r\nآسمان خلق فرمود پس معنى گفتار ابن عباس كه در روايت ديگر آمده چيست كه گويد : « نخستين چيزى كه خداوند عز و جل خلق فرمود قلم بود و به دو گفت : بنويس و قلم گفت : پروردگارا چه بنويسم ؟ گفت : قدر را بنويس . و قلم همه بودنيها را تا به روز رستاخيز بنوشت . آنگاه خداوند عز و جل بخار آب را بر آورد و آسمانها را از آن برون كشيد . آنگاه ماهى را خلق فرمود و زمين را بر پشت آن بگسترد و ماهى مضطرب شد و زمين بلرزيد كه آن را با كوهها استوار كرد و كوهها به زمين همىبالد . »\r\nو روايت به اين مضمون مكرر هست .\r\nگوييم : طبق شرح و تفسير روايتها كه از ابن عباس و ديگر كسان آمده گفتار ما درست مينمايد و روايت ابن عباس مخالف گفتار ما نيست .\r\nاگر گويند روايتها كه دليل صحت گفتار تست چيست ؟\r\nگوييم : عبد الله بن مسعود و جمعى از صحابهء پيمبر صلى الله عليه و سلم در بارهء اين آيه كه خداى عز و جل فرمايد : و اوست كه همه مخلوق زمين را بيافريد . سپس به آسمان پرداخت و آن را هفت آسمان كرد ، گفته‌اند كه عرش خداوند تعالى بر آب بود و مخلوقى جز آنچه پيش از آب خلقت شده بود نبود و چون اراده فرمود كه خلق بيافريند از آب بخارى بر آورد كه روى آب آمد و آن را آسمان ناميد كه آسمان بمعنى بالاست . آنگاه آب را بخشكانيد و آن را يك زمين كرد . سپس آن را بشكافت و هفت زمين كرد و اين به روز يكشنبه و دوشنبه بود . و زمين را بر ماهى آفريد و ماهى همان نون است كه خداوند عز و جل به قرآن كريم آورده و فرموده : « نون و القلم » و ماهى در آب بود و آب بر پشت سنگ بود و سنگ بر پشت فرشته بود و فرشته بر صخره بود و صخره بر باد بود و اين همان صخره است كه لقمان فرمود كه نه در زمين است و نه در آسمان . و ماهى بجنبيد و زمين بلرزيد و خداى عز و جل كوهها را بر آن ميخ كرد كه به جاى استوار شد\r\nكوهها بر زمين همىبالد و گفتار\r\n","description":"","footnote":"","page_name":" 31 ","page_number":31},
  {"content":"\r\nخداست عز و جل كه « براى زمين ميخها نهاده تا شما را نلرزاند » .\r\nابو جعفر گويد : و از گفتار اينان كه خداوند به هنگام خلق آسمانها و زمين از آب بخارى بر آورد كه آسمان شد و پس از آن آب را بخشكانيد و آن را يك زمين كرد معلوم شد كه خداوند آسمان را پيش از زمين خلق فرمود اما هفت نكرد و پس از آن زمين را خلق كرد و محال نيست كه خداى عز و جل از آب بخارى بر آورده باشد كه آسمان شود و آب را خشكانيده باشد كه زمين آن آسمان شود اما آن را نگسترده باشد و روزهاى آن را مقرر نكرده باشد و آب و كشتزار از آن بر نياورده باشد و به آسمان پرداخته باشد كه همان بخار بر آمده از آب بود و آن را هفت آسمان كرده باشد پس از آن زمين را كه آب خشكيده بود شكافته باشد و هفت زمين كرده باشد و روزيهاى آن را مقرر كرده باشد و آب و كشتزار از آن بر آورده باشد و كوهها را ميخ كرده باشد و همه روايت ابن عباس كه آورديم درست باشد .\r\nاختلاف دانشوران را دربارهء مخلوق روز دوشنبه با روايت پيمبر صلى الله عليه و سلم در پيش آورديم . از مخلوق روز سه شنبه و چهارشنبه نيز روايت آورديم و و در اين جا آنچه را نگفته‌ايم بياوريم كه به نزد ما گفتار درست دربارهء مخلوق اين\r\nدو روز روايت ابن مسعود و جمعى از اصحاب پيمبر صلى الله عليه و سلم است كه خداى كوهها و روزى و درختان و چيزهاى ديگر را به روز سه شنبه و چهارشنبه در زمين خلق فرمود كه او عز و جل در كتاب خويش فرمايد :\r\n« * ( أَ إِنَّكُمْ لَتَكْفُرُونَ بِالَّذِي خَلَقَ الأَرْضَ في يَوْمَيْنِ وَتَجْعَلُونَ لَه أَنْداداً . ذلِكَ رَبُّ الْعالَمِينَ . وَجَعَلَ فِيها رَواسِيَ من فَوْقِها وَبارَكَ فِيها وَقَدَّرَ فِيها أَقْواتَها في أَرْبَعَةِ أَيَّامٍ سَواءً لِلسَّائِلِينَ 41 : 9 - 10 ) * [ 1 
  ] يعنى بگو چرا شما به آنكه زمين را به دو روز آفريد كافر ميشويد و براى او همتا مينهيد . اين ، پروردگار جهانيانست . و به چهار روز ديگر\r\n\r\n","description":"","footnote":"\r\n[ 1 
  ] 41 ، 9 و 10\r\n","page_name":" 32 ","page_number":32},
  {"content":"\r\nروى زمين لنگرها پديد كرد و در آن بركت نهاد و خوردنيهاى آن مقرر كرد . كه براى پرسش كنان [ چهار روز 
  ] كامل است . » يعنى هر كه بپرسد كار چنين بود . آنگاه به آسمان پرداخت كه بخار بود و اين بخار از تنفس آب بود و آن را يك آسمان كرد . سپس بشكافت و هفت آسمان كرد و اين به روز پنجشنبه و جمعه بود .\r\nاز عبد الله بن سلام نيز روايت كرده‌اند كه خداوند تعالى روزيها و ميخها را به روز سه شنبه و چهارشنبه آفريد . از ابن عباس نيز روايت كرده‌اند كه خداوند تبارك و تعالى كوهها را به روز سه شنبه آفريد از اين رو كسان سه شنبه را روزى سنگين دانند .\r\nابو جعفر گويد : گفتار درست به نزد ما همانست كه از پيمبر خدا صلى الله عليه و سلم روايت كرديم كه فرمود : « خداى تعالى به روز سه شنبه كوهها و فوايد آن را خلق كرد و به روز چهارشنبه درخت و آب و نهرها و معمور و ويران را خلق كرد . » و هم از پيغمبر روايت كرده‌اند كه خداوند عز و جل كوهها را به روز يكشنبه خلق كرد و درختان را به روز دوشنبه خلق كرد و بدى را روز سه شنبه خلق كرد و نور را روز چهارشنبه خلق كرد . اما حديث پيش درستتر است و بيشتر گذشتگان آن را گرفته‌اند .\r\nبه روز پنجشنبه خداى آسمانها را خلق كرد و يكى بود و شكافت و هفت كرد : از ابن مسعود و جمعى از اصحاب پيمبر صلى الله عليه و سلم روايت كرده‌اند كه خداى عز و جل به آسمان پرداخت كه بخار بود و بخار از تنفس آب بود و آن را يك آسمان كرد . و سپس به روز پنجشنبه و جمعه آن را بشكافت و هفت آسمان كرد و جمعه از آن نام يافت كه مخلوق آسمانها و زمين را جمع كرد و كار هر آسمان را وحى كرد . يعنى خلق هر آسمان را از فرشته و كوههاى برف و مخلوق ديگر بيافريد و آسمان دنيا را به ستارگان بياراست كه مايهء زينت و جلوگيرى شيطانهاست و چون از خلقت فراغت يافت بر عرش مقام گرفت چنان كه او عز و جل فرمايد ، و آسمانها و\r\n","description":"","footnote":"","page_name":" 33 ","page_number":33},
  {"content":"\r\nزمين را به شش روز آفريد و هم گويد : آسمان و زمين پيوسته بود و آن را بشكافتيم .\r\nو هم از ابن عباس روايت كرده‌اند كه خدا رودها و درختان را به روز چهارشنبه خلق كرد و پرنده و دد و خزنده و درنده را به روز پنجشنبه خلق كرد و انسان را به روز جمعه خلق كرد و به روز جمعه از خلقت فراغت يافت .\r\nو اين گفتار كه آسمان و فرشتگان و آدم به روز پنجشنبه و جمعه خلق شده به نزد ما درست مىنمايد كه از پيمبر خدا صلى الله عليه و سلم روايت كرده‌اند كه به روز پنجشنبه آسمان را خلق كرد و به روز جمعه ستارگان و آفتاب و ماه و فرشتگان را خلق كرد و سه ساعت از جمعه باقى مانده بود كه ساعت اول اجل زندگان و مردگان را خلق كرد و ساعت دوم آفتها را خلق كرد و ساعت سوم آدم را خلق كرد و در بهشت جاى داد و ابليس را به سجدهء او فرمان داد و در آخر ساعت از بهشت بيرون كرد .\r\nابو هريره از پيمبر خدا صلى الله عليه و سلم روايت كرده كه فرمود : « چهار پايان را به روز پنجشنبه خلق كرد و آدم را پس از پسينگاه جمعه خلق كرد كه مخلوق آخر بود و در آخرين ساعت جمعه ميان عصر و شب خلق شد . » و چون خداى عز و جل از آغاز خلقت آسمانها و زمين تا هنگام فراغت از خلقت ، همهء مخلوق را به شش روز خلق فرمود و هر يك از اين روزها هزار سال بود كه يكى از روزهاى آخرت هزار سال از ايام دنياست و از آغاز خلقت تا خلق قلم كه بودنيها را تا به رستاخيز بنوشت هزار سال از ايام دنيا بود . پس همهء مدت از آغاز خلقت تا فراغت از آن مطابق آثار و اخبارى كه آورديم و بسيارى را از بيم درازى كتاب نياورديم هفت هزار سال اندكى كم و بيش بود .\r\nو اگر چنين باشد و از ختم خلقت تا به وقت فناى آن چنان كه گفتيم و شاهد آورديم و باز خواهيم آورد هفت هزار سال اندكى بيش و كم باشد ، پس همه مدت از آغاز خلقت تا رستاخيز و فناى همه جهان چهارده هزار سال از سالهاى دنياست و\r\n","description":"","footnote":"","page_name":" 34 ","page_number":34},
  {"content":"\r\nچهارده روز از روزهاى آخرت كه هفت روز يعنى هفت هزار سال دنيا از آغاز خلقت تا ختم آن و خلقت آدم ابو البشر صلوات الله عليه بود و هفت روز ديگر يعنى هفت هزار سال دنيا از هنگام فراغت از خلقت است تا فناى همه مخلوق و رستاخيز كه كارها به جاى اول رود كه به جز ذات قديم خالق نبود ، و جز ذات پاك او نماند .\r\nاگر كسى گويد : دليل اينكه شش روز مدت خلق دنيا شش هزار سال بود و چون روزهاى دنيا نبود چيست\r\nكه خداى عز و جل در كتاب خويش فرمود كه آسمانها و زمين و مخلوق آن را به شش روز آفريد و نگفت كه ششهزار سال بود و روزهاى معمول مخاطبان خداى همان است ه از طلوع فجر آغاز شود و تا غروب خورشيد به سر رود و خطاب خداى با بندگان بر سبيل معروف و معمول باشد . ولى خبر خداى عز و جل را كه فرمود آسمان و زمين و مخلوق را شش روز آفريد به معنى غير معروف برده اى . و نيز فرمان خداى نافذتر از آنست كه پنداريم شش روز مدت خلقت ، شش هزار سال دنيا بوده كه فرمان وى چنانست كه گويد باش و بباشد چنان كه در كتاب خويش فرمود : فرمان ما يكيست چون چشم زدن .\r\nگوئيم : از پيش گفته‌ايم كه در بيشتر مطالب اين كتاب بر آثار و اخبار پيمبر صلى الله عليه و سلم و سلف صالح تكيه داريم نه استنباط عقل و فكر كه همه خبر از گذشته و حوادثى بوده كه درك آن به استنباط عقل نتوان كرد .\r\nاگر گويند : آيا بر صحت اين گفتار خبر و روايت هست ؟\r\nگوييم . هيچيك از پيشوايان دين خلاف آن نگفته‌اند .\r\nاگر گويند : آيا روايتى از آنها در اين باب هست ؟\r\nگوييم . قضيه به نزد دانشوران سلف مشهورتر از آنست كه محتاج به روايت از يكيشان باشد و روايت مشخص به نام بسيارى از آنها هست .\r\nاگر گويند : اين روايتها را براى ما نقل كن .\r\nگوييم : از ابن عباس روايت كرده‌اند كه خداوند عز و جل آسمانها و زمين را\r\n","description":"","footnote":"","page_name":" 35 ","page_number":35},
  {"content":"\r\nبه شش روز آفريد كه هر روز شش هزار سال شماست . و هم او در تفسير گفتار خداى عز و جل كه فرمود : روزى به مقدار شش هزار سال از شمار شما ، گويد مقصود روزهايى است كه آسمانها و زمين و مخلوق ديگر آفريده شد .\r\nو هم از ضحاك دربارهء اين گفتار خداى ، به همين مضمون روايت كرده‌اند و هم از كعب الاحبار روايت كرده‌اند كه خداى عز و جل آسمانها و زمين را به روز يكشنبه و دوشنبه و سه شنبه و چهارشنبه و پنجشنبه خلق كرد و به روز جمعه از خلقت فراغت يافت و هر روز هزار سال بود\r\nاز مجاهد نيز روايت كرده‌اند كه هر يك از شش روز خلقت هزار سال از شمار شما بود .\r\nو اين سخن كه چگونه مدت شش روز خلقت ششهزار سال تواند بود و فرمان خداى چنانست كه گويد باش و بباشد ، بر گفتار ديگر نيز وارد است كه خلقت بشش روز از ايام دنيا باشد ، زيرا فرمان خداى چنانست كه گويد باش و بباشد و به شش روز دنيا حاجت نباشد .\r\n\r\nسخن در اينكه شب و روز كدام يك زودتر خلق شد و آغاز خلقت آفتاب و ماه كه زمانها را بدان شناسند :\r\nگفتيم كه مخلوق خدا عز و جل پيش از خلقت وقت و زمان چه بود و معلوم داشتيم كه وقت و زمان ساعتهاى شب و روز است ، يعنى مسير آفتاب و ماه در مراحل فلك . اكنون بگوييم كه شب زودتر خلق شد يا روز ؟ كه در اين باب اهل نظر را اختلاف است .\r\nبعضى گفته‌اند خدا عز و جل شب را پيش از روز آفريد و بر گفتار خويش دليل آورده‌اند كه چون خورشيد غروب كند و نور آن برود تاريكى شب هجوم آرد پس مسلم است كه نور بر شب وارد است و شب اگر به روز نرود همچنان بباشد\r\n","description":"","footnote":"","page_name":" 36 ","page_number":36},
  {"content":"\r\nو اين معلوم ميدارد كه خلقت شب اول بوده و خورشيد پس از آن آفريده شده .\r\nو اين سخن را از ابن عباس روايت كرده‌اند كه از او پرسيدند كه آيا شب پيش از روز بود ؟ گفت مگر ندانيد كه وقتى آسمانها و زمين پيوسته بود در آن ميان به جز تاريكى نبود ، بدانيد كه شب پيش از روز بود .\r\nروايت ديگر نيز از ابن عباس به همين مضمون هست .\r\nبعضى ديگر گفته‌اند كه روز پيش از شب بود و بر صحت گفتار خويش دليل آورده‌اند كه خداى عز و جل بود و روز و شب نبود و جز او چيزى نبود و همه چيزها كه آفريد به نور او تعالى روشن بود .\r\nذكر گويندهء اين سخن :\r\nاز ابن مسعود روايت كرده‌اند كه خداى شما شب و روز ندارد آسمانها را به نور خويش روشن فرمود و روز شما به نزد وى ده ساعت است .\r\nابو جعفر گويد : گفتار اول درستتر مينمايد كه شب پيش از روز بود زيرا روز از نور خورشيد آمد و خدا عز و جل پس از گستردن زمين خورشيد را بيافريد و در فلك روان كرد چنان كه او تعالى در كتاب عزيز خويش فرمايد :\r\n* ( أَ أَنْتُمْ أَشَدُّ خَلْقاً أَمِ السَّماءُ بَناها . رَفَعَ سَمْكَها فَسَوَّاها . وَأَغْطَشَ لَيْلَها وَأَخْرَجَ ضُحاها 79 : 27 - 29 ) * [ 1 
  ] يعنى خلقت شما سختتر است يا آسمان كه خدايش ساخته است و سقف آن را بالا برده و آن را پرداخته و شبش را تاريك و روزش را پديد كرده است . » وقتى آفتاب پس از بر آمدن آسمان و تاريكى شب آفريده شده مسلم است كه پيش از خلقت آفتاب و پيش از آنكه خداى روز را از آسمان بر آرد تاريك بود نه روشن . و آنچه از كار شب و روز ميبينيم دليل روشن است كه روز به شب هجوم ميبرد و هنگام شب كه خورشيد نيست و نور آن غايب است فضا تاريك شود و از\r\n\r\n","description":"","footnote":"\r\n[ 1 
  ] 79 : 27 تا 29\r\n","page_name":" 37 ","page_number":37},
  {"content":"\r\nاينجا معلوم مىشود كه روز با نور خويش به شب هجوم برد و خدا بهتر داند .\r\nدربارهء وقت خلقت شب و روز روايت از پيمبر خدا صلى الله عليه و سلم مختلف است . ابن عباس از او روايت كرده كه فرمود سه ساعت از روز جمعه مانده بود كه خدا خورشيد و ماه و ستارگان و فرشتگان را خلق فرمود .\r\nابو هريره از پيمبر صلى الله عليه و سلم روايت كرده كه فرمود خداوند عز و جل نور را به روز چهارشنبه خلقت فرمود .\r\nبه هر حال خداوند پيش از خلقت شب و روز خلق بسيار بيافريد و آنگاه خورشيد و ماه را به مصلحت مخلوق كه او بهتر داند خلق كرد و با هم روان كرد آنگاه از هم جدا كرد و يكى را آيت شب كرد و ديگرى را آيت روز و آيت شب را محو كرد و آيت روز را روشن كرد .\r\nاز پيمبر خدا صلى الله عليه و سلم دربارهء اختلاف آيت شب و آيت روز روايتها آورده‌اند كه قسمتى از آن را با قسمتى از روايات سلف ياد ميكنيم :\r\nابو ذر غفارى از پيمبر صلى الله عليه و سلم روايت كرده كه روزى دست پيمبر را گرفته بودم و به سوى مغرب ميرفتيم و خورشيد به غروب ميرفت و همچنان بدان نگريستيم تا نهان شد .\r\nگفتم : « اى پيمبر خدا خورشيد كجا غروب مىكند ؟ » فرمود : « در آسمان غروب مىكند و از آسمانى به آسمانى ميرود تا به آسمان هفتم رسد و زير عرش باشد و به سجده رود و فرشتگان موكل آن نيز به سجده روند .\r\nآنگاه گويد خدايا به من فرمان ميدهى كه از كجا طلوع كنم از مغرب يا از مشرق ؟\r\nفرمود : « معنى گفتار خدا عز و جل كه خورشيد در مسير خود ميرود ( يعنى زير عرش متوقف مىشود ) و اين تقدير خداى عزيز داناست همين است .\r\nفرمود : « پس جبرئيل عليه السلام حوله اى از نور عرش به اندازهء ساعتهاى روز دراز تابستان يا روز كوتاه زمستان يا روز ميانهء پاييز و بهار بيارد و خورشيد آن را\r\n","description":"","footnote":"","page_name":" 38 ","page_number":38},
  {"content":"\r\nبپوشد چنان كه شما لباستان را ميپوشيد و با آن در فضاى آسمان رود و از محل طلوع در آيد . » فرمود و باشد كه به اندازهء سه شب متوقف شود و از نور عرش نپوشد و فرمان يابد كه از مغرب در آيد و معنى گفتار خدا عز و جل كه فرمود : وقتى كه خورشيد تيره شود ، همين است .\r\nفرمود : ماه نيز چنين بر آيد و در افق آسمان رود و فرو شود و تا آسمان هفتم بالا رود و زير عرش متوقف شود و سجده كند و اجازه خواهد اما جبرئيل حله اى از نور كرسى بيارد » و معنى گفتار خداى عز و جل همين است كه فرمود : و خورشيد را نور كرد و ماه را روشنى .\r\nابو ذر گويد : « با پيمبر صلى الله عليه برگشتيم\r\nو نماز مغرب بكرديم . » و اين خبر نشان ميدهد كه سبب اختلاف حال خورشيد و ماه از آنجا است كه نور خورشيد از جامه ايست كه از نور عرش پوشيده و روشنى ماه از جامه اى است كه از نور كرسى پوشيده است .\r\nاما خبرى كه دليل معناى ديگر است از ابن عباس آمده : عكرمه گويد : روزى با وى نشسته بوديم كه مردى بيامد و گفت اى ابن عباس از كعب الحبر دربارهء خورشيد و ماه سخنى عجيب شنيدم .\r\nابن عباس كه تكيه داده بود برخاست و گفت : « چه شنيدى ؟ » گفت : « كعب پندارد كه روز قيامت خورشيد و ماه را چون دو گاو بيدست و پا بيارند و در جهنم افكنند . » عكرمه گويد : لبهاى ابن عباس از خشم بلرزيد و گفت : « كعب دروغ ميگويد .\r\nكعب دروغ ميگويد . كعب دروغ ميگويد . » اين قصهء يهوديست كه ميخواهد به اسلام درآرد . خدا بزرگتر و كريمتر از آنست كه در مقابل اطاعت خويش عذاب كند مگر گفتار او عز و جل را نشنيده اى كه : « فرمود و خورشيد و ماه را مسخر شما كرد كه پيوسته ميروند . »\r\n","description":"","footnote":"","page_name":" 39 ","page_number":39},
  {"content":"\r\nيعنى پيوسته به اطاعت خدا ميروند . پس چگونه دو بنده را كه به دوام اطاعت خويش ستايش مىكند . عذاب خواهد كرد . خدا اين يهودى را بكشد و رو سياه كند كه بر دو بندهء مطيع خدا دروغى بزرگ ميبندد . آنگاه مكرر انا لله گفت و خرده چوبى از زمين بر گرفت و همى در زمين فرو كرد و مدتى بدين حال بماند و سر برداشت و خرده چوب را بينداخت و گفت : « ميخواهيد آنچه را كه دربارهء خورشيد و ماه و آغاز خلقت و انجام آن از پيمبر شنيده‌ام برايتان بگويم ؟ » گفتيم : « بلى خدايت بيامرزد . » گفت : « پيمبر را از اين پرسيدند و فرمود خداى تبارك و تعالى وقتى همه مخلوق را بيافريد و جز آدم باقى نماند دو خورشيد از نور عرش بيافريد و آن را كه ميدانست كه خورشيد خواهد ماند به بزرگى دنيا از مشرق تا مغرب آفريد\r\nو آن را كه ميدانست كه تاريك مىكند و ماه مىشود از خورشيد كوچكتر شد ولى هر دو كوچك مينمايد كه آسمان بسيار بلند است و از زمين دور . » گفت : اگر دو خورشيد را چنان كه در اول ، خلقت فرمود وا ميگذاشت شب از روز و روز از شب شناخته نميشد و مزدور نميدانست تا كى كار كند و كى مزد بگيرد و روزه دار نميدانست تا كى روزه بدارد و زن نميدانست كى عادت شود و مسلمانان نميدانستند وقت حج كى باشد و قرضدار نميدانست وقت قرض كى رسد و مردم نميدانستند كى به كار معاش پردازند و كى به راحت تن خويش آسوده مانند . و خداى عز و جل دلسوز و مهربان بندگان خويش بود و جبريل عليه السلام را بفرستاد كه بال خويش را سه بار به روى ماه كشيد كه آن وقت خورشيد بود و نور آن محو شد و روشنى بماند و اين معنى گفتار خدا عز و جل است كه فرمود : « شب و روز را دو نشانه كرديم و نشانه شب را سياه كرديم و نشانه روز را روشن كرديم » [ 1 
  ] .\r\nگفت : « اين سياهى كه مانند خطها بر ماه ميبينيد نشان محو است . آنگاه\r\n\r\n","description":"","footnote":"\r\n[ 1 
  ] 17 : 12\r\n","page_name":" 40 ","page_number":40},
  {"content":"\r\nخداوند عز و جل براى خورشيد چرخى از نور عرش بساخت با سيصد و شصت دستگيره و سيصد و شصت فرشته از آسمان دنيا بر خورشيد و چرخ آن گماشت كه هر فرشته دستگيره اى گرفت و به ماه و چرخ آن نيز سيصد و شصت فرشته از فرشتگان آسمان دنيا گماشت كه هر فرشته دستگيره اى را گرفته بود . » آنگاه گفت : « و خدا عز و جل براى خورشيد و ماه مشرق و مغربها آفريد به اندازهء دو برابر زمين و كنارهء آسمان و در مغرب يكصد چشمه از گل سياه آفريد » و معنى گفتار خدا عز و جل كه فرمود : « و خورشيد را ديد كه در چشمه اى گل آلود فرو ميرفت » همين است يعنى گل سياه و صد چشمه همانند آن در\r\nمشرق آفريد از گل سياه كه چون ديگر پر جوش همى جوشد و هر روز و هر شب طلوعگاه تازه و غروبگاه تازه دارد و فاصلهء طلوعگاه و غروبگاه به تابستان بيشتر از همه باشد و روز دراز شود و به زمستان فاصلهء طلوعگاه و غروبگاه كمتر باشد و روز كوتاه شود و معنى گفتار خداى عز و جل چنين است كه فرمود : « پروردگار دو مشرق است و پروردگار دو مغرب . » يعنى مشرق آن سوى و مشرق اين سوى و مغرب آن سوى و مغرب اين سوى و ميان آن مشرقها و مغربها نهاد و جمع آورد و فرمود پروردگار مشرقهاست و پروردگار مغربها كه به تعداد چشمه هاست .\r\nگفت : « و خدا پيش آسمان دريايى آفريد به اندازهء سه فرسخ كه موج تاريك است و ايستاده در هوا و به فرمان خدا عز و جل قطره اى از آن نريزد . همه درياها ساكن است اما اين دريا روان باشد به سرعت تير . اما مسير آن در هوا ميان مشرق و مغرب چون ريسمان كشيده است و خورشيد و ماه و خنس در لجهء اين دريا روان باشد و معنى گفتار خداى تعالى همين است كه فرمود : « هر يك در فلكى شناورند . » و فلك چرخيدن چرخ در لجه باشد . بخدائى كه جان محمد به فرمان اوست اگر خورشيد از اين دريا در آمدى همه چيز دنيا حتى سنگها و صخره ها را بسوزانيدى و اگر ماه در آمدى همه مردم به جز اولياى معصوم خدا مفتون شدندى و آن را بجاى\r\n","description":"","footnote":"","page_name":" 41 ","page_number":41},
  {"content":"\r\nخداوند پرستش كردندى .\r\nابن عباس گويد : على بن ابى طالب رضى الله عنه گفت : « اى پيمبر خداى پدر و مادرم فداى تو باد مسير خنس و خورشيد و ماه را بگفتى خنس چيست كه خداى در قرآن به خنس قسم ياد كرده است » .\r\nگفت : « اى على آن پنج ستاره است برجيس و زحل و عطارد و بهرام و زهره\r\nو اين پنج ستاره چون خورشيد و ماه طلوع كند و روان باشد ولى ديگر ستارگان در آسمان آويخته باشد چنان كه قنديل در مسجد آويزند و با آسمان بگردد و تسبيح و تقديس كند و ذكر خدا گويد . » آنگاه پيمبر صلى الله عليه و سلم فرمود : « اگر خواهيد بدانيد ، گردش فلك را گاهى از اين سو و گاهى از آن سو كه گردش آسمان و گردش ستارگان به جز اين پنج ستاره چنين است كه ميبينيد و تا به رستاخيز از هول قيامت و زلزال آن به سرعت آسيا بگردد و ذكر گويد و معنى گفتار خداوند عز و جل چنين است كه فرمود :\r\n« * ( يَوْمَ تَمُورُ السَّماءُ مَوْراً . وَتَسِيرُ الْجِبالُ سَيْراً . فَوَيْلٌ يَوْمَئِذٍ لِلْمُكَذِّبِينَ 52 : 9 - 11 ) * [ 1 
  ] يعنى روزى كه آسمان به گشتنى [ عجيب 
  ] بگردد . و كوهها به سيرى [ هراس آور 
  ] سير كنند .\r\nآن روز واى بر تكذيب كنان » گفت وقتى خورشيد در آيد با چرخ خود از يكى از اين چشمه ها در آيد و سيصد و شصت فرشته با وى باشد كه بالها گسترده با تسبيح و تقديس و ذكر خداى چرخ را به تناسب شب و روز به مقدار ساعتهاى شب يا ساعتهاى روز در فلك برانند و چون خداى خواهد كه خورشيد يا ماه را مبتلا كند و آيتى به بندگان بنمايد و ملامتشان كند كه از معصيت بگردند يا بطاعت اقبال كنند ، خورشيد از چرخ بيفتد و در لجه درياى فلك فرو رود و چون خدا خواهد كه آيت را بزرگ كند و ترس\r\n\r\n","description":"","footnote":"\r\n[ 1 
  ] 52 : 9 تا 11\r\n","page_name":" 42 ","page_number":42},
  {"content":"\r\nبندگان بيشتر شود ، همه خورشيد بيفتد و چيزى از آن بر چرخ نماند و روز تاريك شود و ستارگان نمودار گردد و اين نهايت كسوف باشد و اگر خواهد آيه اى كمتر بنمايد نصف يا يك سوم يا دو ثلث خورشيد در آب افتد و بقيه بر چرخ بماند كه كسوف كمتر باشد و بليهء خورشيد و ماه و بيم دادن بندگان و ملامت خداوند عز و جل باشد و هر كدام باشد فرشتگان گماشته بر چرخ دو گروه شوند ، گروهى سوى خورشيد روند و آن را سوى چرخ كشند و گروه ديگر سوى چرخ روند و آن را با تسبيح و تقديس و ذكر خداى در فلك سوى خورشيد كشند ، بتناسب شب و روز به اندازهء ساعتهاى شب يا ساعتهاى روز و تناسب تابستان با زمستان يا بهار و پاييز كه درازى روز بيشتر نشود كه خداى اين علم و قدرت را به آبها داده است . مىبينيد كه خورشيد و ماه پس از كسوف كم كم از لجهء دريا برون مىشود و چون همه را برون آورند فرشتگان فراهم آيند و آن را بردارند و بر چرخ نهند و از قوت خدا داد خدا را شكر كنند و دستگيره هاى چرخ را بگيرند و با تسبيح و تقديس و ذكر خدا در فلك تا مغرب بكشند و چون به مغرب رسند آن را در چشمه اندازند و از افق آسمان در چشمه افتد پس از آن پيغمبر صلى الله عليه و سلم فرمود : « خلقت خدا عجيب است و آنچه خلق نكرده عجيبتر است و اين سخن جبرئيل است كه به ساره گفت : « مگر از كار خدا تعجب دارى . » و خداى عز و جل دو شهر آفريده يكى به مشرق و ديگرى به مغرب و اهل شهرى كه به مشرق است از بقاياى قوم عادند از نسل آنها كه ايمان آورده‌اند و اهل شهر مغرب از بقاياى قوم ثمودند از نسل آنها كه به صالح ايمان آورده‌اند نام شهر مشرق به سريانى مرقيسيا و به عربى جابلقاست و نام شهر مغرب به سريانى برجيسيا و به عربى جابرس است و هر شهر ده هزار دروازه دارد\r\nكه فاصلهء هر دو دروازه يك فرسنگ باشد و بر هر يك از دروازه ها هر روز ده هزار مرد مسلح نگهبانى كند و ديگر تا به رستاخيز نوبت نگهبانى آنها نرسد . قسم به خدايى كه جان محمد را به فرمان دارد اگر كثرت آن قوم و سر و صداشان نبود همه مردم دنيا صداى خورشيد را به هنگام\r\n","description":"","footnote":"","page_name":" 43 ","page_number":43},
  {"content":"\r\nطلوع و هنگام غروب مىشنيدند و پيش از آنها سه قوم باشند به نام منسك و تافيل و تاريس و پيشتر از آنها ياجوج و ماجوج باشند و آن وقت كه شب هنگام از مسجد الحرام سوى مسجد اقصى رفتم جبرئيل عليه السلام مرا سوى آنها برد و ياجوج و ماجوج را به عبادت خداوند خواندم اما نپذيرفتند . آنگاه مرا سوى مردم دو شهر برد و آنها را به دين خداوند عز و جل و عبادت وى خواندم كه پذيرفتند و اطاعت كردند و پيرو دين شدند . نيكانشان با نيكان شما باشند و بدانشان با بدان شما باشند . آنگاه مرا سوى آن سه قوم برد كه به دين خدا و عبادت وى خواندمشان و نپذيرفتند و منكر خدا عز و جل شدند و رسولان او را تكذيب كردند و با ياجوج و ماجوج و ديگر گنهكاران در آتش باشند .\r\nگفت : « و چون خورشيد غروب كند آن را به سرعت پرواز فرشتگان از آسمانى به آسمانى بالا برند تا به آسمان هفتم رسد و زير عرش باشد و سجده كند و فرشتگان موكل با آن سجده كنند . سپس آن را آسمان به آسمان پايين برند تا بدين آسمان رسد كه هنگام صبحدم باشد و چون در يكى از چشمه ها فرو رود هنگام روشنى صبح باشد و چون به اين روى آسمان رسد هنگام روشنى روز باشد . » فرمود و خدا عز و جل به نزديك مشرق پرده اى از ظلمت بر درياى هفتم\r\nكشيده به مقدار شبها كه از آغاز خلقت تا فناى دنيا هست و هنگام غروب فرشته نگهبان شب بيايد و پاره اى از ظلمت آن پرده برگيرد و پيشروى مغرب رود و همچنان از لاى انگشتان ظلمت بپراكند و مراقب شفق باشد و چون شفق برود همه ظلمت را رها كند و بالهاى خويش بگسترد كه اقطار زمين و دو سوى آسمان را بگيرد و در هوا تا هر جا خواهد رسد و ظلمت شب را با بالهاى خويش براند و تسبيح و تقديس و ذكر خدا كند . و چون صبح از مشرق در آيد و فرشته بال فراهم آرد و ظلمت را با دست به هم پيچد و به يك دست بگيرد چنان كه هنگام برداشتن\r\n","description":"","footnote":"","page_name":" 44 ","page_number":44},
  {"content":"\r\nاز پردهء مشرق گرفته بود و به نزديك مغرب به درياى هفتم نهد كه ظلمت شب از آنجا باشد و چون پرده از مشرق به مغرب رود ، در صور دمند و جهان به سر رسد .\r\nفرمود روشنى روز از مشرق باشد و ظلمت شب از اين پرده باشد و خورشيد و ماه پيوسته از طلوعگاه به غروبگاه و به آسمان هفتم بالا و توقفگاه زير عرش روند تا هنگامى كه خدا براى توبهء بندگان مقرر داشته فرا رسد و گناه در دنيا بسيار شود و معروف برود و كس بدان نخواند و منكر رواج گيرد و كس از آن باز ندارد و چون چنين شود خورشيد شبى زير عرش بماند و هر دم سجده كند و اجازه خواهد كه از كجا طالع شود و جواب نشنود و خورشيد به مقدار سه شب و ماه به مقدار دو شب بماند و درازاى آن شب را كس نداند بجز نمازگزاران زمين كه در هر شهر مسلمان گروهى اندك باشند ، خوار مردم و زبون خويش ، و هر يكيشان در آن شب به مقدار شبهاى ديگر بخسبد و بر خيزد و وضو كند و به نمازگاه رود\r\nو چون شبهاى ديگر نماز كند و بيرون شود و صبح نبيند و حيرت كند و گمان بد برد و گويد يا نماز خويش كوتاه كرده‌ام يا زود برخاسته‌ام ، شايد قرائتم سبك بود .\r\nفرمود : « آنگاه باز رود و نماز كند چنان كه به شب دوم مىبايد كرد ، و باز برون شود و صبح نبيند و بيشتر حيرت كند و بترسد و گمان بد برد و باز گويد شايد قرائتم سبك بوده يا نماز خويش كوتاه كرده‌ام يا آغاز شب برخاسته‌ام و بار ديگر باز گردد و از حوادث آن شب ترسان باشد و باز نماز كند چنان كه به شب سوم بايد مىكرد و بيرون شود و شب همچنان بباشد و ستارگان بگشته و بجاى اول شب آمده باشد و از هول شب ترسان شود و از بيم بگريد ، آنگاه همديگر را بانگ زنند كه از پيش آشنايى و دوستى داشته‌اند و نماز گزاران هر شهر در يكى از مسجدها فراهم آيند و باقى شب با گريه و فرياد به خداى عز و جل تضرع كنند و غافلان همچنان به غفلت باشند و چون به مقدار سه شب بر خورشيد و مقدار دو شب بر ماه بگذرد جبرئيل بيايد\r\n","description":"","footnote":"","page_name":" 45 ","page_number":45},
  {"content":"\r\nو گويد : فرمان پروردگار عز و جل است كه به مغربگاه خويش رويد و از آنجا براييد كه به نزد ما نور و روشنى نداريد .\r\nفرمود : « پس چنان بگريند كه اهل هفت آسمان از زير و اهل سرادق عرش و حاملان عرش از بالا بشنوند و از گريهء خورشيد و ماه و از بيم مرگ و روز رستاخيز زارى كنند . مردم طلوع ماه و خورشيد را از مشرق انتظار برند ، ولى از پس افق از مغرب در آيند چون دو كلاغ سياه كور ، خورشيد بى نور و ماه بى روشنى ، چون حال كسوفى كه پيش از آن داشته بودند و مردم دنيا بانگ زنند و مادران از فرزند غافل مانند و دوستان به ثمر دل نپردازند و هر كس به خود مشغول باشد ، پارسايان و نيكان از گريه سود برند و به پايشان عبادت نويسند و فاسقان و بدكاران از گريه سود نگيرند و زيانشان نويسند . » فرمود : « و خورشيد و ماه چون شتران همعنان بالا روند و از هم سبق گيرند ، و چون به نيمهء آسمان رسند جبريل بيايد و شاخشان را بگيرد و به مغرب باز پس برد و در مغرب چشمه ها فرو كند ، يا از در توبه غروب كنند . » عمر بن خطاب گفت : « اى پيغمبر خدا من و كسانم فداى تو باشيم در توبه چيست ؟ » فرمود : « اى عمر خدا عز و جل در توبه را پشت مغرب ساخته كه دو نيمه است از طلاى مرصع به در و جواهر ، و از هر نيمه تا نيمهء ديگر چهل سال راه سوار تيز تك باشد و اين دراز هنگام خلقت تا صبحگاه آن شب و طلوع خورشيد و ماه از مغرب باز باشد و هر كس از بندگان خدا از ايام آدم تا صبح آن شب به دل توبه كند توبه از آن در در آيد و سوى خدا عز و جل بالا رود . » معاذ بن جبل گفت : « اى پيمبر خدا پدر و مادرم فداى تو باد ، توبه دل چگونه است ؟ » فرمود : « چنان است كه گنهكار از گناه خويش ندامت كند و از خدا پوزش خواهد و بدان باز نگردد چنان كه شير به پستان باز نگردد . »\r\n","description":"","footnote":"","page_name":" 46 ","page_number":46},
  {"content":"\r\nفرمود : « آنگاه جبريل دو نيمه را به هم زند كه جفت شود چنان كه هرگز شكافى در ميان نبوده و چون در توبه بسته شود ، ديگر توبه پذيرفته نباشد و عمل نيك جز از نيكان پيش مقبول نگردد » و معنى گفتار خدا عز و جل همين است كه فرمود :\r\n« * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ من قَبْلُ أَوْ كَسَبَتْ في إِيمانِها خَيْراً 6 : 158 ) * يعنى : روزى كه بعضى نشانه هاى پروردگارت بيايد ، كسى كه از پيش ايمان نياورده يا در [ مدت 
  ] ايمان خويش كار خيرى نكرده ايمانش سودش ندهد . » ابى بن كعب گفت : « اى پيمبر خدا پدر و مادرم فداى تو باد پس از آن خورشيد و ماه چه شود و مردم و دنيا چه شوند ؟ »\r\nفرمود : « اى ابى ، پس از آن خورشيد و ماه نور بپوشند و مانند پيش بر كسان طلوع كنند و مردم كه آيت وحشت را ديده باشند به كار دنيا مصر شوند و جويها روان كنند و درختان بكارند و بناها بسازند و دنيا چنان باشد كه اگر كسى اسبى بيارد از آن دم كه خورشيد از مغرب بر آيد تا وقتى كه در صور دمند بر آن سوار نشود . » حذيفهء يمان گفت : « اى پيمبر خداى من و كسانم فداى تو باشيم ، كسان به وقت دميدن صور چگونه باشند ؟ » فرمود : « اى حذيفه ، قسم به خدايى كه جان محمد به فرمان اوست ، رستاخيز بيايد و در صور بدمند و كس باشد كه حوضى ساخته باشد اما از آن ننوشد ، رستاخيز بيايد و جامه اى ميان دو كس باشد و آن را نه پيچند و معامله نكنند ، رستاخيز بيايد و كس باشد كه لقمه به دهان برده باشد اما نخورد ، رستاخيز بيايد و كس باشد كه شير از زير شيرده بر گرفته باشد و ننوشد ، آنگاه پيمبر خدا صلى الله عليه و سلم اين آيه را تلاوت فرمود : « و ناگهان بيايد و آنها ندانند [ 1 
  ] » و فرمود : « و چون در صور دمند و رستاخيز بيايد و خدا بهشتى و جهنمى را جدا كند اما هنوز نرفته باشند ، خداى عز و جل\r\n\r\n","description":"","footnote":"\r\n[ 1 
  ] 69 : 159\r\n","page_name":" 47 ","page_number":47},
  {"content":"\r\nخورشيد و ماه را بخواند و بيارندشان كه سياه و بى نور باشند و مضطرب و آشفته و از هول رستاخيز و بيم خداوند لرزان باشند و چون نزديك عرش رسند به سجده در افتند و گويند : « خدايا اطاعت ما و تلاش ما را در عبادت خويش بدانسته اى كه در ايام دنيا پيوسته به فرمان تو شتابان بوده‌ايم ، عذابمان مكن كه چرا مشركان ما را پرستيده‌اند . ما كسان را به عبادت خويش دعوت نكرديم و از عبادت تو غافل نبوديم و پروردگار تبارك و تعالى گويد : « راست گفتيد و من بر آنم كه از سر گيرم و تكرار كنم و شما را چنان كنم كه بوديد ، به اصل خلقت خويش باز گرديد . »\r\nگويند : « پروردگارا ما را از چه آفريده اى ؟ » گويد : « شما را از نور عرش خويش آفريدم بدان باز رويد » .\r\nفرمود : « و برقى از آنها بجهد كه چشمها را خيره كند و با نور عرش بياميزد و معنى گفتار خدا عز و جل همين است كه فرمود : « از سر گيرد و تكرار كند . » عكرمه گويد : « من با كسانى كه اين حديث شنيديم برخاستيم و پيش كعب رفتيم و آشفتگى ابن عباس را از سخن وى با آن حديث كه پيمبر صلى الله عليه و سلم آورد بگفتيم ، كعب با ما برخاست و به نزد ابن عباس شديم و گفت : « شنيدم از سخن من آشفته شدى ، استغفار مىكنم و توبه مىآرم ، من از كتاب كهنى سخن آوردم كه به دستهاست و ندانستم كه يهودان به تحريف آن پرداخته‌اند و تو از كتابى نو سخن كردى كه تازه از پيش رحمان عز و جل آمده و از سرور پيمبران و بهترين رسولان است و خواهم كه حديث را با من بگويى كه از تو به خاطر سپارم و به جاى حديث خويش بگويم » .\r\nعكرمه گويد : ابن عباس حديث را بر او فرو خواند و من قسمت به قسمت با خاطر خويش مقابله مىكردم ، چيزى نيفزود و كم نكرد ، و مقدم و مؤخر نشد و دلبستگى من به ابن عباس و حفظ حديث افزون شد .\r\nو هم از روايات مختلف گفتار ابن كواست كه به على بن ابى طالب گفت : « اى\r\n","description":"","footnote":"","page_name":" 48 ","page_number":48},
  {"content":"\r\nامير مؤمنان اين لكه بر ماه چيست ؟ » گفت : « مگر قرآن نخوانى كه گويد و آيت شب را محو كرديم اين محو آنست » .\r\nروايت ديگر هست كه على بن ابى طالب فرمود : « هر چه خواهيد از من بپرسيد » و ابن كوا گفت : « اين سياهى در ماه چيست ؟ » و او گفت : « خدايت بكشد چرا از كار دين و دنيا نپرسيدى . » آنگاه گفت : « اين محو شب است » .\r\nو روايات به اين مضمون مكرر هست .\r\nو هم قتاده دربارهء گفتار خداى كه شب و روز را دو آيت كرديم و آيت شب را محو كرديم گويد : « ما هميشه مىگفتيم كه محو آيت شب لكه هاييست كه در ماه هست و آشكارى آيت روز يعنى خورشيد نورانىتر و بزرگتر از ماه است .\r\nابو جعفر گويد : گفتار درست به نزد ما اين است كه خداى تعالى ذكره خورشيد روز و ماه شب را دو آيت كرد و آيت روز را كه خورشيد باشد آشكار كرد كه به كمك آن توان ديد و آيت شب را كه ماه باشد با سياهى محو كرد و تواند بود كه خداوند عز و جل دو خورشيد از نور عرش خويش آفريده باشد آنگاه نور ماه را به شب محو كرده باشد چنان كه كسانى گفته‌اند و سخنان را آورديم و سبب اختلافشان همين بود و تواند بود كه نور خورشيد از پوشش نور عرش است و روشنى ماه از پوشش روشنى كرسى است . اگر سند دو خبرى كه آوردم درست بود چنان مىگفتيم ولى در اسناد آن گفتگو هست و مفاد آن در علت تفاوت خورشيد و ماه مقطوع به نيست ، ولى به يقين مىدانيم كه خدا عز و جل به صلاح بندگان كه از آن خبر داشت ، نورشان را مختلف كرد ، يكى را پر نور و روشن كرد و ديگرى را كمنور كرد .\r\nو اين مقدار دربارهء خورشيد و ماه بگفتيم زيرا هدف ما را در اين كتاب ذكر دوران و تاريخ شاهان و پيمبران و رسولان است و تاريخ و زمان را به شب و روز\r\n","description":"","footnote":"","page_name":" 49 ","page_number":49},
  {"content":"\r\nتعيين كنند كه حاصل مسير خورشيد و ماه در افلاك است و چون خواهيم كه تاريخ شاهان جبار و عصيانگر خدايا ملوك مطيع و زمان پيمبران و رسولان را بياريم ، از آنچه تاريخ و اوقات و ساعات را بدان شناسند يعنى خورشيد و ماه كه معرفت ساعات شب و روز بدان وابسته است سخن آورديم .\r\nاكنون دربارهء نخستين كسى كه خدايش ملك و نعمت داد و كفران نعمت كرد و خدايى او را منكر شد و گردنفرازى كرد و خدا نعمت از او بگرفت و خوار و زبونش كرد سخن آريم و به دنبال آن از كسانى كه پيرو او بودند و به عذاب خدا و زبونى و ذلت دچار شدند ياد كنيم و هم از ملوك اطاعتگر خدا كه آثار پسنديده داشتند و از رسولان و پيمبران سخن آريم ان شاء الله\r\n. و سر آغاز و سالار جباران ابليس لعنة الله عليه بود\r\nخداى عز و جل خلق او نيكو كرده بود و شرف و بزرگى داده بود و ملك آسمان دنيا و زمين داشت و هم از خازنان بهشت بود ، ولى با خداى تكبر كرد و دعوى خدايى آورد و زيردستان را به پرستش خويش خواند و خدا او را شيطانى رجيم كرد و خلقتش را بگردانيد و نعمت بگرفت و از آسمانها براند و جاى وى و ياران و پيروانش را آتش جهنم كرد .\r\nاينك شمه اى از اخبار سلف را دربارهء كرامتها كه خدا عز و جل پيش از تكبر و دعوى بى جا به دو داده بود بياريم و حوادث ايام سلطان و ملك او را تا به هنگام زوال نعمت با سبب آن و ديگر امور وى به اختصار بگوييم ان شاء الله .\r\n","description":"","footnote":"","page_name":" 50 ","page_number":50},
  {"content":"\r\n\r\nسخن در اينكه ابليس ملك آسمان دنيا و زمين داشت\r\nابن عباس گويد : ابليس از اشراف ملائكه بود و قبيله اى معتبر داشت و خازن بهشت و سلطان آسمان دنيا و سلطان زمين بود .\r\nو هم از ابن عباس روايت كرده‌اند كه قبيله اى از فرشتگان جن بودند و ابليس از ايشان بود و ما بين آسمان و زمين قلمرو او بود .\r\nاز ابن مسعود نيز روايت كرده‌اند كه ابليس ملك آسمان دنيا داشت و از قبيله اى از ملائكه بود كه جن نام داشتند و اين نام از آنجا يافته بودند كه خازنان بهشت بودند و ابليس هم ملك داشت و هم خازن بود .\r\nو هم از ابن عباس روايت كرده‌اند كه ابليس از فرشتگان بود و ميان آسمان و زمين قلمرو او بود و عصيان كرد و خداوند وى را شيطانى رجيم كرد .\r\n\r\nسخن در اينكه دشمن خدا سپاس نعمت پروردگار نداشت و تكبر كرد و دعوى خدايى داشت\r\nاز ابن جريح روايت كرده‌اند كه هيچيك از فرشتگان جز ابليس دعوى خدايى نكرد .\r\nاز قتاده روايت كرده‌اند كه اين گفتار خدا عز و جل كه گويد :\r\n« * ( وَمن يَقُلْ مِنْهُمْ إِنِّي إِله من دُونِه فَذلِكَ نَجْزِيه جَهَنَّمَ كَذلِكَ نَجْزِي الظَّالِمِينَ 21 : 29 ) * [ 1 
  ] يعنى هر كه از آنها گويد من خدائى به جز خدايم ، براى اين ، جهنم سزايش دهيم و\r\n\r\n","description":"","footnote":"\r\n[ 1 
  ] 21 : 29\r\n","page_name":" 51 ","page_number":51},
  {"content":"\r\nستمگران را چنين سزا مىدهيم » خاص ابليس دشمن خداست كه چون آن ناروا بگفت خدايش ملعون و مطرود كرد و فرمود بدينسان سزاى او جهنم دهيم كه سزاى ستمكاران را چنين مىدهيم .\r\n\r\nسخن در حوادثى كه به روزگار ملك ابليس بود و علت هلاك وى\r\nاز حوادث روزگار ملك وى اين بود كه مطيع خدا بود . از ابن عباس روايت كرده‌اند كه ابليس از قبيله اى از فرشتگان بود كه جن نام داشتند و خلقتشان از آتش سموم بود و نام ابليس حارث بود و از خازنان بهشت بود و همه فرشتگان به جز اين قبيله از نور بودند و جنيانى كه نامشان به قرآن هست از شعلهء آتش آفريده شده‌اند و انسان را از گل آفريده‌اند و نخستين ساكنان زمين جن بودند كه تباهى كردند و خون ريختند و همديگر را بكشتند و خداى ، ابليس را با سپاهى از فرشتگان بفرستاد كه با آنها پيكار كرد و همه را به جزاير دريا و اطراف كوهها راند و چون چنين كرد مغرور شد و گفت كارى كردم كه كس نكرد ، و خدا عز و جل اين را از قلب وى بدانست و فرشتگانى كه با وى بودند ندانستند .\r\nاز ربيع بن انس روايت كرده‌اند كه خداوند فرشتگان را به روز چهارشنبه آفريد و جن را به روز پنجشنبه آفريد و آدم را به روز جمعه آفريد و قومى از جن كافر شدند و فرشتگان در زمين با آنها پيكار كردند و در زمين خونريزى و تباهى شد .\r\n\r\nسخن در اينكه چرا دشمن خدا هلاك شد و با خداى عز و جل گردنفرازى كرد\r\nصحابيان و تابعان در اين اختلاف كرده‌اند ، يك گفتار از ابن عباس آورديم كه\r\n","description":"","footnote":"","page_name":" 52 ","page_number":52},
  {"content":"\r\nچون با جنيان عصيانگر و تباهكار پيكار كرد و تار و مارشان كرد خود بين و مغرور شد و پنداشت كه به فضيلت از ديگران برتر است .\r\nو گفتار دوم نيز از ابن عباس است كه وى شاه و مدبر آسمان دنيا بود و تدبير ميان آسمان و زمين با وى بود و خازن بهشت بود و در كار عبادت سخت كوش بود و خود بين شد و پنداشت از همه سر است و با خداى عز و جل گردنكشى كرد .\r\nاز ابن عباس و ابن مسعود روايت كرده‌اند كه چون خداى عز و جل از خلقت فراغت يافت ، بر عرش مقام گرفت و ابليس را ملك آسمان دنيا داد . وى جزو قبيله اى از فرشتگان بود كه جن نام داشتند زيرا خازنان جنت بودند و ابليس هم ملك داشت و هم خازن بود و تكبر در دلش افتاد و با خود گفت خدا اين ملك را به من داد كه از ديگران برترم .\r\nو نيز از حماد روايت كرده‌اند كه چون تكبر در دلش افتاد پنداشت كه از فرشتگان برتر است و خداى عز و جل اين بدانست و فرشتگان را گفت كه من در زمين خليفه اى پديد خواهم كرد .\r\nو هم از ابن عباس روايت آورده‌اند كه ابليس پيش از آنكه عصيان كند عزازيل نام داشت و ساكن زمين بود و در عبادت همى كوشيد و به دانش از همه بيش بود و به همين سبب مغرور شد .\r\nدر روايت ديگر از ابن عباس آورده‌اند كه ابليس از فرشتگان بود و نامش عزازيل بود و در زمين ساكن بود و فرشتگان ساكن زمين جن نام داشتند .\r\nاز سعيد بن مسيب روايت كرده‌اند كه ابليس سالار فرشتگان آسمان دنيا بود .\r\nگفتار سوم كه از ابن عباس آورده‌اند اينست كه ابليس باقيماندهء مخلوقى ديگر بود كه خدا عز و جل آفريده بود و از فرمان خدا به در رفتند و اطاعت او نكردند .\r\n","description":"","footnote":"","page_name":" 53 ","page_number":53},
  {"content":"\r\nسخن دربارهء روايت عبد الله بن عباس :\r\nعكرمه از ابن عباس روايت كند كه خدا عز و جل مخلوقى بيافريد و فرمود : « آدم را سجده كنيد ، » گفتند : « نكنيم » و خداوند آتشى فرستاد و آنها را سوخت ، آنگاه مخلوقى ديگر آفريد و گفت : « من بشرى از گل خواهم آفريد و بايد آدم را سجده كنيد » گويد : و نپذيرفتند و انكار كردند و خداى عز و جل آتشى فرستاد و آنها را بسوخت .\r\nآنگاه اين گروه را آفريد و فرمود : « آيا سجدهء آدم نكنيد ؟ » گفتند : « چرا كنيم » اما ابليس انكار ورزيد و سجدهء آدم نكرد .\r\nبعضى ديگر گفته‌اند سبب هلاك ابليس لعين آن بود كه وى از باقيماندهء جن بود كه در زمين خون ريختند و تباهى كردند و از اطاعت پروردگار بگرديدند و فرشتگان به پيكارشان رفتند .\r\nذكر گويندهء اين سخن از شهر بن حوشب دربارهء اين گفتار خداى كه ابليس از جن بود روايت كرده‌اند كه ابليس از آن دسته از جن بود كه فرشتگان تار و مارشان كردند و او اسير فرشتگان شد كه به آسمانش بردند .\r\nو هم از سعد بن مسعود روايت كرده‌اند كه گفت : فرشتگان با جن به پيكار بودند و ابليس كه خرد سال بود اسير شد و با فرشتگان بود و عبادت مىكرد و چون فرمان يافتند كه آدم را سجده كنند اطاعت كردند اما ابليس انكار ورزيد و معنى گفتار خدا اينست كه فرمود : « ابليس از جن بود . »\r\nدرستتر از همه گفته ها به نزد من آنست كه پيرو گفتار خدا عز و جل باشيم كه\r\n","description":"","footnote":"","page_name":" 54 ","page_number":54},
  {"content":"\r\nفرمود : « و چون به فرشتگان گفتيم كه آدم را سجده كنيد ، سجده كردند به جز ابليس كه از جن بود [ 1 
  ] و از فرمان پروردگار خويش برون شد » و تواند بود كه نا فرمانى وى از اين رو بود كه از جن بود و تواند بود كه از شدت غرور و خود بينى بود كه در عبادت همى كوشيد و علم بسيار داشت و ملك آسمان دنيا و زمين داشت و خازن جنان بود و تواند بود كه جز اين باشد و اين را جز به خبر درست نشايد دانست و چنين خبرى بدسترس ما نيست و دربارهء آن خلاف هست چنان كه گفتيم .\r\nگويند كه سبب هلاك وى آن بود كه پيش از آدم ، ساكنان زمين جن بودند و خدا ابليس را قضاوت آنها داد و يك هزار سال ميانشان به حق قضاوت كرد و « حكم » نام يافت . و اين نام را خدا عز و جل داد و به دو وحى كرد و مغرور شد و بزرگى كرد و ميان جن خلاف و دشمنى افكند كه هزار سال در زمين پيكار كردند و اسبانشان در خون فرو رفت و معنى گفتار خداى تبارك و تعالى كه فرمود : « مگر از خلقت اول خسته شده‌ايم ؟ بل آنها در پوشش خلقت تازه‌اند » [ 2 
  ] و گفتار فرشتگان كه آيا كسى را در زمين قرار مىدهى كه تباهى كند و خون بريزد ، همين است . پس خدا عز و جل آتشى فرستاد و آنها را بسوخت و چون ابليس عذاب قوم خود را بديد به آسمان بالا رفت و با فرشتگان بماند و در عبادت خدا بكوشيد تا وقتى خداوند آدم را خلق كرد كار عصيانگرى او چنان شد كه شد .\r\n\r\nو از جمله حوادث ايام ملك وى خلقت آدم ابو البشر بود\r\nو چون خداوند اراده فرمود كه فرشتگان را از تكبر ابليس مطلع كند كه آنها ندانسته بودند و خدا مىخواست كار وى را برملا كند كه وقت هلاك و زوال ملكش\r\n\r\n","description":"","footnote":"\r\n[ 1 
  ] 18 : 48\r\n[ 2 
  ] 50 : 14 : 50\r\n","page_name":" 55 ","page_number":55},
  {"content":"\r\nرسيده بود او عز ذكره به فرشتگان گفت : « در زمين خليفه اى خواهم كرد » و آنها به - پاسخ گفتند : « آيا كسى را در آن قرار مىدهى كه تباهى كند و خون بريزد ؟ [ 1 
  ] » از ابن عباس روايت كرده‌اند كه فرشتگان اين سخن از آن رو گفتند كه از كار جن ساكن زمين خبر داشتند و به خداوند گفتند : « كسى را در زمين قرار مىدهى كه مانند جن باشد كه خون ريختند و تباهى كردند و ما تسبيح و تقديس تو مىكنيم . » و پروردگار تعالى گفت : « آنچه من دانم شما ندانيد » يعنى تكبر ابليس و قصد نافرمانى و پندار باطل و غرور وى كه آن را آشكار كنم تا عيان ببينيد .\r\nدر اين باب اقوال بسيار هست كه شمه اى از آن را در كتاب جامع البيان عن تأويل آى القرآن آورده‌ايم و خوش نباشد كه اين كتاب را به ذكر آن دراز كنيم .\r\nوقتى خداوند عز و جل اراده فرمود كه آدم را خلق كند بفرمود تا خاك وى را از زمين برگيرند .\r\nاز ابن عباس روايت كرده‌اند كه پروردگار فرمان داد تا خاك آدم را بر گرفتند و او را از گل چسبناك خوش بو آفريد كه از گل بد بو گرفته شده بود و گل بد بو از خاك بود و خدا آدم را به دست خويش از گل آفريد .\r\nاز ابن مسعود و جمعى از ياران پيمبر روايت كرده‌اند كه خداوند عز و جل جبريل عليه السلام را فرستاد تا از گل زمين بياريد و زمين گفت : « به خدا پناه مىبرم كه مرا ناقص يا زبون كنى . » پس او بازگشت و چيزى نگرفت و گفت : « خدايا به تو پناه برد و من او را در گذشتم » پس ميكائيل را فرستاد زمين به او نيز چنان گفت و ميكائيل باز آمد پس فرشتهء مرگ را فرستاد و زمين باز به خدا پناه برد و او گفت :\r\n« من نيز به خدا پناه مىبرم كه برگردم و فرمان او را كار نبسته باشم » . پس از روى زمين بر گرفت و به هم آميخت و از يك جا نگرفت و از خاك سرخ و سپيد و سياه گرفت بدين جهت فرزندان آدم مختلف شدند و آن را بالا برد و خاك را خيس كردند و گل چسبناك شد و بگذاشتند تا تغيير يافت و بو گرفت و معنى گفتار خداى كه\r\n\r\n","description":"","footnote":"\r\n[ 1 
  ] 2 : 30\r\n","page_name":" 56 ","page_number":56},
  {"content":"\r\nفرمود « گل بد بو » همين است .\r\nو هم از ابن عباس آورده‌اند كه خدا عز و جل ابليس را فرستاد كه از خاك شيرين و شور زمين بر گرفت ، و آدم را از آن آفريد و آدم نام يافت كه از اديم زمين بود . به همين سبب ابليس گفت : « من به كسى كه از گل آفريده شده سجده كنم ؟ » از سعيد بن جبير نيز روايت كرده‌اند كه نام آدم از آن بود كه از اديم زمين آفريده شده بود .\r\nاز على رضى الله عنه روايت كرده‌اند كه آدم از اديم زمين خلق شد كه خوب و بد بود و فرزندان وى خوب و بد شدند .\r\nاز ابو موسى اشعرى روايت كرده‌اند كه پيمبر خدا صلى الله عليه و سلم فرمود :\r\n« خداوند عز و جل آدم را از مشت خاكى آفريد كه از همه زمين بر گرفت و فرزندان آدم چون زمين شدند ، سرخ و سياه و سپيد و نرم و درشت و بد و خوب ، و خاك را خيس كردند تا گل شد و بگذاشتند تا بو گرفت و بگذاشتند تا خشك شد چنان كه خدا\r\nفرمود انسان را از سفالى از گل بد بو آفريديم . » از ابن عباس روايت كرده‌اند كه خدا عز و جل آدم را از سه چيز آفريد از گل خشك و گل بد بو و گل چسبناك .\r\nگويند كه خداى تعالى وقتى گل آدم را بسرشت چهل روز و به قولى چهل سال جثهء او بر زمين افتاده بود .\r\nذكر گويندهء اين سخن :\r\nاز ابن عباس روايت كرده‌اند كه خداى تبارك و تعالى بفرمود تا گل آدم را بر گرفتند و آدم را از گل چسبناك و بد بو آفريد و آدم را با دست خود آفريد و چهل روز جثهء او افتاده بود و ابليس ميامد و آن را به پاى خود ميزد كه صدا مىداد و معنى\r\n","description":"","footnote":"","page_name":" 57 ","page_number":57},
  {"content":"\r\nگفتار خدا كه فرمود : « از گل خشك صدا دار » همين است ، يعنى چيز تو خالى كه پر نيست . و شيطان به دهان آدم ميرفت و از ته وى در ميآمد و از ته بدرون ميرفت و از دهان در ميآمد و ميگفت : « ترا براى صدا دادن نساخته‌اند ، براى كارى آفريده‌اند .\r\nاگر بر تو تسلط يابم هلاكت كنم و اگر ترا بر من تسلط دهند فرمانت نبرم . »\r\nاز ابن مسعود و جمعى از ياران پيمبر صلى الله عليه و سلم روايت كرده‌اند كه خداوند عز و جل به فرشتگان فرمود : « من بشرى از گل خواهم آفريد و چون او را بپرداختم و از روح خويش در آن دميدم سجده اش كنيد » و خدا آدم را به دست خويش آفريد تا ابليس با او بزرگى نكند و اگر بزرگى كرد گويد با كسى كه به دست خودم ساخته‌ام بزرگى مىكنى پس او را به شكل انسان ساخت و چهل سال جثه گلى بود و فرشتگان بر او مىگذشتند و از ديدنش بيمناك مىشدند و ابليس از همه بيمناكتر بود كه بر او مىگذشت و به دو ميزد و جثه چون سفال صدا مىداد و مىگفت اين را براى كارى ساخته‌اند و از دهان وى به درون شد و از تهش در آمد و به فرشتگان گفت از اين نترسيد كه خدايتان تو پر است و اين تو خالى است و اگر بر او دست يابم هلاكش كنم .\r\nاز سلمان فارسى روايت كرده‌اند كه خدا عز و جل آدم را بيافريد و پيش از دميدن روح چهل روز در آن نگريست و گل چون سفال خشك شد و به فرشتگان گفت : « چون روح در او دميدم سجده اش كنيد . »\r\nاز گذشتگان روايت كرده‌اند روح از طرف سر به آدم در آمد .\r\nذكر گويندهء اين سخن :\r\nاز ابن مسعود و جمعى از ياران پيمبر صلى الله عليه و سلم روايت كرده‌اند كه وقتى روح در آدم دميدند و به سر وى در آمد عطسه زد و فرشتگان ستايش خدا گفتند ،\r\n","description":"","footnote":"","page_name":" 58 ","page_number":58},
  {"content":"\r\nاو نيز ستايش خدا گفت و خدا عز و جل فرمود : « خدايت رحمت كند » و چون روح به چشمان او در آمد ميوه هاى بهشت را نگريست و چون به اندرون وى رسيد اشتهاى غذا يافت و پيش از آنكه روح به پاهايش رسد شتابزده سوى ميوه هاى بهشت رفت و همه فرشتگان سجده كردند به جز ابليس كه با سجده كنان نبود و بزرگى كرد و انكار ورزيد و كافر شد و خداى به دو گفت : « چرا سجده نكردى ؟ » گفت : « من از او بهترم ، من به انسان گلى سجده نكنم » .\r\nو خدا عز و جل فرمود : « گمشو ، كه بهشت جاى تكبر نيست » .\r\nاز ابن عباس نيز روايت كرده‌اند كه وقتى خدا عز و جل از روح خويش در آدم دميد ، روح از سر وى در آمد و همچنانكه به پيكر وى مىرسيد گوشت و خون مىشد و چون به شكم وى رسيد خويشتن را بديد و از زيبائى تن خويش شگفتى كرد و خواست برخيزد اما نتوانست . و معنى گفتار خدا كه « انسان را از شتاب آفريده‌اند » همين است . و چون روح به همه پيكر وى رسيد عطسه زد و به الهام خدا ستايش وى گفت و خدا فرمود : « خدايت رحمت كند . » آنگاه به فرشتگانى كه همراه ابليس بودند گفت : « به آدم سجده كنيد . » و همه سجده كردند بجز ابليس كه انكار ورزيد و بزرگى كرد كه غرور و خود بينى به دو راه يافته بود و گفت : « سجده نكنم كه من از او بهترم و به سال بيشتر و به خلقت نيرومندتر ، مرا از آتش آفريدى و او را از گل و آتش از گل قويتر است . » و چون ابليس سجده نكرد ، خدايش به كيفر اين گناه از خير نوميد كرد و شيطان رجيم شد .\r\nاز ابو هريره روايت كرده‌اند كه پيمبر صلى الله عليه و سلم فرمود : « وقتى روح در آدم دميده شد عطسه زد و ستايش خدا گفت و خداوند فرمود سوى گروه فرشتگان رو و بگو : « سلام بر شما باد » و او برفت و به فرشتگان سلام گفت و آنها نيز گفتند : « سلام و رحمت خدا بر تو باد » و آدم پيش خداى عز و جل باز گشت كه به دو گفت : « اين درود تو و فرزندان تست كه به يك ديگر گويند » .\r\n","description":"","footnote":"","page_name":" 59 ","page_number":59},
  {"content":"\r\nآنگاه خداوند عز و جل نامها را به آدم ياد داد و دانشوران سلف دربارهء نامهايى كه به آدم ياد داد اختلاف كرده‌اند ، بعضى گفته‌اند نام همهء چيزها بود .\r\nذكر گويندهء اين سخن :\r\nاز ابن عباس روايت كرده‌اند كه خداوند عز و جل همه نامها را به آدم آموخت يعنى همهء نامهايى كه مردم دانند چون انسان و حيوان و زمين و دشت و دريا و كوه و خر و امثال آن و هم از ابن عباس روايت كرده‌اند كه خدا همه نامها را به آدم آموخت حتى نام چيزهاى نگفتنى .\r\nاز مجاهد نيز روايت كرده‌اند كه خدا نام همه مخلوق خويش را به آدم آموخت .\r\nسعيد بن جبير گويد : نام همه چيز را به آدم آموخت حتى نام شتر و گاو و بز .\r\nاز قتاده نيز روايت كرده‌اند كه خدا عز و جل نام همه چيزها را به آدم آموخت يعنى گفت : « اين كوه است و اين درياست و اين فلان است و اين به همان است . » آنگاه چيزها را به فرشتگان نشان داد و گفت : « اگر راست مىگوييد نام اين چيزها را به من بگوييد . » بعضى ديگر گفته‌اند نامهاى خاصى را به آدم آموخت كه نامهاى فرشتگان بود .\r\nذكر گويندهء اين سخن :\r\nاز ربيع روايت كرده‌اند كه اين گفتار خدا كه فرمود « همه نامها را به آدم ياد داد » مقصود نام فرشتگان است . بعضى ديگر گفته‌اند نامهاى خاصى كه آدم\r\n","description":"","footnote":"","page_name":" 60 ","page_number":60},
  {"content":"\r\nآموخت نام اعقاب وى بود .\r\nذكر گويندهء اين سخن :\r\nاز ابن زيد روايت كرده‌اند كه دربارهء گفتار خداوند كه فرمود : « همه نامها را به آدم آموخت » گويد همه نام اعقاب وى بود .\r\nو چون خدا عز و جل همه نامها را به آدم آموخت صاحبان نام را به فرشتگان نشان داد و گفت : « اگر راست مىگوييد نام اينان را به من بگوييد . » و اين سخن از آن رو گفت كه فرشتگان دربارهء خلقت آدم گفته بودند : در زمين تباهى كند و خون بريزد ، و خدا مىفرمود : « شما كه چيزهاى مشهود و عيان را ندانيد از نديده ها چه دانيد »\r\nاين سخن را از گذشتگان روايت كرده‌اند .\r\nذكر گويندهء اين سخن :\r\nاز ابن مسعود روايت كرده‌اند كه خداوند فرمود : « اگر راست مىگوييد كه بنى آدم در زمين تباهى كنند و خون بريزند ، نام اين چيزها را با من بگوييد . » از ابن عباس نيز روايت كرده‌اند كه خدا فرمود : « اگر راست ميگوييد و دانيد كه چرا خليفه در زمين نهاده‌ام اين نامها را به من بگوييد » .\r\nگويند : وقتى خداوند به خلقت آدم پرداخت فرشتگان گفتند : « خدا هر چه مىخواهد بيافريند ، كه ما داناتر از اوئيم و پيش خدا عزيزتر . » و چون آدم را بيافريد و نام همه چيز را به او ياد داد چيزها را به فرشتگان نشان داد و گفت : « اگر راست مىگوييد كه خدا هر چه را بيافريند از او داناتر و عزيزتريد ، نام اين چيزها را با من بگوييد . »\r\n","description":"","footnote":"","page_name":" 61 ","page_number":61},
  {"content":"\r\nذكر گويندهء اين سخن از قتاده روايت كرده‌اند كه وقتى خداوند دربارهء خلقت آدم با فرشتگان مشورت كرد گفتند : « كسى را در زمين خواهى نهاد كه تباهكارى كند و خون بريزد . » چون دانسته بودند كه به نزد خدا چيزى بدتر از خونريزى و تباهكارى نيست ولى\r\nخداوند فرمود : « آنچه من دانم شما ندانيد . » كه در علم خدا بود كه از خليفهء زمين پيمبران و رسولان و پارسايان و بهشتيان خواهند بود .\r\nاز ابن عباس نيز روايت كرده‌اند كه چون خداوند عز و جل به خلقت آدم پرداخت فرشتگان گفتند : « خدا خلقى داناتر و عزيزتر از ما نخواهد آفريد » و خلقت آدم امتحان ايشان بود كه همه مخلوق به معرض امتحانند چون آسمان و زمين كه امتحانشان اطاعت بود كه خدا فرمود : « به اطاعت يا كراهت بياييد » و گفتند : « به اطاعت آمديم . » از قتاده و حسن روايت كرده‌اند كه وقتى خداوند به فرشتگان گفت خليفه اى در زمين خواهم نهاد و راى خويش بگفتند چيزى بدانستند و چيزى ندانستند ، گفتند :\r\n« كسى را در زمين مينهى كه تباهى كند و خون بريزد . » چون فرشتگان دانسته بودند كه به نزد خدا گناهى بزرگتر از خون ريختن نيست و چون خداوند خلقت آدم را آغاز كرد فرشتگان با هم گفتند : « خدا هر چه مىخواهد بيافريند كه از ما داناتر و عزيزتر نخواهد بود » و چون آدم را بيافريد و روح در او دميد بگفت تا او را سجده كنند ، و آدم را بر آنها برترى داد ، به كيفر آن سخن كه گفته بودند ، و فرشتگان گفتند : « اگر بهتر از او نباشيم از او داناتريم كه پيش از او بوده‌ايم و قومها پيش از او بوده‌اند . »\r\nو چون فريفتهء علم خويش شدند ، دچار امتحان شدند و خدا همهء نامها را به آدم ياد داد و چيزها را به فرشتگان نشان داد و گفت : « اگر راست مىگوييد كه از هر چه\r\n","description":"","footnote":"","page_name":" 62 ","page_number":62},
  {"content":"\r\nبيافرينم داناتريد نام اين چيزها را به من بگوييد و فرشتگان به توبه گراييدند و هر مؤمنى به توبه مىگرايد و گفتند : » « * ( سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ ، قال : يا آدَمُ أَنْبِئْهُمْ بِأَسْمائِهِمْ ، فَلَمَّا أَنْبَأَهُمْ بِأَسْمائِهِمْ قال أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ وَأَعْلَمُ ما تُبْدُونَ وَما كُنْتُمْ تَكْتُمُونَ 2 : 32 - 33 ) * [ 1 
  ] يعنى تنزيه تو گوييم ، دانشى جز آنچه به ما آموخته اى نداريم كه داناى فرزانه تويى . گفت : اى آدم ، اينان را از نام چيزها آگاه كن و چون از نامهايشان آگاهشان كرد گفت : « مگر نگفتمان كه من راز آسمانها و زمين را مىدانم و آنچه را آشكار كنيد و آنچه را نهان مىداشتيد مىدانم » .\r\nو نامها كه خدا به آدم ياد داد نام همه چيز بود چون اسب و استر و شتر و جن و وحش و هر چيزى را به نام آن ناميد و گروه گروه يادشان داد ، آنگاه به فرشتگان گفت : « مگر به شما نگفتم كه از راز آسمانها و زمين آگاهم و آنچه را آشكار كرده‌ايد و آنچه را كه نهان داشته‌ايد ميدانم . » آنچه آشكار كرده بودند آن سخن بود كه گفته بودند اعقاب آدم در زمين تباهى و خونريزى كنند آنچه نهان داشته بودند اين سخن بود كه با هم گفته بودند كه ما از آدم بهتر و داناتريم .\r\nو چون تكبر و نا فرمانى ابليس بر فرشتگان عيان شد و خدا با وى عتاب كرد و او در كار عصيان اصرار ورزيد خداى از بهشت بيرونش كرد و ملك آسمان دنيا و زمين را از او گرفت و از خازنى بهشت خلع كرد و فرمود : « از بهشت برو كه مطرودى و تا روز رستاخيز لعنت بر تو باد » و وى همچنان در آسمان بود و روى زمين نيامده بود .\r\nو خدا آدم را در بهشت مقر داد كه در آن تنها همى رفت و همسرى نداشت كه به دو آرام گيرد و لحظه اى بخفت و چون بيدار شد زنى را بالاى سر خود نشسته ديد كه خداى از دندهء او خلق كرده بود و از او پرسيد : « كيستى ؟ »\r\n\r\n","description":"","footnote":"\r\n[ 1 
  ] 2 : 30 تا 33\r\n","page_name":" 63 ","page_number":63},
  {"content":"\r\nگفت : « زنى هستم » .\r\nگفت : « براى چه خلق شدى ؟ »\r\nگفت : « تا به من آرام گيرى » .\r\nو فرشتگان كه مقدار علم آدم را دانسته بودند پرسيدند : « اى آدم نام او چه باشد ؟ » گفت : « حوا » .\r\nگفتند : « چرا حوا » .\r\nگفت : « از آن رو كه از زنده اى آفريده شده » .\r\nو خداى عز و جل فرمود : « اى آدم تو و همسرت در بهشت مقر گيريد و هر چه خواهيد به خوشى از آن بخوريد . » از ابن اسحاق روايت كرده‌اند كه وقتى خدا عز و جل با ابليس عتاب كرد و نامها را به آدم بياموخت به گفتهء اهل تورات و ديگر مطلعان خوابى بر او انداخت آنگاه يك دندهء او را از طرف چپ بگرفت و جاى آن را از گوشت پر كرد و آدم همچنان به خواب بود تا خدا از دندهء وى حوا را بيافريد و زنى شد كه به دو آرام گيرد و چون خواب از او برفت و برخاست وى را پهلوى خويش ديد و چنان كه گفته‌اند و خدا بهتر داند گفت : « گوشت و خون و همسرم » و به دو آرام گرفت و چون خدا وى را همسرى داد كه به دو آرام گرفت گفت : « اى آدم تو و همسرت در بهشت مقر گيريد و از آن به خوشى بخوريد و بدين درخت نزديك مشويد كه از ستمگران خواهيد شد . »\r\nاز مجاهد آورده‌اند كه خدا حوا را از دندهء آدم آفريد و چون بيدار شد به او گفت : « مرا به نبطى مرئه گويند » يعنى زن .\r\n","description":"","footnote":"","page_name":" 64 ","page_number":64},
  {"content":"\r\n\r\nسخن در اينكه خداوند متعال پدر ما آدم عليه السلام را امتحان كرد :\r\nو چون خدا عز و جل آدم و همسرش را در بهشت مقر داد و به منظور امتحان و براى آنكه قضاى خدا دربارهء او و اعقابش روان شود گفت از ميوهء آن هر چه خواهند بخورند بجز يك درخت كه فرموده بود نخورند و شيطان به وسوسهء آنها پرداخت تا از ميوهء درخت ممنوع بخوردند و نا فرمانى خدا كردند و عورتشان كه نهان بود ، عيان شد .\r\nاز ابن مسعود و جمعى از اصحاب پيمبر روايت كرده‌اند كه شيطان مىخواست وارد بهشت شود ،\r\nاما خازنان بهشت مانع او شدند و او پيش مار رفت كه حيوانى چهار پا بود مانند شتر و بسيار خوش منظر بود و از مار خواست كه به دهان وى در آيد و وارد بهشت شود ، مار بر خازنان بهشت گذر كرد و آنها ندانستند ، كه ارادهء خداوند به كارى تعلق گرفته بود ، و ابليس از دهان مار سخن گفت اما آدم اعتنا نكرد ، پس برون شد و گفت : « اى آدم خواهى كه درخت جاويد و ملك پايانناپذير را به تو نشان دهم ؟ » يعنى درختى را به تو نشان دهم كه چون از ميوهء آن بخورى فرشته اى باشى همانند خداى تعالى يا هر دو جاويدان شويد و هرگز نميريد و قسم خورد كه من خير خواه شمايم ، مىخواست بدين وسيله عورتهايشان را عيان كند و لباسشان بريزد ، كه از خواندن كتب فرشتگان دانسته بود كه عورتى دارند و آدم اين را ندانست و لباسشان از ناخن بود . آدم نخواست از آن درخت بخورد ولى حوا پيش رفت و بخورد و به آدم گفت : « بخور من خوردم و زيان نديدم . » و چون آدم بخورد عورتشان عيان شد و بنا كردند خودشان را با برگ بهشت بپوشانند .\r\nاز ابن عباس روايت كرده‌اند كه دشمن خدا ابليس از همه خزندگان زمين\r\n","description":"","footnote":"","page_name":" 65 ","page_number":65},
  {"content":"\r\nخواست كه يكيشان وى را به بهشت در آرد تا با آدم و همسرش سخن كند ، و همه رد كردند ، و با مار گفت : « اگر مرا به بهشت ببرى ترا از ابناى بشر حمايت مىكنم ، و در پناه من خواهى بود . » و مار او را ميان دو دندان جاى داد و به بهشت در آمد كه از دهان مار با آنها سخن كرد ، مار پوشيده بود و بر چهار پا راه مىرفت و خداوند تعالى او را برهنه كرد و چنان كرد كه بر شكم راه رود . ابن عباس مىگفت : « هر جا مار ديديد بكشيد و حمايت دشمن خدا را بشكنيد . »\r\nو هم از وهب بن منبه روايت كرده‌اند كه : وقتى خدا عز و جل آدم و همسرش را در بهشت مقر داد و گفت از ميوهء اين درخت نخوريد ، شاخه هاى درخت ممنوع در هم پيچيده بود و فرشتگان از ميوهء آن مىخوردند و همان ميوه بود كه خداوند آدم و حوا را از خوردن آن منع كرده بود . و چون ابليس خواست كه آنها را به گناه افكند به دهان مار رفت و مار چهار پا داشت و چون يك بختى تنومند بود وقتى مار به بهشت در آمد ابليس از درون آن در آمد و از ميوهء درخت ممنوع بر گرفت و پيش حوا برد و گفت : « ببين ميوهء اين درخت چه خوش بو و خوشمزه و خوشرنگ است » و حوا بخورد و آدم نيز از آن بخورد و عورتهاشان نمايان شد و آدم به دل درخت پناه برد و پروردگارش ندا داد : « آدم كجائى ؟ » گفت : « پروردگارا من اينجايم » .\r\nگفت : « چرا بيرون نيايى ؟ » پاسخ داد : « پروردگارا از تو شرم دارم » .\r\nخداوند گفت : « ملعون باد زمينى كه از آن آفريده شدى » و درخت را نيز لعنت كرد و ميوهء آن خار شد .\r\nگويد پيش از ان در بهشت و زمين درختى برتر از طلح و سدر نبود و خدا عز و جل فرمود : « اى حوا تو كه بندهء مرا فريب دادى با كراهت آبستن شوى و به هنگام وضع پيوسته در خطر مرگ باشى » و به مار فرمود : « تو كه ملعون به شكمت\r\n","description":"","footnote":"","page_name":" 66 ","page_number":66},
  {"content":"\r\nدر آمد و بندهء مرا فريب داد ملعون خواهى بود و پاهايت شكمت شود و روزيت در خاك باشد ، دشمن بنى آدم باشى و آنها نيز دشمن تو باشند هر جا يكيشان را ببينى پاشنهء او را بگزى و هر جا ترا به بيند سرت را بكوبد » .\r\nبه وهب گفتند : « فرشتگان كه چيز نمىخورند » گفت : خدا هر چه خواهد كند .\r\nو هم از محمد بن قيس روايت كرده‌اند كه خدا عز و جل به آدم و حوا فرمود كه از ميوهء يك درخت نخورند و از درختان ديگر هر چه خواهند به خوشى بخورند ، شيطان بيامد و به شكم مار رفت و با حوا سخن گفت و آدم را وسوسه كرد و گفت : « خدا از ميوهء اين درخت منعتان كرد مبادا فرشته يا جاويد شويد . » و قسم خورد كه من خيرخواه شمايم و حوا از ميوهء درخت بكند و درخت خونين شد و پوشش آنها كه به تن داشتند بريخت و بنا كردند از برگهاى بهشت به خويشتن بپوشانند . و خدايشان بانگ زد كه مگر از ميوهء اين درخت منعتان نكرده بودم و نگفته بودم كه شيطان دشمن شماست ، چرا ميوه اى را كه منع كرده بودم خوردى ؟\r\nآدم گفت : « خدايا حوا به من خورانيد . » خداوند به حوا گفت : « چرا به او خورانيدى ؟ » گفت : « مار به من فرمان داد . » به مار گفت : « چرا به او فرمان دادى ؟ » گفت : « ابليس به من فرمان داد . » گفت : « ملعون و مطرود باد و تو اى حوا كه درخت را خونين كردى با هر هلال خونين شوى . و تو اى مار پاهايت را بگيرم و بر روى بدوى و هر كه ترا ببيند با سنگ سرت بكوبد ، فرو رويد و دشمن همديگر باشيد . » و هم در روايتى هست كه شيطان به صورت چهارپايى به بهشت در آمد و گفتى شتر بود و پاهايش بيفتاد و مار شد .\r\n","description":"","footnote":"","page_name":" 67 ","page_number":67},
  {"content":"\r\nاز ابو العاليه آورده‌اند كه شيطان پيش حوا رفت و گفت : « از چيزى منعتان كرده‌اند ؟ » گفت : آرى ، از اين درخت .\r\nگفت : « از اين درخت منعتان كرد مبادا فرشته يا جاويد شويد . » حوا نخست بخورد و به آدم گفت تا او نيز بخورد و اين درختى بود كه هر كه مىخورد باد در شكمش مىپيچيد و اين در بهشت روا نبود ، و آدم از بهشت بيرون شد .\r\nاز بعضى محدثان روايت كرده‌اند كه چون آدم عليه السلام نعمت و رفاه بهشت را بديد گفت چه مىشد اگر جاويد بوديم و شيطان اين سخن بشنيد و از راه جاويد شدن او را بفريفت .\r\nابن اسحاق گويد : شنيدم كه آغاز حيلهء وى آن بود كه همى ناليد و چون ناله اش را بشنيدند دژم شدند و گفتند : « گريهء تو از چيست ؟ » گفت : « بر شما مىگريم\r\nكه چرا بميريد و اين نعمت و رفاه وا گذاريد » و اين سخن در دلشان كارگر شد . آنگاه بيامد و وسوسه كرد و گفت : « اى آدم خواهى كه درخت جاويد را به تو نشان دهم و ملكى كه هرگز فنا نشود ؟ خدايتان از اين درخت منع كرد مبادا فرشته يا جاويد شويد » يعنى اگر در نعمت بهشت فرشته نشويد هرگز نخواهيد مرد . خدا عز و جل گويد : « و فريبشان داد » .\r\nاز ابن وهب آورده‌اند كه : شيطان حوا را وسوسه كرد و پيش درخت آورد و آن را به چشم وى زيبا نمود ، آنگاه آدم او را به حاجت خويش خواست گفت : « نمى - شود مگر اينجا بيايى » و چون بيامد گفت : « نمىشود مگر از اين درخت بخورى . » گويد : و از آن بخوردند و عورتشان نمايان شد و آدم گريزان در بهشت همى رفت و خدايش بانگ زد : « آدم از من مىگريزى ؟ » گفت : « نه پروردگارا ولى از تو شرم دارم . »\r\n","description":"","footnote":"","page_name":" 68 ","page_number":68},
  {"content":"\r\nگفت : « اى آدم ، از كجا فريب خوردى ؟ » گفت : « از حوا ، پروردگار من . » گفت : « پس بايد هر ماه يك بار او را خونين كنم چنان كه اين درخت را خونين كرد ، وى را خردمند آفريده بودم اما سفيهش كنم ، بنا بود آسان آبستن شود و آسان بزايد اما به سختى خواهد زاييد . » ابن زيد گويد : اگر بليهء حوا نبود زنان اين دنيا قاعده نمىشدند ، عاقل بودند و آسان حامله مىشدند و آسان مىزاييدند .\r\nاز سعيد بن مسيب آورده‌اند كه قسم مىخورد كه آدم به وقت خوردن از ميوهء ممنوع عاقل نبود ، حوا\r\nبه او شراب خورانيد و چون مست شد او را سوى درخت كشانيد و چون آدم و حوا گناه كردند خدايشان از بهشت بيرون كرد و نعمت و رفاه از آنها بگشت و با دو دشمن خود ابليس و مار به زمين فرود آمدند و خدا عز و جل فرمود پائين رويد و دشمن همديگر باشيد .\r\n\r\nسخن در اينكه آدم چه مدت در بهشت بود و كى خلق شد و وقت هبوط وى از بهشت ، كى بود ؟\r\nخبر مكرر از پيمبر صلى الله عليه و سلم هست كه خداى عز و جل آدم عليه السلام را به روز جمعه آفريد و هم به روز جمعه وى را از بهشت برون كرد و به روز جمعه توبهء وى پذيرفت و هم به روز جمعه جانش را گرفت .\r\nذكر خبرهاى منقول از پيغمبر در اين باب سعد بن عباده از پيمبر صلى الله عليه و سلم روايت كرده كه فرمود : « در جمعه هفت\r\n","description":"","footnote":"","page_name":" 69 ","page_number":69},
  {"content":"\r\nصفت هست : آدم به روز جمعه خلق شد ، به روز جمعه به زمين فرمود آمد و به روز جمعه بمرد .\r\nدر اين روز ساعتى هست كه بنده هر چه از خدا بخواهد اگر گناه يا قطع رحم نباشد به دو عطا شود . رستاخيز به روز جمعه باشد ، فرشتهء مقرب و كوه و زمين و باد از روز جمعه ترسند . » ابو لبابهء انصارى از پيمبر صلى الله عليه و سلم روايت كرده كه فرمود : « جمعه سرور روزهاست و از روز فطر و قربان پيش خدا عزيزتر است و پنج صفت دارد .\r\nو بقيه چون حديث سعد بن عباده است با اين اضافه كه فرشتهء مقرب و زمين و كوه و دريا بيم دارند كه به روز جمعه رستاخيز شود .\r\nاز ابو هريره نيز روايت كرده‌اند كه پيمبر صلى الله عليه و سلم فرمود : « بهترين روزى كه آفتاب در آيد جمعه باشد ، آدم را روز جمعه آفريدند روز جمعه به بهشت بردند و روز جمعه بيرون كردند . » و هم ابو هريره گويد كه پيمبر صلى الله عليه و سلم فرمود : « هيچ روزى چون جمعه نيست كه آدم به روز جمعه خلق شد و به روز جمعه از بهشت برون شد و به روز جمعه به بهشت بازگشت . »\r\nو روايت به اين مضمون مكرر هست\r\n. الى\r\n\r\nسخن در اينكه به روز جمعه چه وقت آدم خلق شد و چه وقت به زمين فرود آمد ؟\r\nعبد الله بن سلام دربارهء حديث پيمبر كه فرموده بود : به روز جمعه ساعتى هست كه بنده هر چه از خدا خواهد مستجاب شود ، گويد دانم كه چه ساعت است آخرين ساعت روز است كه آدم در آن خلق شد و خدا عز و جل فرمود : « انسان شتابان آفريده شد . » از مجاهد نيز در همين باب آورده‌اند كه دربارهء گفتار خداى كه انسان را\r\n","description":"","footnote":"","page_name":" 70 ","page_number":70},
  {"content":"\r\nشتابان آفريده‌اند گفته بود : وى آدم بود ، كه آخر روز پس از همه چيزهاى ديگر آفريده شد و چون روح به چشم و زبان و سرش رسيد و هنوز به پائينش نرسيده بود گفت : « پروردگارا پيش از غروب آفتاب خلقت مرا به سر برسان . »\r\nابن وهب دربارهء همين آيه گويد : آدم را در آخر روز آفريدند و خلقت وى شتابان بود و عجول شد .\r\nبعضىها پنداشته‌اند كه دو ساعت و به قولى سه ساعت از روز جمعه رفته بود كه خدا عز و جل آدم و حوا را در بهشت مقر داد و هفت ساعت از روز رفته بود كه آنها را از بهشت برون كرد ، پس مدت توقفشان در بهشت پنج ساعت و به قولى سه ساعت بود .\r\nبعضى نيز گفته‌اند كه نه يا ده ساعت از روز جمعه رفته بود كه آدم عليه السلام از از بهشت برون شد .\r\nذكر گويندهء اين سخن :\r\nاز ابو العاليه روايت كرده‌اند كه آدم را به ساعت نهم يا دهم روز جمعه پنجم نيسان از بهشت برون كردند . اگر منظور گوينده اين باشد كه خداى تبارك و تعالى آدم و حوا را دو ساعت گذشته از روز جمعه به روزهاى دنيا در بهشت مقر داد گفتار او\r\nدرست مىنمايد زيرا از گذشتگان خبر هست كه آدم در آخرين ساعت روز ششم ايام خلقت كه هر روز آن هزار سال بود آفريده شد و پيداست كه ساعت آن روز هشتاد و سه سال از سالهاى ماست و گفتيم كه وقتى گل آدم را بسرشتند چهل سال بماند تا روح در او دميده شد و بى گفتگو اين چهل سال از سالهاى ما بود و از وقتى كه روح در او دميدند تا هنگامى كه كارش به سر رسيد و در بهشت مقر گرفت و به زمين فرود آمد سى و پنج سال از سالهاى ما بود . و اگر منظور اين باشد كه دو ساعت گذشته\r\n","description":"","footnote":"","page_name":" 71 ","page_number":71},
  {"content":"\r\nاز روز جمعه از روزهاى هزار ساله در بهشت مقر گرفت نا حق گفته ، زيرا همه اهل حديث گفته‌اند كه در آخر روز جمعه پيش از غروب خورشيد روح در آدم دميده شد ، و نيز خبر مكرر از پيمبر صلى الله عليه و سلم هست كه خداوند تبارك و تعالى وى را در همان روز در بهشت مقر داد و همان روز به زمين فرو فرستاد ، و مسلم است كه آخرين ساعت روز از روزهاى هزار سالهء آخرت هشتاد و سه سال و چهار ماه از سالهاى ماست بنابر اين آدم در ساعت دوازدهم روز جمعه هزار ساله خلق شد و چهل سال از سالهاى ما پيكر وى بيروح افتاده بود و پس از آن روح در او دميدند ، و اگر اقامت وى در آسمان و مقر در بهشت تا به هنگام گناه و هبوط چهل و سه سال و چهار ماه از سالهاى ما باشد برابر ساعتى از يك روز خلقت مىشود .\r\nاز ابن عباس روايت كرده‌اند كه آدم ميان نماز نيمروز و نماز پسين از بهشت برون شد و به زمين فرود آمد و يك نيمروز از روزهاى آخرت در بهشت مقر داشت كه پانصد سال بود . اين سخن نيز خلاف اخبار منقول از رسول خدا صلى الله عليه و سلم و محدثان سلف است .\r\n\r\nسخن دربارهء محلى كه آدم و حوا فرود آمدند\r\n. خداى عز و جل آدم را پيش از غروب روز خلقت وى كه جمعه بود با همسرش از آسمان فرود آورد و چنان كه اخباريان سلف گفته‌اند در هند فرود آمد .\r\nاز قتاده روايت كرده‌اند كه خدا عز و جل آدم را به هند فرود آورد ، و هم از ابن عباس روايت كرده‌اند كه خدا عز و جل آدم را به صحراى سر زمين هند فرود آورد .\r\nاز على بن ابى طالب رضى الله عنه روايت كرده‌اند كه خوشبوترين زمينها سر زمين هند است كه خدا آدم را در آنجا فرود آورد و درخت آن بوى بهشت\r\n","description":"","footnote":"","page_name":" 72 ","page_number":72},
  {"content":"\r\nگرفت .\r\nو هم از ابن عباس روايت كرده‌اند كه آدم به هند فرود آمد و حوا به جده و آدم به جستجوى وى رفت تا فراهم آمدند و حوا به او نزديك شد و آنجا را مزدلفه گفتند ،\r\nو جاى معارفه شان عرفات نام گرفت . و جايى كه مجتمع شدند جمع نام گرفت و آدم در هند بر كوهى فرود آمده بود كه بوذ نام داشت .\r\nابن اسحاق گويد : به گفتهء اهل تورات آدم در هند بر كوهى فرود آمد كه و اسم نام داشت به نزديك دره اى به نام بهيل ما بين دهيخ و مندل كه دو ولايت هند است و گويند كه حوا در جده از سرزمين مكه فرود آمد .\r\nبعضى ديگر گفته‌اند : آدم در سرنديب بر كوهى به نام بوذ فرود آمد و حوا به جده از سر زمين مكه و ابليس در ميسان و مار در اصفهان . و گفته‌اند كه مار در صحرا فرود آمد و ابليس بر ساحل درياى ابله ، و اين را جز با خبر نتوان دانست .\r\nدر اين باب جز آنچه دربارهء هبوط آدم به سرزمين هند آمده و محدثان اسلام و اهل تورات و انجيل پذيرفته‌اند خبرى نداريم .\r\nگويند قلهء كوهى كه آدم عليه السلام بر آن فرود آمد از همه قله هاى جهان به آسمان نزديكتر است ، و آدم وقتى بر آن جاى گرفت ، پايش بر كوه و سرش در آسمان بود و دعا و تسبيح فرشتگان را مىشنيد و با آن انس گرفته بود\r\nو فرشتگان از او بيم داشتند به همين جهت قامت آدم كاهش يافت .\r\nذكر گويندهء اين سخن :\r\nعطاء بن ابى رياح گويد كه چون خداى عز و جل آدم را از بهشت فرو فرستاد پاهايش بر زمين و سرش بر آسمان بود و سخن و دعاى اهل آسمان را مىشنيد و با آن\r\n","description":"","footnote":"","page_name":" 73 ","page_number":73},
  {"content":"\r\nمأنوس بود و فرشتگان از بيم وى ، در دعا و نماز به خدا شكايت بردند ، و وى را كوتاه كرد و چون صداى آسمان نشنيد وحشت كرد و در دعا و نماز شكايت به خدا برد و آهنگ مكه كرد و محل هر قدم وى قريه اى شد و هر گام وى صحرائى بود تا به مكه رسيد و خداى تعالى ياقوتى از بهشت نازل كرد كه به جاى كعبه بود و آدم پيوسته بر آن طواف مىبرد تا خداى طوفان را فرستاد و آن ياقوت به آسمان رفت تا وقتى كه خداوند ابراهيم خليل عليه السلام را بر انگيخت و خانه را بساخت كه او تعالى فرمايد : « * ( وَإِذْ بَوَّأْنا لإِبْراهِيمَ مَكانَ الْبَيْتِ 22 : 26 ) * [ 1 
  ] » .\r\nيعنى « و چون ابراهيم را در مكان اين خانه جا داديم . » از قتاده روايت كرده‌اند كه خداوند عز و جل كعبه را براى آدم عليه السلام نهاد چون سر وى در آسمان و پاهايش در زمين بود و فرشتگان از او بيمناك بودند و قدش به شصت ذراع كاسته شد و غمگين شد كه صداى تسبيح فرشتگان را نمى - شنيد و شكايت به خدا برد كه فرمود : « اى آدم من خانه اى براى تو فرود آوردم كه بر آن طواف برى همچنانكه به دور عرش من طواف برند و به نزد آن نماز كنى چنان كه به نزد عرش من نماز كنند » و آدم به سوى خانه روان شد و قدمهايش بلند شد و ما بين هر قدم صحرايى بود و صحراها همچنان بماند و آدم به خانه رسيد و طواف برد و پس از او پيمبران نيز طواف بردند .\r\nاز ابن عباس نيز روايت كرده‌اند كه چون خداوند از قامت آدم عليه السلام بكاست و آن را شصت ذراع كرد آدم همى گفت : « خدايا من در جوار تو و در خانهء تو بودم ، غير از تو خدا و نگهبانى نداشتم ، آسوده مىخوردم و هر جا خواستم مقر مىگرفتم و مرا به اين كوه مقدس فرود آوردى و صداى فرشتگان را مىشنيدم و آنها را مىديدم كه به عرش تو طواف مىبرند و بوى بهشت را مىيافتم و قامت مرا شصت ذراع كردى و صدا و نظارهء فرشتگان قطع شد و بوى بهشت برفت . »\r\n\r\n","description":"","footnote":"\r\n[ 1 
  ] 22 : 26\r\n","page_name":" 74 ","page_number":74},
  {"content":"\r\nخداوند جواب داد : « آنچه كردم به سبب گناه تو كردم . » و چون خدا برهنگى آدم و حوا را بديد بفرمود تا يك گوسفند از هشت جفتى كه از بهشت فرود آورده بود بكشند و او گوسفندى بگرفت و بكشت و پشم آن را بگرفت و برشت و با حوا ببافتند ، آدم براى خويش جبه اى كرد و حوا يك پيراهن و روسرى كرد و آن را بپوشيدند و خدا به آدم وحى كرد كه مرا در مقابل عرشم حرمى هست ، برو و آنجا خانه اى بساز و به دور آن باش چنان كه فرشتگان را ديده اى كه به دور عرش منند . من در آنجا دعاى تو و فرزندانت را كه مطيع من باشند اجابت كنم .\r\nآدم گفت : « اى پروردگار ، اين كار چگونه كنم كه نيرو ندارم و راه ندانم » و خدا فرشته اى فرستاد كه وى را سوى مكه برد و آدم وقتى به باغى و جايى گذشتى كه او را خوش آمدى به فرشته گفتى : « اينجا بمانيم : « و فرشته گفتى بمان ، » تا به مكه رسيد و هر جا فرود آمد آبادى شد و از هر جا گذشت صحرا و بيابان شد . پس خانه را بساخت ، از پنج كوه از طور سينا و طور زيتون و لبنان و جودى ، و پايه ها را از حرا ساخت و چون از بناى خانه فراغت يافت فرشته او را سوى عرفات برد و همه مراسم حج را كه كسان اكنون كنند به دو بنمود ، آنگاه وى را سوى مكه برد و به سر زمين هند بازگشت و بر كوه بوذ بمرد .\r\nاز ابن عمر روايت كرده‌اند كه وقتى آدم به ديار هند بود خدا به دو وحى كرد كه خانه را زيارت كن . و او از ديار هند به حج رفت و هر كجا قدم نهاد دهكده اى شد و فاصلهء دو قدمش صحرايى شد تا به خانه رسيد و طواف برد و مراسم بكرد و آنگاه آهنگ بازگشت به هند كرد و برفت و چون به عرفات رسيد و فرشتگان او را بديدند ، گفتند : « حجت مقبول باد » و او به خود باليد و چون فرشتگان اين بديدند گفتند :\r\n« اى آدم دو هزار سال پيش از آنكه خلق شوى ما بر اين خانه طواف برده‌ايم . » و آدم پيش خود كوچك شد .\r\nگويند : وقتى آدم به زمين فرود آمد تاجى از درخت بهشت به سر داشت و\r\n","description":"","footnote":"","page_name":" 75 ","page_number":75},
  {"content":"\r\nچون به زمين رسيد تاج بخشكيد و برگ آن بريخت و اقسام بوى خوش از آن بروييد .\r\nبعضىها گفته‌اند اين از برگهاى بهشت بود كه به خود پوشيده بودند و چون برگها كه پوشيده بودند بخشكيد از آن اقسام بوى خوش روييد و خدا بهتر داند .\r\nبعضى ديگر گفته‌اند كه چون آدم بدانست كه خدا او را برون مىكند به هر درختى گذشت شاخى از آن بر گرفت و چون به زمين رسيد اين شاخه ها را همراه داشت و برگ آن بخشكيد و بريخت و اصل بوهاى خوش از آن بود .\r\nذكر گويندهء اين سخن :\r\nاز ابن عباس روايت كرده‌اند كه وقتى آدم از بهشت بيرون مىشد به هر چه گذشت چيزى بر گرفت ، به فرشتگان گفته شد بگذاريد هر چه خواهد بر گيرد و به هند فرود آمد و اين بوى خوش كه از هند آرند از چيزهاست كه آدم از بهشت آورده بود\r\n. سخن در اينكه وقتى آدم از بهشت فرود آمد تاجى از درخت بهشت به سر داشت\r\n. از ابو العاليه روايت كرده‌اند كه وقتى آدم از بهشت برون شد عصايى از درخت بهشت به همراه داشت و تاجى از درخت بهشت به سر داشت و به هند فرود آمد و همه بوى خوش هند از آنست .\r\nو هم از ابن اسحاق روايت كرده‌اند كه وقتى آدم بر كوه هند فرود آمد چيزى از برگ بهشت همراه داشت و آن را در كوه بپراكند و اصل بوى خوش و ميوه ها كه\r\n","description":"","footnote":"","page_name":" 76 ","page_number":76},
  {"content":"\r\nجز به هند يافت نشود از آنجاست .\r\nبعضى نيز گفته‌اند كه خداى از ميوه هاى بهشت به او داد و ميوه هاى ما از آن ميوه هاست .\r\nذكر گويندهء اين سخن :\r\nاز اشعرى روايت كرده‌اند كه گفت : « وقتى خداى تبارك و تعالى آدم را از بهشت بيرون كرد از ميوه هاى بهشت به دو داد و صنعت همه چيز را به دو آموخت و اين ميوه هاى شما از ميوه هاى بهشت است با اين تفاوت كه اين تغيير مىكند و آن تغيير نميكند\r\n. سخن در اينكه اصل بوى خوش در هند از آنجاست كه آدم بوى خوش خود را به درختان آنجا داده است\r\n. از ابن عباس روايت كرده‌اند كه آدم عليه السلام بوى بهشت را با خود به زمين آورد و درختان و دره ها بوى بهشت گرفت و همه چيزها پر از بوى خوش شد و حجر الاسود را نيز آورد كه از برف سپيدتر بود و عصاى موسى را كه از مورد بود و چون قامت موسى ده ذراع طول داشت ، و كندر و سدر . پس از آن سندان و مطرقه و كاز نيز براى او نازل شد و هنگامى كه آدم بر كوه فرود آمد ميله اى آهنين ديد كه بر كوه روييده بود و گفت اين از اين است و درختان كهن و خشك را با مطرقه مىشكست .\r\nسپس آتش بر آن افروخت كه ذوب شد و نخستين چيزى كه بساخت يك كارد بود كه با آن كار مىكرد آنگاه تنورى بساخت و همان بود كه نوح به ميراث برد و همان بود كه هنگام عذاب طوفان فوران كرد و هنگامى كه آدم فرود آمد سرش بر آسمان مىساييد\r\n","description":"","footnote":"","page_name":" 77 ","page_number":77},
  {"content":"\r\nبه همين سبب مويش بريخت و طاسى را به اعقاب خود ارث داد .\r\nو حيوان صحرا از طول قامت وى بيزار بود و وحشى شد . و آدم بر كوه بوذ صداى فرشتگان را مىشنيد و بوى بهشت را مىيافت پس از آن قامتش كوتاه شد و مقدار شصت ذراع شد و چنين بود تا بمرد و هيچيك از فرزندان آدم بجز يوسف عليه السلام به زيبايى او نبود .\r\nگويند ميوه ها كه خداوند عز و جل هنگام هبوط به آدم داد سى جور بوده ميوهء پوست دار و ده هسته دار و ده بىپوست و بىهسته . ميوه هاى پوست دار گردو بود و بادام و پسته و فندق و خشخاش و بلوط و شاه بلوط و انار و موز . ميوه هاى هسته دار شفتالو بود و زرد آلو و گيلاس و خرما و نارگيل و سنجد و كنار و عناب و زالزالك و كندر . و ميوه هاى بىهسته سيب بود و گلابى و انگور و توت و انجير و اترج و توت و بالنگ و خيار و خربزه .\r\nگويند از جمله چيزها كه آدم از بهشت با خود آورد يك كيسه گندم بود و به قولى گندم را جبرئيل آورد . هنگامى كه آدم گرسنه بود و از خدا غذا خواست خداوند با جبرئيل عليه السلام هفت دانه گندم فرستاد كه در دست آدم عليه السلام نهاد .\r\nآدم به جبرئيل گفت « اين چيست ؟ » . گفت « اين همانست كه ترا از بهشت بيرون كرد » و وزن يك دانهء آن يكصد هزار و هشتصد درم بود .\r\nآدم گفت « با اين چه كنم ؟ » گفت « آن را در زمين بيفشان » و او چنين كرد و خدا عز و جل در ساعت آن را برويانيد و بذر كشتن رسم اعقاب وى شد .\r\nآنگاه بگفت تا آن را درو كرد و بگفت تا فراهم آورد و با دست بماليد و بگفت تا باد داد آنگاه دو سنگ پيش وى آورد كه يكى را بر ديگرى نهاد و گندم را آرد كرد .\r\nآنگاه بگفت تا آن را خمير كند . آنگاه بگفت تا آن را بورزد آنگاه بگفت تا به آتش بپزد و جبريل سنگ و آهن بياورد و به هم ساييد تا آتش در آمد و آدم نخستين\r\n","description":"","footnote":"","page_name":" 78 ","page_number":78},
  {"content":"\r\nكس بود كه با آتش نان پخت .\r\nو اين گفتار خلاف رواياتى است كه از سلف امت پيمبر آمده است .\r\nاز ابن عباس روايت كرده‌اند كه درختى كه خداوند آدم و حوا را از خوردن آن منع كرده بود گندم بود و چون از آن بخوردند عورتشان نمايان شد و و عورتشان به ناخنهاشان نهان بود و بنا كردند از برگ بهشت به خود بپوشند و آن برگ انجير بود كه به هم چسبانيدند و آدم در بهشت گريزان مىرفت و درختى سر او را بگرفت و خدا ندا داد كه اى آدم از من مىگريزى ؟\r\nگفت : « نه ولى از تو شرم دارم . » گفت : « مگر اين بهشت كه به تو دادم و خوردن آن روا داشتم در مقابل آنچه منع كردم بس نبود ؟ » گفت : « چرا پروردگارا . ولى قسم بعزت تو كه ندانستم كسى به تو سوگند دروغ تواند خورد . » و اين اشاره به گفتار خداى تعالى است كه فرمود : « و براى آنها قسم خورد كه خير خواه شمايم . » خداوند فرمود : « بعزتم قسم كه ترا به زمين مىفرستم تا به زحمت معاش باشى » گويد : پس او را به زمين فرود آورد . در بهشت به آسودگى مىخوردند ، اما در زمين غذاى آسوده نبود ، و صنعت آهن بياموخت و خيش زد و كشت كرد و آب داد و وقتى گندم رسيد درو كرد و باد داد و خورد كرد و خمير كرد و نان پخت و بخورد .\r\nاز سعيد روايت كرده‌اند كه گاوى سرخ براى آدم فرود آمد كه با آن خيش مىزد و عرق از چهره پاك مىكرد و اين معنى گفتار خدا عز و جل بود كه فرمود : « شما را از بهشت بيرون نكند كه بدبخت شوى . » و بدبختيش اين بود .\r\nگفتار اينان درستتر مىنمايد و با كتاب خداى عز و جل مانندتر است ، زيرا خداوند وقتى به آدم و حوا گفت كه فرمان دشمن خود نبريد به آدم گفت :\r\n","description":"","footnote":"","page_name":" 79 ","page_number":79},
  {"content":"\r\n« * ( يا آدَمُ إِنَّ هذا عَدُوٌّ لَكَ وَلِزَوْجِكَ فَلا يُخْرِجَنَّكُما من الْجَنَّةِ فَتَشْقى . إِنَّ لَكَ أَلَّا تَجُوعَ فِيها وَلا تَعْرى . وَأَنَّكَ لا تَظْمَؤُا فِيها وَلا تَضْحى 20 : 117 - 119 ) * [ 1 
  ] يعنى اى آدم اين دشمن تو و همسر تو است شما را از اين بهشت بيرون نكند كه تيره بخت شوى .\r\nترا [ اين نعمت 
  ] هست كه در بهشت نه گرسنه مىشوى و نه برهنه » .\r\nو معلوم است كه بد بختى حاصل از اطاعت شيطان رنج وصول به غذا و پوشاك و فراهم كردن از خيش زدن و بذر افشاندن و آب دادن و ديگر كارهاى سخت و رنج آور بود . اگر جبرئيل براى غذاى او چيزى آورده بود كه فقط بذر آن كافى بود و لوازم ديگر نمىخواست سختى موعود خداوند كه حاصل اطاعت شيطان و عصيان رحمان بود رخ نداده بود بنا بر اين كار چنان بوده است كه از ابن عباس و ديگران روايت كرديم و خدا بهتر داند .\r\nگويند آدم عليه السلام سندان و گاز و چكش را با خود آورد . ذكر گويندهء اين سخن :\r\nاز ابن عباس روايت كرده‌اند كه سه چيز با آدم فرود آمد سندان و گاز و چكش . آنگاه خداوند عز ذكره آدم را از كوهى كه بر آن بود به دامنه آورد و همه زمين را با همه جن و چهار پا و وحش و پرنده و ديگر چيزها كه بر آن بود به وى داد و چون آدم از قلهء كوه به زير آمد و گفتار اهل آسمان از او ببريد و صداى فرشتگان را نشنيد و وسعت و گستردگى زمين را بديد و كسى را جز خود در آن نديد و حشت كرد و گفت : « خدايا كسى جز من در زمين نيست كه تسبيح تو گويد » .\r\nو جواب خداى در روايت ديگر است كه از وهب آورده‌اند و گويد : وقتى\r\n\r\n","description":"","footnote":"\r\n[ 1 
  ] 20 : 126\r\n","page_name":" 80 ","page_number":80},
  {"content":"\r\nآدم به زمين فرود آمد و وسعت آن بديد و جز خويشتن كسى را در آن نديد گفت :\r\n« خدايا در زمين تو جز من كسى نيست كه تسبيح و تقديس تو گويد . » و خداوند عز و جل فرمود « از اعقاب تو كسانى را در آن خواهم نهاد كه تسبيح و تقديس من كنند و در آن خانه ها خواهم كرد كه به ياد من بر پا باشد و خلق من در آن تسبيح گويند و نام من ياد كنند و از اين خانه ها يكى را خاص خويش كنم و خانهء خويش نامم و جلال خويش بر آن نهم . ولى در همه چيز و با همه چيز باشم و خانه را حرم امان كنم كه هر كه اطراف و بالا و زير آن باشد در حرمت باشد و هر كه به حرمت من خانه را حرم داند شايستهء كرامت من شود و هر كه مردم آن را بترساند حرمت مرا نداشته و جوار مرا شكسته . خانه را نخستين خانه مبارك كنم كه به دره مكه بنا شده و خاك آلودگان بر مركوب لاغر از هر دره سوى آن شوند و لبيك گويند و زارى كنند و تكبير خوانند و هر كه سوى آن شود و جز آن منظورى ندارد ، وارد و زاير و مهمان منست و كريم بايد وارد خويش را مكرم دارد و همه حاجات او را بر آرد . اى آدم مادام كه زنده اى خانه را معمور خواهى داشت . و امتها و نسلها و پيمبران اعقاب تو از پى همديگر به تعمير آن قيام كنند . » آنگاه به آدم عليه السلام فرمان داد كه سوى بيت الحرام رود\r\nو بر آن طواف برد چنان كه فرشتگان را ديده بود كه بر عرش طواف مىبرند و بيت الحرام كه براى آدم نازل شده بود يك ياقوت يا يك مرواريد بود .\r\nاز ابان روايت كرده‌اند كه خانه كه نازل شد يك ياقوت يا يك مرواريد بود و چون خدا قوم نوح را غرق كرد آن را به آسمان برد و اساس آن بماند و آن را به ابراهيم وا نمود كه از نو بنا كرد و اخبار اين باب را از پيش گفتيم .\r\nگويند : آدم عليه السلام از گناه خويش سخت بگريست و پشيمانى كرد و از خدا خواست كه توبهء او بپذيرد و گناهش ببخشد و دنبالهء آن در روايت ديگر هست كه از ابن عباس آورده‌اند كه گويد : آدم به خداوند گفت : « پروردگارا مگر مرا به دست\r\n","description":"","footnote":"","page_name":" 81 ","page_number":81},
  {"content":"\r\nخود نيافريدى ؟ » گفت : « چرا » گفت : « پروردگارا مگر مرا از روح خويش در من ندميدى ؟ » گفت : « چرا » گفت : « پروردگارا مگر در بهشت خود مقرم ندادى ؟ » گفت : « چرا » گفت : « پروردگارا مگر رحمت تو بر غضبت چيره نيست ؟ » گفت : « چرا » گفت : « اگر توبه كنم و به صلاح گرايم مرا به بهشت مىبرى ؟ » گفت : « آرى . » ابن عباس گويد : مقصود از گفتار خدا عز و جل كه فرمود : « و آدم از پروردگار خويش كلماتى فرا گرفت و توبه اش پذيرفته شد . » همين است .\r\nاز حسن روايت كرده‌اند كه آدم و حوا اين كلمات را به زبان آوردند كه در قرآن نيز هست : پروردگارا ما به خويش ستم كرديم اگر ما را نبخشى و رحم نكنى زيانكار خواهيم بود .\r\nو هم از ابن عباس روايت كرده‌اند كه وقتى آدم از بهشت فرود آمد حجر الاسود را با خود آورد كه از برف سپيدتر بود و آدم و حوا دويست سال بر نعيم بهشت بگريستند و چهل روز نخوردند و ننوشيدند . سپس به خوردن و نوشيدن پرداختند و آن هنگام بر كوه بوذ بودند كه آدم بر آن فرود آمده بود و يكصد سال به حوا نزديك نشد .\r\nابو يحيى گويد با مجاهد در مسجد الحرام نشسته بوديم و به من گفت : « اين را مىبينى ؟ » گفتم : « حجر را ؟ »\r\n","description":"","footnote":"","page_name":" 82 ","page_number":82},
  {"content":"\r\nگفت : « تو چنين مىگوئى ؟ » گفتم : « مگر حجر نيست ؟ » گفت : « به خدا قسم ابن عباس به من گفت اين ياقوتى سپيد بود كه آدم از بهشت آورد و اشك خود را با آن پاك مىكرد و اشك آدم از وقت خروج از بهشت تا هنگام بازگشت مدت دو هزار سال نخشكيد . » گفتم : « پس چرا سياه شد ؟ » گفت : « به روزگار جاهليت زنان حايض بدان دست مىزدند » .\r\nو آدم آهنگ بيت الحرام كرد و طواف برد و مراسم بكرد . گويند در عرفات حوا را بديد و با وى به هند برگشت و شب و روزشان در غارى مىگذشت و خدا فرشته اى فرستاد تا به آنها بياموزد كه چگونه خود را بپوشانند و پنداشته‌اند كه پوشش آنها از پوست بز و گوسفند و سباع بود .\r\nآنگاه خداوند در عرفه پشت آدم را لمس كرد و نسل او را بر آورد و چون مورچگان پيش وى بپراكند\r\nو از آنها پيمان گرفت و شاهد خويش كرد و گفت :\r\n« مگر پروردگار شما نيستم ؟ » گفتند : « چرا » و گفتار خداست كه :\r\n« * ( وَإِذْ أَخَذَ رَبُّكَ من بَنِي آدَمَ من ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى 7 : 172 ) * [ 1 
  ] يعنى و چون پروردگار تو از پسران آدم از پشتهايشان نژادشان را بياورد و آنها را بر خودشان گواه كرد كه مگر من پروردگار شما نيستم ؟ گفتند چرا . » از ابن عباس روايت كرده‌اند كه خداوند آدم را فرود آورد و در عرفه پشت وى را لمس كرد و همه كسان را كه تا روز قيامت مىآفريد از او بر آورد آنگاه\r\n\r\n","description":"","footnote":"\r\n[ 1 
  ] 7 : 172\r\n","page_name":" 83 ","page_number":83},
  {"content":"\r\nگفت : « مگر من پروردگار شما نيستم ؟ » گفتند : « چرا » .\r\nآنگاه قلم همه بودنيها را تا به رستاخيز نوشت .\r\nو هم از او روايت كرده‌اند كه وقتى خدا عز و جل آدم عليه السلام را بيافريد نسل وى را چون مورچه از پشتش در آورد و دو مشت كرد و به دست راستىها گفت : « به بهشت رويد . » و به ديگران گفت : « به جهنم رويد و مرا چه باك . » عمر گويد از پيمبر صلى الله عليه و سلم شنيدم كه فرمود : « خداوند عز و جل آدم را بيافريد و پشت وى را به دست راست لمس كرد و ذريهء وى را بر آورد و گفت :\r\nاينان را براى بهشت آفريده‌ام و عمل بهشتيان خواهند داشت . آنگاه پشت وى را به دست چپ لمس كرد و ذريهء وى را بر آورد و گفت : اينان را براى جهنم آفريده‌ام و عمل جهنميان خواهند داشت . » يكى گفت : « اى پيمبر خدا پس عمل براى چيست ؟ » فرمود : « خداى تعالى وقتى بنده را براى بهشت آفريده باشد او را به عمل بهشتى وا مىدارد و به بهشت مىرود و چون بنده را براى جهنم آفريده باشد او را به عمل جهنمى وامىدارد تا بر عمل جهنميان بميرد و به جهنم رود . »\r\nبعضىها گفته‌اند خدا عز و جل ذريهء آدم را در آسمان پس از خروج از بهشت و پيش از آنكه به زمين فرود آيد از پشتش در آورد .\r\nذكر گويندهء اين سخن از سدى روايت كرده‌اند كه خدا عز و جل آدم را از بهشت بيرون كرد و از آسمان فرو نياورده بود كه طرف راست پشت وى را لمس كرد و ذريهء او را چون مرواريد سفيد بر آورد و گفت : « به رحمت من به بهشت رويد . » آنگاه طرف چپ پشت او را لمس كرد و چون مورچگان سياه بر آورد و گفت : « به جهنم رويد و\r\n","description":"","footnote":"","page_name":" 84 ","page_number":84},
  {"content":"\r\nمرا چه باك . » و معنى اصحاب يمين و اصحاب شمال همين است . آنگاه پيمان گرفت و گفت : « مگر من پروردگار شما نيستم ؟ » گفتند : « چرا . » گروهى به دل گفتند و گروهى ديگر از روى تقيه .\r\n\r\nسخن از حوادثى كه به دوران آدم عليه السلام پس از هبوط بود\r\nنخستين حادثه اين بود كه قابيل پسر آدم برادر خود هابيل را كشت اهل حديث دربارهء اسم قابيل اختلاف دارند . بعضى گفته‌اند وى قين بن آدم بود و بعضى ديگر گفته‌اند قايين بن آدم بود و بعضى گفته‌اند قاين بود بعضى نيز قابيل گفته‌اند و نيز در سبب قتل هابيل اختلاف كرده‌اند .\r\nاز ابن مسعود و جمعى از ياران پيمبر صلى الله عليه و سلم روايت كرده‌اند كه هر پسرى كه براى آدم متولد مىشد دخترى همراه داشت و پسر اين شكم را با دختر شكم ديگر تزويج مىفرمود تا دو پسر آمد كه قابيل و هابيل نام يافتند . قابيل كشتكار بود و هابيل گله دار و قابيل بزرگتر بود و خواهرى داشت كه زيباتر از خواهر هابيل بود و هابيل مىخواست با خواهر قابيل ازدواج كند اما وى رضا نداد و گفت خواهر من است و با من متولد شده و از خواهر تو زيباتر است و به من مىرسد و پدر فرمان داد كه او را به زنى به هابيل دهد اما نپذيرفت و هر دو قربانى براى خداوند آوردند تا معلوم شود كداميك براى ازدواج دختر شايسته تراند . در آن هنگام آدم غايب بود و به مكه رفته بود تا خانهء خدا را ببيند .\r\nخداوند به آدم گفت : « دانى كه مرا در زمين خانه اى هست ؟ » گفت : « خدايا نه . » گفت : « خانهء من در مكه است آنجا برو . » و آدم به آسمان گفت : « فرزندان مرا مراقبت كن . » و آسمان نپذيرفت . به زمين\r\n","description":"","footnote":"","page_name":" 85 ","page_number":85},
  {"content":"\r\nگفت و نپذيرفت به كوهها گفت كه پذيرفته نشد . به قابيل گفت . پاسخ داد : « بله . به روى و بر گردى و كسان خود را چنان بينى كه خرسند شوى . » و چون آدم برفت قربانى بياوردند .\r\nقابيل به هابيل فخر كرد و گفت : « من به او سزاوارترم خواهر منست و من از تو بزرگترم و جانشين پدرم . » و چون قربان بياوردند هابيل برهء چاقى آورده بود و قابيل يك دستهء خوشه آورده بود كه يك خوشهء بزرگ داشت و آن را بماليد و بخورد و آتش بيامد و قربان هابيل را سوخت و قربان قابيل بماند و او خشمگين شد و گفت : « ترا مىكشم تا خواهرم را به زنى نگيرى . » هابيل گفت : « خدا از پرهيز كاران مىپذيرد اگر دست به من گشائى كه مرا بكشى من دست به تو نگشايم كه ترا بكشم . . . اما قابيل بد نهاد دل به كشتن برادر داد و به جستجوى هابيل بود كه او را بكشد و هابيل به قلهء كوهها گريخت و روزى كه گوسفندان خرد را بر كوهى مىچرانيد قابيل به نزد وى شد و او به خواب بود و سنگى بر گرفت و سر او را بكوفت كه بمرد و او را بر زمين باقى گذاشت كه ندانست چگونه دفنش كند و خدا دو كلاغ بفرستاد كه با هم نزاع كردند و يكى ديگرى را بكشت و گورى بكند و خاك بر آن ريخت و چون قابيل اين را بديد گفت : « واى بر من كه نتوانستم چون اين كلاغ باشم و جثهء برادر را به خاك كنم . » و خداى فرموده : « و خدا كلاغى فرستاد كه زمين را بكاود و به دو بنمايد كه چگونه جثهء برادر را خاك كند . » آنگاه آدم باز گشت و بدانست كه پسرش برادر را كشته است .\r\nو خدا فرمود : « ما امانت را به آسمانها و زمين و كوهها عرضه كرديم . . . » تا آخر آيه كه فرمايد : « كه وى ستمگر و نادان بود . » يعنى قابيل كه عهده دار امانت آدم شد اما كسان وى را حفظ نكرد .\r\n","description":"","footnote":"","page_name":" 86 ","page_number":86},
  {"content":"\r\nبعضى ديگر چنين گفته‌اند كه آدم در هر شكم از حوا دختر و پسرى داشت و دختر را به پسرى مىداد كه از شكم ديگر بود .\r\nعبد الله بن عثمان گويد : با سعيد بن جبير به رمى جمره مشغول بوديم و او به بازوى من تكيه داشت و چون به نزديك منزل سمرهء پشم فروش رسيديم بايستاد و از ابن - عباس روايت كرد كه گفته بود : روا نبود كه زن با برادر دو قلوى خود همسر شود و مىبايد يكى ديگر از برادرانش او را به زنى بگيرد پس يك زن زيبا تولد يافت و يك زن زشت و برادر زن زشت گفت : « تو خواهرت را زن من مىكنى و من خواهرم را زن تو مىكنم . » گفت : « نه من به خواهرم سزاوارترم . » و قربانى بياوردند و از صاحب قوچ پذيرفته شد و از صاحب كشت پذيرفته نشد و قوچ همچنان پيش خداوند عز و جل ببود تا آن را به فداى اسحاق داد و بر اين سنگ به نزديك خانهء سمرهء پشم فروش كه به وقت رمى جمره طرف دست راست تو است ذبح شد .\r\nابن اسحاق از بعضى متقدمان اهل كتاب آورده كه آدم عليه السلام در بهشت پيش از ارتكاب گناه به حوا در آمد كه قين و توام او را حامله شد و ويار نداشت و به هنگام وضع رنج زاييدن نديد و خون نبود كه بهشت پاكيزه است و چون از درخت بخوردند و عصيان كردند و به زمين آمدند و قرار گرفتند بر او در آمد كه هابيل و توام او را حامله شد و ويار داشت و به هنگام وضع رنج ديد و خون بود و حوا\r\nبطوريكه گفته‌اند هميشه پسر و دخترى ميزاد و براى آدم چهل فرزند پسر و دختر آورد در بيست شكم . و مرد با هر يك از خواهران خود كه ميخواست ازدواج ميكرد بجز توام خود كه بر وى حلال نبود و زنان آن روزگار همه خواهران آنها بودند كه مادرشان حوا بود .\r\nو هم ابن اسحاق از بعضى متقدمان اهل كتاب آورده كه آدم به قين فرزند\r\n","description":"","footnote":"","page_name":" 87 ","page_number":87},
  {"content":"\r\nخويش فرمود كه توام خود را زن هابيل كند و به هابيل فرمود كه خواهر توأم خود را زن قين كند و هابيل پذيرفت و رضايت داد اما قين ابا كرد و خواهر هابيل را نخواست و خواهر خويش را به هابيل نداد و گفت : « ما در بهشت زاده‌ايم و آنها زادگان زمينند و من به خواهرم سزاوارترم . » بعضى اهل كتاب گفته‌اند خواهر قين بسيار زيبا بود و نخواست او را به برادر دهد و براى خويش مىخواست و خدا داند كه چگونه بود .\r\nو پدر گفت كه خواهرش بر او حلال نيست و قين اين را نپذيرفت و پدر گفت :\r\n« پسرم قربان بيار و برادرت نيز قربان بيارد و خدا قربان هر كه را بپذيرد او به دختر سزاوارتر است . » قين كشتكار بود و هابيل گله دار . قين گندم آورد و هابيل از بره هاى خويش و به گفته بعضى گاوى آورد و خدا عز و جل آتشى سپيد فرستاد كه قربان هابيل را بخورد و قربان قين را بگذاشت و نشانه پذيرفته شدن قربان به نزد خداى چنين بود . و چون خداوند قربان هابيل را پذيرفت و خواهر قين مال او شد ، قين خشمگين شد و منى و شيطان بر او چيره شد و برادر خود هابيل را كه در گله بود تعقيب كرد و بكشت و خدا قصهء آنها را در قرآن بر محمد صلى الله عليه و سلم فرو خواند و فرمود : « خبر دو پسر آدم به واقع بر آنها ( يعنى اهل كتاب ) بخوان هنگامى كه قربان آوردند و از يكيشان پذيرفته شد تا آخر حكايت . . . »\r\nگويد و چون او را بكشت متحير ماند و ندانست چگونه جثه را نهان كند و خدا كلاغى فرستاد كه زمين را بكاويد و به دو نشان داد كه چگونه جثه برادر را نهان كند و او به حكايت قرآن گفت : « واى بر من كه نتوانستم چون اين كلاغ باشم و جثهء برادر را نهان كنم . » تا آنجا كه گويد : « و پس از آن بسيارى از آنها در زمين ستمگران بودند . » گويد : به پندار اهل تورات وقتى قين برادر خود هابيل را بكشت خداوند عز و جل به دو گفت : « برادرت هابيل كجاست ؟ » و او گفت : « ندانم ، من كه نگهبان او نبودم . »\r\n","description":"","footnote":"","page_name":" 88 ","page_number":88},
  {"content":"\r\nخداوند فرمود : « خون برادرت از زمين بانك مىزند و زمينى كه دهان گشود و خون برادر را از دست تو فرو خورد ترا لعنت مىكند و چون بر زمين كار كنى به تو حاصل ندهد و در زمين ترسان و سرگردان شوى . » قين گفت : « گناه من بزرگتر از آن است كه ببخشى و مرا از اين سرزمين و از نزد خود ميرانى و پيوسته در زمين ترسان و سرگردان خواهم بود و هر كه مرا ببيند بكشدم . » و خدا عز و جل فرمود : « چنين نخواهد شد كه هر كه كسى را بكشد در عوض يك هفت كيفر نخواهد ديد اما هر كه قين را بكشد هفت كيفر خواهد ديد .\r\nو خدا قين را آيتى كرده بود و نمىخواست هر كه مىبيند بكشدش و قين از پيش خداى عز و جل از شرق بهشت عدن برفت .\r\nبعضى ديگر گفته‌اند سبب قتل آن بود كه خداى عز و جل فرموده بود قربانى بيارند و قربانى يكى پذيرفته شد و از ديگرى پذيرفته نشد و آنكه قربانش پذيرفته نشده بود برادر را بكشت .\r\nذكر گويندهء اين سخن\r\nاز عبد الله بن عمر روايت كرده‌اند كه دو پسر آدم كه قربان آوردند و از يكى پذيرفته شد و از ديگرى پذيرفته نشد يكيشان كشتكار بود و ديگرى گله دار و فرمان يافته بودند كه قربان بيارند . گله دار بهترين و چاقترين گوسفند خويش را به دلخواه آورد و كشتكار بدترين كشت خويش را بياورد و نا بدلخواه و خداوند عز و جل قربان گله دار را پذيرفت و قربان كشتكار را نپذيرفت و قصه آنها چنان شد كه خدا در كتاب خويش فرموده است .\r\nگويند مقتول نيرومندتر از آن ديگر بود اما نخواست دست به سوى برادر دراز كند .\r\n","description":"","footnote":"","page_name":" 89 ","page_number":89},
  {"content":"\r\nبعضى ديگر به گفتهء ابن عباس رفته‌اند كه گويد : كار چنان بود كه مستمندى نبود كه به دو صدقه دهند بلكه قربان مىبردند ، روزى دو پسر آدم با هم بودند و گفتند :\r\n« خوب است قربان بريم . » و چون كسى قربان مىبرد و خداى عز و جل از آن خشنود بود آتشى مىفرستاد كه آن را بخورد و اگر خشنود نبود آتش خاموش مىشد .\r\nپس قربان بردند يكيشان گوسفند دار بود و ديگرى كشتكار . و گوسفند دار بهترين و چاقترين گوسفند خود را بياورد و ديگرى چيزى از كشت خود بياورد و آتش بيامد و گوسفند را بخورد و كشت را وا گذاشت و پسر آدم به برادر گفت : « تو ميان مردم روى و بدانند كه قربان آوردى و از تو پذيرفته شد و قربان من رد شد . به خدا مردم نبايد ترا كه بهتر از منى ببينند . ترا خواهم كشت . » و برادرش گفت : « گناه من نيست ، خدا از پرهيز كاران مىپذيرد . » بعضى ديگر گفته‌اند قصه اين دو مرد و قربان به دوران آدم نبود\r\nو اين دو مرد از بنى اسرائيل بودند و گفته‌اند كه نخستين كسى كه بر زمين مرد آدم عليه السلام بود پيش از او كسى نمرده بود .\r\nذكر گويندهء اين سخن از حسن روايت كرده‌اند كه دو مردى كه در قرآن آمده و خداوند دربارهء آنها فرمود : « و خبر دو پسر آدم را به واقع بر آنها بخوان . » از بنى اسرائيل بودند و پسران تنى آدم نبودند كه قربان در بنى اسرائيل بود و آدم نخستين كس بود كه مرد .\r\nبعضى ديگر گفته‌اند آدم يكصد سال پس از هبوط به زمين بر حوا در آمد كه قابيل و توام او را بنزد پس از آن هابيل و توامش قليما را به يك شكم بزاد و چون بزرگ شدند و آدم عليه السلام خواست خواهر قابيل را كه با وى از يك شكم بود به هابيل بزنى دهد و قابيل رضا نداد بدين سبب قربان آوردند كه قربان\r\n","description":"","footnote":"","page_name":" 90 ","page_number":90},
  {"content":"\r\nهابيل پذيرفته شد و قربان قابيل پذيرفته نشد و به برادر حسد برد و وى را بر گردنه حرا بكشت و دست خواهر خود قليما را بگرفت و از كوه به زير آمد و با وى به عدن گريخت كه از سر زمين يمن بود .\r\nاز ابن عباس روايت كرده‌اند كه وقتى قابيل برادر خويش هابيل را بكشت دست خواهر بگرفت و از كوه بوذ فرود آمد و آدم به قابيل گفت : « برو كه پيوسته ترسان خواهى بود و از هيچكس در امان نخواهى بود » . و چنان بود كه هر كس از فرزندانش بر او ميگذشت سنگى به او مىزد و يك پسر قابيل كه كور بود همراه پسر خود بر او گذشت و پسر به پدر كور گفت : « اين پدر تو قابيل است . » و كور سنگى به پدر زد و او را بكشت و پسر به دو گفت :\r\n« پدر جان پدرت را كشتى . » و او مشتى به پسر زد و او را نيز بكشت و گفت : « واى بر من كه پدرم را به سنگ كشتم و پسرم را به مشت . » در تورات هست كه هابيل سى ساله بود كه كشته شد و قابيل بيست و پنج ساله بود كه برادر را بكشت .\r\nو گفتار درست به نزد من اين است كه فرزند آدم كه خدا فرمود برادر را بكشت فرزند تنى آدم بود زيرا دليل هست كه چنين است و از عبد الله روايت كرده‌اند كه پيمبر خدا صلى الله عليه و سلم فرمود هر كس بستم كشته شود چيزى از گناه وى به گردن نخستين فرزند آدم است كه اول بار او كشتن را رسم كرد . و روايت ديگر از پيمبر به همين مضمون هست . و اين خبر نشان مىدهد كه آن دو كس كه حكايتشان به قرآن هست پسران تنى آدم بوده‌اند زيرا شك نيست كه اگر چنان كه حسن گفته از بنى اسرائيل بودند ، آنكه برادر را كشت نخستين كس نبود كه كشتن را رسم كرده بود ، زيرا پيش از اسرائيل و فرزندانش كشتن ميان فرزندان آدم بود .\r\nاگر گويند : چه دليل داريد كه دو برادر پسران تنى آدم بودند و از بنى اسرائيل نبودند ؟\r\n","description":"","footnote":"","page_name":" 91 ","page_number":91},
  {"content":"\r\nگوييم محدثان امت ما در اين باب خلاف ندارند بنا بر اين گفته آن كس كه گويد از بنى اسرائيل بودند تباه است .\r\nگويند وقتى قابيل برادر خود هابيل را بكشت آدم بر او بگريست .\r\nاز على بن ابى طالب كرم الله وجهه روايت كرده‌اند كه وقتى پسر آدم برادر را بكشت آدم بر او بگريست و شعرى به عربى گفت ، بدين مضمون : « بلاد و مردمش دگرگون شدند و رنگ زمين تيره و زشت شد . مزه ها و رنگها بكشت و گشادگى روى دنيا برفت » .\r\nو به شعر عربى و به اين مضمون پاسخ شنيد : « پدر هابيل هر دو كشته شدند و زنده نيز چون مرده سر بريده است و از بدى كه كرد ترسان است و فرياد مىزند . » گويند : حوا براى آدم صد و بيست شكم زاييد كه اولشان قابيل و توام وى بودند و آخرشان عبد المغيث و توام وى امة المغيث بودند و ابن اسحاق چنان كه از پيش آورديم گفته است كه همه زادگان حوا از آدم چهل پسر و دختر بودند و بيست شكم و گويد كه نام بعضى از آنها به ما رسيده و نام بعضى ديگر نرسيده است .\r\nو هم از ابن اسحاق روايت كرده‌اند كه نام بيست و پنج مرد و چهار زن از فرزندان آدم به ما رسيده از آن جمله قين و توام وى ، و هابيل و ليوذا ، و اشوث دختر آدم و توام وى و شيث و توام وى و حروره و توامش\r\nكه در صد و سى سالگى آمدند و اياذ پسر آدم و توامش و بالغ پسر آدم و توامش و اثاثى پسر آدم و توامش و توبه پسر آدم و توامش و بنان پسر آدم و توامش و شبونه پسر آدم و توامش و حيان پسر آدم و توامش و ضرابيس پسر آدم و توامش و هدر پسر آدم و توامش و يحود پسر آدم و توامش و سندل پسر آدم و توامش و بارق پسر آدم و توامش كه هر يكيشان در همان شكم زنى به همراه داشت .\r\n","description":"","footnote":"","page_name":" 92 ","page_number":92},
  {"content":"\r\nبيشتر دانشوران پارسى پنداشته‌اند كه كيومرث همان آدم است و بعضيشان گفته‌اند كه وى پسر تنى آدم از حوا بود و بعضى ديگرشان دربارهء او چيزها گفته‌اند كه كتاب از نقل گفتارشان دراز شود و از ياد آن چشم پوشيديم كه هدف ما در اين كتاب ذكر شاهان است و روزگارشان و اختلاف كسان درباره نسب شاهان جزو مطالبى نيست كه كتاب را براى آن پرداخته‌ايم و اگر چيزى از اين باب گوييم براى اينست كه كسى را كه نشناسند بشناسانيم و قضيه اختلاف نسب وى موضوع كتاب ما نيست .\r\nگروهى از دانشوران غير پارسى نيز همانند پارسيان كيومرث را آدم دانسته‌اند اما درباره نام وى با علماى پارسى موافق و درباره حال و صفت او مخالفند و\r\nگويند كيومرثى كه فارسيان آدم عليه السلامش دانسته‌اند عامر بن يافث بن نوح بود و مردى كهنسال بود و سالار قوم بود و به كوه دنباوند از جبال طبرستان مشرق مقيم بود و ملك آنجا و فارس داشت و كارش بالا گرفت و پسران خود را گفت تا بابل را بگرفتند و مدتى ملك همه اقاليم داشتند و كيومرث همه بلاد خويش را مصون كرد و شهرها و حصارها بنياد نهاد و آباد كرد و سلاح فراهم آورد و اسب گرفت و در آخر عمر جبارى كرد و نام آدم گرفت و گفت هر كه مرا به جز اين نام بخواند گردنش بزنم و سى زن گرفت و نسل وى از آنها بسيار شد و مارى پسرش و ماريانه دخترش در آخر عمر وى زاده شدند و دلبسته آنها شد و تقدمشان داد . از اين رو شاهان از نسل ايشان بودند و ملك وى گسترش يافت و بزرگ شد .\r\nدر اينجا از كيومرث ياد كردم از آن رو كه دانشوران اقوام خلاف ندارند كه وى پدر فارسيان بوده ولى خلاف هست كه آدم ابو البشر بوده يا نبوده معذلك ملك وى و ملك فرزندانش به سرزمين و كوهستان مشرق پيوسته و به نظام بود تا به روزگار عثمان كه يزدگرد بن شهريار كه از نوادگان وى بود - و خدايش دور كند - در مرو كشته شد .\r\n","description":"","footnote":"","page_name":" 93 ","page_number":93},
  {"content":"\r\nو تاريخ سالهاى گذشته جهان از روى زندگانى ملوكشان آسانتر و روشنتر از ملوك اقوام ديگر است زيرا از اقوام منسوب به آدم عليه السلام جز ايشان قومى نبوده كه ملكشان دوام و اتصال يافته باشد و پادشاهان داشته باشند كه فراهمشان آرد و در قبال دشمنان حمايتشان كند و بر پيكارجويان چيره شود و ستمگر را از ستمكش باز دارد و به كارهايى وادارشان كند و مايه شوكتشان شود\r\nو پيوسته و دايم و منظم باشد و خلف از سلف گيرد . به همين سبب تاريخ از روى زندگى ملوك ايشان درستتر و واضحتر است .\r\nو ما مدت عمر آدم و عمر اعقاب وى را كه پيمبرى و پادشاهى داشتند به خلاف گفتار پارسيان كه پنداشته‌اند وى كيومرث بود ، و طبق گفتار آنها كه وى را پدر پارسيان دانسته‌اند بياريم و موارد اختلاف و اتفاقشان را درباره پادشاه هر دوران بگوييم ، انشاء الله و لا حول و لا قوة الا بالله ، و سخن را تا به دوران حاضر رسانيم .\r\nاكنون به توضيح خطاى كسانى مىپردازيم كه پنداشته‌اند آدم نخستين كسى بود كه در زمين مرد و حكايت قرآن را كه فرمود « قصه دو پسر آدم را بر آنها بخوان » مربوط به پسران تنى آدم ندانند .\r\nسمرة بن جندب از پيمبر صلى الله عليه و سلم آورده كه فرزندان حوا زنده نمىماندند و نذر كرد اگر فرزندى بماند او را عبد الحارث نام كند و فرزندى بماند و او را عبد الحارث نام كرد و اين به وحى شيطان بود .\r\nاز ابن عباس نيز آورده‌اند كه حوا براى آدم فرزند مىآورد و نامشان عبد الله و عبيد الله و امثال آن مىكرد\r\nو ميمردند و ابليس پيش وى و آدم عليه السلام آمد و گفت : « اگر نام فرزندتان را جز اين كنيد زنده ميماند پس حوا پسرى بزاد و او را عبد الحارث نام كردند و گفتار خداى عز ذكره در همين باب است كه فرمود :\r\n« اوست كه شما را از يك تن آفريد » تا آنجا كه فرمايد : « و براى خدا در آنچه داده\r\n","description":"","footnote":"","page_name":" 94 ","page_number":94},
  {"content":"\r\nبودشان شريك نهادند . . . » تا آخر آيه .\r\nاز سعيد بن جبير آورده‌اند كه به توضيح اين آيه قرآن كه خدا فرمايد « و چون سنگين شد خدا ، پروردگارشان را بخواندند » تا آنجا كه فرمايد : « خدا از آنچه شريك او مىكنند برتر است . » چنين گفت : « وقتى حوا نخستين فرزند خود را آبستن بود و سنگين شد پيش از آنكه بزايد ابليس نزد وى آمد و گفت : « اى حوا اين چيست كه در شكم دارى ؟ » گفت : « ندانم » گفت : « از كجا در آيد از بينى يا چشم يا گوش ؟ » گفت : « ندانم » .\r\nگفت : « اگر سالم در آيد اطاعت فرمان من مىكنى ؟ » گفت : « بلى » .\r\nگفت : « نام او را عبد الحارث كن . » و ابليس كه خدايش لعنت كند حارث نام داشت .\r\nحوا گفت : « پذيرفتم . » پس از آن به آدم گفت : « يكى به خواب من آمد و چنين چنان گفت . » آدم گفت : « اين شيطان است . از او بترس كه همان دشمنى است كه ما را از بهشت بيرون كرد . » و باز ابليس كه خدايش لعنت كند پيش حوا آمد و همان سخن باز گفت و حوا پذيرفت و چون بزاد و خدا نوزاد او را سالم در آورد او را عبد الحارث نام كرد و معنى گفتار خداى همين است كه فرمود : « براى خدا در آنچه داده بودشان شريك نهادند » تا آنجا كه فرمود : « و خدا از آنچه شريك او مىكنند برتر است . » در روايت ديگر هست كه از سعيد بن جبير پرسيدند : « آدم مشرك شد »\r\n","description":"","footnote":"","page_name":" 95 ","page_number":95},
  {"content":"\r\nگفت : « به خدا پناه مىبرم از اين كه پندارم كه آدم صلى الله عليه و سلم مشرك شده باشد . ولى همين كه حوا سنگين شد ابليس نزد وى آمد\r\nو گفت : « اين از كجا در آيد از بينى يا چشم يا دهانت » و او را نوميد كرد و سپس گفت « اگر سالم در آيد » و بر اين روايت چنين افزوده‌اند كه « و ترا زيان ندهد و نكشد اطاعت من مىكنى ؟ » گفت : « آرى » گفت : « او را عبد الحارث نام كن » . و او چنين كرد و ابليس را در نام شركت داد .\r\nاز سدى روايت كرده‌اند كه حوا پسرى آورد و ابليس به نزد آنها آمد و گفت او را بنده من نام كنيد و گر نه مىكشمش .\r\nآدم گفت يك بار اطاعت تو كردم و از بهشت بيرونم كردى و اطاعت وى نكرد و نام فرزند را عبد الرحمان كرد و ابليس لعنة الله عليه بر او مسلط شد و بكشتش و حوا حمل ديگر گرفت و چون بزاد ابليس گفت وى را بندهء من نام كن و گر نه مىكشمش .\r\nآدم عليه السلام به دو گفت : « يك بار اطاعت تو كردم و از بهشت بيرونم كردى . » و اطاعت او نكرد و نام فرزند او را صالح كرد و ابليس او را بكشت و چون فرزند سوم بيامد ابليس به آنها گفت : « اكنون كه حريف من نشديد نام او را عبد الحارث كنيد كه نام ابليس حارث بود و چون به سبب حيرت ، كار بر او ملتبس شده بود ابليس نام گرفت و معنى گفتار خدا كه فرمود : « براى خدا در آنچه داده بودشان شريك نهادند » همين است .\r\nو اينان كه روايتشان آوردم و گفته‌اند پيش از مرگ آدم و حوا چند فرزندشان مرده بود و بسيارى كه روايتشان نياوردم به خلاف گفتار حسن بوده‌اند كه گويد آدم نخستين كس بود كه روى زمين بمرد .\r\n","description":"","footnote":"","page_name":" 96 ","page_number":96},
  {"content":"\r\nو خدا عز و جل آدم را ملك و سلطان زمين داد و نيز پيمبرى داد و او را رسول فرزندان خويش كرد و بيست و يك صحيفه بر او نازل كرد كه آدم عليه السلام همه را به خط خويش كه جبريل به دو آموخته بود ، نوشت .\r\nابو ذر غفارى گويد : به مسجد شدم و پيمبر صلى الله عليه و سلم تنها نشسته بود و من بنزديك او نشستم ، فرمود : « اى ابو ذر مسجد را درود بايد و درود آن دور ركعت نماز است . برخيز و نماز كن . » و چون نماز كردم نزد وى بنشستم و گفتم : « اى پيمبر خداى مرا فرمان نماز دادى اما نماز چيست ؟ » گفت : « كم و بيش نماز خير است . » و ابو ذر ضمن قصه اى دراز گويد : « پرسيدم ، اى پيمبر خداى ، شمار انبيا چه بود ؟ » فرمود : « يكصد و بيست و چهار هزار . » گفتم : « اى پيمبر خداى ! از اين جمله چقدر مرسل بودند ؟ » فرمود : « سيصد و سيزده تن كه جمعى بسيار و نيك بودند . » گفتم : « اى پيمبر خداى ! اوليشان كه بود ؟ » فرمود : « آدم » .\r\nگفتم : « اى پيمبر خداى آدم پيمبر مرسل بود ؟ » فرمود : « بله ، خداى او را به دست خويش آفريد و از روح خويش در او دميد و با او سخن كرد . » و هم از ابو ذر روايت كرده‌اند كه از پيمبر پرسيدم : « اى پيمبر خداى ، آدم پيمبر بود ؟ » فرمود : « آرى پيمبر بود و خداوند رو به رو با وى سخن گفت » .\r\nگويند از جمله چيزها كه خداى عز و جل بر آدم نازل كرد ، حرمت مردار و\r\n","description":"","footnote":"","page_name":" 97 ","page_number":97},
  {"content":"\r\nخون و گوشت خوك و حروف الفبا بود كه در بيست و يك ورقه بود .\r\n\r\nسخن از ولادت شيث از حوا\r\nو چون يكصد و سى سال از عمر آدم گذشت و اين پنج سال پس از كشته شدن هابيل به دست قابيل بود ، حوا پسر او شيث را بزاد . اهل تورات گويند :\r\nشيث تنها و بى توأم ولادت يافت و معنى شيث به نزد ايشان هبة الله است ، يعنى به جاى هابيل آمده بود .\r\nاز ابن عباس آورده‌اند كه حوا براى آدم شيث و خواهرش حزورا را بزاد و او راهبة الله نام دادند كه از هابيل گرفته شده بود و هنگامى كه تولد يافت جبريل به آدم گفت : « اين هبة الله است به جاى هابيل » كه به عربى شث است و به سريانى شات و به عبرى شيث و آدم به او وصيت كرد و هنگامى كه شيث زاده شد آدم يكصد و سى سال داشت .\r\nاز محمد بن اسحق روايت كرده‌اند كه وقتى مرگ آدم در رسيد ، چنان كه گفته اند و خدا بهتر داند ، پسر خود شيث را بخواست و با او وصيت كرد و ساعات شب و روز را با عبادت خلق در هر يك از ساعتها به دو آموخت كه در هر ساعت گروهى از مردم بايد عبادت كنند و به دو گفت : « پسرم ، در زمين طوفانى شود كه هفت سال دراز باشد . » و وصيت خود بنوشت و شيث چنان كه گفته‌اند وصى آدم عليه السلام بود و پس از در گذشت آدم ، سرورى به شيث رسيد و خداى عز و جل چنان كه از پيمبر صلى الله عليه و سلم روايت كرده‌اند پنجاه صحيفه بود فرستاد .\r\nابو ذر غفارى گويد : از پيمبر پرسيدم : « خداى عز و جل چند كتاب فرستاد ؟ » فرمود : « يكصد و چهار كتاب بود و پنجاه صحيفه سوى شيث فرستاد . »\r\n","description":"","footnote":"","page_name":" 98 ","page_number":98},
  {"content":"\r\nو اكنون همه فرزندان آدم عليه السلام نسب از شيث دارند كه نسل همه فرزندان آدم به جز شيث انقراض يافته و فنا شده و كس از ايشان نمانده و همه فرزندان آدم از نسل شيث عليه السلامند .\r\nو پارسيان كه گفته‌اند كيومرث ، آدم بود ، گويند كيومرث پسرى به نام مشى داشت و مشى با خواهرش ميشان تزويج كرد و سيامك پسر ميشا و سيامى دختر مشا تولد يافتند و از سيامك پسر مشا پسر كيومرث ، افرواك و ديس و براست و اجرب و اوراش آمدند كه پسران سيامك بودند و افرى و دذى و برى و اوراشى كه دختران سيامك بودند و مادر همه شان سيامى دختر مشى بود كه خواهر پدرشان بود و گويند كه همه زمين هفت اقليم است و سرزمين بابل و خشكى و دريا كه مردم بدانجا رسند يك اقليم است و مردمش فرزندان افرواك پسر سيامك و اعقاب آنهايند و شش اقليم ديگر از خشكى و دريا كه بدان نتوان رسيد مردمش از نسل ديگر پسران و دختران سيامكند . و فرواك پسر سيامك از افرى دختر سيامك ، هوشنگ پيشداد پادشاه را آورد كه جانشين كيومرث پدر بزرگ خويش شد و نخستين كسى بود كه ملك هفت اقليم داشت و ان شاء الله به موقع اخبار وى را بگوييم .\r\nبعضىها پنداشته‌اند كه اين اوشهنگ پسر تنى آدم و زادهء حواست ، ولى هشام كلبى چنان كه از او روايت كرده‌اند گويد : « شنيده‌ام و خدا بهتر داند كه نخستين پادشاهى كه ملك همه زمين داشت ، اوشهنگ پسر عامر ، پسر شالخ ، پسر ارفحشد پسر سام ، پسر نوح بود . »\r\nگويد : پارسيان پندارند و دعوى كنند كه وى دويست سال پس از وفات آدم بود . و چنان كه شنيده‌ايم اين پادشاه دويست سال پس از وفات نوح عليه السلام بود و پارسيان آن را دويست سال پس از آدم آورده‌اند و ندانسته‌اند كه پيش از نوح بوده است .\r\nو اين گفتار هشام كلبى موجه نيست زيرا اوشهنگ شاه در ميان دانايان انساب\r\n","description":"","footnote":"","page_name":" 99 ","page_number":99},
  {"content":"\r\nپارسى ، از حجاج بن يوسف به نزد مسلمانان معروفتر است و هر قومى پدران و نسبها و مآثر خويش را بهتر از ديگران شناسند و در هر موضوع مورد گفتگو به اهل آن رجوع بايد كرد .\r\nبعضى نسب شناسان پارسى پنداشته‌اند كه اوشهنگ شاه پيشداد همان مهلائيل است و سيامك همان انوش پدر قينان است و مشا همان شيث پدر انوش است و كيومرث آدم عليه السلام است و اگر چنين باشد بى گفتگو اوشهنگ در زمان آدم مردى بوده است ، زيرا چنان كه در كتب قديم آمده آدم عليه السلام سيصد و پنجاه و نه ساله بود كه مهلائيل ، اردينه دختر براكيل پسر محويل پسر خنوخ پسر قين ، پسر آدم بزاد و هنگام وفات آدم ششصد و نود و پنج ساله بود زيرا از پيمبر صلى الله عليه و سلم روايت كرده‌اند كه عمر آدم يك هزار سال بود .\r\nدانشوران پارسى پنداشته‌اند كه مدت ملك اوشهنگ چهل سال بود و اگر چنين باشد بعيد نيست كه ملك وى دويست سال پس از وفات آدم عليه السلام بوده است .\r\n\r\nسخن از وفات آدم عليه السلام\r\nدر مدت عمر آدم و اينكه به هنگام مرگ چند ساله بود اختلاف هست :\r\nاز ابو هريره روايت كرده‌اند كه پيمبر صلى الله عليه و سلم فرمود خدا آدم را به دست خويش آفريد و از روح خويش در او دميد و فرشتگان را گفت تا به او سجده كردند و آدم عطسه زد و ستايش خداى گفت و خداوند گفت : « خدايت رحمت كند ، پيش اين فرشتگان رو و به آنها سلام كن » و آدم برفت و گفت : « السلام عليكم » و فرشتگان گفتند « و عليك و رحمة الله » آنگاه پيش خداوند برگشت و خداوند به او گفت : « اين درود تو و ذريهء تست كه با هم گويند » آنگاه دو دست وى بگرفت و گفت :\r\n","description":"","footnote":"","page_name":" 100 ","page_number":100},
  {"content":"\r\n« بگير و انتخاب كن » . آدم گفت : « پروردگارا ، دست راست را انتخاب كردم كه هر دو دست وى راست است . » و خداى دست خويش را بگشود و صورت آدم و همه ذريهء وى در آن بود و اجل هر كس به نزد صورت وى نوشته بود و عمر آدم هزار سال بود و گروهى نورانى بودند .\r\nآدم گفت : « خدايا ، اين نورانيان چه كسانند ؟ » خداوند عز و جل فرمود : « اينان پيمبران و رسولانند كه سوى بندگانم فرستاده شوند . » در ميان آنها يكى از همه نورانىتر بود و عمر او بيش از چهل سال نبود ، آدم گفت : « عمر او همين است ؟ » آنگاه گفت : « پروردگارا شصت سال از عمر من براى او كم كن . » پيمبر صلى الله عليه و سلم فرمود : « وقتى خداوند آدم را به بهشت برد و آنگاه به زمين فرود آورد روزهاى خويش را مىشمرد\r\nو چون فرشتهء مرگ آمد كه جانش بگيرد » آدم گفت :\r\n« اى فرشتهء مرگ شتاب كردى . » فرشتهء مرگ گفت : « نه ، نكرده‌ام . » آدم گفت : « شصت سال از عمر من مانده است . » فرشتهء مرگ گفت : « چيزى از عمر تو نمانده است از پروردگار خواسته اى كه اين مدت را براى فرزندت داود بنويسد . » آدم گفت : « من نخواسته‌ام . » پيمبر صلى الله عليه و سلم فرمود : « آدم فراموش كرد و ذريهء او فراموشكار شدند آدم انكار كرد و ذريهء وى نيز انكارگر شدند ، از آن وقت خداوند نوشته و شاهد را مقرر داشت . » از ابن عباس آورده‌اند كه چون آيهء « دين » بيامد پيمبر صلى الله عليه و سلم\r\n","description":"","footnote":"","page_name":" 101 ","page_number":101},
  {"content":"\r\nسه بار فرمود : « نخستين كسى كه انكار كرد آدم بود ، وقتى خداى تعالى او را آفريد پشت وى را لمس كرد و همهء ذريهء او را تا به روز رستاخيز برآورد و آنها را به آدم نشان داد در آن ميان يكى را ديد كه زيبا بود . » گفت : « پروردگارا اين كدام پيمبر است ؟ » خداوند فرمود : « اين فرزندت داود است . » گفت : « عمرش چند است ؟ » فرمود : « شصت سال . » گفت : « پروردگارا عمر وى را بيفزاى . » فرمود : « نه ، مگر كه تو از عمر خود بر عمر وى بيفزايى . » و عمر آدم هزار سال بود و چهل سال از عمر خويش را به داود بخشيد و خدا در اين باب مكتوبى نوشت و فرشتگان را شاهد گرفت و چون احتضار آدم در رسيد و فرشتگان آمدند كه جانش بگيرند ، گفت : « چهل سال از عمر من مانده است . » گفتند : « آن را به فرزندت داود بخشيده اى . » گفت : « نكرده‌ام ، و نبخشيده‌ام . » و خداوند مكتوب را فرو فرستاد و فرشتگان شهادت دادند و خدا عمر آدم را هزار سال تمام داد و عمر داود را صد سال تمام كرد .\r\nاز ابن عباس آورده‌اند كه وقتى خدا عز و جل آدم را بيافريد پشت وى را لمس كرد\r\nو همه ذريهء وى را به شكل مورچگان در آورد و آنها را به سخن آورد كه بر خويشتن شهادت دادند و بعضى را نورانى كرد و به آدم فرمود : « اينان اعقاب تواند و از آنها پيمان گيرم كه من پروردگارشان هستم تا به من مشرك نشوند و روزى آنها به عهدهء من است . » آدم گفت : « اين شخص نورانى كيست ؟ »\r\n","description":"","footnote":"","page_name":" 102 ","page_number":102},
  {"content":"\r\nخداوند فرمود : « اين داود است . » گفت : « پروردگارا ، چقدر عمر براى او نوشته اى ؟ » فرمود : « شصت سال . » گفت : « براى من چقدر نوشته اى ؟ » فرمود : « هزار سال ، و بر هر كس نوشته‌ام كه چقدر عمر كند و چقدر بماند . » گفت : « پروردگارا عمر او را بيفزاى . » فرمود : « اين كتاب مقرر است اگر خواهى از عمر خويش به او بخش . » گفت : « پروردگارا عمر او را بيفزاى » گفت : « مىبخشم » و حكم قلم دربارهء همهء بنى آدم مقرر بود ، و براى داود چهل سال از عمر آدم نوشته شد كه عمر وى صد سال شد ، و چون آدم نهصد و شصت سال بزيست ، فرشتهء مرگ بيامد و چون آدم او را بديد گفت : « چكار دارى ؟ » گفت : « عمرت به سر رسيد . » گفت : « من نهصد و شصت سال زيسته‌ام و چهل سال مانده است . » و چون با فرشته چنين گفت ، فرشته گفت : « خدا به من چنين گفته است . » گفت : « پيش پروردگارت برگرد و از او بپرس . » فرشته سوى پروردگار برگشت و خداوند گفت : « چه شد ؟ » فرشته گفت : « باز گشتم از آن رو كه حرمت وى را پيش تو ميدانم . » خداوند عز و جل فرمود : « برگرد و به او بگو كه چهل سال از عمر خويش را به داود بخشيده است . » گويند كه آدم عليه السلام يازده روز پيش از مرگ بيمار شد و به پسر خود شيث وصيت كرد و وصيت نامهء خويش را بنوشت و به شيث داود و بگفت تا آن را از قابيل و فرزندان وى نهان دارد ، زيرا قابيل هابيل را از حسد اينكه آدم علم را خاص او كرده بود بكشت و شيث و فرزندان وى آنچه را ميدانستند نهان داشتند و\r\n","description":"","footnote":"","page_name":" 103 ","page_number":103},
  {"content":"\r\nپيش قابيل و فرزندانش دانشى نبود كه از آن بهره ور شوند .\r\nبه پندار اهل تورات عمر آدم عليه السلام نهصد و سى سال بود .\r\nاز ابن عباس آورده‌اند كه عمر آدم عليه السلام نهصد و سى و شش سال بود .\r\nو اخبار منقول از پيمبر صلى الله عليه و سلم و عالمان سلف را پيش از اين آورده‌ام كه عمر آدم يك هزار سال بود و از آن پس كه چهل سال عمر خويش را به داود بخشيد خداوند ، عمر او را چنان كه از پيش بود كامل كرد ، شايد آنچه از عمر آدم به داود بخشيده شده در تورات به حساب عمر وى نيامده و گفته‌اند عمر وى نهصد و سى سال بود .\r\nاگر كسى گويد : اگر چنين باشد آدم از عمر خويش چهل سال به داود بخشيد و مىبايد در تورات عمر وى نهصد و شصت سال آمده باشد تا با اخبار منقول از پيمبر صلى الله عليه و سلم منطبق شود .\r\nگوييم : در روايت ابو هريره بود كه آدم از عمر خويش شصت سال به داود بخشيد و اگر چنين باشد آنچه در تورات دربارهء عمر آدم آمده موافق روايت منقول از پيمبر خدا صلى الله عليه و سلم است .\r\nاز ابن اسحاق آورده‌اند كه وقتى آدم صلوات الله عليه وصيت نامه نوشت و بمرد فرشتگان فراهم آمدند كه وى صفى الرحمان بود و فرشتگان و شيث وى را در مشرق فردوس به نزديك دهكده اى كه نخستين دهكدهء زمين بود به خاك سپردند و آفتاب و ماه هفت روز و شب بگرفت و چون فرشتگان بر او فراهم آمدند و صيت نامه را بر نردبانى نهادند و شاخى را كه آدم از بهشت آورده بود تا ياد خدا عز و جل را فراموش نكند بدان پيوستند .\r\nيحيى بن عباد از پدر خويش آورده كه وقتى آدم\r\nبمرد خداوند وى را با كفن و حنوط در بهشت زنده كرد آنگاه فرشتگان وى را بگور كردند .\r\n","description":"","footnote":"","page_name":" 104 ","page_number":104},
  {"content":"\r\nحسن از پيمبر صلى الله عليه و سلم آورده كه وقتى آدم درگذشت فرشتگان وى را با آب خالص غسل دادند و در گور وى لحد ساختند و اين رسم فرزندان آدم شد .\r\nابى بن كعب از پيمبر صلى الله عليه و سلم روايت كرده كه پدرمان آدم عليه السلام چون نخلى بلند بود شصت ذراع قامت داشت و پر موى بود و پوشيده عورت و چون گناه كرد عورتش عيان شد و در بهشت همى گريخت و به درختى برخورد كه وى را گرفت و پروردگارش بانگ زد : اى آدم از من مىگريزى ؟\r\nگفت : « نه پروردگارا ولى به سبب گناهى كه كرده‌ام از تو شرم دارم . » و خدا او را به زمين فرود آورد و چون مرگش در رسيد خداوند عز و جل حنوط و كفن وى را از بهشت فرستاد .\r\nو چون حوا فرشتگان را بديد برفت كه با آنها بر آدم در آيد و آدم گفت : « مرا با فرستادگان خدايم تنها گذار كه هر چه ديدم از تو ديدم و هر چه كشيدم از تو كشيدم . » و چون بمرد وى را با سدر و آب خالص غسل دادند و در يك جامه كفن كردند و در گور وى لحد ساختند و به خاكش كردند و گفتند : « پس از آدم رسم فرزندان وى چنين خواهد بود . » از ابى بن كعب روايت كرده‌اند كه پيمبر صلى الله عليه و سلم فرمود : « آدم مردى دراز قد بود چون نخلى بلند . »\r\nو هم از ابن عباس آورده‌اند كه چون آدم عليه السلام بمرد شيث به جبرئيل صلى الله عليهم گفت : « بر آدم درود گوى . » جبرئيل گفت : « تو پيش رو و بر پدرت درود گوى و سى تكبير ، كه پنج تكبير نماز است و بيست و پنج تكبير ، تكريم آدم صلى الله عليه و سلم است . » در محل قبر آدم اختلاف كرده‌اند ، گفتهء ابن اسحاق را در پيش آورديم و\r\n","description":"","footnote":"","page_name":" 105 ","page_number":105},
  {"content":"\r\nديگران گفته‌اند در مكه در غار ابو قبيس كه به نام غار گنج شهره است به خاك رفت از ابن عباس روايت كرده‌اند كه وقتى نوح از كشتى در آمد آدم عليه السلام را در بيت المقدس به خاك كرد .\r\nوفات وى عليه السلام به روز جمعه بود و روايات اين باب را سابقا آورده‌ايم و تكرار خوش نباشد .\r\nاز ابن عباس آورده‌اند كه آدم عليه السلام بر بوذ بمرد ، يعنى كوهى كه بر آن فرود آمده بود .\r\nگويند كه حوا سالى پس از آدم بزيست ، آنگاه بمرد ، رحمة الله عليهما ، و با شوهر خويش در غارى كه گفتيم به خاك رفت و همچنان در آنجا بودند تا طوفان بيامد و نوح از آنجا در آوردشان و به تابوتى نهاد و با خويش به كشتى برد و چون زمين بخشكيد به جايى كه قبل از طوفان بودند باز برد و چنان كه گفته‌اند حوا رشتى\r\nو بافتى و خمير كردى و نان پختى و همه كارهاى زنان را انجام دادى .\r\nاكنون كه از ذكر آدم و دشمن وى ابليس و اخبارشان و آنچه خدا با ابليس كرد و تا روز معلوم وى را مهلت داد و آنچه با آدم كرد و پس از عبوديت گناه او را بخشيد و از گمرهى رهايى داد فراغت يافتيم به قصهء قابيل و خبر وى و فرزندانش و اخبار شيث فرزند وى باز مىگرديم و نيز از آنها كه به راه آدم يا ابليس رفته‌اند و آنچه خدا با هر گروه كرد سخن خواهيم كرد ان شاء الله .\r\nبعضى اخبار شيث عليه السلام را كه پس از وفات آدم جانشين وى بود و صحيفه ها كه خدا بر او نازل كرد بگفتيم .\r\nگويند وى همچنان مقيم مكه بود و حج و عمره مىكرد تا بمرد و صحيفه ها را كه خدا به دو فرستاد با صحيفه هاى پدر فراهم آورد و آن را كار بست و كعبه را با سنگ و گل بساخت .\r\n","description":"","footnote":"","page_name":" 106 ","page_number":106},
  {"content":"\r\nولى به گفتهء دانشوران سلف قبه اى كه خداوند براى آدم در محل كعبه نهاده بود تا به روزگار طوفان به جا بود و خدا وقتى طوفان را فرستاد آن را به آسمان بالا برد .\r\nگويند وقتى شيث بيمار شد به پسر خود انوش وصيت كرد و بمرد و پهلوى پدر و مادر خويش در غار ابو قبيس به خاك رفت . وى به سال دويست و سى و سوم زندگانى آدم تولد يافته بود\r\nو در نهصد و دوازده سالگى بمرد و به گفتهء اهل تورات سيصد و پنج ساله بود كه انوش تولد يافت .\r\nولى به گفتهء ابن اسحاق شيث پسر آدم خواهر خويش حزوره دختر آدم را به زنى گرفت و يانش پسر شيث و نعمه دختر شيث از او تولد يافتند و هنگام تولدشان شيث صد و پنج ساله بود و پس از تولد يانش هشتصد و هفت سال بزيست .\r\nانوش پس از مرگ پدر به سياست ملك و تدبير امور رعيت پرداخت .\r\nچنان كه گفته‌اند وى بر روش پدر بود و تغييرى در آن نداد و همه عمر انوش به گفتهء اهل تورات نهصد و پنج سال بود .\r\nاز ابن عباس روايت كرده‌اند كه شيث به جز انوش فرزند بسيار داشت و به انوش وصيت كرد . انوش از خواهر خود نعمه دختر شيث قينان را آورد به هنگام تولد وى نود ساله بود و سيصد و بيست و پنج سال از عمر آدم گذشته بود .\r\nولى به گفتهء ابن اسحاق ، يانش خواهر خود نعمه دختر شيث را به زنى گرفت و قينان را آورد و يانش به هنگام تولد وى نود ساله بود و پس از تولد قينان هشتصد و پانزده سال بزيست\r\nو قينان پسر يانش در هفتاد سالگى دينه دختر براكيل پسر محويل پسر خنوخ پسر قين پسر آدم را به زنى گرفت و مهلائيل پسر قينان را آورد و قينان پس از تولد وى هشتصد و چهل سال بزيست و همه عمر وى نهصد و ده سال بود .\r\n","description":"","footnote":"","page_name":" 107 ","page_number":107},
  {"content":"\r\nاز ابن عباس روايت كرده‌اند كه انوش به جز قينان ، فرزندان بسيار داشت ، ولى به قينان وصيت كرد ، قينان مهلائيل را داشت با فرزندان ديگر ولى به مهلائيل وصيت كرد و مهلائيل يرد را داشت با فرزندان ديگر و به يرد وصيت كرد . برد ، خنوخ را داشت كه ادريس پيمبر بود با فرزندان ديگر و به خنوخ وصيت كرد .\r\nخنوخ متوشلخ را داشت با فرزندان ديگر و به متوشلخ وصيت كرد .\r\nچنان كه اهل كتاب گويند در تورات آمده كه هنگام تولد مهلائيل آدم سيصد و نود و پنج ساله و قينان هفتاد ساله بود و مهلائيل پسر قينان شصت و پنج ساله بود كه به گفتهء ابن اسحاق سمعن خالهء خود و دختر براكيل پسر محويل پسر خنوخ پسر قين ، پسر آدم را به زنى گرفت و يرد پسر مهلائيل را آورد و مهلائيل پس از تولد يرد سيصد و سى سال بزيست و پسران و دختران آورد و همه عمر مهلائيل هشتصد و نود و پنج سال بود .\r\nولى در تورات هست كه وقتى كه يرد پسر مهلائيل متولد شد چهار صد و شصت سال از عمر آدم گذشته بود و يرد بر روش پدر بود اما به دوران وى حادثه ها بود .\r\n\r\nسخن در حادثه ها كه در ايام فرزندان آدم از شيث تا يرد بود\r\nگويند كه وقتى قابيل هابيل را بكشت و از پدر سوى يمن گريخت ، ابليس پيش وى آمد و گفت : « قربان هابيل از آن روز پذيرفته شد كه وى خدمتگزار و پرستشگر آتش بود ، تو نيز آتشى به پا كن كه خاص تو و اعقاب تو باشد . » او نيز آتشكده اى بساخت و نخستين كسى بود كه آتش به پا كرد و پرستيد .\r\nاز ابن اسحق روايت كرده‌اند كه قين خواهر خويش آشورت دختر آدم را\r\n","description":"","footnote":"","page_name":" 108 ","page_number":108},
  {"content":"\r\nبه زنى گرفت و يك مرد و زن آورد ، خنوخ پسر قين و عدن دختر قين ، خنوخ پسر قين عدن دختر قين و خواهر خويش را به زنى گرفت و سه مرد و يك زن آورد :\r\nيمرد پسر خنوخ و محويل پسر خنوخ و انوشيل پسر خنوخ و موليث دختر خنوخ .\r\nو انوشيل پسر خنوخ موليث دختر خنوخ را به زنى گرفت و پسرى آورد كه لامك نام داشت و لامك دو زن گرفت كه يكى عدا و ديگرى صلا نام داشت و از عدا تولين پسر لامك را آورد كه اول كس بود كه در خيمه مقيم شد و مال اندوخت و هم از عدا تو بيش را آورد كه اول كس بود كه ونج و سنج زد و پسرى آورد كه توبلقين نام داشت و اول كس بود كه مس و آهن به دست آورد و فرزندانشان جباران و فرعونان بودند و پيكرشان بزرگ بود و چنان كه پنداشته‌اند قامت هر كدامشان سى ذراع بود . گويد آنگاه اولاد قين منقرض شدند و كس از آنها نماند و نسلشان ببريد ، مگر شيث پسر آدم كه تا كنون نسل و نسب مردم از اوست نه آدم ، كه ابو البشر اوست و نسل آدم به واسطهء او مانده و از برادرانش كس نمانده است .\r\nاهل تورات گويند كه قين اشوت را به زنى گرفت و خنوخ را آورد و خنوخ عيرد را آورد و عيرد محويل را آورد و محويل ابو شيل را آورد و ابو شيل لامك را آورد و لامك عدا و صلا را به زنى گرفت و آنها كسانى را كه گفتيم بياوردند و خدا بهتر داند و ابن اسحاق از كار قابيل و اعقاب وى جز آنكه گفتيم چيزى نياورده است .\r\nولى ، يكى از اهل معرفت تورات گفته است كه آن كس از فرزندان قايين كه ملاهى گرفت مردى به نام توبال بود كه در ايام مهلائيل پسر قينان مزمار و طبل و عود و تنبور و چنگ گرفت و فرزندان قايين در لهو فرو رفتند و خبرشان به فرزندان شيث رسيد كه در كوهستان بودند و يكصد مرد از آنها بخلاف سفارش پدران خويش آهنگ فرزندان قين كردند و خبر به يرد رسيد و اندرزشان داد و منعشان كرد اما سر سختتر شدند و پيش فرزندان قايين رفتند و دلبستهء كار آنها شدند\r\n","description":"","footnote":"","page_name":" 109 ","page_number":109},
  {"content":"\r\nو چون خواستند باز گردند به سبب نفرين پدرانشان نتوانستند و چون دير كردند بد انديشان كوهستان پنداشتند كه بدلخواه مانده‌اند و از كوه فرود آمدند و ملاهى بديدند و مفتون شدند و زنانى از نسل قايين سوى آنها شتافتند و با هم شدند و در طغيان فرو رفتند و فحشا و شرابخوارى رواج گرفت .\r\nابو جعفر گويد : اين سخن از حق دور نيست و جمعى از علماى سلف اسلام نظير آن را روايت كرده‌اند ، اما نگفته‌اند كه در ايام ملك كى بود فقط گفته‌اند كه ما بين نوح و آدم صلى الله عليهما بود .\r\nذكر گويندگان اين حكايت\r\nاز ابن عباس روايت كرده‌اند كه اين آيه را بخواند كه چون روزگار جاهليت قديم زينت مكنيد و گفت : « ميان نوح و ادريس هزار سال بود و دو گروه از فرزندان آدم بودند يكيشان ساكن دشت و ديگرى مقيم كوه . و مردان كوه زيبا بودند و زنانشان زشت بودند و زنان دشت زيبا بودند و مردان زشت . ابليس به صورت جوانى پيش يكى از مردان دشت آمد و اجير او شد و خدمت او مىكرد آنگاه ابليس چيزى نظير آنچه چوپانان در آن مىدمند بگرفت و آهنگى از آن بر آورد كه مردم نظير آن نشنيده بودند و خبر به اطراف رسيد و بشنيدن آن آمدند . و عيدى گرفتند كه هر سال فراهم مىشدند و زنان براى مردان زينت مىكردند . گويد و مردان براى آنها فرود مىآمدند و يكى از مردم كوه به هنگام عيد بيامد و زيبايى زنان را بديد و پيش كسان خود رفت و آنچه را ديده بود به آنها خبر داد . آنها نيز فرود آمدند و به نزد زنان شدند و فحشا پديد آمد » و معنى گفتار خدا عز و جل اين است كه فرمود : « و چون روزگار جاهليت قديم زينت مكنيد . » از حكم نيز روايت كرده‌اند كه دربارهء آيهء « و چون روزگار جاهليت قديم\r\n","description":"","footnote":"","page_name":" 110 ","page_number":110},
  {"content":"\r\nزينت مكنيد » گفته بود ميان آدم و نوح هشتصد سال بود و زنان بسيار زشت بودند و مردان بسيار زيبا بودند و زن مرد را به سوى خود مىخواند و اين آيه آمد كه چون ايام جاهليت قديم زينت مكنيد .\r\nو هم از ابن عباس روايت كرده‌اند كه پيش از آنكه آدم بميرد فرزندان او و فرزندان فرزندانش در كوه بوذ چهل هزار شده بودند\r\nو آدم زنا و شراب خوارى و تباهى را ميان آنها بديد و سفارش كرد كه فرزندان شيث با فرزندان قين زناشويى نكنند و فرزندان شيث آدم را در غارى كردند و نگهبانى بر او گماشتند كه هيچكس از فرزندان آدم به او نزديك نشود و آنها كه پيش وى مىشدند و برايشان آمرزش مىخواست ، از فرزندان شيث بودند و يك روز يكصد تن از فرزندان نكو روى شيث گفتند برويم ببينيم پسر عمان ما چه مىكنند ، منظورشان فرزندان قابيل بود .\r\nاين يكصد كس پيش زنان نكو روى بنى قابيل فرود آمدند و زنان مردان را محبوس گرفتند و مدتها ببودند و صد كس ديگر گفتند برويم ببينيم برادران ما چه شدند و از كوه فرود آمدند و زنان محبوسشان گرفتند . آنگاه فرزندان شيث همگى فرود آمد و گناه آمد و در هم آويختند و در آميختند و فرزندان قابيل بسيار شدند و زمين بگرفتند و همانها بودند كه به روزگار نوح غرق شدند .\r\nسخن نسب شناسان پارسى را درباره مهلائيل پسر قينان آورده‌ام كه گفته‌اند وى اوشهنگ بود كه ملك هفت اقليم داشت و سخن نسب شناسان عرب را نيز كه مخالف آنها بوده‌اند ياد كردم . اگر گفتهء نسب شناسان پارسى درست باشد از ابن سائب كلبى روايت هست كه وى اول كس بود كه درخت بريد و بنا كرد و نخستين كسى بود كه معدن در آورد و مردم را به اين كار وادار كرد و به مردم روزگار خود فرمان داد كه مسجد داشته باشند و دو شهر بساخت كه يكى بابل بود در سواد كوفه و ديگرى شوش ، و مدت ملك وى چهل سال بود .\r\nديگران گفته‌اند كه وى اول كس بود كه در ملك خويش آهن در آورد و براى\r\n","description":"","footnote":"","page_name":" 111 ","page_number":111},
  {"content":"\r\nصناعت از آن ابزار ساخت و آب به خانه ها برد و مردم را به كشت و زرع و درو و اشتغال به كار ترغيب كرد و بفرمود تا حيوانات درنده را بكشند و از پوست آن\r\nلباس و فرش كنند و گاو و ميش و حيوان وحشى را بكشند و از گوشت آن بخورند و مدت ملكش چهل سال بود و شهر رى را بساخت و نخستين شهر بود كه پس از شهر اقامتگاه كيومرث كه به دنباوند طبرستان بود بنيان شد .\r\nپارسيان گويند كه اوشهنگ پادشاه زاده شد و فضيلت پيشه بود و به تدبير امور رعيت واقف بود .\r\nگويند وى اول كس بود كه احكام و حدود نهاد و لقب از آن گرفت و پيشداد ناميده شد . يعنى نخستين كسى كه با عدل و داد حكومت كرد ، كه پيش در فارسى به معنى اول است و داد به معنى عدل و گويند كه وى به هند رفت و در ولايتها بگشت و چون كار وى راست شد و پادشاهى به دو رسيد تاج بر سر نهاد و خطابه خواند و گفت كه پادشاهى را از جد خويش كيومرث به ارث برده و متمرد آن انس و جن را عذاب خواهد كرد .\r\nگفته‌اند كه وى ابليس و سپاه وى را درهم شكست و از آميزش با مردم منعشان كرد و مكتوبى بر سپرى سپيد نوشت و از آنها پيمان گرفت كه متعرض هيچ انسانى نشوند و تهديد كرد و متمردانشان را با جمعى از غولان بكشت كه از بيم وى به بيابانها و كوه ها و دره ها گريختند و ملك همه اقليمها داشت .\r\nاز مرگ كيومرث تا تولد اوشهنگ و شاهى وى دويست و بيست و سه سال بود و گفته‌اند كه ابليس و سپاه وى از مرگ اوشهنگ شادى كردند زيرا پس از مرگ وى به محل اقامت بنى آدم وارد شدند و از كوهها و دره ها فرود آمدند .\r\nاكنون به سخن از يرد باز مىگرديم . بعضىها گفته‌اند كه وى يا رد بود و مهلائيل او را از خاله اش سمعن دختر براكيل پسر محويل ، پسر خنوخ ، پسر قين آورد و اين به سال چهار صد و شصتم عمر آدم عليه السلام بود . وى وصى پدر بود\r\n","description":"","footnote":"","page_name":" 112 ","page_number":112},
  {"content":"\r\nو در ميراثى كه مهلائيل از پدر گرفته بود جانشين او شد . مهلائيل هنگام تولد يا رد چنان كه گفته‌اند ، شصت و پنج سال داشت و پس از مرگ پدر روش وى و نياكان گرفت .\r\nبه گفته ابن اسحاق صد و شصت و دو ساله بود كه ركيا دختر در مسيل پسر محويل پسر خنوخ پسر قين ، پسر آدم را به زنى گرفت و اخنوخ پسر يرد را از او آورد ، و اخنوخ همان ادريس پيمبر بود ، و به پندار ابن اسحاق نخستين كس از فرزندان آدم بود كه پيمبرى يافت و با قلم خط نوشت .\r\nيا رد پس از تولد اخنوخ هشتصد سال بزيست و پسران و دختران آورد و همه عمر وى نهصد و شصت و دو سال بود .\r\nيكى از اهل تورات گويد كه اخنوخ پسر يا رد بود و هم او ادريس بود و از عمر آدم ششصد و بيست و دو سال گذشته بود كه خدا وى را پيمبرى داد و سى صحيفه به دو نازل شد و پس از آدم نخستين كس بود كه خط نوشت و لباس بريد و بدوخت و نخستين كس بود كه از فرزندان قابيل اسير گرفت و به غلامى برد ، وى در همه امورى كه پدرش از جانب نياكان به عهده گرفته بود جانشين وى شد و كارهاى وى در زندگانى آدم بود . گويد و اخنوخ سيصد و هشت ساله بود كه آدم عليه السلام وفات يافت .\r\nگويد : و خنوخ قوم خويش را بخواند و وعظ كرد و به طاعت خداوند عز و جل و عصيان شيطان فرمان داد و گفت كه با فرزندان قابيل نياميزند ولى نپذيرفتند و گروه گروه از فرزندان شيث سوى فرزندان قابيل رفتند .\r\nگويد : در تورات هست كه خداوند تعالى ادريس را وقتى سيصد و شصت و پنج سال داشت به آسمان بالا برد ، در اين وقت پدرش پانصد و بيست و هفت ساله بود و پدر پس از بالا رفتن پسر چهار صد و سى و پنج سال ديگر بزيست كه همه عمر يا رد نهصد و شصت و دو سال بود و دويست و شصت و دو ساله بود كه اخنوخ را آورد .\r\n","description":"","footnote":"","page_name":" 113 ","page_number":113},
  {"content":"\r\nاز ابن عباس روايت كرده‌اند كه در ايام يا رد بت ساخته شد و كسانى از اسلام بكشتند .\r\nابو ذر غفارى گويد : پيمبر صلى الله عليه و سلم به من گفت : « اى ابو ذر چهار كس از پيمبران سريانى بودند » آدم و شيث و نوح و خنوخ و او اول كس بود كه با قلم خط نوشت و خداوند سى صحيفه به خنوخ فرستاد .\r\nبعضى پنداشته‌اند كه خداوند خنوخ را به همهء مردم زمين فرستاده بود و همه علم گذشتگان را به او داده بود . خدا عز و جل سى صحيفه سوى وى فرستاد چنان كه خداوند در قرآن فرمايد : « و اين در صحيفه هاى قديم است . صحيفه هاى ابراهيم و موسى . » مقصود از صحيفه هاى قديم صحيفه هاى منزل بر هبة الله پسر آدم و ادريس عليهما السلام است .\r\nبعضى گفته‌اند پادشاهى بيوراسب در زمان ادريس بود و چيزى از سخن آدم به دو رسيده بود و آن را جادو گرفت و به كار جادوگرى پرداخت و چون چيزى از قلمرو خويش بخواستى يا وى را از چهارپايى يا زنى خوش آمدى در يك نى زرين دميدى و هر چه خواستى پيش وى آمدى و به همين جهت يهودان در نى دمند .\r\nولى پارسيان گويند كه پس از مرگ اوشهنگ ، طهمورث پسر ويونگهان پسر حناندان پسر خنادار پسر اوشهنگ به پادشاهى رسيد . در نسب طهمورث خلاف كرده‌اند . بعضى نسب او را چنين گفته‌اند . و بعضى نسب شناسان پارسى گفته‌اند وى طهمورث پسر ايونگهان پسر انكهد پسر اسكهد پسر اوشهنگ بود .\r\nهشام بن محمد كلبى چنان كه اهل خبر از او روايت كرده‌اند گويد : نخستين شاه بابل طهمورث بود و شنيده‌ام كه خداوند چندان نيرو به وى داد كه ابليس و شيطانهاى وى را به اطاعت آورد و او مطيع خدا بود و چهل سال پادشاهى كرد .\r\nولى پارسيان پنداشته‌اند كه طهمورث ملك اقاليم داشت و تاج بر سر نهاد و روزى كه پادشاه شد گفت : « ما به يارى خدا متمردان تبهكار را از خلق وى برانيم . »\r\n","description":"","footnote":"","page_name":" 114 ","page_number":114},
  {"content":"\r\nوى پادشاهى شايسته بود و با رعيت مهربان بود و شاپور فارس را بنياد كرد و در آن مقر گرفت و در ولايات بگشت و با ابليس در آويخت و در سرزمينهاى دور و نزديك به دنبال وى بود و او و ياران متمردش را به هراس افكند كه بگريختند و پراكنده شدند . وى اول كس بود كه از پشم و موى پوشش و فرش گرفت و اول كس بود كه از اسب و استر و خر آرايش پادشاهى كرد و بگفت تا سگان را براى نگهبانى و حفظ گله از درندگان و براى شكار به كار گيرند و به فارسى چيز نوشت و در نخستين سال پادشاهى وى بوداسب پديد آمد و به كيش صابيان دعوت كرد .\r\nاكنون به سخن از اخنوخ باز مىگرديم كه ادريس عليه السلام بود . به گفته ابن اسحاق اخنوخ پسر يرد ، هدانه و به قولى ادانه دختر باويل پسر محويل پسر خنوخ پسر قين پسر آدم را به زنى گرفت و در اين وقت شصت و پنج سال داشت و متوشلخ پسر اخنوخ را آورد و پس از تولد متوشلخ سيصد سال ديگر بزيست و پسران و دختران آورد و همه عمر اخنوخ سيصد و شصت و پنج سال بود .\r\nولى به گفتهء اهل تورات خنوخ پس از ششصد و هشتاد و هفت سال از عمر آدم متوشلخ را آورد و او را در كار خدا جانشين خويش كرد\r\nو پيش از آنكه به آسمان رود با او و خاندان خود وصيت كرد و خبر داد كه خداوند عز و جل فرزندان قايين و معاشرانشان را عذاب خواهد كرد و از معاشرت آنها منعشان كرد .\r\nگويند اخنوخ اول كس بود كه بر اسب نشست زيرا به رسم پدر به جهاد پرداخت و به روزگار خويش در كار اطاعت خداى بر روش نياكان بود و عمر اخنوخ سيصد و شصت و پنج سال بود و شصت و پنج ساله بود كه متوشلخ تولد يافت . آنگاه چنان كه ابن اسحاق گويد ، متوشلخ پسر اخنوخ ، عربا دختر عزرائيل پسر ابو شيل پسر اخنوخ پسر قين پسر آدم را به زنى گرفت و در اين وقت يكصد سال داشت و لمك پسر متوشلخ را آورد و پس از ولادت وى هفتصد سال بزيست و پسران و دختران داشت و\r\n","description":"","footnote":"","page_name":" 115 ","page_number":115},
  {"content":"\r\nهمه عمر متوشلخ نهصد و هفت سال بود .\r\nو لمك پسر متوشلخ پسر اخنوخ ، قينوس دختر براكيل پسر محويل ، پسر اخنوخ ، پسر قين ، پسر آدم را به زنى گرفت و در اين وقت صد و هشتاد و هفت سال داشت و نوح پيمبر صلى الله عليه و سلم را آورد و پس از ولادت نوح ، لمك پانصد و نود و پنج سال بزيست و همه عمر وى هفتصد و هشتاد سال بود .\r\nو نوح پسر لمك ، عمروره دختر براكيل پسر محويل پسر اخنوخ پسر قين پسر آدم را به زنى گرفت و در اين وقت پانصد سال داشت و سام و حام و يافث را آورد .\r\nاهل تورات گفته‌اند هشتصد و هفتاد و چهار سال از عمر آدم گذشته بود كه متوشلخ لمك را آورد . وى در كار اطاعت و حفظ پيمان خدا بر روش نياكان بود و چون مرگ متوشلخ در رسيد ، لمك را جانشين خويش كرد و سفارشها كه پدرانش با وى كرده بودند با پسر كرد .\r\nگويند لمك قوم خويش را اندرز مىداد و از رفتن پيش فرزندان قايين منع مىكرد اما اندرز نمىگرفتند و همه كسان كه در كوه بودند پيش فرزندان قايين رفتند\r\nگويند متوشلخ به جز لمك پسرى صابى نام داشت و صابيان نام از او گرفتند . متوشلخ نهصد و شصت سال بزيست و يكصد و هشتاد سال از عمر وى گذشته بود كه لمك تولد يافت .\r\nيكصد و بيست و شش سال پس از وفات آدم ، لمك نوح را آورد و اين يك هزار و پنجاه و شش سال پس از هبوط آدم عليه السلام بود و چون نوح بالغ شد لمك بود گفت : « دانى كه اينجا جز ما كسى نمانده وحشت مكن و پيرو قوم خطا كار مشو » و نوح بسوى پروردگار خواند و قوم خويش را اندرز داد ، كه تحقيرش كردند و خدا عز و جل به دو وحى فرستاد كه مهلتشان داده‌ام . تو نيز صبر كن مگر باز آيند و توبه كنند . ولى مدت به سر رسيد و توبه نكرده بودند .\r\n","description":"","footnote":"","page_name":" 116 ","page_number":116},
  {"content":"\r\nبعضى ديگر گفته‌اند كه نوح به دوران بيوراسب بود و قوم وى پرستش بتان مىكردند و نهصد و پنجاه سال به سوى خدا خواند و نسل از پى نسل پيرو كفر بودند .\r\nتا خداوند عذاب فرستاد و نابودشان كرد .\r\nاز ابن عباس روايت كرده‌اند كه متوشلخ ، لمك را داشت با پسران ديگر و به او وصيت كرد و لمك نوح را آورد و هنگام تولد نوح لمك هشتاد و دو ساله بود و در آن روزگار كس نهى از منكر نميكرد . خداوند عز و جل ، نوح را سوى آنها فرستاد و در اين وقت نوح چهارصد و هشتاد ساله بود و يكصد و بيست سال آنها را به پيمبرى خويش خواند . آنگاه خدا عز و جل بفرمود تا كشتى بسازد و بساخت و ششصد ساله بود كه به كشتى نشست و آنها كه غرق شدنى بودند غرق شدند و پس از كشتى سيصد و پنجاه سال ديگر بزيست .\r\nدانشوران پارسى گفته‌اند پس از طهمورث جم شيد به پادشاهى رسيد و معنى شيد به نزد آنها شعاع باشد و او را به سبب جمالش چنين لقب دادند .\r\nوى جم پسر يونكهاون بود و برادر طهمورث بود . گويند وى پادشاهى هفت اقليم داشت و\r\nهمه جن و انس مسخر وى شد و تاج به سر نهاد و چون به پادشاهى نشست گفت كه خداوند تبارك و تعالى ما را شوكت داد و تأييد فرمود تا به خير رعيت بكوشيم .\r\nوى صنعت شمشير و سلاح را ابداع كرد و صنعت ابريشم و ديگر رشتنيها را ياد داد و بفرمود تا لباس ببافند و رنگ كنند و زين و پالان بسازند و به كمك آن چهار پايان را به اطاعت آرند .\r\nبعضىها گفته‌اند كه وى ششصد و شانزده سال و شش ماه پس از پادشاهى نهان شد و يك سال نبود .\r\nو از سال اول تا پنجاهم پادشاهى بگفت تا شمشير و زره و خود و سلاحهاى ديگر بسازند و ابزار صنعتگران از آهن كنند .\r\n","description":"","footnote":"","page_name":" 117 ","page_number":117},
  {"content":"\r\nو از سال پنجاهم تا صدم پادشاهى بگفت تا ابريشم و پنبه و كتان و ديگر رستنىها را بريسند و ببافند و رنگ كنند و ببرند و بپوشند .\r\nو از سال صدم تا صد و پنجاهم مردم را به چهار طبقه كرد : طبقهء جنگاوران و طبقهء فقيهان و طبقهء دبيران و صنعتگران و كشاورزان و طبقه اى را نيز به خدمت خويش گرفت و بگفت تا هر يك از طبقات به كار خويش پردازند .\r\nو از سال صد و پنجاهم تا سال دويست و پنجاهم به جنگ شياطين و جن پرداخت و از آنها بسيار بكشت و زبونشان كرد كه مسخر وى شدند و به اطاعت آمدند .\r\nو از سال دويست و پنجاهم تا سال سيصد و شانزدهم شياطين را به سنگ برى و مرمر تراشى و گچ پزى گرفت و بگفت تا با گچ و سنگ و گل بنا و حمام بسازند و آهك درست كنند و از دريا و كوه و معدن و بيابان همه چيزهاى سودمند و طلا و نقره و ديگر چيزهاى ذوب شدنى و جواهر و بوى خوش و ادويه آرند و در همه اين چيزها فرمان وى به كار رفت .\r\nآنگاه بفرمود تا چرخى از آبگينه براى او بسازند و شياطين را در آن جاى داد و بر آن نشست و در هوا از شهر خويش از دنباوند تا بابل به يك روز رفت و آن روز هرمز روز فروردين ماه بود و مردم از اين شگفتى كه ديدند نوروز گرفتند و بگفت تا اين روز و پنج روز دنبال آن را عيد گيرند و شادى و خوشى كنند و به روز ششم كه مرداد روز بود ضمن مكتوبى به مردم خبر داد كه چون خداوند روش وى را در پادشاهى پسنديده پاداش\r\nوى اين شده كه مردم از گرما و سرما و بيمارى و پيرى و حسد بر كنار شده‌اند و مردم از پس سيصد و شانزده سال كه از پادشاهى وى گذشته بود سيصد سال به سر كردند كه از اين بليات به دور بودند .\r\nآنگاه جم كفران نعمت خدا كرد و جن و انس را فراهم آورد و خبر داد كه سالار و مالك آنهاست و به نيروى خويش بيمارى و پيرى و مرگ را از آنها دفع كرده است و احسان خدا عز و جل را انكار كرد و در گمراهى فرو رفت و از حاضران كس\r\n","description":"","footnote":"","page_name":" 118 ","page_number":118},
  {"content":"\r\nجرأت جواب نداشت و مقام وى از رونق و جلوه بيفتاد و فرشتگانى كه خدا به تدبير امورش گماشته بود از او دورى گرفتند و بيوراسب كه ضحاك نام گرفت اين بدانست و سوى جم آمد كه او را درهم بشكند و او بگريخت و بيوراسب بر او دست يافت و امعاى وى را در آورد و ببريد و او را اره كرد .\r\nبعضى دانشوران پارسى گفته‌اند كه جم تا يكصد سال پيش از ختم پادشاهيش روش پسنديده داشت . آنگاه مشوش شد و دعوى خدايى كرد و كارش آشفته شد ، و برادرش اسفتوز بر ضد او برخاست و مىخواست بكشدش و جم فرارى شد ، و همچنان شاه بود ، و از جايى به جايى رفت . آنگاه بيوراسب بر ضد او خروج كرد و ملك وى بگرفت و او را اره كرد .\r\nبعضىها پنداشته‌اند كه پادشاهى جم هفتصد و شانزده سال و چهار ماه و بيست روز بود .\r\nاز وهب بن منبه حكايتى دربارهء يكى از شاهان سلف همانند حكايت جم شاد شاه آورده‌اند كه اگر تاريخ آن با تاريخ جم تفاوت نداشت ميگفتم حكايت جم است .\r\nروايت وهب چنين است كه مردى جوان به شاهى رسيد و گفت : « من شاهى را لذتبخش و خوش مىيابم و ندانم همهء مردم چنينند يا من چنينم ؟ » به دو گفتند : « شاهى چنين باشد . » گفت : « دوام شاهى به چيست ؟ » گفتند : « به اينكه اطاعت خدا كنى و عصيان او نكنى » .\r\nپس او جمعى از نيكان ملك خويش را بخواست و به آنها گفت : « پيوسته در حضور من باشيد و هر چه را ديديد كه اطاعت خدا عز و جل است بگوييد تا بكنم و هر چه را ديديد كه عصيان خداست مرا از آن منع كنيد تا نكنم . » و چنين شد و ملك وى چهار صد سال استوار بود و اطاعت خدا عز و جل مىكرد\r\n","description":"","footnote":"","page_name":" 119 ","page_number":119},
  {"content":"\r\nآنگاه ابليس از اين خبر يافت و گفت : « مردى را وا گذاشته‌ام كه در مقام شاهى چهار صد سال خدا را عبادت كند . » پس بيامد و بر او در آمد و به صورت مردى نمودار شد و شاه از او بيمناك شد و گفت : « كيستى ؟ » ابليس گفت : « بيم مدار تو بگو كيستى ؟ » گفت : « من يكى از فرزندان آدمم . » ابليس گفت : « اگر از فرزندان آدم بودى مانند آنها ميمردى . مگر نديده اى چقدر مردم مرده‌اند و چه نسلها رفته‌اند . اگر از آنها بودى تو نيز همانند آنها مرده بودى ولى تو خدايى و بايد مردم را به پرستش خويش بخوانى . » اين سخن در دل شاه نشست و بر منبر رفت و خطابه خواند و گفت : « اى مردم من چيزى را از شما نهان داشته بودم كه اينك مىخواهم عيان كنم . دانيد كه من از چهار صد سال پيش پادشاه شما هستم و اگر از فرزندان آدم بودم مرده بودم چنان كه آنها مرده‌اند ولى من خدايم پس مرا بپرستيد . » و كار وى آشفته شد و خدا به يكى از اطرافيان وى وحى كرد كه مادام كه با من راست باشد با وى راستى كنم و اگر از اطاعت من به عصيان گرايد و با من راست نباشد بعزتم قسم كه بخت ناصر را بر او مسلط كنم كه گردنش بزند و هر چه در خزاين او هست بگيرد .\r\nدر آن روزگار خدا بر همه كه خشم آوردى بخت ناصر را بر او مسلط كردى . اما پادشاه از گفتهء خود نگشت تا خدا عز و جل بخت ناصر را بر او تسلط دارد كه گردنش بزد و هفتاد كشتى طلا از خزاين وى بار كرد .\r\nابو جعفر گويد : ميان بخت ناصر و جم روزگارى دراز بود مگر آنكه ضحاك را در آن روزگار بخت ناصر گفته باشند .\r\nاز هشام بن كلبى روايت كرده‌اند كه جم از پى طهمورث به شاهى رسيد و زيباتر و تنومندتر كس روزگار خود بود و گفته‌اند كه ششصد و نوزده سال مطيع خدا عز و جل بود و كارش رونق داشت و ملك به نظم بود . سپس طغيان كرد و\r\n","description":"","footnote":"","page_name":" 120 ","page_number":120},
  {"content":"\r\nستمكار شد و خدا ضحاك را بر او مسلط كرد كه با دويست هزار كس سوى او رفت و جم مدت يكصد سال از او فرارى بود . سپس ضحاك بر او دست يافت و او را با اره به دو نيم كرد .\r\nگويد و همه ملك جم از آغاز شاهى تا وقتى كه كشته شد هفتصد و نوزده سال بود .\r\nجماعتى از سلف گفته‌اند كه ميان آدم و نوح ده نسل بود كه همه بر طريقت حق بودند و انكار خدا در نسلى كه نوح عليه السلام به آنها مبعوث شده بود نمودار شد . گويند نخستين پيغمبرى كه خدا به بيم دادن و دعوت توحيد فرستاد نوح عليه السلام بود .\r\nذكر گويندهء اين سخن :\r\nاز ابن عباس روايت كرده‌اند كه ميان نوح و آدم عليهما السلام ده نسل بود كه همه بر شريعت حق بودند و مختلف شدند و خدا عز و جل پيمبران مژده رسان و بيم ده فرستاد و آيهء قرآن در قرائت وى چنين است : مردم يك امت بودند و مختلف شدند .\r\n\r\nسخن از حوادث ايام نوح عليه السلام\r\nگفتيم كه دربارهء دين قومى كه نوح پيمبرشان شد اختلاف هست . بعضىها گفته‌اند كه كارهاى خلاف رضاى خدا مىكردند چون فحشا و شرابخوارى ، و از اطاعت خداى بگشته بودند و به ملاهى سر گرم بودند .\r\nبعضى ديگر گفته‌اند كه پيرو بيوراسب بودند و بيوراسب نخستين كس بود كه گفتار صابيان آورد و قومى كه نوح عليه السلام پيمبرشان شد پيرو او شدند و\r\n","description":"","footnote":"","page_name":" 121 ","page_number":121},
  {"content":"\r\nان شاء الله خبر بيوراسب را پس از اين خواهم آورد .\r\nولى كتاب خداى گويد كه آنها بتپرست بودند و خداى عز و جل به ذكر خبر نوح فرمايد : * ( قال نُوحٌ رَبِّ إِنَّهُمْ عَصَوْنِي وَاتَّبَعُوا من لَمْ يَزِدْه مالُه وَوَلَدُه إِلَّا خَساراً . ) *\r\n* ( وَمَكَرُوا مَكْراً كُبَّاراً . وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً . وَقَدْ أَضَلُّوا كَثِيراً 71 : 21 - 24 ) * [ 1 
  ] يعنى نوح گفت پروردگارا آنها عصيان من كردند و كسى را كه مال و فرزندانش جز خسارتش نيفزوده پيروى كردند و نيرنگ كردند نيرنگى بزرگ و گفتند خدايان خويش را مگذاريد و ود و سواع و يغوث و يعوق و نسر را مگذاريد » .\r\nو خدا عز و جل نوح را سوى آنها فرستاد كه از عذاب بيمشان داد . و از خشم خويش بترسانيد و گفت توبه كنند و به راه حق باز گردند و فرمان خداى را كه با پيمبران خويش فرستاده و در صحيفه هاى آدم و شيث و خنوخ و نوح نازل كرده كار بندند .\r\nاز ابو شداد روايت كرده‌اند كه وقتى خداى عز و جل نوح عليه السلام را سوى قومش فرستاد سيصد و پنجاه ساله بود و يك هزار سال پنجاه سال كم ميان آنها ببود و پس از آن سيصد و پنجاه سال بزيست .\r\nاز ابن عباس آورده‌اند كه وقتى خداى عز و جل نوح را به پيمبرى فرستاد چهار صد و هشتاد ساله بود و يكصد و بيست سال دعوت كرد\r\nو ششصد ساله بود كه به كشتى نشست و پس از آن سيصد و پنجاه سال بزيست .\r\nابو جعفر گويد : ولى چنان كه خدا عز و جل فرموده يك هزار سال پنجاه كم ميان آنها ببود و عيان و نهان به خدا دعوتشان مىكرد و نسل از پى نسل مىگذشت و دعوت او را نمىپذيرفتند تا سه نسل سپرى شد و نوح و قوم همچنان ببودند و چون خداوند خواست هلاكشان كند نوح عليه السلام نفرينشان كرد و گفت : « پروردگارا آنها نا فرمانى من كردند و پيرو كسى شدند كه مال و فرزندش جز خسران نيفزود » .\r\n\r\n","description":"","footnote":"\r\n[ 1 
  ] 71 : 20 تا 22\r\n","page_name":" 122 ","page_number":122},
  {"content":"\r\nو خداوند به دو فرمان داد تا درختى بنشاند و بنشانيد و بزرگ شد و سايه افكند و چهل سال پس از كشت درخت فرمان داد كه آن را ببرد و كشتى بسازد چنان كه فرمود : « كشتى را با نظر و وحى ما بساز » و او درخت را ببريد و به كار كشتى پرداخت .\r\nاز عايشه همسر پيمبر روايت كرده‌اند كه پيمبر صلى الله عليه و سلم فرمود : « اگر خدا از قوم نوح به كسى رحم آوردى به مادر كودك رحم كردى . فرمود نوح يك هزار سال پنجاه كم با قوم خود بزيست و آنها را به سوى خدا عز و جل خواند و در آخر روزگار خود درختى نشاند كه بزرگ شد و سايه افكند سپس آن را بريد و كشتى ساختن آغاز كرد و كسان بر او همى گذشتند و پرسش كردند و او مىگفت « كشتى مىسازم » و تمسخر كنان مىگفتند « به خشكى كشتى مىسازى چگونه روان شود ؟ » و او ميگفت « خواهيد دانست » .\r\n« و چون از كشتى فراغت يافت و تنور فوران كرد و آب در كوچه ها بسيار شد مادر كودك كه وى را سخت دوست داشت بر او بيمناك شد و به كوه رفت و يك سوم راه را پيمود و چون آب به دو رسيد برفت تا به اوج كوه رسيد و چون آب تا گردنش رسيد كودك را بر دست بالا نگهداشت تا آب وى را نبرد . اگر خدا كسى را رحم كردى به مادر كودك رحم كردى »\r\nاز سلمان فارسى روايت كرده‌اند كه نوح در چهار صد سالگى كشتى ساخت و چهل سال درخت بروييد و درازى كشتى ششصد ذراع بود و نوح كشتى را به وحى و تعليم خداى ساخت .\r\nاز قتاده نيز روايت كرده‌اند كه درازى كشتى نوح سيصد ذراع بود و پهناى آن پنجاه ذراع بود و بالاى آن سى ذراع بود و در آن بر پهنا بود .\r\nولى از حسن آورده‌اند كه درازى كشتى نوح هزار و دويست ذراع و پهناى آن ششصد ذراع بود .\r\n","description":"","footnote":"","page_name":" 123 ","page_number":123},
  {"content":"\r\nو هم از ابن عباس آورده‌اند كه حواريان به عيسى گفتند : « يكى را بيار كه سفينه را ديده باشد و از آن با ما سخن كند » و عيسى آنها را ببرد تا به يك تپهء كوچك خاكى رسيد و كفى از خاك آن بر گرفت و گفت : « دانيد كه اين چيست ؟ » گفتند « خدا و پيمبرش بهتر دانند . » گفت : « اين قبر سام پسر نوح است . » گويد و تپه كوچك را به عصاى خود بزد و گفت : « به اذن خدا برخيز » پس او برخاست و خاك از سرش مىريخت و پير بود .\r\nو عيسى عليه السلام به دو گفت : « بدين گونه بودى كه مردى ؟ » گفت : « نه . جوان بودم كه مردم ولى پنداشتم رستاخيز شده و پير شدم . » عيسى گفت : « از كشتى نوح با ما بگوى . » گفت : « درازاى آن هزار و دويست ذراع بود و پهناى آن ششصد ذراع بود و سه طبقه داشت . در يك طبقه چهار پا و وحش بود و در يك طبقه انسان بود و در يك طبقه پرنده بود و چون فضله چهار پايان بسيار شد خدا به نوح وحى كرد كه گوش فيل را بخاران و او بخارانيد يك خوك نر و يك خوك ماده از آن بيفتاد و به فضله ها روى كرد و چون موش كشتى را سوراخ كردن گرفت خداوند به نوح وحى كرد كه به پيشانى شير بزن و از بينى آن يك گربهء نر و يك گربهء ماده در آمد و به موش رو كرد . » عيسى به دو گفت : « نوح چگونه دانست كه آب فرو رفته است ؟ » گفت : « كلاغ را فرستاد كه خبر آرد و مردارى يافت و روى آن افتاد و نوح نفرين كرد كه هميشه ترسان باشد بدين سبب به خانه خو نگيرد . پس از آن كبوتر را فرستاد كه باز آمد\r\nو برگ زيتون به منقار و گل بپاى داشت و بدانست كه آب فرو رفته است و خطى را كه به گردن دارد طوق او كرد و دعا كرد كه اهل انس باشد . بدين سبب با خانه ها خو گيرد » .\r\n","description":"","footnote":"","page_name":" 124 ","page_number":124},
  {"content":"\r\nحواريان گفتند : « اى پيمبر خداى او را پيش كسان خود بريم كه با ما بنشيند و سخن كند . » گفت : « چگونه كسى كه روزى ندارد با شما بيايد ؟ » و به دو گفت :\r\n« باز گرد » و او خاك شد .\r\nو هم از ابن عباس آورده‌اند كه نوح كشتى را بر كوه بوذ ساخت و طوفان از آنجا آغاز شد . درازى كشتى ششصد ذراع بود ، به ذراع جد پدر نوح و پهناى آن پنجاه ذراع بود و بالاى آن سى ذراع بود و شش ذراع آن از آب بيرون بود و چند طبقه داشت و سه در داشت كه بعضى زير ديگر بود .\r\nاز عمير ليثى آورده‌اند كه قوم نوح با وى خشن بودند و گردنش را مىفشردند تا بىخود مىشد و چون به خود ميآمد ميگفت : « پروردگارا قوم مرا ببخشاى كه نادانند . » ابن اسحاق گويد : چون در عصيان فرو رفتند و گناهشان در زمين بسيار شد و كار نوح و ايشان به درازا كشيد و نوح از آنها بليات سخت ديد و نسل به نسل انتظار كشيد و هر نسل تازه از نسل پيش بتر بود و نسل آخر مىگفت : « اين با پدران و نياكان ما بوده و ديوانه بوده كه چيزى از او نپذيرفته‌اند » و نوح شكايت به خدا عز و جل برد چنان كه او تعالى در قرآن حكايت آورده و فرموده :\r\n« * ( رَبِّ إِنِّي دَعَوْتُ قَوْمِي لَيْلًا وَنَهاراً . فَلَمْ يَزِدْهُمْ دُعائِي إِلَّا فِراراً 71 : 5 - 6 ) * [ 1 
  ] يعنى پروردگارا من شب و روز قوم خويش را دعوت كردم و دعوت من جز فرارشان نيفزود » تا آخر حكايت . . . تا آنكه نوح گفت :\r\n« * ( لا تَذَرْ عَلَى الأَرْضِ من الْكافِرِينَ دَيَّاراً . إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً 71 : 26 - 27 ) * [ 2 
  ] يعنى پروردگارا از اين كافران ديارى روى زمين مگذار . اگر تو بگذاريشان بندگان ترا گمراه كنند و جز بد كارى كفران پيشه توليد نكنند . » تا آخر حكايت .\r\n\r\n","description":"","footnote":"\r\n[ 1 
  ] 71 : 5 و 6\r\n[ 2 
  ] 71 : 26 و 27\r\n","page_name":" 125 ","page_number":125},
  {"content":"\r\nو چون نوح شكايت به خدا برد\r\nو يارى خواست وحى آمد :\r\n« * ( وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي في الَّذِينَ ظَلَمُوا إِنَّهُمْ مُغْرَقُونَ 11 : 37 ) * [ 1 
  ] يعنى كه كشتى ( منظور خويش ) را به وحى و مراقبت ما بساز و با من درباره كسانى كه ستم كرده‌اند گفتگو مكن كه آنها غرق شدنىاند . » و نوح به كار كشتى پرداخت و از قوم خويش منصرف شد و چوب مىبريد و آهن مىكوفت و تير و ديگر لوازم كشتى را فراهم مىكرد و قومش به دو مىگذشتند و او به كار سرگرم بود و او را مسخره كردند و به استهزاء گرفتند و او مىگفتند :\r\n« * ( إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ . فَسَوْفَ تَعْلَمُونَ من يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ 11 : 38 - 39 ) * [ 2 
  ] » .\r\nيعنى « اگر ما را مسخره كنيد ما نيز شما را چنان كه اكنون مسخره مان مىكنيد مسخره خواهيم كرد . زود باشد بدانيد اين كيست كه عذابى به دو رسد كه خوارش كند و عذاب دايم به دو در آيد . » گويد و آنها چنان كه شنيده‌ام مىگفتند : « اى نوح پس از پيمبرى نجار شدى ؟ » و خداوند زنانشان را نازا كرد كه فرزند نيارند .\r\nگويد : به پندار اهل تورات خدا عز و جل به نوح فرمان داد تا كشتى را از چوب ساج بسازد و در نگذارد و از درون و برون قيراندود كند با هشتاد ذراع درازى و پنجاه ذراع پهنى و سى ذراع بالا و آن را سه طبقه زير و ميانه و بالا كند و بر آن روزنى نهد و نوح چنان كرد كه خدا عز و جل فرمان داده بود و چون فراغت يافت و خدا گفته بود كه :\r\n« * ( إِذا جاءَ أَمْرُنا وَفارَ التَّنُّورُ قُلْنَا احْمِلْ فِيها من كُلٍّ زَوْجَيْنِ اثْنَيْنِ وَأَهْلَكَ إِلَّا من سَبَقَ عَلَيْه الْقَوْلُ وَمن آمَنَ وَما آمَنَ مَعَه إِلَّا قَلِيلٌ 11 : 40 ) * [ 3 
  ] يعنى و چون فرمان ما بيامد و تنور فوران كرد .\r\nاز هر جفت دو تا در آن بيار . با خاندان خويش مگر كسى كه آن گفتار بر او رفته\r\n\r\n","description":"","footnote":"\r\n[ 1 
  ] 23 : 27\r\n[ 2 
  ] 11 : 4 .\r\n[ 3 
  ] 11 : 40\r\n","page_name":" 126 ","page_number":126},
  {"content":"\r\nاست با هر كه ايمان آورده و جز اندكى به او ايمان نياورده بودند » و تنور را ميان او و خويش نشانه كرده بود و گفته بود وقتى فرمان ما بيامد و تنور بجوشيد از هر جفت دو تا به كشتى نه و برنشين و چون تنور بجوشيد نوح كسانى را كه خدا فرمان داده بود و كم بودند به كشتى نشانيد و از هر جفت دو تا بر گرفت و سه پسر خود سام و حام و يافث را با زنانشان و شش كس از مؤمنان به كشتى آورد كه همگى با نوح و فرزندانش و زنانشان ده تن شدند و نيز چهار پايانى را كه خدا فرمان داده بود بياورد و پسرش يام كه كافر بود نيامد .\r\nاز ابن عباس روايت كرده‌اند كه نخستين جنبنده كه به كشتى در آمد مورچه بود و آخر همه خر بود و چون خر را بياورد و سينه اش به درون شد ابليس لعنة الله عليه دم آن را بگرفت و پاهايش در نيامد و نوح مىگفت : « واى بر تو بيا تو » و خر نتوانست و نوح گفت : « واى بر تو بيا تو اگر چه شيطان با تو باشد » و چون اين كلمه بر زبان او رفت شيطان خر را رها كرد كه در آمد و شيطان نيز با او به درون شد . نوح به دو گفت :\r\n« اى دشمن خدا چرا آمدى ؟ » شيطان گفت : « مگر نگفتى بيا تو و گر چه شيطان با تو باشد ؟ » گفت : « اى دشمن خدا برون شو » .\r\nشيطان گفت : « بايد مرا همراه ببرى » و چنان كه گفته‌اند بر پشت كشتى بود .\r\nو چون نوح به كشتى نشست و همهء مؤمنان خويش را بياورد و بر داشتنىها را برداشت ، و اين شانزدهمين روز از نخستين ماه سال ششصدم عمر نوح بود ، چشمه ها بجوشيد و درهاى آسمان بگشود چنان كه خدا عز و جل با پيمبر خويش صلى الله عليه و سلم فرمود :\r\n« * ( فَفَتَحْنا أَبْوابَ السَّماءِ بِماءٍ مُنْهَمِرٍ . وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ 54 : 11 - 12 ) * [ 1 
  ] يعنى درهاى آسمان را به روى آبى كه مىريخت گشوديم . و زمين را\r\n\r\n","description":"","footnote":"\r\n[ 1 
  ] 54 : 11 و 12\r\n","page_name":" 127 ","page_number":127},
  {"content":"\r\nچشمه ها بشكافتيم و آب ( زمين و آسمان ) براى كارى كه مقدر شده بود به هم پيوست . » نوح با همراهان در كشتى بود و روزن ببست و از آن وقت كه خدا آب فرستاد تا هنگامى كه كشتى بر آب رفت چهل روز و چهل شب بود . آنگاه آب چنان كه اهل تورات پنداشته‌اند بر آمد و بسيار شد و بالا گرفت چنان كه خدا عز و جل با پيمبر خويش محمد صلى الله عليه و سلم فرمود :\r\n« * ( وَحَمَلْناه عَلى ذاتِ أَلْواحٍ وَدُسُرٍ . تَجْرِي بِأَعْيُنِنا جَزاءً لِمَنْ كانَ كُفِرَ 54 : 13 - 14 ) * [ 1 
  ] يعنى واو را به چيزى كه تخته ها و ميخها داشت برداشتيم . كه به مراقبت ما روان بود و طوفان جزاى كافران بود » .\r\nكشتى با سرنشينان در موجهاى كوه آسا همى رفت و نوح پسر خود را كه جزو هلاكيان بود ، و هنگامى كه نوح وعدهء خداى را محقق ديد به كنارى بود ، ندا داد و گفت : « پسرم با ما سوار شو و با كافران مباش . » اما پسر او كه تيره روز بود و دل با كفر داشت گفت : « به كوهى روم كه مرا از آب نگهدارد . » ديده بود كه كوهها حرز\r\nآب باران است و پنداشته بود كه طوفان نيز چنان خواهد بود .\r\nنوح گفت : « اينك از فرمان خدا نگهدارى نيست مگر آن كه خدايش رحم كند » و موج در ميانشان حايل افتاد و غرق شد و آب بسيار شد و طغيان كرد و به گفتهء اهل تورات پانزده ذراع از كوهها بالاتر رفت و همه مخلوق زمين از جاندار و درخت نابود شد و جز نوح و كشتىنشينان ، و به پندار اهل كتاب عوج بن عناق ، كس از خلايق نماند . و از هنگامى كه خدا طوفان فرستاد تا فرو رفتن آب شش ماه و ده روز بود .\r\nاز ابن عباس روايت كرده‌اند كه خداوند عز و جل چهل روز و چهل شب باران فرستاد و وحوش و چهار پايان و پرندگان از زحمت باران سوى نوح آمدند و مطيع وى شدند و چنان كه خدا عز و جل فرموده بود از هر جفت دو تا برگرفت و جثهء آدم را\r\n\r\n","description":"","footnote":"\r\n[ 1 
  ] 54 : 13 و 14\r\n","page_name":" 128 ","page_number":128},
  {"content":"\r\nنيز همراه برد و آن را حايل ميان مردان و زنان كرد و ده روز از رجب رفته بود كه به كشتى نشستند و روز عاشوراى محرم از آن در آمدند و روزه دارى كسان به روز عاشورا از همين است و آب از دو سوى آمد چنان كه خدا عز و جل فرمود و درهاى آسمان را بگشوديم و چشمه ها را باز كرديم و آب چنان كه مقرر بود به هم رسيد . و آب دو نيمه بود يك نيم از آسمان و يك نيم از زمين و پانزده ذراع از بلندترين كوه زمين بالاتر رفت و كشتى آنها را ببرد و مدت شش ماه به دور زمين بگردانيد و هيچ جا قرار نگرفت تا به حرم رسيد و به آنجا در نيامد و يك هفته به دور حرم بگشت و خانه اى كه آدم عليه السلام بنياد كرده بود و بيت المعمور نام داشت به آسمان رفته بود كه غرق نشود و حجر الاسود بر ابو قبيس بود و چون به دور حرم بگشت به ديگر جاهاى زمين رفت تا به جودى رسيد كه كوهى در سفلاى\r\nسر زمين موصل است و پس از شش ماه آرام گرفت و خدا گفت : « قوم ستمگران دور باشند » و چون بر جودى قرار گرفت خدا گفت : « زمين آب خويش فرو خور و آسمان آب خويش بر گير و آب فرو رفت » .\r\nو آبى كه از آسمان فرود آمد درياهاست كه مىبينيد و آخرين بقيهء طوفان بر زمين آبى بود كه چهل سال پس از طوفان در حسمى به جا بود آنگاه برفت و تنورى كه جوشش آن ميان خداى جل ذكره و نوح نشانه بود تنور سنگى حوا بود كه به نوح رسيده بود .\r\nاز حسن روايت كرده‌اند كه تنور سنگى حوا به نوح رسيده بود و به دو گفته شد « وقتى آب از تنور بجوشيد با يارانت به كشتى نشين . » دربارهء تنورى كه خدا عز و جل جوشش آب آن را ميان خود و نوح نشانه نهاده بود اختلاف كرده‌اند . بعضى گفته‌اند به هند بود .\r\n","description":"","footnote":"","page_name":" 129 ","page_number":129},
  {"content":"\r\nذكر گويندهء اين سخن :\r\nاز ابن عباس روايت كرده‌اند كه دربارهء آيهء و تنور بجوشيد ، گفت : « تنور به هندوستان بود . » و بعضى ديگر گفته‌اند تنور به كوفه بود .\r\nذكر گويندهء اين سخن :\r\nاز مجاهد روايت كرده‌اند كه گفت : « آب از تنور بجوشيد وزن نوح بدانست و به شوهر خبر داد و اين به ناحيهء كوفه بود . » دربارهء تعداد آدميانى كه به كشتى بودند اختلاف هست و بعضى گفته‌اند هشتاد كس بودند .\r\nذكر گويندهء اين سخن :\r\nاز ابن عباس روايت كرده‌اند كه در كشتى نوح هشتاد مرد بودند كه يكيشان جرهم بود .\r\nو هم از او روايت كرده‌اند كه نوح هشتاد انسان با خويش به كشتى برد .\r\nاز سفيان نيز روايت كرده‌اند كه كشتىنشينان هشتاد كس بودند و اينان همان « گروه اندك » بودند كه خداوند عز و جل فرمود « و جز اندكى به او ايمان نياوردند » .\r\nو هم از ابن عباس روايت كرده‌اند كه گفت : « نوح فرزندان خود سام و حام و يافث و زنانشان را با هفتاد و سه تن از فرزندان شيث كه به او ايمان آورده بودند به كشتى برد و همگى هشتاد نفر بودند كه به كشتى نشستند . »\r\n","description":"","footnote":"","page_name":" 130 ","page_number":130},
  {"content":"\r\nبعضى ديگر گفته‌اند كه كشتىنشينان هشت كس بودند .\r\nذكر گويندهء اين سخن از قتاده روايت كرده‌اند كه : در كشتى فقط نوح بود و زنش و سه پسرش و زنانشان و همگى هشت كس بودند .\r\nاز حكم نيز روايت كرده‌اند كه جز اندكى به او ايمان نياورده بودند ، نوح بود و سه پسر و چهار عروس وى .\r\nاز ابن جريح روايت كرده‌اند كه نوح ، سه پسر و سه همسرشان را با زن خويش به كشتى نشاند و همگى هشت كس بودند و نام پسرانش يافث و حام و سام بود . حام در كشتى به زن خود در آمد و نوح نفرين كرد كه نطفهء وى دگرگون شود و فرزندان وى زنگى شدند .\r\nو ديگران گفته‌اند : كشتىنشينان به جز زنانشان ده كس بودند .\r\nذكر گويندهء اين سخن :\r\nاز ابن اسحاق روايت كرده‌اند كه نوح سه پسر خويش حام و سام يافث را با زنانشان و شش كس ديگر كه به دو ايمان آورده بودند به كشتى نشاند كه همگى با نوح و سه پسرش به جز زنان ده كس مىشدند .\r\nچنان كه دانشوران اهل كتاب و ديگران گفته‌اند سال ششصدم عمر نوح بود و دو هزار و دويست و پنجاه ششمين سال هبوط آدم بود كه خدا عز و جل طوفان را فرستاد .\r\nگفته‌اند كه خدا عز و جل طوفان را به روز سيزدهم ماه آب فرستاد و نوح\r\n","description":"","footnote":"","page_name":" 131 ","page_number":131},
  {"content":"\r\nدر كشتى ببود تا آب فرو رفت و كشتى در قردى بر كوه جودى قرار گرفت و اين به روز هفدهم ماه ششم سال بود . و چون نوح از كشتى در آمد بناحيهء قردى از سرزمين جزيره جايى را برگزيد و دهكده اى بنياد كرد و آن را هناد ناميد كه در آنجا براى هر يك از آنها كه به دو ايمان آورده بودند و هشتاد كس بودند خانه اى بنا كرد و تا كنون آنجا را « سوق الثمانين » گويند ، يعنى بازار هشتاد .\r\nاز ابن عباس روايت كرده‌اند كه نوح عليه السلام به دهكده اى فرود آمد و هر يك از مردان خانه اى بنياد كردند و آنجا سوق الثمانين نام گرفت .\r\nو همه فرزندان قابيل غرق شدند و همه پدران نوح تا آدم پيرو اسلام بودند .\r\nابو جعفر گويد : نوح عليه السلام با كسانش در آن دهكده بزيست و خداى عز و جل به دو وحى كرد كه هرگز طوفان ديگر به زمين نخواهد فرستاد .\r\nاز پيمبر صلى الله عليه و سلم روايت كرده‌اند كه نوح در نخستين روز رجب به كشتى نشست و او و همه همراهانش روزه داشتند و كشتى شش ماه آنها را ببرد تا به حرم رسيد و به روز عاشورا كشتى بر جودى نشست و نوح روزه داشت و همه همراهان خويش را از وحش و چهار پا بگفت تا به شكر خداى عز و جل روزه بدارند .\r\nاز ابن جريج روايت كرده‌اند كه در بالاى كشتى پرندگان بود و در ميان آن انسان و در زير درندگان . و بالاى كشتى سى ذراع بود و به روز جمعه دهم رجب از عين - ورده بر آب رفت و به روز عاشورا بر جودى نشست و در راه بر حرم گذشت و هفت بار بر آن طواف برد و خدا آن را از غرق ايمن داشت . آنگاه به يمن رفت و باز گشت .\r\nاز قتاده نيز روايت كرده‌اند كه نوح به روز دهم محرم از كشتى فرود آمد و به همراهان خويش گفت : « هر كس از شما روزه دارد روزهء خويش را به سر برد و هر كه\r\n","description":"","footnote":"","page_name":" 132 ","page_number":132},
  {"content":"\r\nروزه ندارد روزه بگيرد . » و هم از قتاده روايت كرده‌اند كه گفت : « كشتى به روز دهم رجب بر آب برفت و يكصد و پنجاه روز بر آب بود و يك ماه بر جودى بود و به روز دهم محرم ، يعنى روز عاشورا از كشتى پايين آمدند . » از محمد بن قيس روايت كرده‌اند كه به روزگار نوح يك وجب زمين بى مدعى نبود .\r\nاز ابن شداد روايت كرده‌اند كه نوح پس از يك هزار سال پنجاه كم كه در ميان قوم خود به سر برده بود سيصد و پنجاه سال ديگر بزيست .\r\nولى از ابن اسحاق روايت كرده‌اند كه به پندار اهل تورات عمر نوح پس از آنكه از كشتى در آمد سيصد و هشتاد و چهار سال بود . گويد : همه عمر نوح تا وقتى خداوند عز و جل او را به جوار خويش برد يك هزار سال پنجاه كم بود .\r\nگويند سام پسر نوح نود و هشت سال پيش از طوفان از مادر بزاد .\r\nولى بعض اهل تورات گفته‌اند كه نوح پيش از طوفان فرزند نياورد . و گفته‌اند كه همراهان وى در كشتى گروهى بودند كه ايمان آورده بودند ولى همگى نابود و هلاك شدند و كس از نسل آنها نماند و همه فرزندان آدم كه اكنون به دنيا هستند از نسل نوح و فرزندان ويند و از ديگر فرزندان آدم كس نمانده است و خداى عز و جل در اين باب فرمود : « و نسل او را باقى داشتيم » .\r\nو گفته‌اند كه نوح پيش از طوفان دو پسر داشت كه هر دو بمردند ، يكى كنعان نام داشت و همو بود كه در طوفان غرق شد و ديگرى عابر بود كه پيش از طوفان بمرد .\r\nاز ابن عباس روايت كرده‌اند كه نوح فرزندى آورد به نام سام كه فرزندان وى سفيد و خاكى رنگند و حام كه فرزندانش سپيد و سياهند و يافث كه فرزندانش سرخ گونه و زرد گونه‌اند و كنعان كه غرق شد و عرب او را يام مىنامد ، و مادر همهء\r\n","description":"","footnote":"","page_name":" 133 ","page_number":133},
  {"content":"\r\nآنها يكى بود .\r\nو گبران طوفان را ندانند و گويند : از روزگار كيومرث پادشاهى داشته‌ايم و كيومرث همان آدم بود و پادشاهى از سلف به خلف رسيد تا به دوران فيروز پسر يزدگرد پسر شهريار . گويند : اگر طوفانى بود مىبايد نسب قوم بريده باشد و پادشاهى از ميان رفته باشد .\r\nبعضى از آنها نيز به وقوع طوفان معترفند و گويند در اقليم بابل و نواحى نزديك آن بوده و اقامتگاه فرزندان كيومرث در مشرق بود و طوفان به آنها نرسيد .\r\nابو جعفر گويد : به خلاف گفتهء اينان خداوند از طوفان خبر داده و گفتار او تعالى حق است كه فرمود : « * ( وَلَقَدْ نادانا نُوحٌ فَلَنِعْمَ الْمُجِيبُونَ . وَنَجَّيْناه وَأَهْلَه من الْكَرْبِ الْعَظِيمِ . وَجَعَلْنا ذُرِّيَّتَه هُمُ الْباقِينَ 37 : 75 - 77 ) * [ 1 
  ] يعنى و نوح ما را ندا داد و چه نيك اجابت كنان بوديم . پس او را با كسانش از محنت بزرگ رهانديم و نژاد او را باقى داشتيم . » و خبر داد كه فقط اعقاب نوح به جا ماندند نه ديگران .\r\nاختلاف كسان را دربارهء كيومرث آورده‌ام با گفتهء آنها كه دربارهء وى به خلاف پارسيان رفته‌اند و آنها كه نسب وى را به نوح عليه السلام رسانيده‌اند .\r\nسمرة بن جندب از پيمبر صلى الله عليه و سلم روايت كرده كه گفتار خداى كه اعقاب نوح را باقي داشتيم ، مقصود سام و حام و يافث است .\r\nو هم از قتاده روايت كرده‌اند كه خدا گويد : « اعقاب نوح را باقى داشتيم » . و همه كسان از اعقاب نوح به جا مانده‌اند . و هم از ابن عباس آورده‌اند كه سخن خداى تعالى است كه « اعقاب وى را باقى داشتيم » و جز از نسل نوح كس نماند .\r\nاز زهرى و شعبى روايت هست كه\r\nوقتى آدم از بهشت فرود آمد و فرزندانش بسيار شدند ، هبوط آدم را آغاز تاريخ كردند تا وقتى كه خداى عز و جل نوح را\r\n\r\n","description":"","footnote":"\r\n[ 1 
  ] 37 : 75 تا 77 .\r\n","page_name":" 134 ","page_number":134},
  {"content":"\r\nمبعوث كرد و مبعث وى را آغاز تاريخ كردند و چون طوفان بيامد و مردم زمين هلاك شدند و نوح و خاندان و همراهانش از كشتى فرود آمدند زمين را ميان فرزندان خويش تقسيم كرد : وسط زمين را به سام داد كه بيت المقدس و نيل و فرات و دجله و سيحان و جيحان و فيشون است و از فيشون تا شرق نيل ، وزشگاه باد جنوب ، تا وزشگاه باد شمال .\r\nو قسمت مغرب نيل و ما وراى آن را تا وزشگاه باد دبور به حام داد . و آن سوى فيشون را تا وزشگاه باد صبا قسمت يافث كرد . و آغاز تاريخ از طوفان شد تا آتش ابراهيم ، آنگاه از آتش ابراهيم شد تا مبعث يوسف ، آنگاه از مبعث يوسف شد تا مبعث موسى ، آنگاه از مبعث موسى شد تا پادشاهى سليمان ، آنگاه از پادشاهى سليمان شد تا مبعث عيسى پسر مريم ، آنگاه از مبعث عيسى پسر مريم شد تا مبعث پيمبر خدا صلى الله عليه و سلم .\r\nو اين مبدأ تاريخ كه از گفتهء شعبى آورده‌اند طبق تاريخ يهود است ولى اهل اسلام هجرت را آغاز تاريخ كرده‌اند و پيش از آن مبدأ تاريخى نداشتند ولى چنان كه گفته‌اند قريش پيش از اسلام سال قبل را آغاز تاريخ كرده بودند . و ديگر عربان روزهاى معروف خويش را آغاز تاريخ كرده بودند چون روز جبله و كلاب اول و كلاب دوم كه آغاز تاريخ آنها بود . و نصارى روزگار اسكندر ذو القرنين را مبدأ تاريخ كرده‌اند و پندارم كه تا كنون تاريخشان همانست .\r\nولى پارسيان مبدأ تاريخ از شاهان خويش داشتند و چنان كه دانم اكنون دوران يزدگرد پسر شهريار را آغاز تاريخ دارند زيرا وى آخرين پادشاه آنها بود كه پادشاهى بابل و مشرق داشت .\r\n\r\nسخن از بيوراسب كه از دهاق بود\r\nعرب او را ضحاك نامد و حرفى را كه به تلفظ ما بين سين و زاى فارسى باشد ضاد كند و ها را حا و قاف را كاف گويد و حبيب بن اوس را از اين شعر وى را\r\n","description":"","footnote":"","page_name":" 135 ","page_number":135},
  {"content":"\r\nمنظور دارد كه گويد :\r\nآنچه او داشت فرعون و هامان و قارون نداشت . » « به قدرت چون ضحاك بود . » « اما تو فريدونى . » و هم اوست كه حسن بن هانى ، ابو نواس ، به دعوى اينكه از قوم وى بوده است تفاخر كند و گويد :\r\n« ضحاك ، كه شيطان و جن در مسيرهاى خود » « پرستش او مىكردند از ما بود » اهل يمن دعوى انتساب او دارند .\r\nاز هشام كلبى روايت كرده‌اند كه دربارهء ضحاك گويد : « عجم دعوى انتساب ضحاك دارد و پندارد كه جم خواهر خويش را به يكى از اشراف خاندان داد و او را پادشاه يمن كرد و ضحاك از او تولد يافث . » و مردم يمن نيز دعوى انتساب وى دارند و پندارند كه وى از مردم آنجا بود و ضحاك پسر علوان پسر عبيد پسر عويج بود و سنان ، برادر خويش را پادشاه مصر كرد كه سر دودمان فرعونيان بود و هنگامى كه ابراهيم خليل الرحمان عليه السلام به مصر رفت ، پادشاهى آنجا داشت .\r\nولى پارسيان نسب اژدهاق را خلاف آن دانند كه هشام از اهل يمن آورده است و گويند كه وى بيوراسب پسر ارونداسب پسر زينكا و پسر ويروشك پسر\r\nتاز پسر فرواك پسر سيامك پسر مشى پسر كيومرث بود . و بعضىشان نسب او را به كيومرث برند اما نام پدران وى را جور ديگر آرند و گويند ضحاك پسر اندراسب پسر ريحدار پسر ويدريسنگ پسر تاج پسر فرياك پسر ساهمك پسر ماذى پسر كيومرث بود .\r\nبه پندار گبران ، تاج ، نياى ضحاك پدر عربان بوده است و گفته‌اند كه مادر ضحاك و دك دختر ويونگهان بود و پدر خويش را بكشت تا مقرب شياطين شود و بيشتر به بابل مقيم بود و دو پسر داشت : يكى به نام سر بقوار و ديگرى بقوار\r\n","description":"","footnote":"","page_name":" 136 ","page_number":136},
  {"content":"\r\nاز شعبى روايت كرده‌اند كه نام وى قرشت بود و خدا آن را اجدهاق كرد .\r\n\r\nروايت شعبى در اين باب :\r\nروايت قاسم بن سلمان از شعبى چنين است : ابجد و هوز و حطى و كلمن و سعفص و قرشت پادشاهان جبار بودند و روزى قرشت انديشه كرد و گفت : « تقديس خداى را كه بهترين آفريدگاران است ، و خدا وى را اجدهاق كرد و او هفت سر داشت\r\nو همانست كه به دنباوند است و به پندار همه اهل خبر از عرب و عجم وى پادشاهى همه اقاليم داشت و مردى جادوگر و بدكار بود .\r\nاز هشام بن محمد نيز آورده‌اند كه ضحاك از پس جم چنان كه گفته‌اند و خدا بهتر داند يك هزار سال پادشاهى كرد و در سواد عراق به دهكده اى نرس نام در حدود راه كوفه مقر داشت و پادشاهى همه روى زمين داشت و مردى ستمكار و جبار بود و دست به كشتن گشود و نخستين كس بود كه رسم آويختن و سر بريدن نهاد و نخستين كس بود كه ده يك گرفت و درهم سكه زد و نخستين كس بود كه آواز خواند و براى وى آواز خواندند .\r\nگويد : و گفته‌اند كه دو پاره گوشت از شانهء وى در آمد كه او را همى زد و سخت دردناك بود تا مغز انسان بر آن نهند و به همين سبب هر روز دو كس را ميكشت و مغزشان را بر دو پاره گوشت خود مىنهاد و درد آن آرام مىشد و مردى از بابل بر او خروج كرد و پرچم بست و مردم بسيار بر او فراهم آمد و چون ضحاك بدانست بيمناك شد و كس فرستاد كه كار تو چيست و چه مىخواهى ؟\r\nو او پاسخ داد : « مگر نپندارى كه پادشاه جهانى و جهان مال تو است ؟ » و او گفت : « چرا . » گفت : « پس زحمت تو بر جهان باشد نه بر ما تنها ، ولى تو از همهء مردم جهان\r\n","description":"","footnote":"","page_name":" 137 ","page_number":137},
  {"content":"\r\nفقط ما را مىكشى . » ضحاك رأى او را پذيرفت و فرمان داد تا دو مردى را كه هر روز بايد كشت از همه مردم گيرند و از جاى خاص نباشد .\r\nگويند : مردم اصفهان از اعقاب آن مردند كه پرچم بر افراشت و پرچم همچنان به نزد پادشاهان ايران در خزانه به جاست و چنان كه شنيده‌ايم پوست شير بود و شاهان ايران طلا و ديبا بر آن پوشيدند كه آن را مبارك مىدانستند .\r\nگويد : و شنيده‌ايم كه ضحاك همان نمرود بود كه ابراهيم خليل الرحمان\r\nصلى الله عليه و سلم به روزگار وى تولد يافت و همو بود كه مىخواست ابراهيم را بسوزاند .\r\nگويد : و شنيده‌ايم كه افريذون از نسل جم بود كه پيش از ضحاك پادشاهى داشت و پنداشته‌اند كه نهمين فرزند جم بود و مولد وى به دنباوند بود و از آنجا در آمد و به مقر ضحاك رسيد كه در آن هنگام به هند بود و منزلگاه وى را با هر چه در آن بود تصرف كرد و ضحاك خبر يافت و بيامد و خدا نيرو از او گرفته بود و دولتش برفته بود و افريدون بر او تاخت و به بند كرد و به كوهستان دنباوند برد و به پندار عجمان تا كنون آنجا در بند آهنين است و شكنجه مىبيند .\r\nبعضى ديگر گفته‌اند كه ضحاك از مقر خويش غايب نبود و افريذون پسر اثفيان به ماه مهر روز مهر به مقر وى آمد كه قلعه اى به نام زرنگ بود و دو زن بگرفت كه يكى اروناز و ديگرى سنوار نام داشت و بيوراسب كه اين را بديد غافل ماند و مست و خراب افتاد و افريدون كلهء او را به گرزى پيچيده سر بكوفت كه غفلت و بىخردى او افزون شد .\r\nآنگاه افريذون او را به كوهستان دنباوند برد و فرمان داد تا كسان مهر روز مهر ماه را كه مهرگان بود و روز بند كشيدن بيوراسب بود عيد كنند و افريذون به تخت نشست .\r\n","description":"","footnote":"","page_name":" 138 ","page_number":138},
  {"content":"\r\nگويند وقتى ضحاك به تخت نشست و تاج نهاد گفت كه ما شاهان جهانيم و مالك چيزهاى آنيم .\r\nپارسيان پندارند كه ملك خاص خاندان اوشهنگ و جم و طهمورث بود و ضحاك غاصب بود و به جادو و نابكارى بر مردم جهان چيره شد و آنها را از دو مارى كه بر بازو داشت به هول افكند و به سرزمين بابل شهرى بنياد كرد\r\nو آن را حوب ناميد و نبطيان را كسان و ياران خود كرد و مردم از او رنج بسيار ديدند و كودكان را سر بريد .\r\nبسيارى از اهل كتب گفته كه بر شانهء وى دو پاره گوشت بر آمده بود چون سر افعى و نابكار و مكار ، آن را با لباس ميپوشيد و براى ترساندن كسان مىگفت كه دو مار است و غذا مىطلبد و چون گرسنه ميشد دو پاره گوشت زير لباس وى ميجنبيد چنان كه عضو انسان هنگام كمال گرسنگى و خشم بجنبد .\r\nبعضى كسان نيز گفته‌اند كه دو مار بود . روايت شعبى را در اين باب آوردم و خدا حقيقت حال را بهتر داند .\r\nبعضى نسب شناسان و واقفان امور پارسيان گفته‌اند كه مردم پيوسته از بيوراسب به رنج در بودند تا وقتى خدا عز و جل هلاك وى را اراده فرمود يكى از عامه اهل اصفهان به نام كابى بر او تاخت و اين به سبب دو پسرش بود كه فرستادگان بيوراسب براى دو مارى كه بر شانه داشت گرفته بودند .\r\nگويند : وقتى كابى از كارد و پسر به هيجان آمد عصايى بر گرفت و پوستى كه داشت بر آن آويخت و پرچم بر افراشت و كسان را به مخالفت و پيكار بيوراسب خواند و بسيار كس از جور بيوراسب بر او گرد آمد و چون كابى ظفر يافت مردم پرچم را مبارك گرفتند و بر آن بيفزودند تا پرچم بزرگ شاهان عجم شد كه آن را متبرك شمردند و درفش كابيان نام كردند كه فقط در حوادث بزرگ افراشته ميشد و آن هم به دست شاهزادگان بود .\r\n","description":"","footnote":"","page_name":" 139 ","page_number":139},
  {"content":"\r\nاز جمله اخبار كابى اين بود كه وى با پيروان خويش از اصفهان در آمد و در راه كسان به دو پيوستند و چون به نزديك ضحاك رسيد ترس وى در دل ضحاك افتاد\r\nو از مقر خويش بگريخت و جا خالى كرد و عجمان به مقصود رسيدند و به دور كابى گرد آمدند و گفتگو در انداختند و كابى گفت كه در بند پادشاهى نيست كه از خاندان شاهان نيست و بايد يكى از اعقاب جم را به شاهى بردارند كه جم پسر اوشهنگ پادشاه بزرگ بود كه رسم آيين شاهى بنياد نهاد و رسوم آن را به پا داشت و افريذون پسر اثفيان كه در يكى از ولايات از ضحاك رو نهان كرده بود پيش كابى و ياران وى آمد و قوم از آمدن وى خورسند شدند كه به روايتى كه از پيش داشتند نامزد شاهى بود و او را به پادشاهى برداشتند و كابى و سران قوم ياران وى شدند .\r\nو چون افريذون به شاهى رسيد و كار شاهى بر او قرار گرفت منزلگاه ضحاك را تصرف كرد و به تعاقب وى برخاست و او را در كوهستان دنباوند زندان كرد .\r\nبه پندار بعضى گبران ، ضحاك را در كوهستان به بند و زندان كرد و گروهى از جن را بر او گماشت بعضيشان نيز گفته‌اند كه وى را بكشت .\r\nگبران گويند : از ضحاك كار پسنديده اى شنيده نشد جز يك بار و چنان بود كه وقتى جور وى سخت شد و بليه دوام يافت و روزگارش دراز شد مردم از محنت به جان آمدند و بزرگان قوم دربارهء وى نامه ها كردند و اتفاق كردند كه به در او روند و سران و بزرگان از نواحى و ولايات به دورى شدند و گفتگو انداختند كه به نزد او روند و تظلم كنند و به جلب عطوفتش بكوشند و اتفاق كردند كه كابى اصفهانى را به سخن گفتن پيش اندازند و چون به در شاه رسيدند خبر دادند و اجازهء ورود يافتند و به درون رفتند و كابى پيشاپيش بود و جلو شاه ايستاد و سلام نكرد و گفت :\r\n« اى پادشاه چگونه به تو سلام گويم ، سلام به شاه همه اقاليم گويم يا به شاه يك اقليم و بس ! » ضحاك گفت : « سلام به شاه همه اقاليم گوى كه من پادشاه روى زمينم . »\r\n","description":"","footnote":"","page_name":" 140 ","page_number":140},
  {"content":"\r\nاصفهانى گفت : « اگر شاه همه اقاليمى و دست تو به همه جا مىرسد چرا از همه مردم اقاليم بار و جور تو بر دوش ماست\r\nو فلان و به همان را ميان ما و اقاليم ديگر تقسيم نكنى ؟ » و بسيارى چيزها را بر شمرد كه سبك توانست كرد و سخن راست گفت و در قلب ضحاك اثر كرد و فرو ماند و مقر شد كه بد كرده است و به استمالت قوم پرداخت و وعده هاى خوشايند داد و گفت كه بروند و فرود آيند و آرام گيرند ، آنگاه بيايند تا حوايجشان را بر آرد و به ديار خويش باز روند .\r\nو پنداشته‌اند كه ودك مادر وى از پسر بتر و تبهكارتر بود و به هنگام ملامت قوم نزديك بود و سخن آنها مىشنيد و خشمگين و ناخشنود بود و چون قوم برون شدند هيجان زده به ضحاك در آمد و او را سرزنش كرد كه چرا رفتار قوم را تحمل كرده است و گفت : « جسارت اينان را بر تو ديدم كه چنين و چنان گفتند ، چرا پرخاش نكردى و دست نبريدى ؟ » و با ضحاك بسيار سخن گفت و او كه سخت مغرور بود پاسخ داد : « من نيز با انديشهء تو همداستانم اما قوم مرا به گفتار حق غافلگير كردند و چون خواستم قدرت نمايى كنم و به آنها بتازم حق جلوه كرد و چون كوهى ميان من و آنها حايل شد و كارى نتوانستم كرد » . پس او را خاموش كرد و برون فرستاد .\r\nآنگاه پس از چند روز مردم ولايات را بار داد و به وعده ها كه داده بود وفا كرد و باز پس فرستاد و نرمى كرد و بيشتر حوايجشان را انجام داد و چنان كه گفته‌اند جز اين كار شايسته اى از ضحاك سر نزده بود .\r\nگويند : عمر اجدهاق يك هزار سال بود كه ششصد سال پادشاهى داشت و بقيهء عمر را نيز به قدرت و نفوذ همانند پادشاه بود .\r\nبعضى ديگر گفته‌اند عمرش هزار و صد سال بود و يك هزار سال پادشاهى كرد تا وقتى كه افريذون قيام كرد و مغلوب و مقتول شد .\r\n","description":"","footnote":"","page_name":" 141 ","page_number":141},
  {"content":"\r\nبعضى از دانشوران پارسى گفته‌اند از آن گروه كه مدت عمرشان به تورات نيامده كس را ندانيم كه عمرش از ضحاك و از جامر پسر يافث پسر نوح ، پدر پارسيان درازتر باشد كه عمر وى چنان كه گفته‌اند هزار سال بود .\r\nخبر بيوراسب را در اينجا آورديم از آن رو كه به پندار بعضىها نوح عليه السلام به روزگار وى بود و به سوى او و ديگر مردم مملكتش كه مطيع وى و متمرد و عاصى از خدا عز و جل بودند مبعوث شد و نعمت خداى را دربارهء نوح كه اطاعت خدا كرده بود وا نموديم كه خدايش با گروه مؤمنان نجات بخشيد و اعقاب وى را در جهان باقي گذاشت و ذكر جميل وى به جا ماند و در آخرت نيز نعيم مقيم و عيش مهنا دارد اما گروه ديگر را به سبب عصيان و نافرمانى هلاك كرد و نعمتشان بگرفت و عبرت آموز كسان شدند و در آخرت نيز نصيبشان عذاب اليم است .\r\nاكنون به سخن از نوح عليه السلام باز رويم و خبر او و اعقابش را بگوييم كه هم اكنون چنان كه خدا عز و جل خبر داده به جا مانده‌اند و آنها كه نوح سويشان مبعوث بود به جز فرزندان و اعقاب وى همه نابود شدند و كس از آنها نماند . از پيش گفتار پيمبر صلى الله عليه و سلم را دربارهء اعقاب نوح كه يادشان به قرآن هست آورديم كه فرمود : « سام و حام و يافث بوده‌اند . » از وهب بن منبه روايت كرده‌اند كه سام پسر نوح پدر عربان بود و حام پدر سياهان بود و يافث پدر تركان و پدر يأجوج و مأجوج بود كه بنى عم تركانند .\r\nگويند : زن يافث اربسيسه دختر مرازيل پسر در مسيل ، پسر محويل ، پسر خنوخ ، پسر قين ، پسر آدم عليه السلام بود و هفت پسر و يك دختر آورد . بدينسان :\r\nجومر پسر يافث كه به گفتهء ابن اسحاق پدر يأجوج و مأجوج بود ، و مارج پسر يافث ، و وايل پسر يافث و توبيل پسر يافث ، و هوشل پسر يافث ، و ترس پسر يافث ، و شبكه دختر يافث .\r\nگويد : و پنداشته‌اند كه يأجوج و مأجوج و سقلابيان و تركان از اعقاب\r\n","description":"","footnote":"","page_name":" 142 ","page_number":142},
  {"content":"\r\nيافثند .\r\nزن حام پسر نوح ، يحلب دختر مارب پسر درمسيل پسر محويل پسر خنوخ پسر قين پسر آدم عليه السلام بود و سه پسر آورد : كوش پسر حام و قوط پسر حام و كنعان پسر حام . كوش پسر حام ، قرنبيل دختر بتاويل پسر ترس را به زنى گرفت و چنان كه پنداشته‌اند ، قبطيان مصر از اعقاب ويند . و كنعان پسر حام ، ارسل دختر بتاويل پسر ترس پسر يافث پسر نوح را به زنى گرفت و سياهان و فزان و زنگان و زغاوه و همه اقوام سياه از اعقاب ويند .\r\nابن اسحاق گويد : « به پندار اهل تورات اين از نفرين نوح عليه السلام بود كه به پسر خود حام كرد و چنان بود كه نوح بخفت و عورتش نمايان شد و حام بديد و نپوشيد و سام و يافث ديدند و جامه اى بر آن انداختند و عورت پدر بپوشانيدند و چون از خواب برخاست و رفتار حام و سام و يافث را بدانست گفت : « كنعان پسر حام ملعون با دو فرزندانش بندگان برادرانش باشند » ، آنگاه گفت : « خدا ، پروردگار سام را بركت دهد و حام بندهء دو برادر خويش باشد و يافث را خدا پاداش دهد و به مقر سام در آيد و حام بندهء آنها باشد . »\r\nگويد : و زن سام بن نوح ، صليب دختر بتاويل پسر محويل پسر خنوخ پسر قين پسر آدم بود و چند پسر آورد : از فخشد بن سام و اشوذ سام و لاوذ بن سام و عويلم بن سام . گويد : و سام را پسرى بنام ارم بود و ندانم كه از مادر ارفخشد و برادران وى بود يا نبود .\r\nاز ابن عباس آورده‌اند كه چون سوق الثمانين ما بين فرات و صرات براى فرزندان نوح تنگ شد برفتند و بابل را بنياد كردند كه دوازده فرسخ در دوازده فرسخ بود و بسيار شدند و صد هزار بودند و همگى پيرو اسلام بودند .\r\nابن اسحاق گويد : لاوذ بن سام بن نوح ، سبكه دختر يافث پسر نوح را به زنى گرفت و مردم فارس و گرگان و اقوام فارس از اعقاب ويند و طسم و عمليق نيز\r\n","description":"","footnote":"","page_name":" 143 ","page_number":143},
  {"content":"\r\nپسران وى بودند و ندانم كه آيا از مادر فرس بودند يا نه .\r\nگويد : عمليق پدر عمالقه بود كه در زمين پراكنده شدند و در مشرق و عمان و حجاز و شام و مصر مقر گرفتند و جباران شام كه نام كنعانيان داشتند از آنها بودند ، فرعونان مصر نيز از آنها بودند و مردم بحرين و قوم جاسم عمان و بنى هف مدينه و بنى سعد بن هزان و بنى مطر و بنى ازرق و اهل نجد و طايفهء بديل و راحل و غفار و مردم تيما و پادشاه حجاز مقيم تيما موسوم به ارقم از آنها بودند . در نجد نيز مقر داشتند و مردم طائف ، بنى عبد بن ضخم طايفه اى از عبس قديم ، نيز از اعقاب لاوذ بودند .\r\nگويد : و بنى اميم بن لاوذ بن سام بن نوح در و بار به ريگزار\r\nعالج مقر داشتند و بسيار شدند و به سبب گناهى كه كرده بودند عذاب خداى بدانها رسيد و نابود شدند و باقيماندهء آنها را نسناس گويند .\r\nگويد : و فرزندان طسم بن لاوذ مقيم يمامه و اطراف بودند و بسيار شدند و به بحرين رفتند و طسم و عماليق و اميم و جاسم عرب بودند و زبانشان عربى بود و فارسيان مشرق كه به ديار پارسيان بودند به پارسى سخن كردند .\r\nگويد : و فرزندان ارم بن سام بن نوح عوص بن ارم و غاثر بن ارم و حويل بن ارم بودند .\r\nو عوص بن ارم ، غاثر بن عوص و عاد بن عوص و عبيل بن عوص را آورد و غاثر بن ارم ثمود بن غاثر و جديس بن غاثر را آورد كه همه عرب بودند و به زبان مضرى سخن كردند و عربان ، اين اقوام عرب را عاربه گفتند يعنى عرب اصيل كه عربى زبان مادريشان بود . و فرزندان اسماعيل بن ابراهيم را عربشدگان يعنى عربان نا اصيل گفتند كه وقتى ميان اقوام عرب مقر گرفتند به زبان آنها سخن گفتند .\r\nپس عاد و ثمود و عماليق و اميم و جاسم و جديس و طسم عرب درست باشند .\r\nقوم عاد و ثمود و عماليق و اميم و جاسم و جديس و طسم عرب درست باشند .\r\nقوم عاد در همه ريگزار حضرموت تا يمن مقر داشت و قوم ثمود در حجر\r\n","description":"","footnote":"","page_name":" 144 ","page_number":144},
  {"content":"\r\nما بين حجاز و شام بود تا وادى القرى و اطراف آن و جديس به طسم پيوست و با آنها به يمامه و اطراف آن بودند تا بحرين و در آن روزگار يمامه جو نام داشت و قوم جاسم در عمان مقر گرفت و آنجا بودند .\r\nديگرى به جز ابن اسحاق گويد كه نوح در حق سام دعا كرد كه پيمبران و و رسولان از نسل وى باشند و در حق يافث دعا كرد كه شاهان از نسل وى باشند و در اين مورد او را بر سام مقدم داشت و در حق حام نفرين كرد كه رنگش بگردد و فرزندانش بندهء فرزندان سام و يافث شوند .\r\nگويد : در كتب هست كه پس از آن بر حام رقت آورد و در حق وى دعا كرد كه فرزندانش از برادران رأفت بينند و از نوادگان خويش براى كوش پسر حام و براى جامر پسر يافث دعا كرد ،\r\nاز آن رو كه تنى چند از نوادگان به نوح پيوستند و چون فرزندان تنى به خدمت او كمر بستند و براى بعضى از آنها دعا كرد .\r\nگويد : و سام غاثر را آورد و عليم و اشوذ و ارفخشد و لاوذ وارم ، و در مكه مقر داشت . گويد و پيمبران و رسولان و نيكان و همه عربان و فرعونان مصر از نسل ارفخشد بودند و همه شاهان عجم از ترك و خزر و ديگران و پارسيان كه آخرين پادشاهان يزدگرد پسر شهريار پسر پرويز بود و نسب وى به كيومرث پسر يافث مىرسيد از نسل يافث پسر نوح بودند .\r\nگويد : و گفته‌اند كه جمعى از فرزندان لاوذ بن سام بن نوح و ديگر برادران وى سوى جامر رفتند و جامر آنها را به نعمت و ملك خويش در آورد و ماذى پسر يافث از آنها بود كه شمشيرهاى ماذى منسوب به اوست و گويند كه كورش ماوذى قاتل بلشصر پسر اولمردوخ پسر بخت نصر از فرزندان اوست .\r\nگويد : و مردم نوبه و حبش و فزان و هند و سند و سواحل مشرق و مغرب از فرزندان حام پسر نوحند و نمرود نيز از آنها بود . وى نمرود بن كوش بن\r\n","description":"","footnote":"","page_name":" 145 ","page_number":145},
  {"content":"\r\nحام بود .\r\nگويد : و ارفخشد بن سام قينان را آورد و در تورات يادى از او نيست و در بارهء او گفته‌اند كه شايسته نبود نامش به كتابهاى منزل بيايد از آن روز كه جادوگر بود و خويشتن را خدا خواند و در تورات مواليد به ارفخشد بن سام و به شالخ بن قينان بن ارفخشد منسوب شد و نام قينان به همان سبب كه مذكور افتاد به ميان نيامد .\r\nگويد : و گفته‌اند كه شالخ بن ارفخشد از فرزندان قينان بود و شالخ غاثر را آورد و غاثر دو پسر آورد يكى فالغ كه معنى آن به عربى قاسم است و اين نام را از آن رو يافت كه به روزگار وى زمين قسمت شد و زبانها آشفته شد و ديگرى قحطان نام يافت .\r\nو قحطان يعرب و يقطان را آورد كه به سرزمين يمن فرود آمدند و قحطان نخستين كس بود كه پادشاهى يمن يافت و نخستين كس بود كه به درود او « ابيت اللعن » يعنى گزندت مباد گفتند چنان كه شاهان را گويند .\r\nو فالغ بن غابر ، ارغوا را آورد و ارغوا ساروغ را آورد و ساروغ ناحورا را آورد و ناحورا تارخ را آورد كه نام وى به عربى از ربود\r\nو تارخ ابراهيم صلوات الله عليه را آورد . و ارفخشد ، نمرود بن ارفخشد را آورد و مقر وى در ناحيه حجر بود .\r\nو لاوذ بن سام ، طسم و جديس را آورد و مقرشان در يمامه بود . و نيز لاوذ عمليق بن لاوذ را آورد و مقر وى در حرم و اطراف مكه بود و بعضى فرزندان وى به شام پيوستند و عماليق از آنها بودند و نيز لاوذ اميم را آورد كه فرزند بسيار داشت و بعضىشان در مشرق به نزد جامر پسر يافث رفتند .\r\nو ارم بن سام ، عوص را آورد و مقر وى احقاف بود ، و عوص ، عاد را آورد .\r\nاما حام بن نوح ، كوش و مصرايم و قوط و كنعان را آورد . نمرود جبار بابل پسر كوش بن حام بود و ديگر فرزندان حام سوى سواحل مشرق و مغرب و نوبه و\r\n","description":"","footnote":"","page_name":" 146 ","page_number":146},
  {"content":"\r\nحبشه و فزان رفتند .\r\nگويد : و گفته‌اند كه مصرايم ، قبط و بربر را آورد و قوط ، به سر زمين سند و هند رفت و مردم آنجا از اعقاب ويند ، و يافث بن نوح ، جامر و موعع و موداى و يوان و ثوبال و ماشج و تيرش را آورد . شاهان ايران از اعقاب جامر بودند و ترك و خزر از فرزندان تيرش بودند و اشبان از فرزندان ماسج بودند و ياجوج و ماجوج كه در مشرق ترك و خزر مقر دارند از فرزندان موعع بودند و سقلابيان و بر جان از فرزندان يوان بودند .\r\nو مردم اشبان به روزگار قديم از آن پيش كه فرزندان عيص به سرزمين روم روند آنجا بودند و هر يك از اين سه گروه اعقاب سام و حام و يافث به سرزمينى رفتند و مقر گرفتند و ديگران را به آنجا راه ندادند .\r\nاز ابن عباس روايت كرده‌اند كه خدا به موسى عليه السلام وحى كرد كه تو و قومت و اهل جزيره و اهل عال از فرزندان سام پسر نوحيد و عرب و فرس و نبط و هند و سند نيز از فرزندان سام پسر نوحند .\r\nمحمد كلبى گويد : هند و سند پسران توفين پسر يعطن پسر عابر پسر شالخ پسر ارفخشد پسر سام ، پسر نوحند . و مكران نيز پسران ويند .\r\nو جرهم كه نامش هذرم بود پسر عابر پسر سبا پسر يقطن ، پسر عابر پسر شالح پسر ارفخشد پسر سام پسر نوح بود .\r\nو حضرموت پسر يقطن پسر عابر پسر شالخ بود و يقطن ، قحطان پسر عابر پسر شالخ پسر ارفخشد پسر سام پسر نوح بود ، به گفتهء كسانى كه او را به غير اسماعيل انتساب داده‌اند .\r\nو فارسيان پسران فارس پسر بيرس پسر ناسور پسر سام پسر نوحند .\r\nو نبط پسران نبيط پسر كاش پسر ارم پسر سام پسر نوح بودند .\r\nو اهل جزيرهء و عال فرزندان ماش پسر ارم پسر سام پسر نوح بودند .\r\n","description":"","footnote":"","page_name":" 147 ","page_number":147},
  {"content":"\r\nو عمليق و طسم و اميم پسران لوذ پسر سام پسر نوح بودند .\r\nو عمليق پدر عمالقه بود كه قوم بربر فرزندان ثميلا پسر مارب پسر فاران پسر عمرو پسر عمليق از آنها بودند ، بجز صنهاجه و كتامه كه پسران فريقيش پسر قيس پسر صيفى پسر سبا بودند .\r\nگويند قوم عمليق نخستين كسان بودند كه به عربى سخن كردند . و اين هنگامى بود كه از بابل در آمدند و آنها را با جرهم عرب عاربه ميگفتند .\r\nو ثمود و جديس پسران عابر پسر سام پسر نوح بودند .\r\nو عاد و عبيل پسران عوص پسر ارم پسر سام پسر نوح بودند .\r\nو روم پسران لنطى پسر يونان پسر يافث پسر نوح بودند .\r\nو نمرود پسر كوش پسر كنعان پسر نوح بود كه پادشاه بابل و حريف ابراهيم خليل الرحمان صلى الله عليه بود .\r\nگويد : و عاد را به روزگارشان عاد ارم گفتند و چون عاد هلاك شد ثمود را ارم گفتند و چون ثمود هلاك شد ديگر فرزندان ارم را ارمان گفتند كه نبطيان بودند .\r\nو همه اينان پيرو اسلام بودند و به بابل مقر داشتند تا نمرود پسر حوش پادشاهشان شد و به پرستش بتان دعوتشان كرد و پذيرفتند و شبانگاه زبانشان سريانى بود و هنگام صبح خدا عز و جل زبانهايشان را آشفته كرد و سخن همديگر را فهم نكردند .\r\nفرزندان سام هيجده زبان داشتند و فرزندان حام هيجده زبان داشتند و فرزندان يافث\r\nشصت و سه زبان داشتند و خدا عز و جل عاد و عبيل و ثمود و جديس و عمليق و طسم و اميم و بنى يقطن پسر عابر پسر شالخ پسر ارفخشد پسر سام پسر نوح را عربى آموخت و پرچمداران آنها در بابل بر ناظر پسر نوح بود .\r\nو نوح چنان كه از ابن عباس روايت كرده‌اند زنى از بنى قابيل داشت كه پسرى آورد و نام او را بر ناظر كرد ، و فرزندان وى در مشرق در شهرى به نام معلون\r\n","description":"","footnote":"","page_name":" 148 ","page_number":148},
  {"content":"\r\nشمسا مقرر دارند .\r\nو فرزندان سام به مجدل ، نخبه زمين از ساتيدما تا دريا و از يمن تا شام مقر گرفتند و خدا عز و جل پيمبرى و كتاب و جمال و رنگ روشن و سپيدى را به آنها داد .\r\nو فرزندان حام در وزشگاه باد جنوب و دبور مقر گرفتند كه آنجا را داروم گويند و خداوند تيرگى و كمى سپيدى به آنها داد و ديارشان و آسمانشان را آباد كرد و طاعون از آنها برداشت واثل و اراك و عنبر و عناب و نخل به سرزمينشان داد و خورشيد و ماه را در آسمان بالاى سرشان روان كرد .\r\nو فرزندان يافث در صفون وزشگاه باد شمال و صبا مقر گرفتند و سرخى و زردگونگى نصيبشان شد و خدا زمينشان را خلوت كرد با سرماى سخت و آسمانشان نيز خلوت است كه از هفت ستارهء سيار چيزى بالاى سرشان نرود از آن رو كه زير بنات النعش و جدى و فرقدين باشند و بليهء طاعون دارند .\r\nو قوم عاد به شحر پيوست و در آنجا به دره اى مغيث نام هلاك شدند و پس از آن قوم مهره در شحر به آنها پيوستند .\r\nو عبيل به محل يثرب رفتند .\r\nو عماليق به صنعا مقيم شدند پيش از آنكه صنعا نام گيرد ، سپس بعضيشان سوى يثرب سرازير شدند و عبيل را از آنجا براندند و به محل جحفه فرود آمدند و سيل بيامد و نابودشان كرد از اين رو جحفه نام يافت .\r\nو ثمود به حجر و اطراف آن پيوستند و آنجا هلاك شدند .\r\nو طسم و جديس به يمامه پيوستند و هلاك شدند .\r\nو اميم به سرزمين ابار پيوستند و آنجا هلاك شدند .\r\nابار سرزمين ما بين يمامه و شحر است و اكنون كس بدانجا راه ندارد و جن بر آن چيره است و به انتساب ابار پسر اميم ، ابار نام يافت .\r\n","description":"","footnote":"","page_name":" 149 ","page_number":149},
  {"content":"\r\nو فرزندان يقطن پسر عابر به يمن پيوستند و يمن از آن نام يافت كه از سمت راست سوى آن شدند .\r\nو جمعى از بنى كنعان بشام پيوستند و شام از آن نام يافت كه از سمت شمال سوى آن شدند و شام را سرزمين بنى كنعان گفتند ، آنگاه بنى اسرائيل آمدند و آنها را بكشتند و بيرون كردند و شام از آن بنى اسرائيل شد . پس از آن روميان بر بنى اسرائيل تاختند و آنها را بكشتند جز اندكى را كه سوى عراق راندند . پس از آن عربان بيامدند و بر شام تسلط يافتند .\r\nو فالغ كه پسر عابر پسر ارفخشد پسر سام پسر نوح بود ، چنان كه گفتيم زمين را ميان فرزندان نوح قسمت كرد .\r\nولى خبر از پيمبر خداى صلى الله عليه و سلم و علماى سلف در انساب امتهاى زمين چنين است كه در روايت سمره آمده كه فرمود : « سام پدر عرب است و يافث پدر روم و حام پدر حبش » و روايت به اين مضمون مكرر هست .\r\nو روايت از سعيد بن مسيب هست كه گفت : « نوح سه پسر داشت و هر يك را سه پسر بود : سام و حام و يافث . سام عرب و فارس و روم را آورد كه همه نيكند و يافث ترك و سقلاب و ياجوج و ماجوج را آورد كه نيكى ندارند و حام قبط و زنگان و بربر را آورد . » و روايت از حمزة بن ربيعه هست كه هر سياه مجعد موى فرزند حام است و هر درشت چهره ريز چشم فرزند يافث است و هر نكو روى نكو موى فرزند سام است . » گويد : و نوح حام را نفرين كرد كه موى فرزندانش از گوش نگذرد و هر كجا فرزندان وى به فرزندان سام بر خورند به بندگيشان گيرند .\r\nبه پندار اهل تورات نوح پانصد ساله بود كه سام تولد يافت و سام يكصد و دو ساله بود كه ارفخشد را آورد و همه عمر سام چنان كه گفته‌اند يكصد و دو سال بود .\r\nو ارفخشد قينان را آورد و همه عمر ارفخشد چهار صد و سى و هشت سال بود و هنگام تولد قينان سى و پنج سال داشت .\r\n","description":"","footnote":"","page_name":" 150 ","page_number":150},
  {"content":"\r\nو قينان شالخ را آورد و اين به هنگامى بود كه قينان سى و نه سال داشت و مدت عمر قينان را در كتابها نياورده‌اند به سببى كه از پيش گفتيم .\r\nو شالخ عابر را آورد و به هنگام تولد وى سى ساله بود و همه عمر شالخ چهار صد و سى و سه سال بود .\r\nو عابر فالغ و برادرش قحطان را آورد . تولد فالغ يكصد و چهل سال پس از طوفان بود .\r\nو چون كسان فراوان شدند و طوفان را به ياد داشتند به بنياد شهرى پرداختند كه در آن فراهم شوند و پراكنده نباشند با برجى بلند كه اگر بار ديگر طوفان شد از آن مصون مانند و غرق نشوند و خدا عز و جل اراده فرمود كه كارشان سامان نيابد و پندارشان صورت نگيرد و بدانند كه همه قدرت و كار به دست اوست و جمعشان را بپراكند و زبانها را گونه گون كرد .\r\nو عمر عابر چهار صد و هفتاد و چهار سال بود .\r\nو فالغ ارغوا را آورد و همه عمر فالغ دويست و سى و هفت سال بود و هنگام تولد ارغوا سى سال داشت .\r\nو ارغوا ساروغ را آورد و همه عمر ارغوا دويست و نود و سه سال بود و هنگام تولد ساروغ سى و دو سال داشت .\r\nو ساروغ ناحور را آورد و همه عمر ساروغ دويست و سى سال بود و هنگام تولد ناحور سى ساله بود .\r\nو ناحور تارخ را آورد كه پدر ابراهيم صلوات الله عليه بود و اين نام را پدرش به او داد و چون به سرپرستى خدايان نمرود رسيد نام وى را آزر كرد .\r\nگويند : آزر نام پدر ابراهيم نبود بلكه نام بتى بود ، اين سخن را از مجاهد روايت كرده‌اند . و به قولى اين لقب او بود به سبب نقصى كه داشت و به معنى كج بود .\r\nو ناحور هنگام تولد تارخ بيست و هفت سال داشت و همه عمر ناحور دويست\r\n","description":"","footnote":"","page_name":" 151 ","page_number":151},
  {"content":"\r\nو چهل و هشت سال بود .\r\nو تارخ ابراهيم را آورد و هنگام تولد ابراهيم يك هزار و هفتاد و نه سال از طوفان گذشته بود .\r\nبعضى اهل كتاب گفته‌اند كه تولد ابراهيم دويست و شصت و سه سال پس از طوفان و سه هزار و سيصد و سى و هفت سال پس از خلقت آدم عليه السلام بود .\r\nو قحطان پسر عابر ، يعرب را آورد و يعرب يشجب را آورد و يشجب سبا را آورد و سبا حمير و كهلان و عمرو و اشعر و انمار و مر و عامله را آورد .\r\nو عمر پسر سبا عدى را آورد و عدى لخم و جذام را آورد .\r\nبه پندار بعضى نسب شناسان پارسى نوح همان افريذون بود كه اژدهاق را مغلوب كرد و پادشاهى از او گرفت ، و بعضى ديگر پنداشته‌اند كه افريذون ذو القرنين حريف ابراهيم عليه السلام بود كه در بئر السبع بمرد و در قرآن ياد شده است .\r\nبعضى ديگر گفته‌اند وى سليمان پسر داود بود و در اينجا از او ياد كردم به\r\nاين سبب كه گفته‌اند وى نوح بود و حكايت او با نوح همانند بود كه سه فرزند داشت و دادگر و نكو سيرت بود و ضحاك به دست او هلاك شد .\r\nگويند هلاك ضحاك به دست نوح بود و قوم نوح همان قوم ضحاك بود .\r\nو پارسيان دربارهء نسب افريذون گويند كه وى از اعقاب جم شاد شاه بود كه چنان كه از پيش گفتيم ازدهاق او را بكشت و ميان فريدون و جم ده پدر فاصله بود .\r\nاز روايت هشام كلبى شنيده‌ام كه افريذون از نسل جم شاه بود كه پيش از ضحاك بود و پنداشته‌اند كه نهمين نسل جم بود و به دنباوند تولد يافت و برون شد تا به مقر ضحاك رسيد و او را بگرفت و به بند كرد و دويست سال پادشاهى داشت ورد مظالم كرد و مردم را به پرستش خداى و انصاف و نيكى وا داشت و زمين و چيزهاى ديگر را كه ضحاك به ستم گرفته بود به صاحبانش پس داد ، مگر آنچه صاحب آن را نتوانست\r\n","description":"","footnote":"","page_name":" 152 ","page_number":152},
  {"content":"\r\nيافت كه بر مستمندان و عامه كسان وقف كرد .\r\nگويند وى نخستين كس بود كه به طب و نجوم پرداخت و سه پسر داشت كه بزرگتر سرم نام داشت و دومى طوج و سومى ايرج .\r\nافريذون بيم داشت كه پسران اتفاق نكنند و به يك ديگر تعدى كنند و ملك خويش را بر آنها تقسيم كرد و بر تيرها نوشت و بگفت تا هر يك تيرى برگيرند و روم و ناحيهء مغرب از سرم شد و ترك و چين از طوج شد و عراق و هند از سومى شد كه ايرج بود و تاج و تخت به دو داد و چون افريذون بمرد دو برادر به ايرج تاختند و او را بكشتند و سيصد سال پادشاهى زمين را ميان خود داشتند .\r\nگويد : به پندار پارسيان پدران افريذون تا ده پشت همه اثفيان نام داشتند ، از آن رو كه از ضحاك بر فرزندان خويش بيمناك بودند و روايت بود كه يكيشان بر ضحاك چيره شود و انتقام جم را بگيرد\r\nو اينان به لقبها ممتاز و شناخته بودند ، يكى را اثفيان صاحب گاو قرمز گفتند و اثفيان صاحب گاو ابلق و صاحب گاو چنان و چنان و فريدون پسر اثفيان پر گاو بود به معنى صاحب گاو بسيار ، پسر اثفيان نيك گاو يعنى صاحب گاوان خوب ، پسر اثفيان سير گاو ، يعنى صاحب گاوان چاق و درشت ، پسر اثفيان پور گاو يعنى صاحب گاوان به رنگ گورخر ، پسر اثفيان اخشين گاو يعنى صاحب گاوان زرد ، پسر اثفيان سياه گاو يعنى صاحب گاوان سياه ، پسر اثفيان سپيد گاو يعنى صاحب گاوان سپيد ، پسر اثفيان كبر گاو يعنى صاحب گاوان خاكسترى ، پسر اثفيان رمين گاو يعنى صاحب همه جور گله و همه رنگ گاو پسر اثفيان بنفروسن پسر جمشاد .\r\nگويند افريذون نخستين كس بود كه لقب كى گرفت و او را كى افريذون گفتند و معنى كى پاك باشد ، چنان كه گويند روحانى يعنى كار وى خالص و پاك است و به روحانيت پيوسته است و گويند كه معنى كى سود جوى باشد و به پندار بعضىها كى به معنى شكوه باشد و افريذون وقتى ضحاك را بكشت شكوه يافت .\r\n","description":"","footnote":"","page_name":" 153 ","page_number":153},
  {"content":"\r\nعجمان پارسى گويند كه افريذون مردى تنومند و نكو روى و شكوهمند و مجرب بود و بيشتر جنگ وى با گرز بود و سر گرز وى چون سر گاو بود .\r\nو پادشاهى ايرج بر عراق و اطراف در ايام وى بود و روزگار ايرج را با شاهى فريدون آميخته بود و او پادشاهى همه اقاليم داشت و در ممالك بگشت و چون به تخت نشست گفت : « به يارى و كمك خدا ، ضحاك را مغلوب و شيطان و يارانش را منكوب كرديم » ، آنگاه مردم را اندرز داد و به انصاف و داد و نكو كارى و شكر گزارى ترغيب كرد و هفت كوهيار نهاد يعنى سرپرست كوهستان و دنباوند و جاهاى ديگر را به ترتيبى همانند تمليك به آنها سپرد .\r\nگويند و چون بر ضحاك دست يافت ضحاك به دو گفت : « مرا به انتقام جدت جم مكش . »\r\nو افريذون گفت : « سخت بالا گرفته اى و خويشتن را بزرگ پنداشته اى كه چنين طمع ميدارى » و به دو ياد آورى كرد كه جدش بزرگتر از آن بود كه همسنگ ضحاك باشد و گفت كه او را در مقابل گاوى كه در خانه جدش بوده است مىكشد .\r\nگويند افريذون نخستين كس بود كه فيل ، اهلى كرد و بر فيل نشست و استر كشيد و مرغابى و كبوتر نگهداشت و ترياق داشت . وى با دشمنان پيكار كرد و تار و مارشان كرد و زمين را بر سه پسر خود طوج و سلم و ايرج تقسيم كرد و قلمرو ترك و خزر و چين را كه چين بغا نام يافت به طوج داد و همه نواحى مجاور را بدان پيوست و روم و سقلاب و بر جان و نواحى مجاور را به سلم پسر دوم داد و قسمت ميانه و آباد زمين را كه اقليم بابل است و آن را خنارث گفتند با هند و سند و حجاز و جاهاى ديگر به ايرج داد كه برادر كوچكتر بود و او را بيشتر از همه دوست داشت و بدين سبب اقليم بابل ايرانشهر نام گرفت و هم به سبب اقليم بابل ميان فرزندان افريذون و اعقابشان دشمنى افتاد و شاهان خنارث و ترك و روم به جنگ و خونخواهى و ميراثجوئى برخاستند .\r\n","description":"","footnote":"","page_name":" 154 ","page_number":154},
  {"content":"\r\nگويند وقتى طوج و سلم بدانستند كه پدرشان ايرج را بر آنها برترى داده است به دشمنى او برخاستند و كار دشمنى بالا گرفت تا طوج و سلم بر ايرج تاختند و به كمك همديگر او را بكشتند و طوج كمندى بينداخت و او را خفه كرد ، بدين سبب تركان كمند انداز شدند .\r\nايرج دو پسر داشت به نام وندان و اسطونه و دخترى به نام خوزك و به قولى خوشك و سلم و طوج دو پسر را با پدر بكشتند و دختر بماند .\r\nگويند : روزى كه افريذون به ضحاك دست يافت ، روز مهر ماه بود و مردم اين روز را عيد گرفتند كه محنت ضحاك از ميان برخاسته بود و آن را مهرگان نام كردند .\r\nگويند : افريذون جبارى دادگر بود ، قامت وى نه نيزه بود و هر نيزه به اندازهء كشيدگى دو دست بود ، پهناى كمرش سه نيزه بود و پهناى سينه اش چهار نيزه بود باقيماندهء نمروديان و نبطيان را در سواد عراق دنبال كرد و سرانشان را بكشت و آثارشان را نابود كرد و مدت پادشاهيش پانصد سال بود .\r\n\r\nسخن از حوادثى كه از نوح تا ابراهيم خليل الرحمان عليهما السلام ، بود\r\nاز پيش گفتيم كه كار نوح و فرزندانش چگونه بود كه زمين را پس از وى تقسيم كردند و مقر هر گروه كجا بود ، و دو گروه از بنى ارم بن سام بن نوح پس از نوح طغيان كردند : يكى از اعقاب عاد بن عوص بن ارم بن سام بن نوح كه عاد قديم بودند و ديگر ثمود بن جاثر بن ارم بن سام بن نوح كه همگى عربان عاربه بودند .\r\n","description":"","footnote":"","page_name":" 155 ","page_number":155},
  {"content":"\r\n\r\nاما قوم عاد\r\n: خداى عز و جل هود بن عبد الله بن رباح بن جلود بن عاد بن عوص بن ارم بن سام بن نوح را سوى آنها فرستاد . به پندار بعضى نسب شناسان ، هود ، عابر بن شالخ بن ارفخشد بن سام بن نوح بود . قوم هود سه بت داشتند كه پرستش آن مىكردند و يكى را صدا گفتند و ديگرى را صمود و سومى راهبا ، و هود به توحيد خدا و عبادت او و ترك ستم با كسان دعوتشان كرد كه تكذيب وى كردند و گفتند كى از ما نيرومندتر است و جز اندكى به هود ايمان نياوردند .\r\nو چون در طغيان خويش مصر شدند هود اندرزشان داد و گفت :\r\n« * ( أَ تَبْنُونَ بِكُلِّ رِيعٍ آيَةً تَعْبَثُونَ . وَتَتَّخِذُونَ مَصانِعَ لَعَلَّكُمْ تَخْلُدُونَ . وَإِذا بَطَشْتُمْ ، بَطَشْتُمْ جَبَّارِينَ . فَاتَّقُوا الله وَأَطِيعُونِ . وَاتَّقُوا الَّذِي أَمَدَّكُمْ بِما تَعْلَمُونَ . أَمَدَّكُمْ بِأَنْعامٍ وَبَنِينَ . وَجَنَّاتٍ وَعُيُونٍ . إِنِّي أَخافُ عَلَيْكُمْ عَذابَ يَوْمٍ عَظِيمٍ 26 : 128 - 135 ) * [ 1 
  ] يعنى چرا در هر مكانى به بيهوده سرى ، نشانى بنا مىكنيد ؟ و آبگيرها مىسازيد ، مگر جاودانه زنده خواهيد بود ؟ و چون سختى كنيد چون ستمگران سختى مىكنيد ، از خدا بترسد و اطاعتم كنيد از آن كس كه آنچه مىدانيد كمكتان داده است بترسيد چهار پايان و فرزندان كمكتان داده است ، با باغستانها و چشمه سارها ، كه من بر شما از عذاب روزى بزرگ مىترسم » و جوابشان به هود اين بود كه\r\n« * ( قالُوا سَواءٌ عَلَيْنا أَ وَعَظْتَ أَمْ لَمْ تَكُنْ من الْواعِظِينَ 26 : 136 ) * [ 2 
  ] يعنى گفتند : پند دهى يا پندگو نباشى براى ما يكسان است » .\r\n« * ( قالُوا يا هُودُ ما جِئْتَنا بِبَيِّنَةٍ وَما نَحْنُ بِتارِكِي آلِهَتِنا عَنْ قَوْلِكَ وَما نَحْنُ لَكَ بِمُؤْمِنِينَ ، إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ 11 : 53 - 54 ) * [ 3 
  ] يعنى گفتند : اى هود براى ما دليلى نياورده اى و به گفتهء تو رها كن خدايان خويش نيستيم و ترا باور نمىكنيم و\r\n\r\n","description":"","footnote":"\r\n[ 1 ، 2 
  ] 62 : 128 تا 136\r\n[ 3 
  ] 11 : 53 و 54\r\n","page_name":" 156 ","page_number":156},
  {"content":"\r\nجز اين نگوييم كه بعضى خدايان ما آسيبى به تو رسانده‌اند » و چنان كه گفته‌اند خدا سه سال باران به آنها نداد تا به محنت افتادند و گروهى را به طلب باران فرستادند كه قصهء آن در روايت حسان بكرى آمده كه گويد : « سوى پيمبر مىشدم و در ربذه زنى را بديدم كه گفت : مرا پيش پيمبر خدا صلى الله عليه و سلم توانى برد ؟ » گفتم : « آرى » و او را برداشتم تا به مدينه رسيدم و به مسجد شدم و پيمبر خدا صلى الله عليه و سلم بر منبر بود و بلال شمشيرى به دست داشت و پرچمهاى سياه افراشته بود .\r\nگفتم : « اين چيست ؟ » گفتند : « عمرو بن عاص از غزا آمده . » و چون پيمبر صلى الله عليه و سلم از منبر به زير آمد ، پيش وى رفتم و اجازه خواستم و اجازه داد گفتم : « اى پيمبر خداى زنى از بنى تميم بر در است كه از من خواسته او را پيش تو آرم . » فرمود : « اى بلال به او اجازه بده . » گويد : و زن در آمد و چون بنشست ، پيمبر به من فرمود : « ميان شما و بنى تميم چيزى بوده است ؟ » گفتم : « آرى و شكست از آنها بود ، اگر خواهى كه دهنا را ميان ما و آنها فاصله كنى بكن » .\r\nو زن گفت : « اى پيمبر خدا پس حاجتمند تو كجا رود ؟ » گفتم : « من چون آن گوسفندم كه گرگى همراه برده باشد » و به دو گفتم : « ترا آوردم كه دشمنم باشى ؟ خدا نكند چون فرستادگان عاد باشم . » پيمبر صلى الله عليه و سلم فرمود : « فرستادگان عاد چگونه بودند ؟ » گفتم : « قصه را نيك دانم ، عاديان به قحط افتادند و كسان به دعاى باران\r\n","description":"","footnote":"","page_name":" 157 ","page_number":157},
  {"content":"\r\nفرستادند و آنها در مكه به بكر بن معاويه گذشتند كه شرابشان داد و دو كنيز وى مدت يك ماه برايشان آواز خواندند ، آنگاه يكى را سوى كوهستان مهره فرستادند كه دعا همىكرد و ابرها مىآمد و چون ابرى آمدى\r\nگفتى فلان جا رو تا ابرى بيامد و ندا آمد : بگير كه خاكستر است و از عاد يكى را باقى مگذار . » گويد : و فرستاده اين بشنيد و از آنها نهان داشت تا عذاب خدا بيامد .\r\nابو بكر بن عياش درباره قصه عاديان گويد كه فرستاده به كوهستان مهره بالا رفت و گفت : « خدايا براى اسيرى نيامده‌ام كه فديه دهم يا بيمارى كه شفا دهم به دعا آنچه باران خواهى داد بده . » گويد : پس ابرها بر آمد و ندا رسيد كه از اين ابرها برگزين ، و او همىگفت :\r\n« سوى ينى فلان رويد » و عاقبت ابرى سياه بر آمد و فرستاده گفت : « سوى عاد روم » و ندا آمد بگير كه خاكستر است و از عاد يكى را باقى مگذار .\r\nگويد : و قصه را از آن گروه كه پيش بكر بن معاويه شراب همىخوردند نهان داشت و بكر بن معاويه نخواست قصه را به آنها كه مهمان و بر خوانش بودند ، گفته باشد و آن را ضمن آوازى ياد كرد .\r\nابن اسحاق گويد : وقتى قوم عاد دچار قحط شدند گفتند گروهى را به مكه فرستيم تا براى ما طلب باران كند ، و قيل بن عمر و لقيم بن هزال بن هزيل بن عبيل بن ضد بن عاد اكبر و مرثد بن سعد بن عفير را كه مسلم بود و اسلام خويش نهان مىداشت و جلهمة بن خيبرى دايى معاوية بن بكر و لقمان بن عاد بن فلان بن ضد بن عاد اكبر را بفرستادند و اينان هر كدام با گروهى از قوم خويش برفتند و جمع فرستادگان هفتاد كس بود و چون به مكه رسيدند بر معاوية بن بكر فرود آمدند و جايشان بيرون مكه و خارج حرم بود ، معاويه آنها را منزل داد و گرامى داشت كه خالگان و داماد وى بودند و هزيله دختر بكر و خواهر تنى معاويه زن لقيم بن هزال بود كه عبيد بن لقيم و عمير بن لقيم را آورده بود و آنها در خاندان معاويه به مكه پيش خالگان خود بودند و اينان از مردم\r\n","description":"","footnote":"","page_name":" 158 ","page_number":158},
  {"content":"\r\nعاد متأخر و باقيماندهء عاد قديم بودند .\r\nو چون فرستادگان عاد بر معاوية بن بكر فرود آمدند ، ماهى پيش وى بماندند و شراب خوردند و دو كنيز معاوية بن بكر بر ايشان آواز خواندند . يك ماه راه آمده بودند و يك ماه اقامت گرفته بودند و چون معاويه ديد كه اقامتشان دراز شد و قومشان آنها را فرستاده بودند كه براى رفع بليهء خشكسالى دعا و استغاثه كنند اين كار را خوش نداشت و گفت : « خالگان و دامادهايم نابود شدند و اينان مهمانان منند كه بر من وارد شده‌اند و ندانم چكنم و شرمم آيد بگويم كه به دنبال مقصد خويش روند كه پندارند از طول اقامتشان دلگير شده‌ام ، اما قومشان از رنج و عطش تباه شده‌اند . » و اين قصه را با دو كنيز نغمه گر خويش بگفت و گفتند : « شعرى بگوى تا برايشان بخوانيم و ندانند از كيست شايد به جنبش آيند . » معاويه شعرى بدين مضمون گفت :\r\n« اى قيل ، برخيز و دعا كن » « شايد خدا ابرى برساند » « و سرزمين عاد را سيراب كند » « كه مردم عاد از عطش سخت » « سخن نتوانند گفت و پير فرتوت » « و جوان ، اميد باران ندارد » « حال زنان بد نبود و اكنون » « زنان نيز بيوه شده‌اند » .\r\n« حيوانات وحشى آشكارا سوى عاديان مىشوند » « و از تير آنها بيم ندارند » « و شما در اين حال شب و روز به دلخواه مىگذرانيد »\r\n","description":"","footnote":"","page_name":" 159 ","page_number":159},
  {"content":"\r\n« و چه بد فرستادگانى هستيد » « و شايستهء درود و سلام نيستيد » و چون معاويه اين شعر بگفت و كنيزان بخواندند و جماعت آواز ايشان بشنيدند ، به همديگر گفتند « قومتان شما را فرستاده‌اند كه از بليهء قحط استغاثه كنيد و شما دير مانده‌ايد . به حرم در آييد و دعاى باران كنيد . » مرثد بن سعد بن عفير گفت : « به خدا شما به دعا باران نخواهيد داشت ، ولى اگر پيمبر خويش را اطاعت كنيد\r\nو سوى او باز گرديد باران خواهيد داشت » و بدين گونه اسلام خويش را عيان كرد و جلهمة بن خيبرى چون اين بشنيد و بدانست كه وى به هود ايمان آورده و پيرو دين اوست شعرى بدين مضمون گفت :\r\n« اى سعد تو از طايفه اى محترمى » « و مادرت از قوم ثمود است » « ولى ما هرگز اطاعت تو نكنيم » « و آنچه را خواهى كار نبنديم » « به ما گوئى كه دين رفد و رمل و آل ضد و عبود را بگذاريم » « و از دين نياكان عزيز صاحب راى » « بگرديم و پيرو دين هود شويم » رفد و رمل و ضد از قبائل عاد بودند و عبود نيز از آنها بود .\r\nآنگاه به معاوية بن بكر گفت : « مرثد بن سعد را نگهداريد كه با ما به مكه نيايد كه وى بر دين هود رفته و از دين ما بگشته . » سپس به مكه شدند و براى قوم عاد به دعا باران خواستند و چون راه مكه را پيش گرفتند مرثد بن سعد از منزل معاويه در آمد و پيش از آنكه دعا كنند به آنها رسيد و با آنها بايستاد و فرستادگان براى دعا فراهم بودند و گفت : « خدايا حاجت مرا تنها بر آر و مرا در دعاى آنها وارد مكن » و باز گشت و قيل بن عبر سر فرستادگان عاد بود و فرستادگان عاد گفتند :\r\n","description":"","footnote":"","page_name":" 160 ","page_number":160},
  {"content":"\r\n« خدايا آنچه را قيل مىخواهد به او عطا كن و دعاى ما را نيز با دعاى او همراه كن » لقمان بن عاد از فرستادگان عاد جدا مانده بود و او سالار قوم عاد بود و چون گروه از دعا فراغت يافتند گفت : « خدايا من تنها به حاجت خويش آمده‌ام ، حاجت مرا بر آر » و قيل بن عمر به هنگام دعا گفت : « خدايا اگر هود راستگوست به ما باران بده كه هلاك شديم » و خدا سه ابر بر آورد سفيد و سرخ و سياه و يكى از ابر ندا داد كه اى قيل براى خودت و قومت از اين ابرها برگزين گفت : « ابر سياه را برگزيدم كه از ديگر ابرها آب بيشتر دارد » و ندا آمد كه خاكستر برگزيدى و از عاد كس نماند ، نه پدر ماند و نه فرزند و همگى نابود شوند ، مگر بنى لوزيه كه هدايت يافته‌اند . بنى لوريه\r\nفرزندان لقيم بن هزال بن هزيل بن هزيله دختر بكر بودند كه با خالگان خود به مكه مقر داشتند و به سرزمين عاد نبودند و باقيماندگان عاديان متأخر بودند .\r\nو خداوند چنان كه گفته‌اند ابر سياه را كه قيل بن عبر برگزيده بود و عذاب داشت سوى عاد فرستاد كه از دره اى كه متعلق به ايشان بود و مغيث نام داشت در آمد و چون آن را بديدند سخت خرسند شدند و گفتند : « اين ابر باران خواهد داد » خداى عز و جل فرمايد :\r\n« * ( بَلْ هُوَ مَا اسْتَعْجَلْتُمْ به رِيحٌ فِيها عَذابٌ أَلِيمٌ . تُدَمِّرُ كُلَّ شَيْءٍ بِأَمْرِ رَبِّها 46 : 24 - 25 ) * [ 1 
  ] يعنى اين چيزيست كه به شتاب مىخواستيد ، باديست كه عذابى المانگيز در آن هست .\r\nكه به فرمان پروردگارش همه چيز را هلاك كند » .\r\nو چنان كه گفته‌اند نخستين كسى كه بدانست در آن چيست و جز باد نيست ، زنى از عاد بود كه مهدد نام داشت و چون بدانست كه در ابر چيست بانگ زد و از خويش برفت چون به خود آمد گفتند : « چه ديدى ؟ » گفت : « بادى ديدم چون شعله هاى آتش و جلو آن مردان بودند كه پيشش\r\n\r\n","description":"","footnote":"\r\n[ 1 
  ] 46 : 24 و 25\r\n","page_name":" 161 ","page_number":161},
  {"content":"\r\nمىراندند .\r\nو خداى عز و جل هفت شب و هشت روز پيوسته باد را بر آنها مسلط كرد و از عاد كس نماند و همه هلاك شدند .\r\nگويند : هود و مؤمنان وى در چهار ديوارى بماندند و بادى كه به آنها رسيد خوش بود و لذت بخش ولى عاديان را از زمين به هوا مىبرد و به سنگ مىكوفت .\r\nو فرستادگان عاد از مكه در آمدند و پيش بكر بن معاويه و پدرش رسيدند و بر او فرود آمدند و شبانگاهى مهتابى مردى بر شتر بيامد و اين به روز سوم حادثهء عاد بود و خبر را با آنها بگفت ، گفتند : « هود كجا بود ؟ » گفت : « در ساحل دريا از آنها جدا شدم . » و گويى در سخن وى شك داشتند ، اما هزيله دختر بكر گفت : « بخداى كعبه راست مىگويد » .\r\nمثوب بن يعفر پسر برادر معاويه بن بكر با آنها بود و چنان كه گفته‌اند ، و خدا بهتر داند ، به مرثد بن سعد و لقمان بن عاد و قيل بن عمر هنگامى كه در مكه دعا مىكردند گفت : « آرزوى شما بر آورده شود ، براى خويش برگزينيد ولى عمر جاويد نخواهيد كه از مرگ چاره نيست » .\r\nمرثد بن سعد گفت : « خدايا نيكى و راستى ده و به او داده شد .\r\nو لقمان بن عاد گفت : « خدايا مرا عمر ده » گفته شد : « براى خويش برگزين ولى عمر جاويد مخواه عمرى چون بزى خاك آلود ، در كوهى سخت كه جز باران نه بيند يا عمر هفت عقاب كه چون يكى برود ديگرى جاى آن گيرد . » و لقمان عقابها را برگزيد و چنان كه گويند به مقدار هفت عقاب بزيست . جوجه اى را هنگامى كه از تخم برون ميشد مىكوفت و چون ميمرد جوجه ديگر مىكوفت و چنين كرد تا به هفتمى رسيد و چنان كه گفته‌اند هر عقاب هشتاد سال ميزيست و چون به جز هفتمى نماند برادرزادهء لقمان گفت : « جان عمو از عمر تو مانند عمر اين عقاب مانده است . » لقمان گفت : « برادرزاده‌ام اين لبد است . » و لبد در زبان عاديان به معنى\r\n","description":"","footnote":"","page_name":" 162 ","page_number":162},
  {"content":"\r\nروزگار بود .\r\nو چون عقاب لقمان پير شد و عمر آن به سر آمد صبحگاهان عقابان از كوه برخاست اما لبد برنخاست و لقمان مراقب عقاب خويش بود و چون بديد كه لبد با عقابان برنخاست به كوه رفت تا ببيند لبد چه شده و خويشتن را سست يافت و از پيش چنين نبود و چون به كوه رسيد عقاب خويش را ديد كه از عقابان مانده است و بانگ زد لبد برخيز و لبد آهنگ برخاستن كرد اما نتوانست كه پاهايش لخت شده بود و بيفتاد و هر دو بمردند .\r\nبه قيل بن عمر نيز هنگامى كه نداى ابر را شنيد گفته شد : « براى خويش برگزين چنان كه دو يار تو برگزيدند . » گفت : « خواهم كه هر چه به قوم من رسد به من نيز رسد . » گفته شد : « هلاك باشد . » گفت : « هر چه باشد ، مرا پس از آنها به ماندن چه حاجت . » و عذابى كه به عاديان رسيد به دو نيز رسيد و هلاك شد .\r\nمرثد بن سعد بن عفير وقتى سخن سوار را كه از هلاك عاديان خبر آورده بود شنيد شعرى بدين مضمون گفت :\r\n« عاديان نا فرمانى پيمبر خود كردند . » « و تشنه ماندند و آسمان بارانشان نداد . » « و فرستادگانشان ماهى برفتند كه باران خواهند . » « و با تشنگى كورى نيز يافتند . » « كه آشكارا به پروردگار خويش كافر شدند . » « و آثار قديمشان محو شد . » « خداوند عقل عاديان را بگرفت » « و دلهايشان كور و تاريك شد »\r\n« و خبر آشكار را ندانستند . » « اندرز با تيره روزى سودمند نباشد »\r\n","description":"","footnote":"","page_name":" 163 ","page_number":163},
  {"content":"\r\n« من و دو دخترم و مادر فرزندانم » « فداى هود پيمبرمان باد » « كه بيامد و دلها به ستم خو گرفته بود » « و روشنى از ميان برخاسته بود » « بتى داشتيم كه صعود نام داشت » « و دو ديگر صدا و هبا بود » « و توبه گران او را بديدند » « اما دروغزنانش به تيره روزى گراييدند » « من نيز وقتى شب در آيد » « به هود و كسان وى خواهم پيوست » گويند در آن روزگار سالار و بزرگ قوم عاد خلجان بود .\r\nاز محمد بن اسحاق روايت كرده‌اند كه وقتى باد از دره بر عاديان وزيدن گرفت هفت گروه از آنها كه خلجان نيز همراهشان بود گفتند : « بكنار دره شويم و باد را برانيم . » و باد يكى را بر ميگرفت و به زمين ميكوفت و گردنش مىشكست و چنان كه خداى عز و جل فرمود وى را چون تنه نخل افتاده وا ميگذاشت و جز خلجان كس از آنها نماند و او سوى كوه شد و بدان چنگ زد و كوه بلرزيد .\r\nهود به دو گفت : « اى خلجان ، اسلام بيار تا سالم مانى . » خلجان گفت : « اگر اسلام بيارم پيش خدايت چه دارم ؟ » هود گفت : « بهشت . » خلجان گفت : « اينان كه در ابر چون بختيان ديده شوند ، چه كسانند ؟ » هود گفت : « اينان فرشتگان پروردگار منند . » خلجان گفت : « اگر اسلام بيارم خدا مرا از آنها مصون خواهد داشت ؟ » هود گفت : « مگر شاهى هست كه سپاهش فرمان او نبرند ؟ »\r\n","description":"","footnote":"","page_name":" 164 ","page_number":164},
  {"content":"\r\nخلجان گفت : « اگر باشد بد باشد . »\r\nآنگاه باد بيامد و او را نيز چون يارانش هلاك كرد .\r\nگويند عمر هود يكصد و پنجاه سال بود .\r\nاز احمد بن مفضل روايت كرده‌اند كه چنان كه خداى فرمود هود را به سوى عاد فرستاد كه گفت : « اى قوم خدا را بپرستيد كه جز او خدايى نداريد و اندرزشان داد و سخنانى گفت كه خدا عز و جل حكايت آن را به قرآن آورده است ، اما وى را دروغزن خواندند و انكار كردند و گفتند عذاب بيار ، هود گفت : « خدا ميداند و من رسالت او را مىرسانم . » و چون عاديان كفر ورزيدند به خشكسالى دچار شدند و به رنج افتادند و هود نفرين كرد و خداوند باد بى باران براى آنها فرستاد و چون آن را بديدند گفتند :\r\n« اين به ما باران خواهد داد . » و چون نزديك شد ديدند كه مرد و شتر را به آسمان مىبرد ، و چون چنين ديدند به خانه ها رفتند و باد به خانه ها نيز رسيد و هلاكشان كرد و از خانه ها بيرونشان كرد ، روزهاى شوم پيوسته بود كه هفت شب و هشت روز عذاب بود كه به هر چه رسيد هلاك كرد و خداى فرمود كه مردم را از خانه ها مىكند گويى تنه هاى نخل افتاده بودند . و چون خدا هلاكشان كرد پرندگان سياه بفرستاد تا\r\nآنها را به دريا ريخت و خدا فرمود : « و چنان شدند كه جز مسكنهاشان نبينى » .\r\nو باد هميشه به پيمانه و اندازه بود مگر آن روز كه بر خازنان چيره شد و ندانستند اندازه چيست و خدا عز و جل فرمود : « به بادى سخت هلاك يافتند . » از وهب بن منبه روايت كرده‌اند كه وقتى خدا عز و جل عاديان را به باد معذب فرمود ، باد درخت تنومند را از ريشه مىكند و خانه ها را ويران مىكرد و هر كه در خانه نبود باد از زمينش بر ميگرفت و به كوه ميزد و پاره پاره ميكرد تا همگيشان هلاك شدند\r\n.\r\n","description":"","footnote":"","page_name":" 165 ","page_number":165},
  {"content":"\r\n\r\nاما قوم ثمود\r\nآنها نيز نا فرمانى خداى كردند و كافر شدند و در زمين فساد كردند و خدا عز و جل صالح بن عبيد بن اسف بن ماسخ بن عبيد بن خادر بن ثمود بن جاثر بن ارم بن سام بن نوح را به پيمبرى به سوى آنها فرستاد كه به توحيد خدايشان خواند .\r\nو به قولى صالح بن اسف بن كماشج بن ارم بن ثمود بن جاثر بن ارم بن سام بن نوح بود .\r\nو قوم به پاسخ گفتند : « * ( يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ 11 : 62 ) * [ 1 
  ] يعنى اى صالح ، پيش از اين اميدها از تو داشتيم ، چطور ما را از پرستيدن خدايانى كه پدرانمان مىپرستيده‌اند منع مىكنى ما از اين آيين كه به سوى آن دعوتمان مىكنى به شكى سخت اندريم » .\r\nخدا عز و جل عمر دراز به آنها داده بود و در ناحيهء حجر\r\nيا وادى القرى ميان شام و حجاز مقر داشتند و صالح با وجود تمرد و طغيان قوم همچنان به دعوتشان پرداخت و دعوت وى اصرارشان بيفزود و چون كار به درازا كشيد گفتند : « اگر راست مىگويى آيتى بيار . » از ابو طفيل روايت كرده‌اند كه قوم صالح به دو گفتند : « اگر راست مىگويى آيتى بيار . » و صالح به آنها گفت : « سوى برجستگى زمين رويد » كه چون حامله همى ناليد آنگاه بشكافت و شتر از آن در آمد و صالح عليه السلام گفت : « * ( هذِه ناقَةُ الله لَكُمْ آيَةً فَذَرُوها تَأْكُلْ في أَرْضِ الله وَلا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ 11 : 64 ) * [ 2 
  ] . * ( لَها شِرْبٌ وَلَكُمْ شِرْبُ يَوْمٍ مَعْلُومٍ 26 : 155 ) * [ 3 
  ] » ، « يعنى اى قوم ، اين شتر خداست كه معجزه اى براى شماست ، بگذاريدش در زمين خدا چرا كند و بدى به او نرسانيد كه عذابى المانگيز شما را ميگيرد . وى را آبخورى است و شما را آبخور روزى معين است » .\r\n\r\n","description":"","footnote":"\r\n[ 1 
  ] 11 : 62\r\n[ 2 
  ] 7 : 72\r\n[ 3 
  ] 26 : 155\r\n","page_name":" 166 ","page_number":166},
  {"content":"\r\nو چون از شتر خسته شدند و آن را پى كردند به آنها گفت : « سه روز در خانه هاى خويش بسر بريد و اين وعده دروغ نباشد . » از عبد العزيز روايت كرده‌اند كه صالح به قوم گفت : « نشان عذاب چنان باشد كه فردا سرخ شويد و به روز ديگر زرد شويد و سوم روز سياه شويد و عذاب بيايد . » و چون اين بديدند حنوط ماليدند و آمادهء مرگ شدند .\r\nعمرو بن خارجه را گفتند : « حكايت ثمود را با ما بگوى . » گفت : از پيمبر خداى صلى الله عليه و سلم روايت كنم كه فرمود : « ثمود قوم صالح بودند و خدا عز و جل عمر درازشان داده بود و يكيشان خانه اى محكم ميساخت و خانه ويران مىشد و مرد همچنان زنده بود و چون چنين ديدند از كوه خانه ها ساختند و در سنگ بتراشيدند\r\nو زندگى مرفه داشتند . » و گفتند : « اى صالح از پروردگارت بخواه آيتى بفرستد تا بدانيم كه تو پيمبر خدايى . » و صالح خدا را بخواند و شتر را بر آورد و آبخور شتر يك روز و آبخور قوم روز ديگر بود و چون به روز آبخور شتر ، آب را به شتر وا مىگذاشتند از شير آن همه ظرفها را پر مىكردند .\r\nو خداى به صالح وحى كرد كه قومت شتر را پى مىكنند و صالح به آنها گفت .\r\nگفتند : « هرگز چنين نكنيم . » صالح گفت : « اگر شما نكنيد مولودى بيايد و شتر را پى كند . » قوم گفتند : « نشان اين مولود چه باشد كه اگر او را بيابيم بكشيم . » صالح گفت : « كودكى تيره و ازرق و سرخ گونه است . » گويد : و دو پير گرامى و و الا قدر در شهر بودند ، يكيشان پسرى داشت كه براى او زن عادى نمىخواست و ديگرى دخترى داشت كه همسنگى براى او نمىيافت\r\n","description":"","footnote":"","page_name":" 167 ","page_number":167},
  {"content":"\r\nو روزى به مجلسى فراهم شدند و يكيشان به ديگرى گفت : « چرا پسرت را زن ندهى ؟ » گفت : « همسنگى براى او نمىيابم . » گفت : « دختر من همسنگ اوست و من او را به زنى به پسر تو دهم . » و دختر را زن پسر كرد و مولود موعود از آنها بيامد .\r\nگويد : و در شهر هشت كس بودند كه در زمين فساد مىكردند و پير و اصلاح نمىشدند و چون صالح بگفت كه مولودى از شما شتر را پى كند ، هشت زن قابله برگزيدند و تيغها دادند كه در دهكده بگردند و هر جا زنى بزايد مولود وى را ببينند اگر پسر بود بكشند و اگر دختر بود بگذارند و چون مولود موعود را بديدند بانگ زدند و گفتند : « اين همانست كه صالح پيغمبر خدا گفت » و خواستند به تيغش از ميان بردارند ولى پدر بزرگانش نگذاشتند و گفتند اگر صالح بخواهد او را مىكشيم .\r\nو مولودى بد نهاد بود و به يك روز چون هفته مولودان ديگر رشد مىكرد\r\nو به هفته اى چون ماه مولودان ديگر رشد ميكرد و به يك ماه چون سال مولودان ديگر رشد ميكرد و آن هشت كس كه مفسد بودند و از صلاح به دور ، فراهم آمدند و آن دو پير نيز بودند و گفتند : « اين پسر را نيز به سبب منزلت و شرف پدر بزرگانش با خويش داريم . » و نه كس شدند .\r\nصالح عليه السلام با قوم در دهكده نميماند ، مقر وى در مسجدى بود كه آن را مسجد صالح مىگفتند و شب آنجا بود و روز ميآمد و قوم را تذكار و اندرز ميداد و شب به مسجد ميرفت و آنجا به سر ميكرد .\r\nحجاج بن جريح گويد : و چون صالح عليه السلام به آنها گفت كه پسرى تولد يابد كه هلاك قوم به دست وى باشد گفتند : « با وى چه كنيم ؟ » گفت : « او را بكشيد . » و همه پسران را بكشتند ، جز يكى و چون مولود بالغ شد گفتند : « اگر پسران خويش را نكشته بوديم هر يك پسرى چون اين داشتيم ، اين كار صالح است . » و به كشتن وى\r\n","description":"","footnote":"","page_name":" 168 ","page_number":168},
  {"content":"\r\nهمسخن شدند . گفتند : « به بهانهء سفر برون شويم كه مردم ببينندمان و فلان شب از فلان ماه باز آييم و به نزديك نمازگاه وى كمين كنيم و بكشيمش و مردم پندارند كه ما همچنان در سفريم . » و بيامدند و زير سنگى به كمين نشستند و خداى عز و جل سنگ را فرود آورد و همه را له كرد و گروهى از آنها كه خبر يافته بودند بيامدند و آنها را له شده ديدند و باز گشتند و در دهكده بانگ زدند كه صالح به اين بس نكرد كه گفت فرزندان خويش را بكشيد و اكنون آنها را نيز بكشت . و مردم دهكده فراهم شدند كه شتر را پى كنند اما هيچكس جز آن پسر ده ساله پى نكرد .\r\nابو جعفر گويد : اكنون به حديث پيمبر خدا صلى الله عليه و سلم باز مىرويم كه فرمود : « و آن هشت كس خواستند صالح را از پاى در آرند و بر راه وى در دخمه اى كمين كردند و گفتند چون بيايد خونش بريزيم و شبانه به كسانش هجوم بريم و خدا عز و جل دخمه را بر آنها فرود آورد . و قوم فراهم آمدند و سوى شتر رفتند كه بر - حوض ايستاده بود و آن سياهروز به يكى گفت : « برو آن را پى كن » و او بيامد اما كار را بزرگ ديد و تن نداد و ديگرى را فرستاد ، او نيز كار را بزرگ ديد و تن نداد و هر كس را فرستاد كار را بزرگ ديد\r\nو خود او برفت و دو پاشنهء شتر را بزد و شتر دويدن آغاز كرد و يكى به صالح خبر داد كه شتر را درياب كه آن را پى كردند و صالح بيامد و كسان پيش او شدند و پوزش خواستند كه اى پيغمبر خدا فلانى پى كرد و ما گناه نداريم .\r\nصالح گفت : « ببينيد بچه شتر را پيدا ميكنيد ؟ اگر آن را پيدا كنيد عذاب از شما برداشته شود » و به جستجوى بچه شتر رفتند ، بچه شتر چون حال مادر را بديد بر كوهى كه آن را قاره قصيرا گفتند ، بالا رفت و خدا عز و جل به كوه وحى كرد و چندان در آسمان بالا رفت كه پرنده بدان نتوانست رسيد .\r\nفرمود : « و چون صالح به دهكده در آمد و بچه شتر او را بديد بگريست و اشكش\r\n","description":"","footnote":"","page_name":" 169 ","page_number":169},
  {"content":"\r\nفرو ريخت آنگاه پيش روى صالح آمد و كف بر دهان آورد و باز كف آورد و باز كف آورد و صالح گفت هر كفى مهلت يك روز است و سه روز در خانه هاى خويش به سر بريد كه اين وعده دروغ نيست و نشان عذاب اين باشد كه به روز اول چهره هايتان زرد شود و به روز دوم سرخ شود و به روز سوم سياه شود . » و چون صبح در آمد چهرهء كوچك و بزرگ و زن و مرد چنان بود كه گفتى زعفران ماليده‌اند ، و چون شب در آمد همگى بانگ زدند كه يك روز از مهلت گذشت و عذاب نزديك شد .\r\nو صبح روز دوم چهره ها سرخ بود گويى خون ماليده‌اند و فرياد زدند و ضجه كردند و گريستند و بدانستند كه عذاب آمدنى است و چون شب در آمد همگى فرياد زدند كه دو روز از مهلت گذشت و عذاب نزديك شد .\r\nو صبح روز سوم چهره ها سياه بود گفتى قير ماليده‌اند و همگى فرياد زدند كه عذاب آمدنيست و كفن پوشيدند و حنوط ماليدند و حنوطشان صبر و چدروا بود و كفنها چرم بود .\r\nآنگاه به زمين افتادند و همچنان غلطيدند و ترسان و لرزان ديده بر آسمان داشتند و گاهى به زمين ، و ندانستند كه عذاب از آسمان در آيد يا از زمين . و صبح روز چهارم بانگى از آسمان بر آمد كه صداى همه صاعقه ها و همه صداهاى روى زمين داشت و دلهاشان در سينه ها پاره شد و هلاك شدند .\r\nابن جريح گويد شنيدم كه پيغمبر فرموده بود : « وقتى بانگ آسمانى بيامد همه عاديان كه در مشرقها و مغربها بودند هلاك شدند به جز يكى كه در حرم خدا بود و حرمت حرم او را از عذاب خداى مصون داشت . گفتند : « اى پيمبر خدا او كه بود ؟ » فرمود : « ابو رغال بود . » و هم پيمبر صلى الله عليه و سلم وقتى از دهكده ثمود گذشت به اصحاب فرمود : « هيچكس به اين دهكده در نيايد و از آب آن ننوشد . » و راه بچه شتر\r\n","description":"","footnote":"","page_name":" 170 ","page_number":170},
  {"content":"\r\nرا كه بر كوه رفته بود به آنها نشان داد .\r\nو هم از ابن عمران روايت كرده‌اند كه پيمبر صلى الله عليه و سلم وقتى بر دهكدهء ثمود گذشت ، فرمود : « بر اين قوم عذاب ديده در نياييد مگر آنكه بگرييد و اگر گريان نباشيد به آنها در نياييد كه بيم هست آنچه بدانها رسيد به شما نيز رسد . » از جابر بن عبد الله روايت كرده‌اند كه وقتى پيمبر صلى الله عليه و سلم به حجر در آمد حمد و ثناى خداى عز و جل كرد و فرمود : « از پيمبر خويش آيت نخواهيد اين قوم صالح از پيمبر خويش آيت خواستند و خدا شتر را فرستاد كه از اين دره ميآمد و از آن دره ميرفت و روز نوبت خويش از آب آنها مىخورد . » و هم از ابو الطفيل روايت كرده‌اند كه وقتى پيمبر خدا صلى الله عليه و سلم به غزاى تبوك مىرفت در حجر فرود آمد و فرمود : « اى مردم ! از پيمبر خويش آيت نخواهيد . اين قوم صالح از پيمبر خويش خواستند كه برايشان آيتى بيارد و خداى تعالى ناقه را فرستاد و به روز نوبت خود از اين دره ميآمد و آب مىخورد و به روز آب خور او به اندازهء آبشان از شيرش بر مىگرفتند ، آنگاه شتر از اين دره ميرفت .\r\n« ولى از فرمان پروردگار بگرديدند و شتر را پى كردند و خدا وعده داد كه پس از سه روز عذاب خواهد فرستاد و\r\nوعده خدا دروغ نبود و در مشارق و مغارب همه شان را هلاك كرد به جز يكى كه در حرم خدا بود و به حرمت آن از عذاب خدا عز و جل مصون ماند . » گفتند : « اى پيمبر خداى او كه بود ؟ » فرمود : « ابو رغال بود . » به پندار اهل تورات از عاد و ثمود و هود و صالح به تورات ياد نيست ، اما حكايت آنها به نزد عربان در جاهليت و اسلام چون ابراهيم و قوم وى شهره است .\r\nابو جعفر گويد : اگر از دراز شدن كتاب از مطالب نا مربوط به آن بيم نداشتيم از اشعار شاعران جاهليت كه دربارهء عاد و ثمود و كارشان گفته‌اند شمه اى مىآوردم\r\n","description":"","footnote":"","page_name":" 171 ","page_number":171},
  {"content":"\r\nتا مخالف گفتار ما بداند كه شهرت حكايتشان در عرب تا كجاست .\r\nبعضى اهل خبر پنداشته‌اند كه صالح عليه السلام به مكه در گذشت و به هنگام مرگ هشتاد و پنج ساله بود و بيست سال ميان قوم خود به سر كرده بود .\r\nابو جعفر گويد : اكنون به سخن از ابراهيم خليل الرحمان عليه السلام باز گرديم و چون از تاريخ پدران ميان نوح و آدم و تاريخ آن روزگارها سخن كرديم از شاهان عجم كه به روزگار وى بوده‌اند ياد كنيم .\r\n\r\nسخن از ابراهيم خليل الرحمان ع\r\nوى ابراهيم ، پسر تارخ ، پسر ساروغ پسر ارغوا پسر فالغ پسر عابر ، پسر شالخ پسر قينان ، پسر ارفخشد پسر سام ، پسر نوح بود .\r\nدربارهء موطن وى خلاف هست : بعضى گفته‌اند مولدش به شوش از سرزمين اهواز بود ، بعضى ديگر گفته‌اند در بابل عراق تولد يافت ، بعضى گفته‌اند به عراق زاد اما به ناحيهء كوثى . بعضى ديگر بر آن رفته‌اند كه مولدش در وركا به ناحيهء زابها و حدود كسكر بود و پدرش او را به كوثى آورد كه مقر نمرود بود . بعضى ديگر گفته‌اند به حران زاد و پدرش او را به بابل برد .\r\nهمه اهل علم سلف گفته‌اند مولد ابراهيم به روزگار نمرود پسر كوش بود و همه اهل خبر گفته‌اند نمرود عامل ازدهاق بود كه به پندار بعضىها نوح به سر - زمين بابل و اطراف ، سوى او مبعوث شده بود .\r\nولى جمعى از مطلعان سلف گفته‌اند كه شاهى مستقل بود و چنان كه گويند نامش زرهى پسر طهماسفان بود .\r\nابن اسحاق گويد : شنيده‌ايم و خدا بهتر داند كه آزر مردى از اهل كوثى ، دهكده اى از سواد كوفه ، بود و در آن روزگار پادشاهى مشرق از نمرود خطا كار بود\r\n","description":"","footnote":"","page_name":" 172 ","page_number":172},
  {"content":"\r\nو او را ستمگر گفتند و پنداشته‌اند كه پادشاهى وى به مشرقها و مغربهاى زمين گسترده بود و به بابل مقر داشت ، و شاهى وى و قومش به مشرق پيش از پادشاهى پارسيان پا گرفت و گفته‌اند پادشاهى جهان و همه مردم زمين\r\nبر سه كس راست شد : نمرود پسر ارغوا و ذو القرنين و سليمان پسر داود .\r\nبعضيها گفته‌اند : نمرود همان ضحاك بود .\r\nهشام بن محمد گويد : شنيده‌ايم و خدا بهتر داند كه ضحاك نمرود بود و ابراهيم خليل الرحمان به دوران وى زاده بود و همو بود كه خواست ابراهيم را بسوزاند .\r\nاز ابن مسعود و جمعى از ياران پيمبر صلى الله عليه و سلم آورده‌اند كه نخستين كس كه پادشاهى شرق و غرب زمين داشت نمرود پسر كنعان پسر كوش پسر سام پسر نوح بود و شاهانى كه همه ملك زمين داشتند چهار تن بودند : نمرود و سليمان پسر داود و ذو القرنين و بخت نصر كه دو تن مؤمن و دو ديگر كافر بودند .\r\nاز ابن اسحاق روايت كرده‌اند كه خدا عز و جل اراده فرمود ابراهيم را حجت قوم وى و پيمبر بندگان خويش كند و ميان نوح و ابراهيم از پس نوح عليه السلام به جز هود و صالح پيمبرى نيامده بود و چون زمان ابراهيم نزديك شد و خدا ارادهء خويش آشكار كردن خواست ، گروهى از منجمان پيش نمرود شدند و گفتند : « بدان كه ما در علم خويش چنين مىيابيم كه در ماه فلان از سال فلان پسرى در اين دهكده متولد شود ابراهيم نام كه از دين شما ببرد و بتان بشكند . » و چون سال موصوف بيامد نمرود كس فرستاد و همه زنان آبستن دهكده را بياورد و به زندان كرد به جز مادر ابراهيم عليه السلام و زن آزر كه آبستنى وى ندانست كه زنى جوان بود و آبستنى خويش ندانسته بود ، و هر پسرى كه در آن ماه و آن سال كه منجمان گفته بودند ، از مادر بزاد به فرمان نمرود كشته شد . و چون مادر ابراهيم را درد زادن گرفت شب به غارى نزديك رفت و ابراهيم عليه السلام را آنجا\r\n","description":"","footnote":"","page_name":" 173 ","page_number":173},
  {"content":"\r\nبزاد و كار مولود تازه را چنان كه بايد سامان داد و در غار را بپوشانيد و به خانه برگشت ، اما به ديدن كودك مىرفت و مىديد كه زنده است\r\nو انگشت مىمكد و چنان كه گفته‌اند خدا عز و جل روزى طفل را در انگشتش نهاد . پنداشته‌اند كه آزر از مادر ابراهيم پرسيد كه كودك وى چه شد و او پاسخ داد كه طفلى زاد و بمرد و آزر گفتهء او را راست پنداشت و چيزى نگفت .\r\nو چنان كه گفته‌اند ابراهيم به روزى ، چون ماهى ، نمو داشت و به ماه چون سال ، و بيش از پانزده ماه در غار نماند و به مادر گفت : « مرا بيرون ببر كه بنگرم » و مادر شبانگاه او را از غار در آورد و بنگريست و در خلقت آسمانها و زمين انديشه كرد و گفت : « آنكه مرا آفريد و روزى داد و غذا داد و آب داد پروردگار حق است و خدايى جز او ندارم . » آنگاه در آسمان نگريست و ستاره اى ديد و گفت : « اين پروردگار من است » و بدان نگريست تا نهان شد و چون فرو رفت گفت : « زوالپذيران را دوست ندارم . » آنگاه ماه بر آمد و آن را بديد كه روشن بود و گفت : « اين پروردگار من است . » و بدان نگريست تا نهان شد و گفت : « اگر خدايم هدايت نكند از گمرهان خواهم بود .\r\nو چون روز شد و خورشيد بر آمد و بزرگى خورشيد را بديد كه نور از همه بيشتر داشت گفت : « پروردگار من اينست ، اين بزرگتر است . » و چون فرو رفت گفت :\r\n« * ( يا قَوْمِ إِنِّي بَرِيءٌ مِمَّا تُشْرِكُونَ ، إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً وَما أَنَا من الْمُشْرِكِينَ 6 : 78 - 79 ) * [ 1 
  ] . يعنى اى قوم من از آنچه شريك [ خدا 
  ] مىپنداريد بيزارم ، من پرستش خويش خاص كس كرده‌ام كه آسمانها و زمين را پديد كرده و از مشركان نيستم . » پس از آن ابراهيم پيش آزر رفت و راه خويش را يافته بود و خدا را شناخته\r\n\r\n","description":"","footnote":"\r\n[ 1 
  ] 6 : 79 و 80\r\n","page_name":" 174 ","page_number":174},
  {"content":"\r\nبود و از دين قوم به دور شده بود ، اما چيزى نگفت و با پدر گفت كه پسر اوست ، مادر ابراهيم نيز گفت كه وى پسر آزر است و كار خويش را دربارهء او ياد كرد و آزر شاد شد و خورسندى بسيار كرد .\r\nآزر بت ساز قوم بود ، بت مىساخت و به ابراهيم مىداد تا بفروشد و ابراهيم چنان كه گفته‌اند بتها را مىبرد و مىگفت : « كى چيزى را كه سود و زيان ندارد مىخرد ؟ . » و هيچكس نمىخريد ، سپس به لب جوى مىرفت و سر بتها را زير آب مىكرد و به تمسخر قوم و ضلالتشان ، مىگفت : « آب بخور ! » عاقبت كارش فاش شد و قوم وى و مردم دهكده بدانستند كه عيبجويى بتان مىكند . اما هنوز خبر به نمرود شاه نرسيده بود .\r\nو چون ابراهيم خواست خلاف قوم آغاز كند و فرمان خداى بيارد و به سوى او بخواند در ستارگان نظر كرد و گفت : « من بيمارم . » و قوم كه اين بشنيدند از او گريزان شدند . ابراهيم خواست تا مردم بروند و با بتان آنچه خواهد كند ، و چون برفتند به نزد بتان رفت كه به جاى خدا پرستش آن مىكردند و خوردنى پيش بتان نهاد و گفت : « چرا نخوريد ، چرا سخن نگوييد . » و عيبجويى و استهزاى بتان كرد .\r\nاز ابن عباس و ابن مسعود و جمعى از اصحاب پيمبر روايت كرده‌اند كه قصهء ابراهيم عليه السلام چنان بود كه در ايام نمرود ستاره اى طلوع كرد و نور آفتاب و ماه را ببرد و او سخت بترسيد ، گفتند : « از ملك تو مردى در آيد كه هلاك تو و زوال پادشاهيت به دست وى باشد . » مقر نمرود در بابل كوفه بود و از دهكدهء خويش به دهكدهء ديگر رفت و مردان را برون كرد و زنان را نگهداشت و بگفت تا هر مولود پسر را سر ببرند و پسران را سر مىبريد . آنگاه كارى در شهر پيش آمد كه فقط به آزر پدر ابراهيم اعتماد داشت . وى را بخواست و بفرستاد و گفت مبادا به زن خود نزديك شوى . » گفت : « دين من عزيزتر از اينست . » و چون به دهكده در آمد خويشتن دارى نتوانست ، و به زن خود نزديك شد و او را به دهكده اى ميان كوفه و\r\n","description":"","footnote":"","page_name":" 175 ","page_number":175},
  {"content":"\r\nبصره كه آن را اور گفتند برد و در دخمه اى نهاد و غذا و آشاميدنى و لوازم براى وى\r\nفراهم كرد و چون مدتى بگذشت شاه گفت : « جادوگران دروغ گفتند ، به ديار خود رويد . » و بازگشتند و ابراهيم تولد يافت و هر روز چون هفته اى و هر هفته چون ماهى و هر ماه چون سالى رشد كرد و شاه قصه را از ياد برد .\r\nو ابراهيم بزرگ شد و كسى را جز پدر و مادر خويش نمىديد . پدر ابراهيم به كسان خود گفت : « مرا پسرى هست كه او را نهان كرده‌ام ، اگر او را پيش شاه آرم بيمى بر او هست ؟ . » گفتند : « او را بيار . » پس پسر را بياورد ، و چون وى را از دخمه در آورد و بهايم و مردم بديد ، از پدر خود پرسيد : اينها چيست ؟\r\nو پدر به دو گفت كه ، شتر شتر است و گاو گاو است و اسب اسب است و بز بز است .\r\nابراهيم گفت : « اين خلق به ناچار پروردگارى دارد . » و هنگامى كه از دخمه در آمد پس از غروب آفتاب بود و سر به آسمان برداشت و ستارهء مشترى را بديد و گفت : « اين پروردگار منست . » و چيزى نگذشت كه ستاره نهان شد و گفت : « زوالپذيران را دوست ندارم . » يعنى خدايى كه نهان مىشود .\r\nابن عباس گويد : و آخر ماه بود از اين رو ماه را پيش از ستارگان ديگر نديد و چون آخر شب شد و ماه بر آمد گفت : « اين پروردگار منست . » و چون فرو رفت گفت : « اگر خدايم هدايتم نكند از گمراهان خواهم بود . » و چون صبح شد و خورشيد را بديد گفت : « اين پروردگار من است اين بزرگتر است » .\r\nو خدا به ابراهيم گفت : « اسلام بيار » گفت : « تسليم پروردگار جهانيان شدم »\r\n","description":"","footnote":"","page_name":" 176 ","page_number":176},
  {"content":"\r\nآنگاه پيش قوم خويش آمد و به دعوتشان پرداخت ، گفت : « اى قوم من از شرك شما بيزارم و مخلصانه به خدايى كه آسمانها و زمين را آفريده رو مىكنم . » و همچنان دعوت قوم كرد و اندرز داد .\r\nپدر ابراهيم بت ميساخت و به پسران خويش مىداد كه بفروشند و او بانك ميزد : كى چيزى را مىخرد كه نه زيان دارد نه سود ؟ برادران بتان خويش را مىفروختند و ابراهيم بتان خود را باز پس مىآورد .\r\nآنگاه پدر خود را دعوت كرد و گفت : « پدر ! چرا چيزى را كه نشنود و نبيند و سودى ندارد پرستش كنى ؟ . » پدرش گفت : « * ( أَ راغِبٌ أَنْتَ عَنْ آلِهَتِي يا إِبْراهِيمُ . لَئِنْ لَمْ تَنْتَه لأَرْجُمَنَّكَ وَاهْجُرْنِي مَلِيًّا 19 : 46 ) * [ 1 
  ] يعنى اى ابراهيم مگر از خدايان من بيزارى اگر بس نكنى ناسزايت گويم و مدتى دراز از من دور شو » .\r\nآنگاه پدر گفت :\r\n« اى ابراهيم هنگام عيد است اگر با ما بيائى مرا خوش آيد . » و چون روز عيد بيامد و برون شدند ابراهيم نيز برون شد و در راه خويشتن را بيفكند و گفت : « بيمارم و پايم دردناك است . » و همچنان كه افتاده بود پاى او را لگد كردند و چون برفتند به دنبالهء آنها كه مردم زبون بودند بانگ زد كه به خدا چون برويد براى خدايان شما حيله اى خواهم كرد . و اين سخن بشنيدند .\r\nپس از آن ابراهيم به خانهء خدايان برگشت كه جايى بزرگ بود و بر در آن بتى بزرگ بود و بتى كوچكتر پهلوى آن بود و همچنان بتها كوچكتر مىشد و كسان غذا ساخته بودند و پيش خدايان نهاده بودند و گفته بودند وقتى بازگرديم خدايان غذاى ما را متبرك كرده باشند و بخوريم .\r\nو چون ابراهيم بتان را و آن غذا كه روبرو داشتند بديد گفت : « چرا نخوريد ؟ . » و چون خدايان را جواب نبود تبرى بر گرفت و پهلوى بتان بشكست و تبر را به -\r\n\r\n","description":"","footnote":"\r\n[ 1 
  ] 29 : 67\r\n","page_name":" 177 ","page_number":177},
  {"content":"\r\nگردن بت بزرگ نهاد و برون شد و چون قوم سوى غذاى خود شدند و خدايان خويش را بديدند گفتند : « كى با خدايان ما چنين كرده كه ستمگر بوده است . » گفتند : « جوانى را شنيديم كه از آنها سخن مىكرد و نامش ابراهيم بود . » ابن اسحاق گويد : ابراهيم چنان كه خدا فرمود خدايان را با تبر بزد و بشكست و تبر را به گردن بت بزرگ نهاد و برفت و چون قوم بيامدند و بتان را بديدند سخت بترسيدند و كار را بزرگ شمردند و گفتند : « كى با خدايان ما چنين كرده است » . آنگاه به ياد آوردند و گفتند : « جوانى را شنيديم كه\r\nاز آنها ياد مىكرد و نامش ابراهيم بود » يعنى جوانى كه ناسزا و عيب بتان مىگفت و استهزا مىكرد كه جز وى هيچكس چنين سخنان نگفته بود و پنداريم كه اين كار اوست .\r\nو قصه به نمرود و بزرگان قوم رسيد و گفتند : « او را پيش مردم آريد شايد بگويند كه با وى چه كنيم . » ابن اسحاق گويد : چون وى را بياوردند و قوم به نزد شاهشان نمرود با وى فراهم شدند گفتند : « اى ابراهيم تو با خدايان ما چنين كرده اى ؟ . » گفت : « نه بت بزرگ چنين كرده است از آنها بپرسيد تا بگويند كه او راضى نبود كه اين بتان كوچك را با او بپرستيد و او كه بزرگتر بود همه را بشكست » .\r\nو قوم بترسيدند و با خويش انديشيدند كه به او ستم مىكنيم و حق با اوست و بدانستند كه بتان را سود و زيان نيست و گفتند : « تو دانى كه بتان سخن نكنند كه نگويند كى چنين كرده است » .\r\nابراهيم گفت : « پس چرا به جاى خدا چيزى را مىپرستيد كه سودتان ندهد و زيان نرساند مگر به عقل نيامده‌ايد ؟ » و قوم دربارهء خدا جل ذكره با وى سخن كردند و از خداى او پرسيدند و گفتند كه بتانشان از خداى او بهتر است .\r\nابراهيم گفت : « دربارهء خدا با من مناظره مكنيد كه او مرا هدايت كرده\r\n","description":"","footnote":"","page_name":" 178 ","page_number":178},
  {"content":"\r\nاست » و همچنان مثل زد و پند گفت تا بدانند كه خدا از بتان به پرستش سزاوارتر است .\r\nابو جعفر گويد : و چنان كه گفته‌اند ، نمرود به ابراهيم گفت : « اين خداى تو كه مىپرستى و به پرستش او مىخوانى و او را به قدرت از ديگران برتر مىدانى كيست ؟ » ابراهيم گفت : « خداى من كسى است كه بميراند و زنده كند . » نمرود گفت : « من نيز بميرانم و زنده كنم . » ابراهيم گفت : « چگونه بميرانى و زنده كنى ؟ » گفت : « دو مرد كه به حكم من سزاوار كشتن باشند بيارم و يكى را بكشم كه او را ميرانده باشم و آن ديگر را ببخشم و رها كنم و او را زنده كرده باشم . » ابراهيم گفت : « خدا خورشيد را از مشرق بر آرد ، تو آن را از مغرب بر آر تا بدانيم سخن تو راست است . » و نمرود حيرت زده شد و چيزى نگفت و بدانست كه تاب او ندارد كه حجت قوى بود .\r\nگويد : و نمرود و قومش همسخن شدند و گفتند : « او را بسوزانيد و خدايان خويش را يارى كنيد . » از مجاهد روايت كرده‌اند كه اين آيه را كه « او را بسوزانيد و خدايان خويش را يارى كنيد . » بر عبد الله بن عمر خواندم و گفت : « اى مجاهد ، دانى كه كى گفت ابراهيم عليه السلام را به آتش بسوزند ؟ » گفتم : « نه » گفت : « يكى از عربان پارس بود . » گفتم : « اى ابو عبد الرحمن مگر پارسيان نيز عرب دارند ؟ » گفت : « بله ، كردان عربان پارسى باشند . »\r\n","description":"","footnote":"","page_name":" 179 ","page_number":179},
  {"content":"\r\nاز شعيب بن جباى روايت كرده‌اند كه نام كسى كه گفت ابراهيم را بسوزانيد هينون بود و خدا عز و جل او را به زمين فرو برد و همچنان تا روز قيامت فرياد مىزند .\r\nابن اسحاق گويد : نمرود گفت تا هيزم فراهم كنند و از اقسام هيزم بياوردند ، حتى زنان دهكدهء ابراهيم نذر مىكردند كه حاجتشان روا شود و براى آتش ابراهيم هيزم برند .\r\nو چون خواستند وى را به آتش افكند آتش به هيزم زدند و چون مشتعل شد و بيامدند تا او را بيفكنند از آسمان و زمين و مخلوق آن بانگ برخاست كه پروردگارا در زمين تو جز ابراهيم ، خداپرستى نيست و او را به سبب تو به آتش مىسوزند به ما اجازه ده او را يارى كنيم .\r\nگويند و خدا بهتر داند ، كه وقتى چنين گفتند خدا عز و جل گفت : « اگر از شما كمك خواست ياريش كنيد و اگر جز از من يارى نخواست من ولى اويم مرا با او واگذاريد كه حفظش كنم » .\r\nو چون او را به آتش افكندند گفت : « اى آتش براى ابراهيم خنك و بى ضرر باش » و چنان شد كه خدا عز و جل فرموده بود .\r\nاز سدى روايت كرده‌اند كه قوم ابراهيم گفتند : « بنايى بسازيد و او را به آتش افكنيد . »\r\nو او را در خانه اى بداشتند و هيزم فراهم آوردند تا آنجا كه زنى بيمار مىشد و مىگفت : « اگر خدا شفا دهد هيزمى براى سوخت ابراهيم ببرم . » و چون هيزم بسيار شد و پرنده كه از فراز آن مىرفت از شدت آتش بسوخت ابراهيم را بالاى بنا بردند و او سر به آسمان برداشت و آسمان و زمين و كوهها و فرشتگان گفتند :\r\n« پروردگارا ابراهيم را به سبب تو مىسوزند » .\r\nخداوند فرمود : « من حال او را بهتر دانم اگر شما را خواند ياريش كنيد » .\r\nو ابراهيم سر به آسمان برداشت گفت : « خدايا تو در آسمان يكتايى و من در\r\n","description":"","footnote":"","page_name":" 180 ","page_number":180},
  {"content":"\r\nزمين يگانه‌ام كه در زمين كسى جز من پرستشگر تو نيست و خدا مرا بس ، كه پشتيبانى نكوست » .\r\nپس او را در آتش انداختند و ندا آمد كه اى آتش بر ابراهيم خنك و بى ضرر باش » و جبرئيل اين ندا داد .\r\nابن عباس گويد : اگر كلمه « بى ضرر » « به دنبال » « خنك » نبود ابراهيم از خنكى آن مرده بود و اكنون در زمين آتش نبود كه هر آتشى پنداشته بود مقصود اوست .\r\nو چون آتش خاموش شد ، ابراهيم را ديدند كه مردى ديگر با اوست و سر ابراهيم را به دامن دارد و عرق از چهره اش پاك مىكند . گويند آن مرد فرشتهء سايه بود ، پس ابراهيم را برون آوردند و پيش شاه بردند كه از پيش به نزد شاه نرفته بود .\r\nابن اسحاق : گويد : و خدا فرشتهء سايه را به صورت ابراهيم فرستاد كه در آتش پهلوى وى نشست و مونس وى شد و چند روز گذشت و نمرود پنداشت آتش ابراهيم را بخورد و نابود كرد . پس سوار شد و از آنجا گذشت و هيزم همچنان مىسوخت و در آن نگريست و ابراهيم را بديد در آتش نشسته و يكى مانند او پهلوى اوست ، از آنجا بازگشت و به قوم خويش گفت : « ابراهيم را ديدم كه در آتش زنده بود و به ترديد افتادم ، برجى بسازيد مشرف بر آتش كه به دقت ببينم . » پس برجى بساختند و بر آن شد و در آتش نظر كرد و ابراهيم را ديد كه در آتش نشسته و فرشته را ديد كه به صورت ابراهيم پهلوى او جاى دارد .\r\nو نمرود ندا داد كه اى ابراهيم ، بزرگ است خداى تو كه نگذاشت آتشت زيان كند مىتوانى از آتش در آيى ؟\r\nابراهيم گفت : « بله » نمرود گفت : « آيا اگر در آن بمانى زيانت مىرساند ؟ » گفت : « نه . »\r\n","description":"","footnote":"","page_name":" 181 ","page_number":181},
  {"content":"\r\nگفت : « پس برخيز و از آتش بيرون شو . » پس ابراهيم برخاست و در آتش برفت ، تا از آن برون شد .\r\nو چون پيش نمرود آمد از او پرسيد : « اى ابراهيم اين مرد كه همانند تو بود و در آتش بود كى بود ؟ » گفت : « فرشتهء سايه بود كه خدايم فرستاده بود تا مونس من باشد و آتش را براى من خنك و بى ضرر كند . » نمرود گفت : « حال كه عزت و قدرت خداى تو را ديدم براى او چهار هزار گاو قربان مىكنم . » ابراهيم گفت : « مادام كه بر دين خويش باشى خدا قربان ترا نپذيرد مگر از دين خويش بگردى . » گفت : « اى ابراهيم پادشاهى را ترك نتوانم كرد ولى گاوان را ميكشم » و بكشت و از ابراهيم چشم بپوشيد و خدايش از نمرود مصون داشت .\r\nاز سليمان تميمى روايت كرده‌اند كه وقتى ابراهيم را مىبستند كه به آتش افكنند جبرئيل عليه السلام بيامد و گفت : « اى ابراهيم ترا حاجتى هست ؟ » گفت :\r\n« به تو نه » از ابو سليمان روايت كرده‌اند كه گفت : « آتش فقط بندى را كه به ابراهيم بسته بودند بسوخت » .\r\nابن اسحاق گويد : بسيارى از مردان قوم ابراهيم كه صنع خدا را دربارهء وى ديدند با وجود ترس از نمرود و كسانش به وى گرويدند ، از جمله لوط كه برادرزادهء ابراهيم بود ايمان آورد . وى لوط پسر هاران پسر تارخ بود و هاران برادر ابراهيم بود و برادر ديگرى داشتند كه ناحور پسر تارخ نام داشت . هاران پدر لوط بود و ناحور پدر بتويل بود و بتويل پدر لابان بود و ربقا دختر بتويل زن اسحاق پسر ابراهيم و مادر يعقوب بود و ليا و راحيل دو زن يعقوب دختران لابان بودند .\r\n","description":"","footnote":"","page_name":" 182 ","page_number":182},
  {"content":"\r\nساره نيز كه دختر عموى ابراهيم بود به دو گرويد ، وى دختر هاران بزرگ ، عموى ابراهيم بود و خواهرى بنام ملكا داشت كه زن ناحور بود .\r\nگويند : ساره دختر شاه حران بود .\r\nذكر گويندهء اين سخن از سدى روايت كرده‌اند كه ابراهيم و لوط سوى شام رفتند و ابراهيم ساره را را بديد و ساره دختر شاه حران بود كه از دين قوم خود بگشته بود و ابراهيم او را به زنى گرفت به اين شرط كه جز او زن نگيرد .\r\nابراهيم آزر را نيز به دين خويش خواند و گفت : « پدر چرا بتانى را كه گوش و چشم ندارند و كارى براى تو نسازند پرستش مىكنى ؟ » و پدرش دعوت او را نپذيرفت .\r\nو ابراهيم و ياران مؤمن وى همسخن شدند كه از قومشان دورى گزينند و گفتند : « ما از شما و بتانى كه به جاى خدا پرستش كنيد بيزاريم . اى بتان و اى بتپرستان منكر شماييم و ميان ما و شما دشمنى و كينه هست تا وقتى كه به خداى يگانه ايمان بياريد ! » پس از آن ابراهيم سوى خداوند هجرت فرمود و لوط با وى برفت .\r\nابراهيم ساره دختر عموى خويش را به زنى گرفته بود و او را نيز همراه برد و به حران فرود آمد و چندان كه خدا خواست آنجا بماند .\r\nسپس از آنجا نيز هجرت فرمود و به مصر در آمد كه يكى از فرعونان قديم شاه آن بود و ساره چنان كه گفته‌اند بسيار زيبا بود و فرمانبردار ابراهيم بود\r\nو خدا عز و جل او را گرامى داشته بود ، و چون وصف جمال وى با فرعون بگفتند ابراهيم را خواست و گفت : « اين زن كيست كه همراه دارى ؟ »\r\n","description":"","footnote":"","page_name":" 183 ","page_number":183},
  {"content":"\r\nابراهيم گفت : « اين خواهر منست » زيرا بيم داشت اگر بگويد زن منست فرعون به خاطر ساره او را بكشد .\r\nفرعون به ابراهيم گفت : « او را بياراى و پيش من فرست تا او را ببينم » .\r\nابراهيم بازگشت و گفت ساره آماده شود و او را به نزد فرعون فرستاد و چون ساره نزديك فرعون نشست ، دست به سوى او برد اما دستش بر سينه بخشكيد و چون چنين ديد كار او را بزرگ دانست و گفت : « از خدا بخواه كه دست مرا رها كند ، به خدا با تو بد نكنم و نكويى كنم . » ساره گفت : « خدايا اگر راست مىگويد دستش را رها كن ، » و خدا دست او را رها كرد و ساره را پيش ابراهيم فرستاد و هاجر ، كنيز قبطى خويش را به دو هديه كرد .\r\nابو هريره گويد : پيمبر خدا صلى الله عليه و سلم فرمود : « ابراهيم عليه السلام سه - بار دروغ گفت كه دو بار در راه خدا بود ، يكى اينكه گفت : بيمارم ، ديگر آنكه گفت : اين كار را بت بزرگ كرده است . و يك بار ديگر وقتى در سرزمين يكى از جباران مىرفت در منزلى فرود آمد و مردى پيش آن جبار رفت و گفت : « به سرزمين تو مردى هست كه زنى بسيار زيبا همراه دارد » و جبار او را بخواست و گفت : « اين زن كيست ؟ » گفت : « خواهر منست . » جبار گفت : « برو او را پيش من بفرست . » و ابراهيم پيش ساره رفت و گفت : « اين جبار مرا از تو پرسيد و گفتم كه خواهر منى ، پيش وى مرا تكذيب مكن كه در راه خدا خواهر منى كه در زمين مسلمانى جز من و تو نيست . » فرمود : « پس او را ببرد و ابراهيم عليه السلام به نماز ايستاد و چون ساره به - جبار در آمد بر او جست كه ببيندش اما به سختى گرفته شد و به ساره گفت : « خدا را\r\n","description":"","footnote":"","page_name":" 184 ","page_number":184},
  {"content":"\r\nبخوان و من با تو بد نكنم . » و ساره خدا را بخواند و جبار رها شد و باز سوى او رفت و باز به سختى گرفته شد و گفت : « خدا را بخوان كه با تو بد نكنم » و ساره خدا را بخواند و جبار رها شد و\r\nبار سوم چنان كرد و گرفته شد و همان گفت كه دو بار گفته بود و رها شده بود .\r\nآنگاه جبار حاجب خويش را بخواست و گفت : « اين انسان نيست كه پيش من آورده اى شيطان آورده اى ، او را ببر و هاجر را به او بده » پس او را ببردند و هاجر را به او دادند كه همراه برد .\r\nو چون ابراهيم آمدن وى را حس كرد نماز بشكست و گفت : « چه شد ؟ » گفت : « خدا بليهء كافر فاجر را بگردانيد و هاجر را به خدمت گرفت . » محمد بن سيرين گويد : وقتى ابو هريره اين حديث ميگفت اضافه ميكرد كه مادرتان چنين بود .\r\nابن اسحاق گويد : و هاجر كنيزى نكو صورت بود و ساره وى را به ابراهيم بخشيد و گفت : « زنى زيباست او را بگير شايد خداوند ترا از او فرزندى دهد . » ساره فرزند نداشت و تا وقتى كه پير شد براى ابراهيم فرزند نياورد و ابراهيم از خدا خواسته بود كه فرزندى پارسا به دو دهد و اجابت تأخير شد تا ابراهيم سالخورده شد و ساره نازا بود و ابراهيم به هاجر در آمد و اسماعيل عليه السلام از او تولد يافت .\r\nاز كعب انصارى روايت كرده‌اند كه پيمبر صلى الله عليه و سلم فرمود : « وقتى مصر را گشوديد با مردم آن نيكى كنيد كه با آنها جوار و خويشاوندى داريد . » ابن اسحاق گويد : « از زهرى پرسيدم اين خويشاوندى كه پيمبر خداى فرمود چه بود ؟ گفت : « هاجر مادر اسماعيل از آنها بود » .\r\nگويند ، و خدا بهتر داند كه ساره از نداشتن فرزند سخت غمين بود .\r\n","description":"","footnote":"","page_name":" 185 ","page_number":185},
  {"content":"\r\nو ابراهيم از مصر به شام رفت كه از شاه مصر بيم داشت و از شر وى نگران بود ، وقتى به شام آمدند در سبع از سرزمين فلسطين كه صحراى شام است مقر گرفت و لوط در مؤتفكه مقيم شد كه تا سبع يك روز و شب يا كمتر راه بود و خدا او را پيمبرى داد .\r\nو ابراهيم چنان كه گفته‌اند در سبع بماند و چاهى بكند و مسجدى بساخت و آبخورى پاكيزه بود و گوسفندانش از آن سيراب ميشد ولى مردم سبع به آزار وى پرداختند و از آنجا در آمد و در ناحيهء ميان رمله و ايليا به شهرى فرود آمد كه قط نام داشت و چون از سبع در آمد آب بخشكيد و مردم آنجا از پى ابراهيم رفتند تا به دو رسيدند و از كار خويش پشيمانى كردند و گفتند مردى پارسا را از ميان خويش بيرون كرديم و از او خواستند كه باز گردد .\r\nگفت : « من به شهرى كه از آنجا بيرونم كرده‌اند باز نگردم . » گفتند : « آبى كه از آن مىنوشيدى و ما نيز مىنوشيديم خشك شده . » و ابراهيم برفت و هفت بز از گلهء خويش به آنها داد و گفت : « بزان را همراه ببريد و چون بر سر چاهتان بريد آب بر آيد و آبخورى پاكيزه باشد چنان كه از پيش بود ، و از آن بنوشيد اما زن حايض از آن بر نگيرد . » و آنها بزان را ببردند و چون بزان بر چاه ايستاد ، آب در آمد و از آن بنوشيدند و همچنان بود تا زنى حايض بيامد و كفى از آن بر گرفت و آب كاستن گرفت و چنان شد كه اكنون هست .\r\nگويد : و ابراهيم واردان را مهمان مىكرد كه خدا عز و جل روزى او را گشاده كرده بود و مال و خدم داده بود .\r\nو چون خدا خواست قوم لوط را هلاك كند قاصدان خويش را فرستاد تا بگويند از ميان قوم برون شود كه هيچكس از جهانيان مانند فجور آنها نكرده بود و تكذيب پيمبر خويش مىكردند و اندرز او را كه از سوى خدا آورده بود گوش\r\n","description":"","footnote":"","page_name":" 186 ","page_number":186},
  {"content":"\r\nنميگرفتند .\r\nقاصدان فرمان يافته بودند كه بر ابراهيم فرود آيند و او و ساره را به اسحاق بشارت دهند . پانزده شب گذشته بود كه ابراهيم مهمان نداشته بود و غمين بود كه چرا مهمان نيامده و چون آنها را بديد خرسند شد كه مهمان نكو روى مانند آنها نداشته بود و گفت اينان را هيچكس جز خود من خدمت نكند و سوى كسان خود رفت و چنان كه خدا عز و جل فرموده گوساله اى بريان بياورد\r\nو پيش آنها نهاد كه دست نزدند و آزرده شد و نگران بود كه چرا از غذاى او نميخورند .\r\nگفتند : « بيم مكن كه ما را سوى قوم لوط فرستاده‌اند » .\r\nو ساره ايستاده بود و چون فرمان خداى را بدانست بخنديد كه از كار قوم لوط خبر داشت و او را به اسحاق بشارت دادند و از پى اسحاق به يعقوب ، يعنى پسر و پسر پسر و ساره به صورت خود زد كه اى واى من پير نازا ، فرزند خواهم آورد ؟\r\nبعضى اهل علم گفته‌اند كه در آن هنگام ساره نود ساله بود و ابراهيم يكصد و بيست سال داشت .\r\nو چون بيم ابراهيم برفت و بشارت تولد اسحاق و تولد يعقوب از پشت اسحاق آمد و از ترس آرام گرفت گفت : « ستايش خدا را كه به هنگام پيرى اسماعيل و اسحاق را به من دهد كه او شنواى دعاست . » از شعيب جبارى روايت كرده‌اند كه ابراهيم شانزده ساله بود كه وى را به آتش افكندند و اسحاق هفت ساله بود كه فرمان ذبح وى آمد و ساره نود ساله بود كه وى را بزاد و مذبح اسحاق دو ميل از خانهء ايليا فاصله داشت و چون ساره فرمان ذبح وى را بدانست دو روز بيمار شد و سوم روز بمرد .\r\nگويند : ساره در يكصد و بيست و هفت سالگى بمرد .\r\nاز سعدى روايت كرده‌اند كه خدا فرشتگان را فرستاد تا قوم لوط را هلاك\r\n","description":"","footnote":"","page_name":" 187 ","page_number":187},
  {"content":"\r\nكنند و فرشتگان به صورت مردان جوان بيامدند و مهمان ابراهيم شدند و ابراهيم گراميشان داشت و گوسالهء بريان بياورد و با آنها بنشست و ساره به خدمت ايستاد و خداوند جل ثناؤه در قرآن گويد : « * ( وَامْرَأَتُه قائِمَةٌ 11 : 71 ) * و هو جالس [ 1 
  ] . يعنى و زنش ايستاده بود و او نشسته بود » . و چون گوساله را نزديك نهاد گفت : « چرا نميخوريد ؟ » گفتند : « اى ابراهيم ما غذاى رايگان نميخوريم . » ابراهيم گفت : « اين غذا را نيز بهائى هست . » گفتند : « بهاى آن چيست ؟ » گفت : « اينكه در آغاز آن نام خدا گوييد و در انجام آن ستايش خدا كنيد . » و جبريل به ميكائيل نگريست و گفت : « حقا سزاوار است كه خدايش خليل خويش گيرد . » و چون ابراهيم ديد كه دست به غذا نبردند بترسيد و از آنها بيمناك شد و چون ساره بديد كه ابراهيم گراميشان داشت و او بخدمتشان ايستاده بود بخنديد و گفت :\r\n« كار مهمانان ما عجيب است ، حرمتشان داريم و خودمان خدمتشان كنيم اما غذاى ما را نخورند . »\r\n\r\nسخن از كار بناى كعبه\r\nچنان كه آورده‌اند پس از تولد اسماعيل و اسحاق خدا عز و جل به ابراهيم فرمان داد كه خانه اى بسازد كه در آنجا پرستش و ياد خدا كنند و ابراهيم ندانست كه بناى خانه را كجا كند كه در اين باب چيزى به او گفته نشده بود و به زحمت افتاد . بعضى اهل علم گفته‌اند : خداى عز و جل « آرامش » را نزد او فرستاد كه محل خانه را بنمايد و « آرامش » بر او بگذشت و هاجر و اسماعيل كه كودكى خردسال بود\r\n\r\n","description":"","footnote":"\r\n[ 1 
  ] 11 : 74\r\n","page_name":" 188 ","page_number":188},
  {"content":"\r\nهمراه ابراهيم بودند .\r\nبعضى ديگر گفته‌اند خدا جبرئيل عليه السلام را فرستاد تا محل خانه را به دو بنمود و گفت كه كار چگونه بايد كرد .\r\n\r\nذكر كسانى كه گفته‌اند خدا آرامش را بنزد او فرستاد\r\nاز خالد بن عرعره روايت كرده‌اند كه مردى بر على بن ابى طالب ايستاد و گفت :\r\n« آيا كعبه نخستين خانه اى بود كه در زمين بنياد شد ؟ » گفت : « نه ، نخستين خانه اى بود كه در بركت ، مقام ابراهيم بنياد شد و هر كه وارد آن شود مصون باشد و اگر خواهى بگويم كه چگونه بنيان شد ، خدا عز و جل به - ابراهيم وحى كرد كه در زمين خانه اى به نام من بساز و ابراهيم ندانست چه بايد كرد و خداى تعالى آرامش را كه بادى سخت بود و دو سر داشت بفرستاد و سرها به دنبال يك ديگر بود و برفت تا به مكه رسيد و در جاى كعبه حلقه زد چنان كه مار حلقه زند و ابراهيم فرمان يافت كه هر جا آرامش جاى گرفت خانه را بنيان كند . » و ابراهيم خانه را بساخت و جاى يك سنگ بماند و پسر برفت كه چيزى بيارد و ابراهيم گفت سنگى بيار و پسر به جستجوى سنگ رفت و بياورد و ديد كه ابراهيم حجر الاسود را به جاى نهاده است و گفت : « پدر ، اين سنگ را كى آورد ؟ » گفت : « آن كس كه به بناى تو حاجت ندارد ، جبرئيل از آسمان آورد » و بنيان را به سر بردند .\r\nاز على عليه السلام روايت كرده‌اند كه وقتى ابراهيم فرمان يافت خانه را بنيان\r\n","description":"","footnote":"","page_name":" 189 ","page_number":189},
  {"content":"\r\nكند اسماعيل و هاجر را همراه برد و چون به مكه رسيد در جاى خانه چيزى همانند ابر بر بالاى سر خويش ديد و گويى سرى داشت و با او سخن گفت كه اى ابراهيم بر سايهء من و به اندازهء من بنا كن و كم و بيش مكن .\r\nو چون خانه را بنيان كرد و اسماعيل و هاجر را به جاى نهاد هاجر گفت : « ما را به كى مىسپارى ؟ » گفت : « به خداوند . » هاجر گفت : « برو كه خدا ما را وانگذارد . » فرمود : و اسماعيل سخت تشنه شد و هاجر بر صفا رفت و بنگريست و چيزى نديد و اين كار هفت بار مكرر شد و گفت : « اسماعيل ترا نمىبينم مگر مرده اى » و پيش اسماعيل رفت و ديد كه از تشنگى پاشنه به زمين همى سود و جبرئيل ندا داد كه كيستى ؟\r\nگفت : « من هاجر مادر فرزند ابراهيمم . » جبرئيل گفت : « شما را به كى سپرد ؟ » گفت : « ما را به خدا سپرد . » جبرئيل گفت : « همين نگهبان شما را بس . » و طفل با انگشت زمين را بكاويد و زمزم بشكافت و هاجر جلو آب را بستن گرفت .\r\nجبرئيل گفت : « بگذار كه آب روانست » .\r\nاز سدى روايت كرده‌اند كه خدا با ابراهيم و اسماعيل پيمان كرد كه خانه مرا براى طوافگران و معتكفان پاكيزه كنيد .\r\nو ابراهيم برفت تا به مكه رسيد و با اسماعيل بايستاد و كلنگها گرفته بودند و ندانستند محل خانه كجاست و خدا عز و جل بادى بفرستاد كه آن را باد سخت گفتند و دو بال داشت و سرى همانند مار و اطراف كعبه و اساس خانه را پاك كرد و با كلنگ بكندند\r\n","description":"","footnote":"","page_name":" 190 ","page_number":190},
  {"content":"\r\nو بنياد خانه را بنهادند و خداوند عز و جل فرمود : « هنگامى كه جاى خانه را به - اسماعيل نموديم . »\r\nو هم از على بن ابى طالب روايت كرده‌اند كه وقتى خداوند عز و جل فرمان داد كه خانه را بنا كنند و مردم را به حج ندا دهند ، ابراهيم از مقام در آمد و اسماعيل و هاجر را همراه داشت و خدا « آرامش » را با وى فرستاد كه مارى بود و زبان داشت و سخن مىگفت و همراه ابراهيم بود و هر جا بماند ابراهيم نيز بماند تا به مكه رسيدند و چون به محل خانه رسيد به دور آن حلقه زد و به ابراهيم گفت : « بر من بساز ، بر من بساز ، بر من بساز » و ابراهيم پايه را بنهاد و با اسماعيل خانه را بر آورد تا به محل ركن رسيد و ابراهيم گفت : « سنگى بجوى كه آن را براى كسان نشان كنيم » و اسماعيل سنگى بياورد كه نپسنديد و گفت : « سنگى ديگر بجوى . » و اسماعيل به جستجوى سنگ ديگر رفت و بياورد و حجر الاسود را ديد كه به جاى نهاده است و گفت : « پدر اين سنگ را كى آورد ؟ » گفت : « پسرم كسى آورد كه مرا به تو وانگذاشت »\r\n. و ديگران گفته‌اند آنكه با ابراهيم از شام برفت و محل خانه را به دو بنمود جبرئيل بود و گفته‌اند كه هاجر و اسماعيل را به مكه برد از آن رو كه ساره از تولد اسماعيل حسودى مىكرد .\r\nذكر گويندهء اين سخن :\r\nاز سدى آورده‌اند كه ساره هاجر را به ابراهيم بخشيد و ابراهيم بر او در آمد و اسماعيل را بزاد و هم به ساره در آمد و اسحاق را بياورد و چون بزرگ شد با اسماعيل نزاع كرد و ساره بر مادر اسماعيل خشم آورد\r\nو حسود شد و او را برون كرد و باز بياورد و قسم خورد كه پاره اى از او را ببرد آنگاه گفت : « بينىاش ببرم گوشش ببرم كه ناقص شود ؟ » سپس گفت : « نه ختنه اش كنم » و چنين كرد و هاجر دنباله اى گرفت\r\n","description":"","footnote":"","page_name":" 191 ","page_number":191},
  {"content":"\r\nكه خون را نهان كند و ختنهء زنان و دنباله بردن رسم شد . آنگاه ساره به هاجر گفت : « با من به يك جا مباش . » و خداوند عز و جل به ابراهيم وحى كرد كه سوى مكه رود . در آن هنگام به مكه خانه اى نبود و او هاجر و پسرش را به مكه برد و آنجا وا گذاشت و هاجر گفت : « ما را به كى مىسپارى ؟ » و دنباله قصه وى و پسرش در روايت سدى هست .\r\nاز مجاهد روايت كرده‌اند كه وقتى خدا عز و جل محل خانه و حدود حرم را به ابراهيم نشان داد وى بيرون آمد و جبرئيل نيز با او بود و به هر دهكده اى كه رسيدند مىپرسيد : « اينجاست » و جبرئيل ميگفت : « برويم » تا به مكه رسيدند مكه خارستانى بود و مردمى به نام عماليق در بيرون مكه و اطراف آن مقر داشتند . به جاى خانه يك بلندى سرخرنگ خاكى بود ، ابراهيم به جبريل گفت : « اينجا بايد بگذارمشان ؟ » جبريل گفت : « بله » و آنها را به محل حجر جاى داد و در آنجا فرود آورد و به هاجر مادر اسماعيل گفت كه سايبانى بسازد و گفت : « خدايا من نسل خويش را به دره اى بى كشت به نزديك بيت الحرام تو نهادم » آنگاه پيش كسان خود به شام برگشت و آنها را به نزديك خانه به جا گذاشت .\r\nگويد : و اسماعيل سخت تشنه شد و مادرش آب جست و نيافت و گوش فرا داد شايد صدائى بشنود و آبى بجويد و صدائى از طرف صفا شنيد\r\nو برفت تا بر آن ايستاد و چيزى نديد آنگاه صدائى از طرف مروه شنيد و برفت تا بر آن ايستاد و چيزى نديد .\r\nگويند : وى بر صفا ايستاد و خدا را بخواند و براى اسماعيل كمك خواست و سوى مروه رفت و آنجا نيز دعا كرد و كمك خواست در همين وقت از جايى كه اسماعيل را رها كرده بود صداى درندگان را شنيد و دوان سوى او رفت و ديد كه دست خود را در آب چشمه اى كه پهلوى او پديد آمده بود فرو مىبرد و آب مينوشد .\r\nو هاجر جلو آب را بست و ظرف خويش را از آن پر كرد و براى اسماعيل ذخيره\r\n","description":"","footnote":"","page_name":" 192 ","page_number":192},
  {"content":"\r\nنهاد و اگر چنين نكرده بود زمزم چشمه اى روان بود .\r\nاز ابن عباس آورده‌اند كه نخستين كس كه ميان صفا و مروه دويد مادر اسماعيل بود و اول كس از زنان عرب كه دنباله داشت مادر اسماعيل بود .\r\nگويد : وقتى از ساره گريخت ، دنبالهء خود را بياويخت كه اثر قدم وى را محو كند و ابراهيم او و اسماعيل را ببرد تا به محل خانه رسيدند و آنها را آنجا نهاد و هاجر به دنبال وى آمد و گفت : « ما را به كى مىسپارى ، غذا براى ما مىگذارى ؟ آب مىگذارى ؟ » و ابراهيم خاموش بود .\r\nهاجر گفت : « اين فرمان خداست ؟ » ابراهيم گفت : « آرى . » گفت : « پس ما را وا نخواهد گذاشت . » گويد : و ابراهيم برگشت و چون به گذرگاه كدا رسيد رو سوى دره كرد و گفت :\r\n« خدايا من ذريهء خويش را به دره اى بى كشت نزديك بيت الحرام تو نهادم . » گويد : و زن ظرف آبى داشت و آب تمام شد و تشنه ماند و شيرش بخشكيد و كودك تشنه ماند و هاجر نظر كرد كه كدام يك از كوهها كوتاه تر است و بر صفا بالا رفت و گوش فرا داشت مگر صدايى بشنود يا مونسى بيابد و صدايى نبود و فرود آمد\r\nو چون به دره رسيد دويدن گرفت و دل دويدن نداشت چون انسان خسته كه بدود اما نخواهد بدود .\r\nو باز نگريست كه كدام يك از كوهها كوتاهتر است و بر مروه بالا رفت و گوش فرا داشت مگر صدايى بشنود و مونسى بيابد و صدايى شنيد و گويى باور نداشت و دقيق شد و يقين كرد و گفت : « صداى تو را شنيدم به كمك من بيا كه من و همراهم نزديك هلاكيم . » و فرشته او را به محل زمزم آورد و پاى به زمين كوفت و چشمه اى بجوشيد و زن با شتاب ظرف خويش را آب كرد و پيمبر صلى الله عليه و سلم فرمود :\r\n« اگر شتاب نكرده بود زمزم چشمه اى روان بود . »\r\n","description":"","footnote":"","page_name":" 193 ","page_number":193},
  {"content":"\r\nفرشته به دو گفت : « بر مردم اين ديار از تشنگى بيم مدار كه اين چشمه براى نوشيدن مهمانان خداست » و نيز گفت : « زود باشد كه پدر اين طفل بيايد و براى خدا خانه اى بسازند . » و محل خانه را نشان داد .\r\nگويد : و كسانى از جرهم كه عازم شام بودند از آنجا گذشتند و پرندگان را بر كوه بديدند و گفتند : « پرنده نشانهء آبست ، آيا در اين دره آبى سراغ داريد ؟ » گفتند : « نه » . پس بر بلندى رفتند و زن را بديدند و پيش وى رفتند و از او خواستند پيش وى بمانند و او نيز اجازه داد .\r\nگويد : و هاجر بمرد و اسماعيل از آن مردم زنى گرفت و ابراهيم بيامد و از منزل اسماعيل پرسيد و چون بيافت او را نديد و زنى ديد خشن و سخت دل و گفت : « وقتى شوهرت آمد بگو پيرى با فلان و به همان صفت اينجا آمد و به تو پيغام داد كه آستانهء درت را نپسنديدم آن را عوض كن . » و برفت .\r\nو چون اسماعيل بيامد و زن به دو خبر داد ، اسماعيل گفت : « اين پدرم بود و تو آستان در منى . » پس او را طلاق داد و زن ديگر از همان كسان گرفت .\r\nو ابراهيم بار ديگر بيامد\r\nو به منزل اسماعيل رسيد و او را نديد و زن او را بديد كه گشاده روى و خوش برخورد بود و گفت : « شوهرت كجا رفته است ؟ » گفت : « به شكار رفته است . » گفت : « غذاى شما چيست ؟ » گفت : « گوشت و آب . » گفت : « خدايا گوشت و آبشان را بركت ده . » و اين را سه بار تكرار كرد سپس گفت : « وقتى شوهرت آمد به او بگو : پيرى با فلان و به همان صفت بيامد و گفت آستان درت را پسنديدم آن را نگهدار . » و چون اسماعيل بيامد زن به دو گفت .\r\nو بار سوم ابراهيم بيامد و پايه هاى خانه را بالا بردند .\r\nگويند : ابراهيم از ساره اجازه خواست كه به ديدار هاجر رود و ساره\r\n","description":"","footnote":"","page_name":" 194 ","page_number":194},
  {"content":"\r\nاجازه داد به اين شرط كه از مركب فرو نيايد .\r\nابراهيم به خانهء اسماعيل آمد و هاجر مرده بود و به زن وى گفت : « شوهرت كجا است ؟ » گفت : « اينجا نيست و به شكار رفته است . » و اسماعيل را رسم بود كه از حرم برون مىشد و شكار مىكرد و باز ميگشت .\r\nابراهيم گفت : « آيا خوردنى و آشاميدنى دارى ؟ » زن گفت : « چيزى ندارم و كسى هم پيش من نيست . » ابراهيم گفت : « وقتى شوهرت آمد به او سلام برسان و بگو آستان درش را عوض كند . » و چون ابراهيم برفت اسماعيل بيامد و بوى پدر يافت و به زنش گفت :\r\n« آيا كسى آمد ؟ » گفت : « پيرى آمد كه چنين و چنان بود » و چندان اهميت به دو نداد .\r\nاسماعيل پرسيد : « به تو چه گفت ؟ » گفت : « به من گفت به شوهرت سلام برسان و بگو آستان درش را عوض كند . » پس اسماعيل او را طلاق داد و زن ديگر گرفت .\r\nو ابراهيم چندان كه خداى خواست بماند و باز از ساره اجازه خواست كه اسماعيل را ببيند و او اجازه داد به اين شرط كه از مركوب فرود نيايد ، و ابراهيم برفت تا به خانهء اسماعيل رسيد و به زن وى گفت : « شوهرت كجاست ؟ » گفت : « به شكار رفته است و اگر خدا خواهد هم اكنون باز خواهد گشت .\r\nفرود بيا خدا بر تو رحمت آرد . » ابراهيم گفت : « مهمان مىخواهى ؟ » گفت : « آرى . »\r\n","description":"","footnote":"","page_name":" 195 ","page_number":195},
  {"content":"\r\nگفت : « نان گندم يا جو يا خرما دارى ؟ » گويد : و زن شير و گوشت بياورد و ابراهيم براى آن بركت خواست ، اگر\r\nآن روز نان گندم يا جو يا خرما آورده بود در زمين خدا بيشتر از همه گندم يا جو يا خرما بود .\r\nزن گفت : « فرود آى تا سرت را بشويم . » اما ابراهيم فرود نيامد و سنگى بياورد و آن را به طرف راست نهاد و ابراهيم پا بر آن نهاد و اثر پاى وى بر آن بماند و قسمت راست سر وى را بشست آنگاه سنگ را به طرف چپ وى نهاد و طرف چپ را بشست و ابراهيم به دو گفت : « وقتى شوهرت بيامد سلام به او رسان و بگو آستان درت خوب است . » و چون اسماعيل بيامد بوى پدر يافت و به زن خود گفت : « كسى پيش تو آمد ؟ » گفت : « آرى ، پيرى نكو روى و خوشبوى آمد و چنين و چنان گفت و من نيز با او چنين و چنان گفتم و سرش را بشستم و اين اثر پاى اوست كه بر اين سنگ هست . » اسماعيل گفت : « و به تو چه گفت ؟ » پاسخ داد به من گفت : « وقتى شوهرت آمد به او سلام برسان و بگو آستان درت خوب است . » پس از آن ابراهيم چندان كه خدا خواست بماند و خداى عز و جل فرمان داد كه خانه را بنيان كند و او با اسماعيل بنا كرد و چون خانه به پا شد ندا آمد كه ميان مردم اعلام حج كن و ابراهيم به هر قومى گذر ميكرد ميگفت : « اى مردم خانه اى براى شما به پا شده زيارت آن كنيد » و هر چه از انسان و سنگ و درخت گفته وى مىشنيد ميگفت : « اللهم لبيك » و از گفتار وى كه خدايا من ذريه‌ام را به درهء بى كشت نهاده‌ام تا گفتار ديگر كه ستايش خدا را كه در پيرى اسماعيل و اسحاق را به من داد ، فلان و به همان سال فاصله بود و راوى اين را از ياد برده بود .\r\n","description":"","footnote":"","page_name":" 196 ","page_number":196},
  {"content":"\r\nاز ابن عباس روايت كرده‌اند كه وقتى ابراهيم بار سوم بيامد اسماعيل را بديد كه نزديك زمزم باصلاح تير اشتغال داشت و گفت : « اى اسماعيل پروردگارت به من فرمان داده كه خانه براى وى بسازم . » اسماعيل گفت : « خداى خويش را اطاعت كن . » ابراهيم گفت : « ترا نيز فرمان داد كه با من كمك كنى . » اسماعيل گفت : « چنين كنم . »\r\nگويد : و ابراهيم به بنيان پرداخت و اسماعيل سنگ به دو ميداد و مىگفتند :\r\n« خدايا از ما بپذير كه تو شنوا و دانايى . » و چون ابراهيم از بناى خانه اى كه خدا عز و جل فرمان داده بود فراغت يافت ، خداوند فرمان داد تا به مردم اعلام حج كند تا پياده و بر مركوب لاغر از هر درهء دور بيايند .\r\nدر روايت ديگر ابن عباس هست كه ابراهيم گفت : « پروردگارا صداى من به كجا خواهد رسيد ؟ » و خداوند گفت : « رسانيدن آن با من است . » و ابراهيم ندا داد : اى مردم ! حج خانهء كهن بر شما مقرر است .\r\nگويد : و همه مخلوقى كه ميان آسمان و زمين بود گفتهء او را شنيد مگر نبينى كه مردم از اقصاى زمين لبيك گويان آيند .\r\nو هم از ابن عباس روايت كرده‌اند كه وقتى ابراهيم خانه را بساخت ، خدا به دو وحى كرد كه به مردم اعلام حج كن و ابراهيم گفت : « بدانيد كه پروردگارتان خانه اى دارد و فرمان داده كه زيارت آن كنيد » و هر چه از سنگ و درخت و خاك و گياه شنيد گفت : « لبيك ، اللهم لبيك » .\r\nو هم ابن عباس در مورد فرمان خداى كه به مردم اعلام حج كن ، گويد :\r\nابراهيم بر دريا ايستاد و گفت :\r\n« اى مردم : حج بر شما مقرر شده » و هر كه در پشت\r\n","description":"","footnote":"","page_name":" 197 ","page_number":197},
  {"content":"\r\nمردان و رحم زنان بود شنيد و هر كه در علم خدا بود كه تا به روز رستاخيز حج كند گفت : « لبيك ، اللهم لبيك » .\r\nو هم از مجاهد روايت كرده‌اند كه وقتى به ابراهيم گفته شد به مردم اعلام حج كن گفت : « پروردگارا چه بگويم ؟ » ندا آمد كه بگو : « لبيك ، اللهم لبيك . » و اين نخستين لبيك بود كه گفته شد .\r\nروايت هست كه عبد الله بن زبير از عبيد الله بن عمير ليثى پرسيد : « ابراهيم چگونه به حج دعوت كرد ؟ » گفت : « شنيده‌ام كه وقتى با اسماعيل پايه هاى خانه را بر آورد و آنچه را خدا اراده فرموده بود انجام داد و وقت حج رسيد رو سوى يمن كرد و به سوى خدا و حج خانهء وى دعوت كرد و پاسخ شنيد : لبيك اللهم لبيك . آنگاه رو سوى مشرق كرد و به سوى خدا و حج خانهء وى دعوت كرد و پاسخ شنيد : لبيك اللهم لبيك ، آنگاه رو سوى مغرب كرد و به سوى خدا و حج خانهء دعوت كرد و جواب شنيد :\r\nلبيك ، اللهم لبيك ، آنگاه رو به سوى شام كرد و به سوى خدا و حج خانهء وى دعوت كرد و جواب شنيد : لبيك ، اللهم لبيك . » « آنگاه ابراهيم به روز ترويه با اسماعيل و مسلمانانى كه با وى بودند ، برون شد و در منى فرود آمد و با آنها نماز ظهر و عصر و مغرب و عشا كرد و شب آنجا بماندند و چون صبح در آمد با آنها نماز صبح كرد ، سپس آنها را به سوى عرفه برد و گفت : « اينجا بمانيد . » و چون خورشيد بگشت نماز ظهر و عصر را با هم بكرد ، سپس آنها را به محل توقف عرفه برد و آنها را بر بوته هاى اراك توقف داد و چون خورشيد فرو رفت همراهان خود را سوى مزدلفه برد و نماز مغرب و عشا را با هم كرد و شب را در آنجا به سر برد تا صبح شد و نماز صبح را نيز با كسان بكرد و چون خورشيد بر آمد\r\nرمى جمره را به آنها ياد داد و قربانگاه منى را نيز نشان داد و قربان كرد و موى سترد و از منى برفت كه بگويد چگونه طواف كنند و چون از\r\n","description":"","footnote":"","page_name":" 198 ","page_number":198},
  {"content":"\r\nحج فراغت يافت با مردم اعلام حج كرد . » ابو جعفر گويد : روايت هست كه جبرئيل به هنگام حج مناسك را به ابراهيم ياد داد .\r\n\r\nذكر روايتى كه از پيمبر در اين باب هست\r\nعبد الله بن عمر از پيمبر صلى الله عليه و سلم روايت كرده كه جبرئيل به روز ترويه پيش ابراهيم آمد و وى را به منى برد و نماز ظهر و عصر و مغرب و عشا را آنجا كرد و نماز صبح را در منى كرد . آنگاه وى را به عرفات برد و آنجا فرود آورد و نماز ظهر و عصر را آنجا بكرد و نماز صبح را نيز بكرد و سوى منى رفت و رمى جمره كرد و قربان كرد و موى بسترد و به سوى خانه رفت و طواف كرد .\r\nگويد : و خداوند به پيمبر خود محمد صلى الله عليه و سلم وحى كرد كه با اخلاص پيرو دين ابراهيم باش كه وى از مشركان نبود .\r\n\r\nو خداى تعالى خليل خود ابراهيم را به ذبح پسر امتحان كرد\r\nعلماى سلف از امت پيمبر صلى الله عليه و سلم اختلاف كرده‌اند كه ابراهيم مأمور ذبح كدام يك از دو فرزند شد ، بعضى گفته‌اند اسحاق بود و بعضى ديگر گفته‌اند اسماعيل بود .\r\nو هر دو گفتار را از پيمبر صلى الله عليه و سلم روايت كرده‌اند كه اگر حديث صحيح بود از آن نمىگذشتيم ولى دلالت قرآن بر صحت روايتى كه ذبيح اسحاق بود از روايت ديگر روشنتر است .\r\n","description":"","footnote":"","page_name":" 199 ","page_number":199},
  {"content":"\r\nعباس بن عبد المطلب از پيمبر صلى الله عليه و سلم روايت كرده‌اند كه دربارهء آيهء قرآن كه گويد : و ذبحى بزرگ به فداى او داديم [ 1 
  ] فرمود : « اسحاق بود . » اين خبر را از طريق ديگر مفصلتر آورده‌اند ، اما به عباس منتسب است و از پيمبر نياورده است .\r\nو روايتى كه ذبيح اسماعيل بود از معاويه است كه صنابجى گويد پيش وى بوديم و سخن رفت كه ذبيح اسماعيل بود يا اسحاق ؟ و معاويه گفت : « پيش پيمبر بوديم و مردى بيامد و گفت : اى پيمبر ، اى فرزند دو ذبيح از آنچه خدا غنيمت تو كرده به من بده و پيمبر بخنديد . » به دو گفتند : « اى پيمبر خداى ، دو ذبيح كى بودند ؟ » فرمود : « وقتى عبد المطلب مأمور شد زمزم را از نو حفر كند نذر كرد اگر خدا كار وى را آسان كرد يكى از دو پسر خويش را قربان كند ، و قرعه به نام عبد الله در آمد و خالگان وى مانع ذبح او شدند و گفتند : صد شتر به فداى پسر خويش كن ، و ذبيح ديگر اسماعيل بود . »\r\n\r\nو آنها كه گفته‌اند ذبيح اسحاق بود\r\nروايت هست كه كعب به ابو هريره گفت : « خواهى كه ترا از اسحاق پسر ابراهيم پيمبر خبر دهم ؟ » گفت : « آرى » كعب گفت : « وقتى خدا عز و جل فرمان داد كه ابراهيم پسر خود اسحاق را قربان كند ، شيطان گفت : اگر در اين مورد خاندان ابراهيم را فريب ندهم هرگز كسى از آنها را فريب دادن نتوانم . »\r\n\r\n","description":"","footnote":"\r\n[ 1 
  ] الصافات آيه 107\r\n","page_name":" 200 ","page_number":200},
  {"content":"\r\nو شيطان به صورت مردى در آمد كه او را مىشناختند و بيامد و وقتى كه ابراهيم اسحاق را مىبرد كه قربان كند ، پيش ساره آمد و گفت : « ابراهيم صبحگاه اسحاق را كجا برد ؟ » گفت : « دنبال كارى مىرفتند . » شيطان گفت : « نه به خدا ، او را براى اين نبرد . » ساره گفت : « پس براى چه برد ؟ » شيطان گفت : « وى را برد كه قربان كند . » ساره گفت : « چنين نيست ، وى پسر خود را قربان نميكند . » شيطان گفت : « چرا ، به خدا قسم چنين است . » ساره گفت : « چرا او را قربان مىكند ؟ » شيطان گفت : « پندارد كه خدايش فرمان داده است . » ساره گفت : « بهتر است كه فرمان خداى را اطاعت كند . » و شيطان از پيش ساره برفت و به اسحاق رسيد كه به دنبال پدر مىرفت و به دو گفت : « صبح زود پدرت ترا كجا مىبرد ؟ » اسحاق گفت : « براى كارى مىرويم . » شيطان گفت : « به خدا چنين نيست ، و ترا مىبرد كه قربان كند . » اسحاق گفت : « پدرم مرا قربان نمىكند . » شيطان گفت : « مىكند . »\r\nاسحاق گفت : « براى چه . » شيطان گفت : « پندارد كه خدايش فرمان داده است . » اسحاق گفت : « اگر فرمان خداست بايد اطاعت كند . » و شيطان او را رها كرد و سوى ابراهيم رفت و گفت : « صبح زود پسرت را كجا مىبرى ؟ »\r\n","description":"","footnote":"","page_name":" 201 ","page_number":201},
  {"content":"\r\nابراهيم گفت : « او را براى كارى مىبرم . » شيطان گفت : « نه ، او را مىبرى قربان كنى . » ابراهيم گفت : « چرا قربانش كنم ؟ » شيطان گفت : « پنداشته اى كه خدايت فرمان داده است . » ابراهيم گفت : « اگر خدايم فرمان داده باشد چنين خواهم كرد . » و چون ابراهيم اسحاق را بگرفت كه قربان كند اسحاق آماده بود ، اما خدا وى را معاف فرمود و ذبيحه اى بزرگ به فداى او داد ، و ابراهيم به اسحاق گفت :\r\n« پسرم ، برخيز كه خدا ترا معاف فرمود » و خداوند به اسحاق وحى كرد كه يك دعاى ترا مستجاب خواهم كرد .\r\nاسحاق گفت : « خواهم كه هر بنده اى را كه مشرك نباشد وارد بهشت كنى . » از عبيد بن عمير روايت كرده‌اند كه گفت : « موسى به خداوند گفت : خدايا چرا ترا خداى ابراهيم و اسحاق و يعقوب گويند ؟ » خداوند فرمود : « به سبب آنكه ابراهيم هرگز چيزى را با من برابر نكرد ، اسحاق براى قربان شدن آماده شد و يعقوب را هر چه بلا بيشتر دادم بيشتر به من گمان نيك برد . » از ابن سابط روايت كرده‌اند كه گفت : « ذبيح اسحاق بود . » و هم از ابو الهذيل آورده‌اند كه گفت : « ذبيح اسحاق بود . » از ابن ميسره روايت كرده‌اند كه گفت : « يوسف به پادشاه گفت : چرا نخواهى\r\nبا من غذا خورى ، به خدا من يوسف پسر يعقوب رسول الله پسر اسحاق ذبيح الله پسر ابراهيم خليل الله هستم » .\r\nاز ابن مسعود و جمعى از ياران پيمبر روايت كرده‌اند كه ابراهيم عليه السلام در خواب ديد كه به او گفته شد : « نذرى را كه كردى كه اگر از ساره پسرى داشتى او را قربان كنى ، وفا كن . »\r\n","description":"","footnote":"","page_name":" 202 ","page_number":202},
  {"content":"\r\nاز مسروق نيز روايت كرده‌اند كه گفت : « ذبيح اسحاق بود . »\r\n\r\nو آنها كه گفته‌اند ذبيح اسماعيل بود .\r\nاز ابن عمر روايت كرده‌اند گفت : « ذبيح اسماعيل بود . » از ابن عباس نيز روايت كرده‌اند كه در تفسير گفتار خداى كه فرمود :\r\nو ذبيحه اى بزرك به فداى او داديم ، گفت : « اسماعيل بود . » روايت ديگر از ابن عباس هست\r\nكه ذبيح اسماعيل بود و پندار يهوديان كه گفته‌اند ذبيح اسماعيل بود دروغ است .\r\nاز عامر نيز روايت كرده‌اند كه ذبيح اسماعيل بود و دو شاخ ذبيحه به كعبه بسته شده بود .\r\nاز شعبى روايت كرده‌اند كه من شاخهاى قوچ را در كعبه ديدم .\r\nابن اسحاق گويد از كعب قرظى شنيدم كه مىگفت : « آنكه خدا عز و جل ابراهيم را به قربان وى مأمور كرد اسماعيل بود و اين را از كتاب خداى توان دانست كه از پس حكايت ذبيح گويد و وى را به اسحاق مژده داديم كه پيمبرى از پارسايان بود و نيز گويد : وى را به اسحاق و از پى اسحاق به يعقوب مژده داديم\r\nيعنى به پسر و پسر پسر و خدا كه از پسر اسحاق بشارت داده بود به قربان كردن او فرمان نمىداد و ذبيح جز اسماعيل نبود . » و هم از كعب قرظى روايت هست كه وقتى با عمر بن عبد العزيز خليفه به شام بود اين سخن با وى بگفت و عمر گفت : « من در اين باب خبرى ندارم و پندارم چنانست كه گفتى . » آنگاه كس فرستاد و يك يهودى نو مسلمان را كه از علماى يهود بود بخواست و از او در اين باب پرسش كرد .\r\nكعب گويد : من به نزد عمر بن عبد العزيز بودم كه به نو مسلمان گفت : « ابراهيم\r\n","description":"","footnote":"","page_name":" 203 ","page_number":203},
  {"content":"\r\nبه قربان كردن كدام يك از دو پسر خويش مأمور شد ؟ » يهودى گفت : « به خدا اى امير مؤمنان ، اسماعيل بود و يهودان نيز دانند ولى با شما عربان حسد ورزند كه پدرتان چنين باشد و اطاعت فرمان خدا كرده باشد و انكار آن كنند و پندارند كه ذبيح اسحاق بود از اين رو كه اسحاق پدر يهودان است . »\r\nاما دلالت قرآن كه گفتيم بر اينكه ذبيح اسحاق بود روشنتر است چنين است كه خداى از دعاى خليل خويش ابراهيم وقتى از قوم خود ببريد و با زن خود ساره به شام سفر كرد خبر داده كه\r\nگفت : « سوى خدايم مىروم كه مرا هدايت خواهد كرد . » و اين مدتها پيش از آن بود كه هاجر را بشناسد و مادر اسماعيل شود .\r\nپس از آن خداى عز و جل از اجابت دعاى ابراهيم و بشارت وى به پسرى خردمند و رؤياى او كه اين پسر را قربانى خواهد كرد سخن آورده و در كتاب خداى هر جا سخن از بشارت ابراهيم به پسر هست دربارهء اسحاق است آنجا كه فرمود : « و زنش ايستاده بود و بخنديد و او را به اسحاق بشارت داديم و از پى اسحاق به يعقوب . » و هم آنجا كه فرمود : « و از آنها بيمناك شد گفتند بيم مدار و او را به پسرى دانا بشارت دادند » و زنش به صورت خود زد و گفت پيرى نازايم و در همه جا سخن از مژدهء پسر از ساره هست و مىبايد در اين آيه كه گويد : « و او را به غلامى خردمند بشارت داديم » نيز مانند ديگر آيات قرآن مقصود پسر ساره باشد .\r\nو اين سخن كه گفته‌اند خداوند كه پيش از تولد اسحاق از فرزند وى يعقوب نيز بشارت داده بود و فرمان به قربان او نمىداد درست نمىنمايد زيرا خداوند فرمان داده بود اسحاق پس از رشد قربان شود و تواند بود كه يعقوب پيش از آنكه فرمان قربان اسحاق برسد تولد يافته بود .\r\nو نيز اين سخن كه دو شاخ قوچ را در كعبه آويخته بود ديده‌اند خلاف منظور\r\n","description":"","footnote":"","page_name":" 204 ","page_number":204},
  {"content":"\r\nنتواند بود ، زيرا محال نيست كه آن را از شام به كعبه برده و آنجا آويخته‌اند .\r\n\r\nسخن از ابراهيم خليل الرحمان و پسرش كه مأمور قربان او شد و سبب آنكه به قربان وى فرمان يافت .\r\nسبب آنكه خدا عز و جل ابراهيم را به قربان كردن پسر فرمان داد چنان بود كه چون ابراهيم از قوم خويش ببريد و براى حفظ دين خود بگريخت و سوى خدا هجرت فرمود و از سر زمين عراق به شام رفت از خدا خواست كه از ساره پسرى پارسا به دو دهد و خداى به حكايت گفتار وى فرمود : « سوى خدايم مىروم كه مرا هدايت خواهد كرد ، خدايا از پارسايان به من بخش » و چون فرشتگان مأمور مؤتفكه و قوم لوط ، مهمان وى شدند و او را به پسرى خردمند بشارت دادند ابراهيم گفت : « و او قربان خدا خواهد شد » و چون پسر تولد يافت و بالغ شد به او گفته شد : « نذرى را كه با خداى خويش كردى و فا كن . » سخن در اين باب :\r\nاز ابن عباس روايت كرده‌اند كه وقتى جبرئيل ساره را بشارت داد كه پسرى خواهد داشت و او شگفتى كرد و گفت : نشان اين چيست ؟\r\nجبرئيل چوب خشكى ميان انگشتان گرفت كه بجنبد و سبز شد و ابراهيم گفت « بنا بر اين قربان خدا خواهد بود . » و چون اسحاق بزرگ شد ابراهيم به خواب ديد كه به او گفتند : « به نذر خويش وفا كن » و او به اسحاق گفت : « بيا برويم براى خدا قربان كنيم » و كارد و طنابى بر گرفت و با او برفت و چون ميان كوهها رسيدند ، پسر گفت : « پدر پس قربان تو كو ؟ » ابراهيم گفت : « پسرم من در خواب ديده‌ام كه ترا قربان كنم ، ببين رأى تو\r\n","description":"","footnote":"","page_name":" 205 ","page_number":205},
  {"content":"\r\nچيست ؟ » اسحاق گفت : « پدر آنچه را فرمان دارى كار بند كه ان شاء الله مرا صابر خواهى ديد . » آنگاه گفت : « بند مرا محكم ببند تا دست و پا نزنم و جامهء خويش نگهدار كه خون من بر آن نريزد كه ساره به بيند و غمين شود و كارد را به سرعت بر گلويم بكش كه مرگ آسانتر شود و چون پيش ساره برگشتى به دو سلام برسان » .\r\nابراهيم پيش رفت و او را بوسيدن گرفت . آنگاه دست و پايش را ببست و همى گريست اسحاق نيز گريستن آغاز كرد و اشك بر چهره اش دويد . آنگاه ابراهيم كارد را به گلوى او كشيد و خدا عز و جل صفحهء مسى بر حلق اسحاق كشيد و چون چنين ديد كارد را به پيشانى او زد و به پشتش فرو برد و خدا فرمود : « و تسليم شدند و او را به پيشانى در انداخت . » و ندا آمد كه اى ابراهيم ، رؤياى تو راست شد ، بنگر و قوچى آنجا بود كه آن را بگرفت و پسر را رها كرد و پسر را همى بوسيد و گفت :\r\n« پسر امروز ترا به من بخشيدند » و خدا عز و جل فرمود : « و ذبيحه اى بزرگ به فداى او داديم . » و چون ابراهيم بازگشت قصه را براى ساره گفت و او سخت بناليد و گفت :\r\n« ميخواستى پسر مرا قربان كنى و به من نگفتى . » از محمد بن اسحاق روايت كرده‌اند كه وقتى ابراهيم مىخواست به ديدار هاجر رود بر براق مىرفت\r\nصبح به شام بود و ظهر به مكه بود و از آنجا باز ميگشت و به شب در شام با كسان خود بود . و چون پسر بالغ شد و در دلش جاى گرفت و از او اميد داشت كه به عبادت خدا و رعايت محرمات وى بپردازد ، در خواب فرمان يافت كه او را قربان كند .\r\nابن اسحاق از بعضى اهل علم روايت كرده‌اند كه وقتى ابراهيم فرمان يافت كه پسر را قربان كند گفت : « پسر طناب و كارد بردار تا به اين دره شويم و هيزم بياريم » و چيزى از فرمان خداى عز و جل به او نگفت . و چون سوى دره رفتند دشمن خدا ابليس به صورت مردى بيامد تا او را از فرمان خدا باز دارد و گفت : « اى پير كجا مىروى\r\n","description":"","footnote":"","page_name":" 206 ","page_number":206},
  {"content":"\r\n؟ » ابراهيم گفت : « در اين دره كارى دارم . » گفت : « به خدا مىبينم كه شيطان به خواب تو آمده و گفته كه اين پسر را قربان كنى و قصد قربان كردن او دارى . » و ابراهيم ابليس را بشناخت و گفت : « دشمن خدا از من دور شو به خدا فرمان خدايم را كار خواهم بست . » و چون دشمن خدا از ابراهيم نوميد شد ، راه اسماعيل را گرفت كه كارد و ريسمان به دست از پى پدر مىرفت و به دو گفت : « مىدانى پدرت ترا كجا مىبرد ؟ » گفت : « مىرويم هيزم بياريم . » شيطان گفت : « به خدا مىخواهد ترا قربان كند . » اسماعيل گفت : « چرا ؟ » شيطان گفت : « پندارد كه خدايش به اين كار فرمان داده است . » اسماعيل گفت : « پس بايد فرمان خدا را انجام دهد من نيز مطيع و گوش به - فرمانم . » و چون از پسر نوميد شد پيش هاجر مادر اسماعيل رفت و گفت : « ميدانى ابراهيم اسماعيل را كجا برد ؟ . » هاجر گفت : « رفت هيزم بيارد . » شيطان گفت : « به خدا او را برد قربان كند . » هاجر گفت : « نه او را دوست دارد و با وى مهربان است . » شيطان گفت : « پندارد كه خدايش به اين كار فرمان داده است . » هاجر گفت : « اگر خدايش فرمان داده ، بايد تسليم فرمان وى بود » و دشمن خدا خشمگين برگشت كه با خاندان ابراهيم كارى از پيش نبرده بود و ابراهيم و خاندان ابراهيم به يارى خدا او را رانده بودند و به اطاعت و فرمانبردارى خدا همسخن بودند .\r\n","description":"","footnote":"","page_name":" 207 ","page_number":207},
  {"content":"\r\nو چون ابراهيم در دره با پسر تنها ماند و چنان كه گفته‌اند آنجا درهء ثبير بود به دو گفت : « پسرم ، در خواب ديده‌ام كه ترا قربان كنم . » و او گفت : « پدر آنچه فرمان يافته اى به كار بند كه مرا صبور خواهى ديد . » از محمد بن اسحاق روايت كرده‌اند كه اسماعيل به پدر گفت : « اگر خواهى مرا قربان كنى بند مرا محكم ببند كه خون من به تو نريزد و از ثوابم كاسته نشود كه مرگ سخت است و بيم دارم وقتى كارد به گلويم رسيد دست و پا نزنم . كارد را تيز كن تا آسان ببرى و مرا آسوده كنى و چون مرا بيندازى كه قربان كنى به رو در - انداز نه پهلو كه بيم دارم وقتى به رويم نگريستى رأفت بر تو چيره شود و نتوانى فرمان خدا را به كار بندى ، و اگر خواستى ، پيراهن مرا به مادرم ده كه دلش آرام گيرد . » گويد : ابراهيم گفت : « پسرم ، چه خوب در انجام كار خدا كمكم مىكنى . » پس چنان كه اسماعيل گفته بود او را محكم ببست و كارد را تيز كرد و او را به رو در افكند و به رويش ننگريست و كارد به گلويش نهاد و خدا عز و جل كارد را وارونه كرد و او پسر را پيش كشيد كه زودتر كار را بسر برد و ندا آمد كه اى ابراهيم ، خواب تو راست شد ، اين ذبيحهء تو است كه به فداى پسر قربان كنى .\r\nخداوند عز و جل گويد : و چون تسليم شدند و او را به پيشانى در افكند . و رسم بود كه قربان را به يك طرف چهره در افكنند .\r\nو اين نشان درستى حديث است كه به پدر گفت مرا به چهره در انداز و موافق گفتار خداست كه فرمود : « و او را به پيشانى در افكند و ندا داديم كه اى ابراهيم خواب تو راست شد و ما نكو كاران را چنين پاداش دهيم و اين امتحانى آشكار بود و ذبيحه اى بزرگ به - فداى او داديم . » از ابن عباس روايت كرده‌اند كه قوچى كه بياوردند چهل پاييز در بهشت چريده بود و ابراهيم پسر را رها كرد و به دنبال قوچ تا جمرهء اول رفت و هفت\r\n","description":"","footnote":"","page_name":" 208 ","page_number":208},
  {"content":"\r\nسنگ به دو زد\r\nو رها كرد تا به جمرهء ميانه رسيد آنجا نيز هفت سنگ بزد و رها كرد و به نزديك جمرهء بزرگ به دو رسيد و هفت سنگ بزد آنگاه قوچ را به قربانگاه منى برد و سر بريد . به خدايى كه جان ابن عباس به فرمان اوست در آغاز اسلام سر خشكيدهء قوچ با دو شاخ آن بر ناودان كعبه آويخته بود .\r\nو هم از ابن عباس روايت كرده‌اند كه گفت : « وقتى ابراهيم به انجام مناسك رفت ميان صفا و مروه شيطان به دو رسيد و با او مسابقه داد كه از شيطان پيشى گرفت آنگاه جبرئيل او را به نزديك جمرهء عقبه برد و شيطان بيامد و ابراهيم هفت سنگ به دو زد تا برفت و باز نزديك جمرهء ميانه بيامد و هفت سنگ به دو زد تا برفت آنگاه اسماعيل را به پيشانى در افكند و پيراهنى سفيد به تن داشت گفت : « پدر جامه اى جز اين ندارم كه كفنم كنى آن را بكن كه كفنم شود . » و ابراهيم بنگريست و ديد كه قوچى ميانسال و سپيد و شاخدار آنجا بود .\r\nابن عباس گويد و ما پيوسته به طلب چنين قوچها بوديم .\r\nعبيد بن عمير گويد : محل قربان در مقام ابراهيم بود و مجاهد گويد در منى بود ، ابن عباس گويد : قوچى كه ابراهيم سر بريد همان قوچ بود كه پسر آدم قربان كرد و از او پذيرفته شد .\r\nسعيد بن جبير گويد : قوچى كه ابراهيم سر بريد چهل سال در بهشت چريده بود و قوچى تيره رنگ بود و پشم سرخ داشت ، و هم از ابن عباس روايت كرده‌اند كه ذبيحهء اسماعيل بز كوهى بود .\r\nاز حسن روايت كرده‌اند كه فداى اسماعيل يك بز بود كه از ثبير فرود آمد و اينكه خدا عز و جل ذبيحهء او را بزرگ خوانده خاص او نيست و هر چه بر دين وى ذبح شود بزرگ باشد و اين تا به روز رستاخيز سنت شد و دانند كه ذبيحه از مرگ بد جلوگيرى مىكند ، پس اى بندگان خدا قربان كنيد .\r\nو امية بن ابى الصلت را دربارهء سبب فرمان خداى به قربان كردن ابراهيم\r\n","description":"","footnote":"","page_name":" 209 ","page_number":209},
  {"content":"\r\nشعرى هست و گفتار وى با آنچه از سدى آورديم مطابق است كه سبب آن نذر ابراهيم بود و خدا به وفاى آن فرمان داد ، گويد :\r\n« ابراهيم به رضاى خدا به نذر خويش وفا كرد . » « از پسر خويش خبر نداشت و او را . »\r\n« در ميان كشتگان نمىتوانست ديد . » « پسرم ، من ترا در راه خدا نذر كرده‌ام . » « و بايد صبور باشى . » « پدر بند را محكم كن كه چون اسير در بند ، » « از زير كار نگردم . » « و كارد وى تيز بود و در گوشت فرو توانست رفت . » « و همين كه لباس او بيرون مىكشيد ، » « خداوندش به قوچى مجلل فدا داد . » « اين را بگير و پسر را رها كن . » « كه من از عمل شما خشنودم . » « پدر بماند و مولود وى نيز بماند . » « و شهرت بزرگ يافتند . » « بسا باشد كه جانها از چيزى بنالد ، » « اما گشايش آن چون باز كردن عقال باشد . »\r\nو خدا عز و جل از آن پس كه ابراهيم را به وسيلهء نمرود كه مىخواست او را بسوزد امتحان كرد و بفرمود تا پسر را كه بالغ بود و در بنيان گزارى خانه از او كمك گرفته بود قربان كند ، امتحان كلمات را پيش آورد كه خداوند فرمود : « و چون پروردگارت ابراهيم را به كلماتى امتحان كرد و آن را به سر برد . »\r\nعلماى سلف اسلام دربارهء كلماتى كه خداوند عز و جل ابراهيم را بدان\r\n","description":"","footnote":"","page_name":" 210 ","page_number":210},
  {"content":"\r\nامتحان فرمود اختلاف كرده‌اند ، بعضى گفته‌اند سى فقره بود كه همه شرايع اسلام است .\r\nذكر گويندهء اين سخن از ابن عباس آورده‌اند كه دربارهء آيهء « و چون خدا ابراهيم را به كلماتى امتحان كرد » گويد : هيچكس به جز ابراهيم امتحان اين دين را كامل نكرد ، خدايش به كلماتى امتحان فرمود و آن را به سر برد . و خدا برائت وى را رقم زد و گفت :\r\n« ابراهيم كه وفا كرد . » ده كلمه در سورهء احزاب است و ده كلمه در برائت و ده كلمهء ديگر در سورهء مؤمنين و سأل سائل ، و اسلام همين سى فقره است .\r\nو هم ازو روايت كرده‌اند كه گويد : از كلمات امتحان ابراهيم ده كلمه در سورهء برائت است : التائبون العابدون الحامدون . و ده كلمه در سورهء احزاب : ان - المسلمين و المسلمات . و ده كلمه در سورهء مؤمنون تا گفتهء خدا عز و جل : و الذين هم على صلواتهم يحافظون . و ده كلمه در سورهء سأل سائل كه و الذين هم على صلواتهم يحافظون .\r\nو ديگران گفته‌اند كلمات ابراهيم ده خصلت از سنن اسلام بود كه پنج خصلت در سر و پنج ديگر در تن است .\r\nذكر گويندهء اين سخن و هم از ابن عباس آورده‌اند كه امتحان ابراهيم به طهارت بود كه پنج در سر است و پنج در تن . در سر ، چيدن شارب است و مضمضه و استنشاق و مسواك و فرق كردن سر . و در تن ، چيدن ناخن است و ستردن زهار و ختنه و ستردن زير بغل و\r\n","description":"","footnote":"","page_name":" 211 ","page_number":211},
  {"content":"\r\nتطهير به آب .\r\nبعضى ديگر گفته‌اند از كلمات ابراهيم شش در انسان بود و چهار در مناسك بود . در انسان ستردن زهار بود و ختنه و ستردن زير بغل و چيدن ناخن و شارب و غسل جمعه و چهار مناسك طواف بود و سعى صفا و مروه و رمى جمرات و رفتن به عرفات .\r\nبعضى ديگر گفته‌اند امامت ناس بود و مناسك حج .\r\nاز ابو صالح روايت كرده‌اند كه « كلمات امتحان ابراهيم اين بود كه خداى عز و جل فرمود : « ترا امام كسان كنم . » و آيات مناسك .\r\nو هم از ابو صالح روايت كرده‌اند كه گفت : « كلمات ابراهيم امامت كسان بود و مناسك حج و بر آوردن كعبه . »\r\nاز مجاهد در بارهء گفتار خداى كه ابراهيم را به كلماتى امتحان كرديم .\r\nروايت كرده‌اند كه خدا عز و جل به ابراهيم فرمود : « ترا به كلماتى امتحان كنم دانى چيست ؟ » ابراهيم گفت : « مرا پيشواى كسان كنى ؟ » فرمود : « آرى . » گفت : « و ذريه‌ام را نيز ؟ » فرمود : « پيمان من به ستمگران نرسد . » گفت : « كعبه را مقصد كسان كنى ؟ » فرمود : « آرى » گفت : « و اين بلد را امن گردانى ؟ » فرمود : « آرى . » گفت : « ما را تسليم خويش كنى و اعقاب ما را قومى مسلمان كنى ؟ » فرمود : « آرى . »\r\n","description":"","footnote":"","page_name":" 212 ","page_number":212},
  {"content":"\r\nگفت : « و مناسك ما را معلوم فرمايى و توبهء ما را بپذيرى ؟ » فرمود : « آرى » گفت : « و مردم مؤمن آن را از ميوه ها روزى دهى ؟ » فرمود : « آرى . » از سدى روايت كرده‌اند كه كلمات امتحان ابراهيم اين آيات بود كه فرمايد :\r\n« * ( رَبَّنا تَقَبَّلْ مِنَّا إِنَّكَ\r\nأَنْتَ السَّمِيعُ الْعَلِيمُ . رَبَّنا وَاجْعَلْنا مُسْلِمَيْنِ لَكَ وَمن ذُرِّيَّتِنا أُمَّةً مُسْلِمَةً لَكَ وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ . رَبَّنا وَابْعَثْ فِيهِمْ رَسُولًا مِنْهُمْ 2 : 127 - 129 ) * [ 1 
  ] يعنى پروردگارا از ما بپذير كه تو شنوا و دانائى ، پروردگارا ما را مسلمان خويش كن و فرزندان ما را جماعتى مسلمان خويش كن و آداب عبادتمان را به ما بياموز و بر ما ببخشا كه تو بخشايشگر و رحيمى پروردگارا به فرزندان ما پيغمبرى از خودشان فرست » .\r\nاز ربيع روايت كرده‌اند كه كلمات امتحان اين آيات بود : ترا پيشواى كسان كنم و كعبه را مقصد كسان و مأمن كرديم و مكان ابراهيم را نمازگاه كنيد و با ابراهيم و اسماعيل پيمان كرديم . . . تا آخر آيه . اين همه كلماتى است كه خدا عز و جل ابراهيم را بدان امتحان فرمود .\r\nو هم از سدى روايتى هست به همين مضمون با اين اضافه كه محمد صلى الله عليه و سلم نيز از اعقاب ابراهيم باشد .\r\nگويند : كلمات امتحان ابراهيم مناسك حج بود . و اين را از ابن عباس روايت كرده‌اند .\r\nو ديگران گفته‌اند كلمات امتحان چند چيز بود و ختنه از آن جمله بود .\r\nاز شعبى روايت كرده‌اند كه از جمله كلماتى كه ابراهيم بدان امتحان شد ختنه بود .\r\n\r\n","description":"","footnote":"\r\n[ 1 
  ] 2 : 127 و 128\r\n","page_name":" 213 ","page_number":213},
  {"content":"\r\nو ديگران گفته‌اند شش چيز بود : ستاره و ماه و خورشيد و آتش و هجرت و ختنه كه ابراهيم بدان امتحان شد و صبور بود .\r\nابو رجا گويد : از حسن دربارهء كلماتى كه خدا عز و جل ابراهيم را بدان امتحان فرمود پرسيدم و گفت : « وى را به ستاره امتحان فرمود و از او خشنود شد و به ماه كه از او خشنود شد و به خورشيد كه از او خشنود شد و به آتش كه از او خشنود شد و به هجرت كه از او خشنود شد و او را به ختنه نيز امتحان فرمود .\r\nاز حسن نيز روايت كرده‌اند كه خدا به هر چه ابراهيم را امتحان فرمود صبور بود . به ستاره و خورشيد و ماه امتحان فرمود و او بدانست كه خدايش دايم و لا يزال است و رو سوى او كرد و از شرك به دور ماند و به هجرت امتحان فرمود كه از قوم و ديار خود دور شد و به سوى خدا هجرت كرد به شام پيوست و او را پيش از هجرت به آتش امتحان فرمود و به ذبح پسر و ختنه امتحان فرمود و بر همه صبور بود .\r\nابو هريره از پيغمبر صلى الله عليه و سلم روايت كرده كه ابراهيم در سن هشتاد سالگى با تيشه ختنه كرد .\r\nاز ابو امامه روايت كرده‌اند كه پيغمبر صلى الله عليه و سلم در بارهء آيهء « و ابراهيم كه وفا كرد » فرمود : « دانيد به چه وفا كرد ؟ » گفتند : « خدا و پيغمبر او بهتر دانند . » فرمود : « هر روز چهار ركعت نماز كرد . » انس از پدرش روايت كرده كه پيغمبر صلى الله عليه و سلم فرمود : « دانيد كه چرا خدا عز و جل ابراهيم را خليل خويش ناميد براى آنكه هر صبح و شب گفتى :\r\n« * ( فَسُبْحانَ الله حِينَ تُمْسُونَ وَحِينَ تُصْبِحُونَ 30 : 17 ) * [ 1 
  ] يعنى هنگامى كه شب مىكنيد و هنگامى كه صبح مىكنيد تنزيه خداى يكتا كنيد » و چون خداوند ديد كه ابراهيم بر امتحانها صبر كرد و همهء فرايض را بجا\r\n\r\n","description":"","footnote":"\r\n[ 1 
  ] 30 : 16\r\n","page_name":" 214 ","page_number":214},
  {"content":"\r\nآورد و اطاعت وى را بر همه چيز مقدم داشت ، وى را خليل خويش گرفت و امام خلق كرد و به پيغمبرى فرستاد و پيغمبرى و كتاب و رسالت را در اعقاب وى قرار داد و كتابهاى منزل و حكمتهاى رسا را خاص ايشان كرد و بزرگان و سروران و سالاران از آنها بود و هر وقت سرورى برفتى سالارى به جاى او نشستى و شهرتشان را در خلف محفوظ داشت كه همه اقوام به دوستيشان دلبسته‌اند و به ثنا و فضلشان گويا ، و اين حرمت دنياست كه خدايشان داده و حرمت آخرتشان بيشتر و بزرگتر از آنست كه وصف آن توانند گفت .\r\nاكنون به خبر دشمن خدا و دشمن ابراهيم كه رسالت وى را تكذيب كرد و اندرز وى را نپذيرفت كه نادان بود و به حلم خدا مغرور ، يعنى نمرود پسر كوش ، پسر كنعان ، پسر حام ، پسر نوح باز مىگرديم و با ذكر سر انجام وى در اين دنيا كه به خداوند طغيان كرد و خداوند مهلتش داده بود و در كار عذابش شتاب نكرده بود و اينكه مىخواست خليل خدا را كه او را به توحيد و برائت از بتان خوانده بود بسوزاند و اينكه مهلت خداى كه چهار صد سال بود غرور و طغيان وى را بيفزود و خدا عز و جل در اين دنيا عذابى به مدت مهلت به دو داد و ضعيفترين مخلوق خويش پشه را بر او چيره كرد .\r\n\r\nذكر اخبار از جهالت نمرود و عذابى كه خدا به دو كرد\r\nاز زيد بن اسلم روايت كرده‌اند كه اول جبار زمين نمرود بود و مردم از نزد وى آذوقه بر مىگرفتند و ابراهيم با آذوقه گيران برفت و چون كسان بر او مىگذشتند ، مىپرسيد : « پروردگارتان كيست ؟ » و مىگفتند : « تو پروردگار مائى . » و چون ابراهيم بر او بگذشت به پاسخ وى گفت : « پروردگار من آنست كه بميراند و زنده كند . » نمرود گفت : « من نيز بميرانم و زنده كنم . »\r\n","description":"","footnote":"","page_name":" 215 ","page_number":215},
  {"content":"\r\nابراهيم گفت : « خدا خورشيد را از مشرق بر آرد ، تو از مغرب در آر ! » و كافر ، حيرت زده شد ، و او را بىآذوقه پس فرستاد و ابراهيم سوى كسان خود بازگشت و بر تپهء خاكى گذشت و با خود گفت : « چرا از اين خاك بر ندارم كه پيش كسان خود برم و وقتى مرا ببينند دلخوش شوند . » و از خاك بر گرفت و پيش كسان خود شد و بار خود بنهاد و بخفت و زن او برخاست و بار وى را بگشود و آذوقه اى ديد كه بهتر از آن كس نديده بود و از آن بساخت و پيش آورد و در خانهء وى آذوقه نبود ابراهيم گفت : « اين از كجاست ؟ » گفت : « از آن خوردنى كه آورده بودى . » و ابراهيم بدانست كه خدا او را روزى داده است و ستايش او كرد .\r\nآنگاه خداوند فرشته اى پيش جبار فرستاد كه به من ايمان بيار و ترا بر - پادشاهيت وا گذارم .\r\nنمرود گفت : « مگر پروردگارى جز من هست ؟ » و فرشتهء ديگر آمد و همچنان گفت و نمرود نپذيرفت ، و سومى آمد و نمرود نپذيرفت .\r\nفرشته گفت : « تا سه روز جماعت خويش را فراهم آر » و جبار جماعت خويش را فراهم آورد .\r\nو خدا فرشته را بفرستاد و درى از پشه بر آنها بگشود چون خورشيد بر آمد از بسيارى پشه آن را نديدند و خدا پشگان را سوى آنها فرستاد كه گوشتشان را بخورد و خونشان را بنوشيد و جز استخوان نماند و شاه همچنان ببود و آسيبى به دو نرسيده بود و خدا پشه اى به سوى او فرستاد كه وارد بينىاش شد و چهار صد سال ببود كه سر او را با مطرقه ها مىكوفتند و رؤف بينىاش شد و چهار صد سال ببود كه سر او را با مطرقه ها مىكوفتند و رؤف تر كس براى وى آن بود كه مطرقه را با هر دو دست ميگرفت و به سر او ميكوفت ، چهار صد سال جبارى كرده بود و خدا چهار صد سال به اندازهء پادشاهيش او را عذاب كرد تا بمرد .\r\n","description":"","footnote":"","page_name":" 216 ","page_number":216},
  {"content":"\r\nو هم او بود كه برجى بلند بساخت و خدا آن را از ريشه بر افكند و خدا عز و جل در قرآن فرمود : « و خدا بنيان آنها را از ريشه بر انداخت . » از ابن مسعود و جمعى از ياران پيمبر روايت كرده‌اند كه آنكه\r\nبا ابراهيم در بارهء خدايش محاجه كرد ، فرمان داد تا ابراهيم را از شهر بيرون كنند و چون بيرون شد لوط را كه برادرزادهء وى بود بر در شهر بديد و او را بخواند كه ايمان آورد و به دو گفت كه من به سوى خدايم مهاجرت مىكنم .\r\nو نمرود سوگند خورد كه خداى ابراهيم را بجويد و چهار جوجه عقاب را بگرفت و با گوشت و شراب تربيت كرد و چون بزرگ شدند و نيرو گرفتند ، آنها را به صندوقى بست و در صندوق بنشست آنگاه يك ران گوشت براى آنها به بالا نصب كرد و عقابها به هواى گوشت به طرف بالا پرواز كردند و چون به آسمان رفتند به زمين نگريستن گرفت و كوهها را ديد كه چون مورچه همى جنبيد و باز گوشت را بالا برد و زمين را ديد كه دريايى بر آن احاطه داشت و گويى دايرهء آب بود و چون بسيار بالا رفت در ظلمت افتاد و بالا و زير خود را نديد و بترسيد و گوشت را پايين برد و عقابان به دنبال آن سرازير شد و چون كوهها فرود آمدن آن را بديد و صداشان را بشنيد ترسان شد و چيزى نمانده بود از جاى خويش بلرزد اما چنين نشد و معنى گفتار خداى كه فرمايد : « و مكر خويش بكردند و مكر آنها به نزد خداست اگرچه نزديك بود كه از مكرشان كوهها از جا برود . » و پرواز عقابان از بيت المقدس بود و در جبل الدخان فرود آمد . و چون نمرود بدانست كه كارى نتواند ساخت برجى بنياد كرد و چون بسيار بالا رفت ، بالاى آن شد تا به پندار خويش خداى ابراهيم را ببيند و حالش خرابى گرفت چنان كه پيش از آن نشده بود و خدا بنيان او را از پايه در آورد و چنان كه در قرآن فرمود :\r\n« سقف از بالا بر آنها افتاد و عذاب از زير بيامد و ندانستند » و چون پايه هاى برج بر آمد فرو ريخت و بيفتاد و از آن هنگام زبانهاى مردم از بيم آشفته شد و به هفتاد و\r\n","description":"","footnote":"","page_name":" 217 ","page_number":217},
  {"content":"\r\nسه زبان سخن كردند و آنجا بابل نام يافت كه از مايهء تبليل يعنى درهم شدن است و پيش از آن زبان مردمان سريانى بود .\r\nاز سعيد بن جبير روايت كرده‌اند كه دربارهء آيهء قرآن كه گويد : « اگر چه نزديك بود كه از مكرشان كوهها از جا برود » گفت نمرود به صاحب عقابان بگفت تا صندوقى بياوردند و مردى را همراه برداشت و چنان كرد كه عقابان آن را بردارند و چون بالا رفت به همراه خويش گفت : « چه مىبينى ؟ » گفت « آب مىبينم و جزيره » مقصود دنيا بود ، پس از آن بالا رفت به همراه خود گفت : « چه مىبينى ؟ » گفت :\r\n« پيوسته از آسمان دور تر مىشويم . » گفت : « فرو رويم . » ديگرى گويد : ندا آمد كه اى ياغى كجا مىروى ؟ و كوهها صداى عقابان را بشنيد و آن را فرمان آسمان پنداشت و نزديك بود از جا برود - و معنى گفتار خداى كه اگر چه نزديك بود كه از مكرشان كوهها از جا برود . همين است .\r\nاز عبد الرحمان پسر دانيل روايت كرده‌اند كه على عليه السلام دربارهء آيه قرآن كه گويد : و اگر چه نزديك باشد كه از مكرشان كوهها از جا برود گفت : آن كس كه با ابراهيم دربارهء خدايش محاجه كرد ، دو عقاب كوچك بگرفت و پرورش داد تا نيرو گرفت و بزرگ شد . گويد و پاى هر يك را با رشته اى به صندوقى بست و عقابان را گرفته نگهداشت و با ديگرى در تابوت نشست .\r\nگويد و در تابوت چوبى بالا برده بود كه بر سر آن گوشت بود و عقابان پرواز كرد و او به همراه خود گفت : « بنگر چه مىبينى ؟ » گفت : « چنين و چنان مىبينم . » تا وقتى گفت : « دنيا را چنان مىبينم كه گويى مگسى باشد » گفت : « چوب را بگردان » و بگردانيد و فرود آمدند گويد : و معنى گفتار خدا عز و جل كه فرمود اگر چه نزديك بود كه از مكرشان كوهها از جاى برود همين است . » ابن اسحاق گويد به همين جهت عبد الله در اين آيه به جاى كان كاد خوانده\r\n","description":"","footnote":"","page_name":" 218 ","page_number":218},
  {"content":"\r\nاست كه به اين معنى نزديكتر است .\r\nگروهى گفته‌اند كه نمرود پسر كوش پسر كنعان پادشاه مشرق و مغرب زمين بود و مطلعان سر گذشت شاهان و اخبار گذشتگان\r\nاين سخن را نپذيرند زيرا انكارپذير نيست كه مولد ابراهيم به روزگار ضحاك پسر اندرماسب بود كه شمه اى از اخبار وى را بگفتيم و در آن دوران پادشاهى شرق و غرب از ضحاك بود . بعضى كسان در كار نمرود به مشكل افتاده‌اند ، زيرا از دوران ضحاك و اوضاع آن خبر داشته - اند ، و اين خبر را نيز شنيده‌اند كه دو كافر و دو مؤمن پادشاهى همه زمين داشتند ، دو كافر نمرود و بخت نصر بودند و دو مؤمن سليمان پسر داود بود و ذو القرنين ، و نيز شنيده‌اند كه ضحاك به دوران ابراهيم پادشاهى شرق و غرب داشت و پنداشته‌اند نمرود همان ضحاك بود .\r\nبه نزد مطلعان اخبار سلف و معرفت اوضاع گذشته اين پندار درست نباشد ، زيرا نسب نمرود در قوم نبط شهره است و نسب ضحاك نيز در عجمان پارسى شهره است و مطلعان اخبار سلف و دانايان امور گذشته گفته‌اند كه ضحاك ملك سواد و اطراف را از چپ و راست به نمرود داد و او و فرزندان و عمالش را بر آن گماشت و خود او در بلاد همى گشت و موطن وى و اجدادش دنباوند از كوهستان طبرستان بود و افريذون وى را بينداخت و بر او چيره شد و به بند آهنين كرد .\r\nو نيز بخت نصر از سوى لهراسب اسپهبدى مغرب دجله ما بين اهواز تا سرزمين روم داشت ، زيرا لهراسب به پيكار تركان مشغول بود و به مقابلهء آنها در بلخ مقر داشت . چنان كه گفته‌اند وقتى اقامت وى براى جنگ تركان به درازا كشيد بلخ را بنياد كرد و آنها كه از كار قوم غافل بودند از درازى حكومت اينان در يك ناحيه كه از جانب ديگرى بود پنداشتند كه شاه ، آنها بوده‌اند ، اما تا آنجا كه دانيم هيچكس از مطلعان امور سلف و اخبار شاهان گذشته و روزگار كسان نگفته كه كسى از نبطيان در شرق و غرب پادشاه مستقل يك وجب زمين بوده است تا چه رسد به اينكه پادشاه\r\n","description":"","footnote":"","page_name":" 219 ","page_number":219},
  {"content":"\r\nشرق و غرب باشد .\r\nولى دانشوران اهل كتاب و مطلعان اخبار گذشته كه رنج نظر در كتب تاريخ برده‌اند گويند كه نمرود از سوى ازدهاق بيوراسب چهار صد سال بر اقليم بابل حكومت داشت و پس از هلاك نمرود يكى از اعقاب وى به\r\nنام نبط بن قعود يكصد سال حكومت آنجا داشت پس از او داوص پسر نبط هشتاد سال حكومت كرد پس از آن بالش پسر داوص يك صد و بيست سال حكومت داشت ، پس از آن نمرود پسر بالش يك سال و چند ماه حكومت داشت و اين همه هفتصد و يك سال و چند ماه بود كه همه در ايام ضحاك بود و چون افريذون به شاهى رسيد و بر ازدهاق چيره شد . نمرود پسر بالش را بكشت و قوم نبط را تار و مار كرد و براند و بسيار كس بكشت از آن رو كه با بيوراسب همدلى كرده بودند و نمرود و فرزندانش حكومت از او داشتند .\r\nبعضى مطلعان پنداشته‌اند كه بيوراسب پيش از هلاك از آنها بگشته بود و ترتيب كارشان دگرگون شده بود .\r\n\r\nاكنون به حكايت ديگر حوادث ايام ابراهيم صلى الله عليه و سلم مىپردازيم .\r\nاز حوادث ايام وى قضيهء لوط پسر هاران پسر تارخ برادرزادهء ابراهيم عليهما السلام بود و كار وى با قوم سدوم . چنان كه گفته‌اند لوط از سر زمين بابل با عموى خود خليل الرحمان در آمد كه مؤمن و پيرو دين وى بود و در مهاجرت شام همراه وى شد ، ساره دختر ناحور نيز با آنها بود .\r\nبعضى ديگر گفته‌اند ساره دختر هنال پسر ناحور بود و گفته‌اند كه تارخ نيز كه مخالف دين ابراهيم و پيرو كفر خويش بود در سفر همراه آنها بود و چون به حران رسيدند تارخ كه پدر ابراهيم بود در آنجا بر كفر بمرد و ابراهيم و لوط سوى شام شدند و از آنجا به مصر رفتند و در آنجا يكى از فرعونان را يافتند كه به قولى\r\n","description":"","footnote":"","page_name":" 220 ","page_number":220},
  {"content":"\r\nسنان پسر علوان پسر عبيد پسر عويج پسر عملاق پسر لاوذ پسر سام پسر نوح بود .\r\nو بقولى فرعون مصر در آن روزگار برادر ضحاك بود كه\r\nضحاك وى را از طرف خويش حكومت مصر داده بود و شمه اى از قصهء فرعون مصر را با ابراهيم از پيش گفته‌ايم .\r\nآنگاه به شام برگشتند و گويند كه ابراهيم به فلسطين مقر گرفت و برادرزادهء خود لوط را در اردن فرود آورد و خداى عز و جل لوط را به اهل سدوم فرستاد كه كافر خدا و اهل فحشاء بودند چنان كه خدا عز و جل از آنها خبر داد و فرمود : « * ( إِنَّكُمْ لَتَأْتُونَ الْفاحِشَةَ ما سَبَقَكُمْ بِها من أَحَدٍ من الْعالَمِينَ . أَ إِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ في نادِيكُمُ الْمُنْكَرَ 29 : 28 - 29 ) * [ 1 
  ] يعنى شما اين كار زشت مىكنيد كه هيچيك از جهانيان پيش از شما نكرده‌اند ، شما پيش مردان مىرويد و راهها را مىزنيد و در انجمنتان كارهاى ناروا مىكنيد » و راهزنى آنها چنان كه گفته‌اند همان بود كه با هر كه به شهرشان وارد مىشد مرتكب فحشا مىشدند .\r\nاز ابن زيد دربارهء گفتار خداى كه فرمود : « و راه مىزنيد . » روايت كرده‌اند كه وقتى مسافرى بر آنها مىگذشت راه وى را مىزدند و با وى عمل زشت مىكردند و به قولى كار منكرى كه در انجمن خويش مىكردند اين بود كه هر كه را بر آنها مىگذشت مىزدند .\r\nبعضى ديگر گفته‌اند در محافل خويش باد در مىكردند و بعضى ديگر گفته‌اند با همديگر عمل زشت مىكردند .\r\n\r\nذكر آن كس كه گويد مسافران را ميزدند\r\nعكرمه به توضيح گفتار خداى كه فرمود : « در انجمن خود كار ناروا ميكنيد »\r\n\r\n","description":"","footnote":"\r\n[ 1 
  ] 29 : 28 و 29\r\n","page_name":" 221 ","page_number":221},
  {"content":"\r\nگويد رهگذران را آزار مىكردند و مسافران را كتك مىزدند .\r\nاز ابن مسعود و جمعى از ياران پيغمبر صلى الله عليه و سلم روايت كرده‌اند كه عمل نارواى انجمن اين بود كه مسافران را كتك مىزدند و اين ناروا بود .\r\n\r\nذكر آن كس كه گويد در محافل باد در ميكردند\r\n: از عايشه روايت كرده‌اند كه دربارهء نارواى انجمن قوم گفته بود ضرطه بود .\r\n\r\nذكر آن كس كه گويد در محافل با يك ديگر كار زشت مىكردند\r\n: از مجاهد روايت كرده‌اند كه دربارهء كار نارواى انجمن قوم گفت : « در محافل خود با يك ديگر كار زشت مىكردند . » و هم از مجاهد روايت كرده‌اند كه گفت : « در انجمن خود مرتكب فحشا مىشدند . »\r\nعمرو بن دينار دربارهء گفتار خداى كه فرمود :\r\n« هيچكس از جهانيان چنين نكرده » گويد : پيش از قوم لوط هرگز نرى با نرى جفت نشده بود . »\r\nابو جعفر گويد : گفتار درست به نزد من اينست كه كار ناروايشان در انجمن همان بود كه رهگذران را آزار مىكردند و كتك مىزدند .\r\nدر روايت ام هانى از پيمبر خدا صلى الله عليه و سلم هست كه فرمود : « رهگذران را آزار و تمسخر مىكردند و كار ناروايشان همين بود . » روايات از پيمبر به همين مضمون مكرر هست .\r\nلوط آنها را به پرستش خدا عز و جل و خوددارى از كارهاى ناروا از راهزنى و فحشا و لواط دعوت مىكرد و مىگفت كه اگر بر رفتار خود مصر باشند و\r\n","description":"","footnote":"","page_name":" 222 ","page_number":222},
  {"content":"\r\nتوبه نيارند عذاب اليم خواهند داشت ولى تهديد لوط مؤثر نبود و اندرز وى اصرارشان را بيفزود و از سر انكار ، عذاب خدا را به شتاب خواستند و گفتند : « اگر راست مىگوئى عذاب خدا را بيار . » و چون كارشان به درازا كشيد و در گمراهى اصرار ورزيدند لوط از خدا عز و جل يارى خواست و چون خدا اراده فرمود زبون و هلاكشان كند و پيمبر خويش را يارى دهد جبرئيل عليه السلام و دو فرشتهء ديگر را بفرستاد . گويند دو فرشتهء ديگر يكى ميكائيل و ديگرى اسرافيل بود .\r\nچنان كه گفته‌اند فرشتگان پياده و به صورت مردان جوان بيامدند .\r\nذكر گويندهء اين سخن از ابن مسعود و جمعى از اصحاب آورده‌اند كه پيمبر صلى الله عليه و سلم فرمود : « خدا عز و جل فرشتگان را فرستاد تا قوم لوط را هلاك كنند و آنها پياده و به صورت مردان جوان بيامدند و مهمان ابراهيم شدند » چيزى از قصهء آنها را با ابراهيم از پيش گفته‌ام . و چون ترس ابراهيم شدند » چيزى از قصهء آنها را با ابراهيم از پيش گفته‌ام . و چون ترس ابراهيم برفت و بشارت شنيد و فرستادگان گفتند كه خدايشان براى هلاك قوم لوط فرستاده است و با آنها مجادله كرد چنان كه خدا عز و جل فرمود : « و چون ترس ابراهيم برفت و مژده بيامد ، در كار قوم لوط با ما مجادله كرد . » و مجادله چنان بود كه در روايت سعيد هست كه وقتى جبرئيل و همراهان بيامدند به ابراهيم گفتند : « ما اين دهكده ها را هلاك خواهيم كرد كه مردمش ستمگرانند » و ابراهيم به آنها گفت : « آيا دهكده اى را كه چهار هزار مؤمن در آن هست هلاك خواهيد كرد ؟ » گفتند : « نه »\r\n","description":"","footnote":"","page_name":" 223 ","page_number":223},
  {"content":"\r\nگفت : « آيا دهكده اى را كه سيصد مؤمن در آن هست هلاك خواهيد كرد ؟ » گفتند : « نه » گفت : « آيا دهكده اى را كه دويست مؤمن در آن هست هلاك خواهيد كرد ؟ » گفتند : « نه » گفت : « آيا دهكده اى را كه صد مؤمن در آن هست هلاك خواهيد كرد ؟ » گفتند : « نه » گفت : « آيا دهكده اى را كه چهاردهء مؤمن در آن هست هلاك خواهيد كرد ؟ » گفتند : « نه » و ابراهيم ، مؤمنان را با زن لوط چهارده كس مىشمرد و خاطرش آرام شد\r\nاز ابن عباس روايت كرده‌اند كه فرشته به ابراهيم گفت : « اگر در دهكده پنج كس باشند كه نماز كنند ، عذاب از آن برداشته خواهد شد . » قتاده دربارهء جدال ابراهيم گويد : شنيده‌ايم كه ابراهيم به فرشتگان گفت : « اگر پنجاه مسلم در دهكده باشد ؟ » گفتند : « اگر پنجاه مسلم باشد عذابشان نخواهيم كرد » گفت : « و اگر چهل باشند » گفتند : « و اگر چهل باشند » گفتند : « و اگر چهل باشند » گفت : « و سى ؟ » گفتند : و سى هم .\r\nو چون به ده رسيد گفتند : « اگر ده مسلم باشند دهكده را عذاب نخواهيم كرد . » و ابراهيم گفت : « قومى نيست كه ده نكوكار نداشته باشد . » ابراهيم كه حال قوم لوط را از خبر فرشتگان دانسته بود گفت : « لوط آنجاست كه از كار وى نگران بود . » فرشتگان گفتند : « ما بهتر دانيم كه كى در آنجا هست وى را با كسانش نجات\r\n","description":"","footnote":"","page_name":" 224 ","page_number":224},
  {"content":"\r\nخواهيم داد مگر زنش كه از گذشتگان است . » آنگاه فرشتگان خدا به سوى سدوم دهكدهء قوم لوط رفتند و چون به آنجا رسيدند به قولى لوط را ديدند كه در زمين خود به كار مشغول بود و به قولى ديگر به نزديك جوى دختر لوط را ديدند كه آب مىگرفت .\r\nذكر گويندهء سخن اول از حذيفه روايت كرده‌اند كه چون فرشتگان به نزد لوط آمدند وى در زمين خود به كار مشغول بود به فرشتگان گفته شده بود ، و خدا بهتر داند ، كه قوم را هلاك نكنيد تا لوط بر ضد آنها سخن كند .\r\nگويد : و سوى وى آمدند و گفتند : « ما امشب مهمان توايم . » و لوط آنها را ببرد و چون ساعتى برفت بدانها نگريست و گفت : « مگر ندانيد مردم اين دهكده چه عادتى دارند به خدا بر روى زمين مردمى زشتكارتر از آنها نيست » .\r\nگويد : و با فرشتگان برفت و بار ديگر همان سخن گفت و چون پير بدنهاد زن وى آنها را بديد برفت و به قوم خبر داد .\r\nاز قتاده روايت كرده‌اند كه وقتى فرشتگان بيامدند لوط در كشتزار خود بود و خدا عز و جل به فرشتگان گفته بود اگر لوط چهار بار بر ضد قوم خود سخن كرد اجازه داريد هلاكشان كنيد . فرشتگان گفتند : « اى لوط مىخواهيم امشب مهمان تو باشيم . » لوط گفت : « مگر از كار قوم خبر نداريد ؟ » گفتند : « كار آنها چيست ؟ » گفت : « خدا شاهد است كه بدكارترين مردم روى زمينند » و اين سخن را چهار بار گفت ، و فرشتگان با وى به منزل در آمدند .\r\n","description":"","footnote":"","page_name":" 225 ","page_number":225},
  {"content":"\r\nذكر گويندهء سخن ديگر :\r\nو سخن ديگر كه گفته‌اند فرشتگان وقتى به سدوم نزديك شدند دختر لوط را ديدند نه خود او را . از روايت ابن مسعود و جمعى از اصحاب است كه از پيمبر صلى الله عليه و سلم آورده‌اند كه چون فرشتگان از پيش ابراهيم در آمدند و سوى لوط روان شدند نيمروز آنجا بودند و چون نزديك جوى سدوم رسيدند دختر لوط را ديدند كه براى كسان خود آب مىگرفت ، لوط دو دختر داشت كه نام بزرگتر ريثا و نام كوچكتر رعر بود .\r\nفرشتگان به دختر لوط گفتند : « دختر ، ما را منزل توانى داد ؟ » دختر گفت : « بلى ، ولى بايستيد و به دهكده در نيائيد تا من بيايم . » كه از قوم خويش بر آنها بيم داشت .\r\nو دختر پيش پدر رفت و گفت : « پدر جوانانى بر در شهر ترا مىجويند كه نكوصورتتر از آنها نديده‌ام ، نكند قوم تو بگيرند و رسواشان كنند . » و چنان بود كه قوم به لوط گفته بودند مردى را مهمان نكند . گفته بودند بگذار مردان را ما مهمان كنيم و لوط آنها را به خانه آورد و كسى جز اهل خانه لوط خبر نشد و زن او برفت و قوم را خبر كرد و گفت : « در خانهء لوط مردانند كه هرگز مانند آنها نكو صورت نديده‌ام » و قوم دوان سوى آنها آمدند و چون به نزد لوط رسيدند گفت : « اى قوم از خدا بترسيد و مرا در كار مهمانانم سر شكسته نكنيد مگر خردمندى ميان شما نيست ، اينك دختران من براى آنچه شما خواهيد پاكيزه ترند . » و آنها گفتند : « مگر نگفته بوديم كه مردان را مهمان نكنى ميدانى كه به دخترانت حق نداريم و ميدانى كه منظور ما چيست ؟ »\r\n","description":"","footnote":"","page_name":" 226 ","page_number":226},
  {"content":"\r\nو چون قوم رأى او را نپذيرفتند گفت : كاش پيروانى داشتم و به پشتيبانى قومى متكى بودم ، مقصودش اين بود كه اى كاش يارانى داشتم كه مرا از تعدى شما مصون مىداشتند و شما را از قصد زشتى كه دربارهء مهمانانم داريد مانع مىشدند .\r\nاز وهب روايت كرده‌اند كه : وقتى لوط گفت كاش به پشتيبانى قومى متكى بودم فرشتگان به رقت آمدند و گفتند : « پشتيبان تو قوى است . » و چون لوط از مسالمت قوم نوميد شد و چاره نداشت فرشتگان گفتند : « اى لوط ، ما فرستادگان خداييم و آنها به تو دست نمييابند . شبانگاه كسان خود را همراه ببر و كس از شما پشت سر ننگرد مگر زنت كه عذاب قوم به او نيز رسد . »\r\nگويند : وقتى لوط بدانست كه مهمانانش فرشتگان خدايند و براى هلاك قوم آمده‌اند گفت : « هم اكنون نابودشان كنيد . » ذكر گويندهء اين سخن از سعيد روايت كرده‌اند كه وقتى فرشتگان به نزد لوط آمدند و آنچه خدا فرموده بود رخ داد ، جبرئيل به لوط گفت : « ما مردم اين دهكده را هلاك مىكنيم كه مردمش ستمگرانند . » لوط گفت : « هم اكنون هلاكشان كنيد . » جبرئيل گفت : « ميعاد آنها صبح است ، مگر صبح نزديك نيست ؟ » گويد و بگفت تا شبانگاه كسان خود را همراه برد و كس از آنها پشت سر ننگرد ، و آنها برفتند و چون وقت هلاك قوم در رسيد جبرئيل پر خويش را در زمين آنها فرو برد و از جاى بكند و بالا برد تا آنجا كه اهل آسمان آواز خروس و عوعو سگان را ميشنيدند و آن را وارونه كرد و سنگ بر آنها باريد .\r\n","description":"","footnote":"","page_name":" 227 ","page_number":227},
  {"content":"\r\nگويد : و چون زن لوط ويرانى دهكده را بدانست از سر نوشت قوم بناليد و سنگى به دو رسيد و جان داد .\r\nاز ابن عطيه روايت كرده‌اند كه لوط به زن خود گفته بود راز مهمانان وى را فاش نكند و چون جبرئيل و همراهان بر وى در آمدند و زن آنها را بديد كه سخت نكو روى بودند سوى قوم رفت و در انجمن به دست خويش اشاره كرد و قوم دوان و شتابان بيامدند و چون به نزد وى رسيدند لوط با آنها چنان گفت كه خدا عز و جل در كتاب عزيز خويش فرمود و جبرئيل به دو گفت : « ما فرستادگان خداييم و آنها به تو دست نميابند . » گويد : و با دست اشاره كرد و چشمان قوم تاريك شد و به جستجوى ديوارها بر آمدند و چيزى نديدند .\r\nاز حذيفه نيز روايت كرده‌اند كه چون پير بد نهاد فرشتگان را بديد برفت و خبر داد و گفت : « لوط مهمان دارد كه نكوصورتتر و سفيدتر و خوشبوتر از آنها نديده‌ام » و قوم دوان بيامدند چنان كه خداى عز و جل فرمود و لوط در ببست و قوم به در پرداختند و جبرئيل از خدا عز و جل اجازه خواست تا عقوبتشان كند و اجازه يافت و جبرئيل با بال خويش آنها را بزد كه كور شدند و بدترين شب عمر خويش را گذرانيدند . آنگاه به لوط خبر داد كه ما فرستادگان خداى توايم و شبانگاه كسان خود را ببر .\r\nگويند : وقتى لوط از دهكده بيرون شد زنش نيز همراه بود و چون صدا را شنيد به پشت سر نگريست و خداى تعالى سنگى بفرستاد و او را هلاك كرد .\r\nو هم از قتاده روايت كرده‌اند كه وقتى زن لوط به قوم خبر داد و بيامدند لوط خواست جلوشان را بگيرد اما قوم به فرشتگان در آمدند و فرشتگان لمسشان كردند كه كور شدند و گفتند :\r\n« اى لوط قومى آورده اى كه مانند تو جادوگرند باشد تا صبح شود » .\r\nو جبرئيل چهار دهكده قوم لوط را بكند و برداشت و در هر دهكده يكصد -\r\n","description":"","footnote":"","page_name":" 228 ","page_number":228},
  {"content":"\r\nهزار كس بود و آنها را بر بال خويش ميان آسمان و زمين بالا برد تا آنجا كه اهل آسمان آواز خروسشان را ميشنيدند آنگاه وارونه كرد كه زير و رو شدند .\r\nاز مجاهد روايت كرده‌اند كه جبرئيل بال خويش را زير زمين قوم لوط برد و آن را به بال راست برداشت و همه را با چهار پايان بالا برد .\r\nو هم از قتاده روايت كرده‌اند كه جبرئيل عليه السلام دستگيره دهكدهء ميانه را بگرفت و به آسمان برد و به هم زد و ويران كرد آنگاه سنگباران شدند و شنيده‌ايم كه چهار هزار كس بودند .\r\nدر روايت معاذ هست كه تكماندگان قوم به سنگ هلاك شدند و سه دهكده بود به نام سدوم ما بين مدينه و شام و شنيده‌ايم كه چهار هزار هزار كس بودند و ابراهيم ناظر بود و گفت : « روز سدوم هلاكانگيز بود . » و هم در روايت سدى هست كه صبحگاهان جبرئيل زمين را از طبقهء هفتم بكند و بالا برد و وارون كرد و هر كه به هنگام سقوط زمين نمرد به سنگ هلاك شد و سنگ عذاب در دهكده ها به دنبال تكماندگان بود و كس در حال سخن گفتن بود كه به سنگ هلاك مىشد .\r\nدر روايت محمد بن كعب قرظى هست كه مؤتفكه ، دهستان قوم لوط بود كه جبرئيل آن را وارونه كرد\r\nو پنج دهكده بود به نام صبعه ، و صعره و عمره و دوما و سدوم كه دهكدهء بزرگ بود و خدا لوط و كسان وى را به جز زنش نجات داد .\r\n\r\nسخن از وفات ساره دختر هاران و ذكر همسران و فرزندان ابراهيم عليه السلام\r\nسابقا از مقدار عمر ساره سخن داشته‌ايم و ميان مطلعان عرب و عجم خلاف نيست كه وفات وى به شام بود . گويند در حبرون دهكدهء جباران به سرزمين كنعان\r\n","description":"","footnote":"","page_name":" 229 ","page_number":229},
  {"content":"\r\nمرد و در مزرعه اى كه ابراهيم خريده بود به خاك رفت . گويند هاجر مدتى پس از ساره بزيست اما روايت به خلاف اينست .\r\nاز سدى روايت كرده‌اند كه ابراهيم مشتاق اسماعيل شد و به ساره گفت :\r\n« اجازه بده بروم و پسرم را ببينم » و او قول گرفت كه فرود نيايد و ابراهيم بر براق نشست و به حجاز رفت و اسماعيل زنى از قوم جرهم گرفته بود .\r\nو مال و حشم ابراهيم عليه السلام فراوان شد و سبب آن به طورى كه در روايت سدى آمده چنان بود كه ابراهيم محتاج شد و دوستى داشت كه ازو چيز مىگرفت .\r\nساره گفت : « اگر پيش دوست خود روى . » و او بر خر خويش نشست و پيش وى رفت و او روى نشان نداد و ابراهيم شرم داشت كه نوميد پيش كسان نشست و پيش وى رفت و او روى نشان نداد و ابراهيم شرم داشت كه نوميد پيش كسان خود باز گردد و از ريگزارى گذشت و خورجين از آن پر كرد و خر را رها كرد و خر برفت و گندم خوب بار داشت .\r\nو ابراهيم بخفت و بيدار شد و به نزد ساره رفت كه غذائى ساخته بود و گفت :\r\n« چيزى مىخورى ؟ » ابراهيم گفت : « مگر چيزى دارى ؟ » گفت : « بله ، گندمى كه از پيش دوستت آوردى . »\r\nگفت : « راست گفتى از پيش دوستم آوردم . » و گندم را بكاشت كه بروئيد و بسيار شد و كشت مردم تباه شد و بنياد مال وى از آن بود . و مردم به طلب ، پيش وى مىشدند و او مىگفت : « هر كه لا إله الا الله گويد به درون آيد » و كسان بودند كه مىگفتند و مىگرفتند و بعضى نيز نگفته باز مىگشتند و معنى گفتار خداى عز و جل همين است كه فرمود :\r\n« * ( فَمِنْهُمْ من آمَنَ به وَمِنْهُمْ من صَدَّ عَنْه وَكَفى بِجَهَنَّمَ سَعِيراً 4 : 55 ) * [ 1 
  ] يعنى : كسانى بودند كه به آن گرويدند و كسانى بودند كه از آن روى گردانيدند و [ جهنم 
  ] آنها را بس افروخته آتشى است » .\r\nو چون مال ابراهيم بسيار شد محتاج منزل وسيع و مرتفع بزرگ بود چنان كه\r\n\r\n","description":"","footnote":"\r\n[ 1 
  ] 4 : 58\r\n","page_name":" 230 ","page_number":230},
  {"content":"\r\nگفته‌اند مقر وى ما بين صحراى مدين و حجاز در مشرق سرزمين شام بود و برادرزاده اش لوط با وى بود و مال خويش را با لوط تقسيم كرد و سهم وى را بداد و جايى ديگر براى او برگزيد . و لوط به سوى اردن رفت و آنجا مقيم شد و ابراهيم در جاى خويش بماند اما مكه را دوست داشت و اسماعيل را در آنجا مقر داد و شايد به شهرهاى شام نيز رفته بود .\r\nو چون ساره دختر هاران و زن ابراهيم بمرد ابراهيم از پس وى چنان كه در روايت ابن اسحاق هست قطورا دختر يقطن را كه از قوم كنعان بود به زنى گرفت و شش پسر آورد ، يقسان بن ابراهيم و رمزان بن ابراهيم و مديان بن ابراهيم و يسبق بن ابراهيم و سوج بن ابراهيم و پسر بن ابراهيم . ابراهيم با اسحاق و اسماعيل هشت پسر داشت و اسماعيل از همه بزرگتر بود .\r\nگويد و يقسان بن ابراهيم رعوه دختر زمر پسر يقطن پسر لوذان پسر جرهم پسر يقطن پسر عابر را به زنى گرفت و بربرولفها را بياورد و فرزندان زمران بن ابراهيم مزماريان بودند كه خردمند نبودند و اهل مدين قوم شعيب بن ميكائيل پيمبر ، اعقاب مديان بودند و شعيب نيز از فرزندان وى بود .\r\nاز هشام كلبى روايت كرده‌اند كه پدر ابراهيم از مردم حران بود و دچار خشكسالى شد و سوى هرمزدگرد اهواز رفت و زن وى نيز كه مادر ابراهيم بود همراه بود نام وى توتا دختر كرينا پسر كوثى از بنى ارفخشد بن سام بن نوح بود .\r\nدر روايت اسلمى هست كه نام وى انموتا بود و از ابراهيم پسر ارغوا پسر فالغ پسر شالخ پسر ارفخشد پسر سام پسر نوح بود . بعضىها نيز گفته‌اند كه نامش انمتلى دختبر بكفور بود .\r\nو در روايت هشام كلبى هست كه كرينا جد مادرى ابراهيم جوى كوثى را حفر كرده بود و پدرش ناظر بتان نمرود بود و ابراهيم در هرمزگرد اهواز تولد يافت و آنگاه سوى كوثى بابل رفت و چون ابراهيم بالغ شد و به خلاف قوم خويش رفت\r\n","description":"","footnote":"","page_name":" 231 ","page_number":231},
  {"content":"\r\nو به پرستش خدا دعوتشان كرد ، خبر به نمرود رسيد و هفت سال او را به زندان داشت آنگاه در حيره با گچ بنايى بساخت و هيزم افروخت و ابراهيم را در آن افكند و او گفت : حسبى الله و نعم الوكيل و سالم از آنجا در آمد و آسيب نديد .\r\nدر روايت ابن عباس هست كه وقتى ابراهيم از آتش در آمد و از كوثى بگريخت زبان سريانى داشت و چون از نزديك حران از فرات بگذشت خدا زبان وى را دگر كرد و آن را عبرانى گفتند ، بسبب آنكه از فرات عبور كرده بود و نمرود كسان از پى او فرستاد و گفت : « هر كس سريانى سخن مىكند او را پيش من آريد . » و ابراهيم را بديدند كه به عبرانى سخن مىكرد و او را وا گذاشتند و زبانش را ندانستند .\r\nاز هشام كلبى روايت كرده‌اند كه هجرت ابراهيم از كوثى به شام بود و ساره بيامد و خويشتن را به دو هبه كرد\r\nو او را به زنى گرفت و با وى برون شد و در آن وقت سى و هفت سال داشت و به حران رفت و مدتى آنجا ببود سپس به اردن رفت و مدتى آنجا ببود سپس سوى مصر رفت و مدتى آنجا ببود . آنگاه به شام برگشت و در سبع ما بين ايليا و فلسطين فرود آمد و چاهى كند و مسجدى ساخت . ولى بعضى مردم بلد آزارش كرد و در جايى ميان رمله و ايليا فرود آمد و چاهى كند و آنجا بماند .\r\nابراهيم مال و خدم بسيار داشت و نخستين كس بود كه مهمان گرفت و نخستين كس بود كه مويش از پيرى سپيد شد . گويد : ابراهيم ، اسماعيل را آورد كه بزرگتر فرزند وى بود و مادرش هاجر بود و قبطى بود و اسحاق را آورد كه نابينا بود و مادرش ساره دختر بتويل پسر ناخوز پسر ساروع پسر ارغوا پسر فالغ پسر عابر شالح پسر ارفخشد پسر سام پسر نوح بود .\r\nو نيز مدن و مدين و يقسان و زمران و اسبق و سوح را آورد كه مادرشان\r\n","description":"","footnote":"","page_name":" 232 ","page_number":232},
  {"content":"\r\nقنطورا دختر مفطور از عربان عاربه بود . فرزندان بقسان به مكه رفتند و مدن و مدين در سرزمين مدين بماندند و نام از آنها گرفت و ديگران در شهرها برفتند و به ابراهيم گفتند : « پدر ، اسماعيل و اسحاق را با خود نگهداشته اى و به ما گفته اى كه به سرزمين غربت و وحشت رويم . » « ابراهيم گفت : « چنين فرمان يافته‌ام . » گويد : و چند نام از نامهاى خدا عز و جل را به آنها ياد داد كه به كمك آن آب مىجستند و پيروزى مىيافتند بعضىشان به خراسان فرود آمدند و خزران بيامدند و گفتند آن كس كه اين نامها را به شما آموخته بايد بهترين مردم زمين يا شاه زمين باشد . گويد : و شاهان خويش را خاقان نام كردند .\r\nابو جعفر گويد و يسبق را يساق و سوح را ساح نيز گويند . بعضىها گفته‌اند ابراهيم از پس ساره دو زن از عرب گرفت يكى قنطور را دختر يقطان كه شش پسر آورد كه نامشان بگفتيم و ديگرى هجور دختر از هر كه پنج پسر آورد كيسان و شورخ و اميم و لوطان و نافس .\r\n\r\nسخن از وفات ابراهيم خليل الله\r\nو چون خداى تعالى خواست ابراهيم صلى الله عليه و سلم را بميراند فرشتهء مرگ را به صورت پيرى فرتوت سوى او فرستاد .\r\nاز سدى روايت كرده‌اند كه ابراهيم بسيار مهمان مىگرفت و غذا به كسان بسيار مىداد يك روز در مهمانى خويش پيرى را ديد كه در گرما راه مىسپرد و خرى فرستاد تا سوار شد و چون بيامد به او غذا داد و پير لقمه را كه به دهان خواست برد به چشم و گوش مىبرد سپس به دهان مىنهاد و چون به شكم او مىرسيد از آن برون مىشد و ابراهيم از خدا عز و جل خواسته بود كه جانش را نگيرد تا خود او آرزوى مرگ كند و چون حال پير را بديد به دو گفت : « اى پير چرا چنينى ؟ »\r\n","description":"","footnote":"","page_name":" 233 ","page_number":233},
  {"content":"\r\nپير گفت : « اى ابراهيم اين از پيرى است . » ابراهيم گفت : « چند سال دارى ؟ » و او دو سال بيش از عمر ابراهيم گفت .\r\nابراهيم گفت : « تو دو سال از من بزرگترى ، من نيز دو سال ديگر مانند تو مىشوم ؟ » گفت : « بلى » ابراهيم گفت : « خدا مرا زودتر پيش خود ببر . » پس پير برخاست و جانش را بگرفت كه او فرشتهء مرگ بود .\r\nو چون ابراهيم عليه السلام بمرد دويست ساله بود ، و به قولى هفتاد و پنج ساله بود و او را به نزديك قبر ساره در كشتزار حبرون به خاك كردند .\r\nچنان كه گفته‌اند خدا عز و جل بيست صحيفه به ابراهيم فرستاد .\r\nابو ذر غفارى گويد : به پيغمبر خدا صلى الله عليه و سلم گفتم : « خداى چند كتاب نازل كرد ؟ » فرمود : « يكصد و چهار كتاب : ده صحيفه به آدم نازل كرد و به شيث پنجاه صحيفه و به خنوخ سى صحيفه و به ابراهيم ده صحيفه و او عز و جل تورات و انجيل و زبور و قرآن فرستاد . » گفتم : « اى پيغمبر خدا ، صحيفه هاى ابراهيم چه بود ؟ » فرمود : « همه امثال بود با خطاب اى پادشاه مسلط ممتحن مغرور من تو را نفرستادم كه دنيا فراهم كنى ولى فرستادم كه داد مظلوم بگيرى كه من نيز بگيرم ، اگر چه كافر باشد . و جزو امثال آن چنين آمده بود كه هر كه عقل خويش را از دست نداده باشد بايد ساعتها داشته باشد ساعتى كه با پروردگار مناجات كند و ساعتى كه در صنع خدا عز و جل بينديشد و ساعتى به محاسبهء خويش پرداز كه چه نهاده و چه از پيش فرستاده ، و ساعتى به تحصيل خوردنى و آشاميدنى حلال بكوشد . و عاقل بايد جز سه كار نكند : براى معاد توشه برگيرد و معاش خويش را\r\n","description":"","footnote":"","page_name":" 234 ","page_number":234},
  {"content":"\r\nسامان دهد و لذت حلال جويد و عاقل بايد روزگار خويش را بشناسد و شأن خويش بداند و زبان خويش نگهدارد و هر كه سخن را جزو عمل خويش داند بىمعنى بسيار گويد .\r\nگويند ابراهيم دو برادر داشت يكى به نام هاران كه پدر لوط بود و بقولى هاران همان بود كه شهر حران را بنياد كرد و نام شهر از اوست و برادر ديگرش ناخور بود كه پدر بتويل بود و بتويل پدر لابان و رفقا بود و رفقا زن اسحاق پسر ابراهيم و مادر يعقوب بود و ليا و راحيل دو زن يعقوب دختران لابان بودند .\r\n\r\nسخن از فرزندان اسماعيل پسر ابراهيم خليل الرحمان\r\nاز پيش گفتيم كه چرا ابراهيم اسماعيل و هاجر مادرش را به مكه برد و آنجا نهاد و اسماعيل از جرهم زن گرفت و به فرمان ابراهيم طلاق داد و زن ديگر گرفت كه سيده دختر مضاض بن عمرو جرهمى بود و همو بود كه ابراهيم وقتى به مكه آمده بود به او گفته بود : « وقتى شوهرت آمد به او بگو آستان درت را پسنديدم . » از ابن اسحاق روايت كرده‌اند كه اسماعيل پسر ابراهيم دوازده پسر آورد كه مادرشان سيده دختر مضاض بن عمرو جرهمى بود : نابت و قيدر و ادبيل و مبشا و مسمغ و دما و ماس و ادد و طور و نفيس و طما و قيدمان همگى پسران اسماعيل .\r\nگويد : عمر اسماعيل چنان كه گفته‌اند سيصد سال بود و خدا عز و جل عرب را از نسل نابت و قيدر بر آورد و اسماعيل را پيمبرى داد و او را سوى عماليق و قبايل يمن فرستاد .\r\nنام پسران اسماعيل را كه از ابن اسحاق آوردم جور ديگر نيز تلفظ مىكند :\r\nقيدر را قيدار گويند و ادبيل را دبال و مبشا را مبشام و دما را ازوما و مسا و حدارد\r\n","description":"","footnote":"","page_name":" 235 ","page_number":235},
  {"content":"\r\nو تيم و يطور و نافس و قادمن .\r\nگويند وقتى مرگ اسماعيل در رسيد به برادر خويش اسحق وصيت كرد و دختر خويش را به عيص بن اسحاق به زنى داد . به قولى اسماعيل صد و سى و هفت سال بزيست و در حجر نزديك قبر مادرش هاجر به خاك رفت .\r\nاز عمر بن عبد العزيز آورده‌اند كه اسماعيل از گرماى مكه شكايت به خداى تبارك و تعالى برد و خدا به دو وحى كرد كه درى از بهشت به تو بگشايم كه تا به رستاخيز نسيم بهشت بر تو وزد و آنجا مدفن تو باشد .\r\n\r\nاكنون از اسحاق بن ابراهيم سخن مىرانيم\r\nو زنان و فرزندان وى را ياد مىكنيم كه پس از پارسيان تاريخ هيچ قوم ديگر مانند آنها پيوسته نيست ، چنان كه گفتيم پادشاهى پارسيان از روزگار كيومرث كه وصف وى آوردم پيوسته بود تا به وسيلهء بهترين امت جهان يعنى امت پيغمبر ما صلى الله عليه و سلم زوال يافت و نيز پيمبرى و پادشاهى فرزندان اسرائيل پسر اسحاق در شام و اطراف پيوسته بود تا پس از يحيى پسر زكريا و عيسى پسر مريم عليهما السلام زوال يافت و به هنگام سخن از يحيى و عيسى عليهما السلام سبب زوال پادشاهيشان را بگوييم ان شاء الله .\r\nولى ديگر اقوام به جز پارسيان تاريخ مشخص ندارند كه به روزگار قديم و جديد پادشاهى پيوسته نداشته‌اند كه بناى تاريخ بر آن و روزگار ملوكشان توان نهاد .\r\nفرزندان يعقوب اگر چه پادشاهيشان زوال يافت اما مدت زوال مشخص است .\r\nيمن نيز پادشاهان داشت ولى ملكشان پيوسته نبود و از يكى تا ديگرى فاصله ها و فترتهاى دراز بود كه دانشوران مقدار آن ندانند كه پادشاهى و ايام\r\n","description":"","footnote":"","page_name":" 236 ","page_number":236},
  {"content":"\r\nپادشاهانشان چندان مورد توجه نبود كه دوامى نداشت . و اگر حكومت دايم بود به عاملى ديگران بود چون حكومت آل نصر بن ربيعة بن حارث بن مالك بن عمم بن نمارة بن لخم كه مرز عرب را از حيره تا حدود يمن و تا حدود شام و اطراف براى پارسيان نگهداشتند و از روزگار اردشير بابكان حكومتشان پيوسته بود تا وقتى كه خسرو پرويز نعمان بن منذر را بكشت و حكومت مرز عرب به اياس بن قبيصهء طايى رسيد .\r\nاز ابن اسحاق روايت كرده‌اند كه اسحاق پسر ابراهيم رفقا دختر بتويل پسر الياس را به زنى گرفت و عيص و يعقوب را آورد و پنداشته‌اند كه اين دو پسر توام بودند و عيص بزرگتر بود . پس از آن عيص بن اسحاق دختر عموى خود بسمه دختر اسماعيل بن ابراهيم را به زنى گرفت و روم را آورد كه همهء بنى الاصفر از اعقاب اويند .\r\nگويد : بعضى كسان پنداشته‌اند كه اشبان نيز از اعقاب اويند و ندانم كه از دختر اسماعيل بوده‌اند يا نه . و يعقوب بن اسحاق كه اسرائيل نيز نام داشت دختر خالهء خود ليا دختر لبان بن بتويل بن الياس را به زنى گرفت و روبيل از او تولد يافت كه بزرگتر فرزند وى بود و شمعون و لاوى و يهودا و زبالون و يسحر پسران يعقوب و دينه دختر يعقوب و نام يسحر را يشحر نيز گفته‌اند .\r\nو چون لياد دختر لبان بمرد يعقوب خواهر وى راحيل دختر لبان بن بتويل بن الياس را به زنى گرفت كه يوسف و بنيامين دو پسر يعقوب از او تولد يافتند .\r\nو معنى بنيامين به عربى شداد است و از دو كنيز كه يكى زلفه و ديگرى لهفه نام داشت چهار فرزند آمد : دان و نفثالى و جاد و اشر و پسران يعقوب جملگى دوازده بودند .\r\nبعضى اهل تورات گفته‌اند كه رفقا زن اسحاق دختر ناهر بن آزر عموى اسحاق بود و دو پسر وى عيص و يعقوب را از يك شكم زاد و اسحاق به پسر خود يعقوب گفته بود كه از كنعانيان زن نگيرد . و يكى از دختران خال خود لبان بن ناهر\r\n","description":"","footnote":"","page_name":" 237 ","page_number":237},
  {"content":"\r\nرا بگيرد و يعقوب چون خواست زن بگيرد پيش خال خود لبان بن ناهر به خواستگارى رفت و در راه شب شد و كنار سنگى بخفت و به خواب ديد كه از بالاى سر او نردبانى تا يكى از درهاى آسمان نصب شده و فرشتگان بر آن پايين و بالا همى روند و يعقوب پيش خال خود رفت و دخترش راحيل را خواستگارى كرد ، لبان دو دختر داشت ، ليا كه بزرگتر بود و راحيل كه كوچكتر بود و به يعقوب گفت : « چيزى دارى كه به كابين دهى ؟ » گفت : « نه ولى به عوض كابين دخترت ، كار خواهم كرد . »\r\nگفت : « كابين وى آن باشد كه هفت سال براى من كار كنى . » يعقوب گفت : « راحيل را به همين شرط به من بده و براى تو كار خواهم كرد . » لبان گفت : « قرارمان همين باشد » يعقوب هفت سال چوپانى او كرد و چون به شرط خويش وفا كرد ، لبان دختر بزرگ خود ، ليا را به او داد و شبانگاه پيش او فرستاد و چون صبح شد ديد كه خلاف قرار عمل شده و وقتى كه لبان در انجمن قوم بود بيامد و گفت : « مرا فريب دادى و خدعه كردى و هفت سال از من كار گرفتى و زنم را به من ندادى . » لبان گفت : « برادر زاده خواستى ننگ براى خال خود فراهم كنى ، كى ديده اى كه كسان دختر كوچك را پيش از دختر بزرگ به شوهر دهند ، بيا هفت سال ديگر كار كن تا خواهر او را به تو دهم . » مردم را آن روزگار دو خواهر را با هم توانستند گرفت تا وقتى كه موسى بيامد و تورات بر او نازل شد .\r\nيعقوب هفت سال ديگر كار كرد و راحيل را به دو داد و ليا چهار پسر براى وى آورد روبيل و يهودا و سمعان و لاوى . و راحيل يوسف و برادرش بنيامين را با چند دختر آورد .\r\nو لابان هنگامى كه دو دختر به يعقوب مىداد دو كنيز به آنها داده بود كه به يعقوب بخشيدند كه هر يك از آنها سه پسر آورد و يعقوب از خال خود جدا شد و\r\n","description":"","footnote":"","page_name":" 238 ","page_number":238},
  {"content":"\r\nبازگشت و با برادر خود عيص در افتاد .\r\nبعضىها گفته‌اند دان و نفتالى پسران يعقوب از زلفى كنيز راحيل تولد يافتند كه چون فرزند نياورد او را به يعقوب بخشيد و گفت از او فرزند بيارد . ليانيز كنيز خود بلها را به رقابت راحيل به يعقوب بخشيد و گفت از او فرزند بيارد و جاد و اشير از او تولد يافتند و پس از آنكه راحيل يائسه شد يوسف و بنيامين را آورد و يعقوب با فرزندان و دو زن خود به منزل پدر در فلسطين رفت و از برادر خود عيص سخت بيمناك بود اما جز نيكى از او نديد .\r\nو عيص چنان كه گفته‌اند پيش عموى خود اسماعيل رفت و دخترش بسمه را به زنى گرفت و به شام برد و چند پسر از او آورد : و فرزندانش بسيار شدند و در شام بر كنعانيان چيره شدند و به سوى دريا و ناحيهء اسكندريه و سپس تا روم رفتند و عيص را آدم نام داده بودند چون رنگ خاكى داشت .\r\nگويد : و به همين سبب فرزندان وى را اصفر نام دادند .\r\nعيص و يعقوب توأم بودند و مادرشان رفقا دختر بتويل بود و هنگام تولدشان از عمر اسحاق شصت سال گذشته بود و عيص زودتر از شكم مادر در آمد و اسحاق چنان كه گفته‌اند يعقوب را بيشتر دوست داشت و رفقا مادرشان به يعقوب دلبسته بود و پنداشته‌اند كه يعقوب عيص را در كار قربانى كه پس از پيرى و ضعف چشم اسحاق به فرمان وى آوردند فريب داد و بيشتر دعاى اسحاق خاص يعقوب شد و به دعاى پدر بركت متوجه وى شد و اين ، عيص را خشمگين كرد و برادر را به كشتن تهديد كرد و يعقوب به فرار از او پيش خال خود لابان به بابل رفت و لابان رعايت او بكرد و دو دختر خويش ليا و راحيل را به دو داد كه آنها را با دو كنيز و دوازده پسر خويش و خواهرشان دينا به شام به مقر پدران خود برد و با عيص آشتى كرد و او زمين را به يعقوب وا گذاشت و در شام برفت تا به سواحل رسيد و از آنجا سوى روم شد و مقر گرفت و چنان كه گويند شاهان يونانى از اعقاب وى بودند .\r\n","description":"","footnote":"","page_name":" 239 ","page_number":239},
  {"content":"\r\nاز سدى روايت كرده‌اند كه اسحاق زنى گرفت كه در يك شكم آبستن دو پسر شد و چون خواست بزايد دو پسر در شكم وى نزاع كردند و يعقوب خواست پيش از عيص در آيد و عيص گفت : « به خدا اگر پيش از من به روى در شكم مادر بمانم و او را بكشم » و عيص پيش از او در آمد و يعقوب پاشنهء عيص را گرفت و بيرون شد و او را عيص ناميدند كه عصيان كرد و پيش از يعقوب در آمد و آن ديگر را يعقوب نام دادند كه وقت آمدن عقب عيص گرفته بود . يعقوب در شكم بزرگتر بود ولى عيص پيش از او در آمد .\r\nو دو پسر بزرگ شدند و عيص به نزد پدر محبوبتر بود و يعقوب پيش مادر محبوبتر بود و عيص شكارچى بود و چون اسحاق به پيرى رسيد\r\nو چشمش نابينا شد به عيص گفت : « پسرم ، گوشت شكارى به من بخوران و نزديك من بيا تا ترا دعا كنم چنان كه پدرم مرا دعا كرد . » عيص مردى پر موى بود و يعقوب مو نداشت و عيص به طلب شكار برون شد و مادرش كه سخن اسحاق شنيده بود گفت : « پسرم به سوى گله رو و بزى سر ببر و بريان كن و پوست آن را به تن كن و پيش پدر بيار و بگو من پسرت عيصم . » يعقوب چنين كرد و چون بيامد گفت : « پدر بخور . » اسحاق گفت : « تو كيستى ؟ » گفت : « من پسر تو عيصم . » گويد : اسحاق او را لمس كرد و گفت : « لمس لمس عيص است اما بوى يعقوب دارد . » مادر گفت : « اين پسرت عيص است او را دعا كن » اسحاق گفت : « غذاى خويش بيار . » يعقوب غذاى خويش بياورد و اسحاق از آن بخورد و گفت : « نزديك بيا » يعقوب نزديك شد و اسحاق دعا كرد كه پيمبران و شاهان از اعقاب وى باشند .\r\nو يعقوب برفت و عيص بيامد و گفت : « شكارى را كه خواسته بودى آوردم . »\r\n","description":"","footnote":"","page_name":" 240 ","page_number":240},
  {"content":"\r\nاسحاق گفت : « پسرم ، برادرت يعقوب جلوتر از تو آمد . » و عيص خشمگين شد و گفت : « به خدا او را ميكشم . » اسحاق گفت : « پسرم يك دعا مانده بيا براى تو بگويم . » و دعا كرد كه نسلش چون خاك فراوان باشد و هيچكس جز خودشان پادشاهشان نشود .\r\nو مادر يعقوب به دو گفت : « پيش خال خود برو . » كه بيم داشت عيص او را بكشد و او سوى خال خود رفت و شب راه مىپيمود و روز نهان مىشد .\r\nو عيص گفت اكنون كه در دعا از من پيشى گرفتى در قبر به من پيشى بگيرى و من پيش پدرانم ابراهيم و اسحاق به خاك روم يعقوب دختر خال خود را دوست داشت و او دو دختر داشت و دختر كوچك را از پدر خواستگارى كرد و پدر پذيرفت به شرط آنكه تا مدتى معين چوپانى او كند . و چون مدت به سر رسيد خواهر وى ليا را پيش او فرستاد و يعقوب گفت :\r\n« من راحيل را مىخواستم . » و خالش گفت : « ما كوچكتر را پيش از بزرگتر به شوهر ندهيم باز هم براى ما چوپانى كن تا او را نيز به تو دهم . » و يعقوب چنين كرد و چون مدت به سر رسيد راحيل را نيز به او داد و يعقوب هر دو خواهر را داشت و خدا عز و جل فرمود : « و دو خواهر را با هم نگيريد مگر آنچه از پيش بوده است . » گويد : يعقوب ليا و راحيل را با هم داشت و ليا يهودا و\r\nروبيل و شمعون را آورد و راحيل يوسف و بنيامين را آورد و راحيل پس از تولد بنيامين از نفاس بمرد و خال يعقوب يك دسته گوسفند به دو داد و خواست سوى بيت المقدس باز گردد و به هنگام حركت خرجى نداشت و زن يعقوب به يوسف گفت : « از بتان پدرم بر گير كه خرجى راه از آن كنيم . » و او برگرفت و دو پسر با يعقوب بودند و آنها را دوست داشت از آن رو كه مادر نداشتند و يوسف را از همه كس بيشتر دوست داشت و چون به سرزمين شام رسيدند يعقوب به يكى از چوپانان خود گفت : « اگر كسى آمد و پرسيد شما كيستيد بگوييد ما از يعقوب بنده عيص هستيم . » و عيص از يعقوب دست بداشت\r\n","description":"","footnote":"","page_name":" 241 ","page_number":241},
  {"content":"\r\nو يعقوب در شام بماند و دلبستگى او به يوسف و برادر وى بود . و برادران كه دلبستگى پدر را به يوسف بديدند حسد آوردند و يوسف به خواب ديد كه يازده ستاره و خورشيد و ماه سجدهء او كردند و اين را با پدر در ميان نهاد كه گفت :\r\n« پسرم خواب خود را با برادران مگو كه با تو كيدى كنند كه شيطان دشمن آشكار انسان است . » و از فرزندان ابراهيم چنان كه گفته‌اند ايوب بود .\r\n\r\nسخن از سرگذشت ايوب عليه السلام\r\nاز وهب بن منبه آورده‌اند كه ايوب مردى از روم بود و پسر موص بن رازح بن عيص بن اسحق بن ابراهيم بود و ديگرى گويد پسر موص بن رغويل بن عيص بن اسحاق بود و به گفتهء بعضىها پسر موص بن رغويل بود . گويد پدرش از آنها بود كه وقتى نمرود خواست ابراهيم را بسوزد به دو ايمان آورده بود و زنش كه در خواب فرمان يافت او را بزند دختر يعقوب بن اسحق بود و ليا نام داشت و يعقوب به زنى به دو داده بود .\r\nاز غياث بن ابراهيم آورده‌اند كه گفت : « ابليس دشمن خدا زن ايوب را بديد و اوليا دختر يعقوب بود و به دو گفت : « اى ليا دختر راستگوى و خواهر راستگوى . » و مادر ايوب دختر لوط بن هاران بود .\r\nگويند : زن ايوب كه در خواب فرمان زدن او يافت رخمه دختر افرائيم بن يوسف بن يعقوب بود و همه بثنيهء شام از آن ايوب بود .\r\nاز وهب بن منبه روايت كرده‌اند كه ابليس لعنة الله عليه شنيد كه فرشتگان صلوات ايوب مىگفتند كه خداى عز و جل ياد و ستايش او كرده بود\r\nو حسد آورد و از خدا خواست وى را بر ايوب چيره كند تا او را از دينش بگرداند و خداى او را\r\n","description":"","footnote":"","page_name":" 242 ","page_number":242},
  {"content":"\r\nبر مال ايوب ، نه تن و عقلش ، تسلط داد و شيطان بزرگان قوم خويش را فراهم آورد .\r\nايوب همه بثنيهء شام را از شرق تا غرب داشت و هزار بز با چوپانان در آنجا داشت با پانصد جريب زمين و پانصد بنده كه هر بنده زن و فرزند و مال داشت و لوازم هر جريب را ماده خرى مىبرد كه دو و سه و چهار و پنج و بيشتر بچه داشت .\r\nو چون ابليس شيطانهاى بزرگ را فراهم آورد گفت : « هر چه معرفت و نيرو داريد به كار بريد كه مرا بر مال ايوب تسلط داده‌اند و مال بليه بزرگ است و فتنه اى كه مردان بر آن صبر ندارند . » و هر يك از آنها كه نيروى هلاك چيزى از مال ايوب داشت بگفت و آنها را بفرستاد و همه مال وى را تباه كردند و ايوب پيوسته ستايش خدا مىكرد و تباهى مال وى را از پرستش و ستايش خدا و صبر بر بليات وا نمىداشت .\r\nو چون ابليس لعنة الله عليه اين بديد از خدا خواست تا او را بر فرزندان ايوب نيز تسلط دهد و خدا او را بر فرزندان ايوب ، نه تن و عقل وى ، تسلط داد و همه فرزندانش را هلاك كرد . آنگاه به صورت معلم و حكمت آموز اولاد ايوب زخمى و سر شكسته پيش وى آمد و چندان از مصيبت بگفت كه ايوب را به رقت آورد و او بگريست و مشتى خاك بر گرفت و بر سر نهاد و ابليس خرسند شد كه وادار كردن ايوب به كارى چنين غنيمتى بود .\r\nپس از آن ايوب توبه آورد و استغفار كرد و فرشتگان نگهبان ، توبه وى را به آسمان بردند و از ابليس به نزد خداى عز و جل پيشى گرفتند .\r\nو چون مصيبت مال و فرزند ايوب را از پرستش پروردگار و كوشش در اطاعت وى و صبر بر بليات باز نداشت ، ابليس از خدا عز و جل خواست تا او را بر تن ايوب تسلط دهد و خدا او را بر تن ايوب بجز زبان و عقل و قلبش تسلط داد و ابليس بيامد و ايوب به سجده بود و در بينى وى دميد و تنش ملتهب شد و عفونت گرفت\r\nو مردم دهكده او را به كنيفى بيرون دهكده راندند كه هيچكس جز زنش به او نزديك نميشد .\r\n","description":"","footnote":"","page_name":" 243 ","page_number":243},
  {"content":"\r\nاختلاف كسان را دربارهء نام و نسب زن ايوب از پيش گفته‌ام .\r\nوهب بن منبه گويد : زن ايوب پيش وى ميرفت و هر چه لازم داشت همراه ميبرد و سه تن بر دين ايوب بودند و چون بليه او را بديدند از وى بگشتند و تهمت زدند ولى از دينش نرفتند . يكيشان بلدد و ديگرى اليفز و سومى صافر نام داشت و اينان برفتند و ايوب را به ملامت گرفتند و چون سخنشان بشنيد از خدا كمك خواست و بناليد و پروردگار رحمش آورد و بليه از او برداشت و مال و فرزند به دو باز داد بيشتر از آنچه بود و گفت : « بپاى روان شو كه اينجا غسلگاهى خنك و آشاميدنى است . » و او غسل كرد و به نيكويى و جمال مانند پيش از بليه شد .\r\nاز حسن روايت كرده‌اند كه ايوب هفت سال و چند ماه در كنيف بنى اسرائيل افتاده بود و از خدا نخواسته بود كه بليه از او بر دارد و در همه زمين كسى پيش خدا عز و جل عزيزتر از ايوب نبود .\r\nو چنان شد كه بعضى كسان گفتند : « اگر پروردگار را با او كارى بود با وى چنين نميكرد . » و در اين هنگام ايوب به دعا پرداخت .\r\nاين شمه اى از حكايت ايوب بود و ما خبر وى را پيش از يوسف و قصهء وى آورديم از اين رو كه گفته‌اند وى به روزگار يعقوب پدر يوسف عليهم السلام پيمبرى داشت و گويند كه عمر ايوب نود و سه سال بود و هنگام مرگ\r\nبه حومل پسرش وصيت كرد و خدا عز و جل پس از او پسرش بشر بن ايوب را پيمبرى داد و او را ذى الكفل ناميد و بگفت تا كسان را به توحيد بخواند و او همه عمر به شام مقر داشت و وقتى بمرد هفتاد و پنج سال داشت .\r\nو بشر به پسر خود عبدان وصيت كرد و خدا عز و جل پس از او شعيب بن صيفون ابن عنقا ابن ثابت بن مدين بن ابراهيم را به اهل مدين فرستاد .\r\nدر نسب شعيب اختلاف هست . اهل تورات نسب وى را چنين گفته‌اند كه ياد كردم اما بگفتهء ابن اسحاق وى شعيب بن ميكائيل از اعقاب مدين بود . بعضى ديگر\r\n","description":"","footnote":"","page_name":" 244 ","page_number":244},
  {"content":"\r\nگفته‌اند شعيب از اعقاب ابراهيم نبود بلكه فرزند يكى از مؤمنان ابراهيم بود كه از دختر لوط زاد و مادر بزرگ شعيب ، دختر لوط بود .\r\n\r\nسخن از حكايت شعيب عليه السلام\r\nگويند : نام شعيب يترون بود و نسب وى را با اختلافى كه در آن هست بگفتيم و چنان كه گفته‌اند نابينا بود .\r\nاز سعيد بن جبير روايت كرده‌اند كه دربارهء كلام خداى كه به حكايت از گفتار قوم شعيب فرمايد : « و ترا در ميان خويش ضعيف مىبينيم » گفته بود وى نابينا بود .\r\nاز سفيان روايت كرده‌اند كه شعيب خطيب پيمبران بود و خداى تعالى وى را سوى اهل مدين فرستاد كه اصحاب ايكه بودند و اينكه درخت انبوه باشد و كافر خداى بودند و از پيمانه و وزن مىكاستند و مال كسان را تباه مىكردند و خدا عز و جل قوم شعيب را با وجود كفرشان روزى بسيار و معاش مرفه داده بود و شعيب به آنها گفت :\r\n« * ( يا قَوْمِ اعْبُدُوا الله ما لَكُمْ من إِله غَيْرُه وَلا تَنْقُصُوا الْمِكْيالَ وَالْمِيزانَ إِنِّي أَراكُمْ بِخَيْرٍ وَإِنِّي أَخافُ عَلَيْكُمْ عَذابَ يَوْمٍ مُحِيطٍ 11 : 84 ) * [ 1 
  ] .\r\nيعنى : اى قوم خداى يكتا را كه جز او خدايى نداريد بپرستيد و پيمانه و وزن را كم مدهيد كه من كار شما را خوب مىبينم و از عذاب روزى كه فراگيرنده است بر شما بيمناكم .\r\nو گفتار شعيب و پاسخ قوم چنان بود كه خدا عز و جل در كتاب عزيز خويش ياد فرمود .\r\n\r\n","description":"","footnote":"\r\n[ 1 
  ] هود : 84\r\n","page_name":" 245 ","page_number":245},
  {"content":"\r\nاز ابن اسحاق روايت كرده‌اند كه هر وقت پيمبر صلى الله عليه و سلم از شعيب سخن ميكرد ميگفت : « وى خطيب پيمبران بود كه با قوم خويش نكو سخن ميگفت و چون طغيان و گمراهى قوم طولانى شد و تذكار شعيب و ياد آورى عذاب خداى مؤثر نيفتاد و خدا عز و جل خواست هلاكشان كند عذاب روز سايه را به آنها فرستاد . » ابن عباس دربارهء آيهء قرآن كه از عذاب روز سايه سخن دارد گويد : خدا عز و جل گرمايى سخت فرستاد كه نفسهايشان گرفت و به خانه ها پناه بردند و گرما به درون خانه ها نيز رسيد و نفسهايشان را گرفت و از خانه ها به صحرا پناه بردند خدا عز و جل ابرى فرستاد كه بر آنها سايه افكند و خنك و خوش شدند و همديگر را ندا دادند و چون زير ابر فراهم شدند خدا آتشى فرستاد و اين عذاب روز سايه بود كه عذاب روزى بزرك بود .\r\nاز قتاده روايت كرده‌اند كه شعيب به دو قوم مبعوث شده بود قوم وى اهل مدين بودند و به اصحاب ايكه نيز مبعوث شده بود . ايكه درختان انبوه است و چون خدا عز و جل خواست عذابشان كند گرمايى سخت فرستاد و عذاب را چون ابرى بر آورد و چون نزديك آنها رسيد به اميد خنكى زير آن رفتند و آتش بر آنها باريد و معنى گفتار خداى كه فرمايد : « عذاب روز سايه آنها را بگرفت . » همين است .\r\nبعضى اهل علم نيز گفته‌اند كه قوم شعيب يكى از حدود خدا را معطل داشتند و خدا عز و جل روزيشان بيفزود و باز حدى را معطل داشتند و خدا روزيشان بيفزود و بدينسان همين كه حدى را معطل داشتند خدا روزيشان را بيفزود و چون خدا خواست هلاكشان كند گرمايى سخت فرستاد كه آرامشان را بگرفت و سايه و آب سودشان نداد و يكيشان برفت و زير سايهء ابرى جا گرفت و آرام شد و ياران خويش را ندا داد كه سوى آرامش بياييد و همگى با شتاب برفتند و چون فراهم آمدند خداى آتش بباريد و اين عذاب روز سايه بود .\r\nاز زيد بن معاويه روايت كرده‌اند كه گرمايى سخت قرارشان را ببرد و ابرى\r\n","description":"","footnote":"","page_name":" 246 ","page_number":246},
  {"content":"\r\nچون سايه بيامد و چون زير آن بخفتند زلزله آمد .\r\nاز ابن زيد نيز روايت كرده‌اند كه خدا ابرى سايه دار بر آنها فرستاد و خورشيد را بفرمود تا هر چه بر زمين بود بسوخت و همگى به زير آن سايه رفتند و چون فراهم آمدند خدا سايه را ببرد و خورشيد را بر آنها مسلط كرد و چون ملخ در تابه سوختند .\r\nزيد بن اسلم دربارهء گفتار خداى عز و جل به حكايت قوم شعيب كه گفتند : نماز تو وادارت مىكند كه ما را از آنچه پدرانمان مىكرده‌اند و ما نيز در اموال خويش خواهيم كنيم منع كنى . گويد : از جمله چيزها كه شعيب از آن منعشان مىفرمود سبك كردن درهمها بود .\r\nاز محمد بن كعب قرظى نيز آورده‌اند كه سبب عذاب قوم شعيب بريدن درهمها بود .\r\n\r\nاكنون به سخن از يعقوب و فرزندان وى باز مىگرديم\r\nگويند و خدا بهتر داند كه اسحاق پسر ابراهيم صلى الله عليهما پس از تولد عيص و يعقوب يكصد سال بزيست و وقتى بمرد يكصد و شصت سال داشت و پسرانش عيص و يعقوب وى را به نزديك قبر پدرش ابراهيم صلى الله عليه و سلم در كشتزار حبرون به خاك سپردند و عمر يعقوب پسر اسحاق صد و هفتاد و چهار سال بود .\r\n","description":"","footnote":"","page_name":" 247 ","page_number":247},
  {"content":"\r\n\r\nسخن دربارهء حكايت يوسف\r\n: يوسف و مادرش ، به زيبائى چنان بودند كه هيچكس نبود .\r\nاز انس روايت كرده‌اند كه پيغمبر صلى الله عليه و سلم فرمود يوسف و مادرش سخت نكو روى بودند و چون مادرش راحيل او را بياورد شوهرش يعقوب فرزند را به خواهر خويش داد تا پرستارى كند .\r\nو دنبالهء حكايت در روايت مجاهد است كه گويد : نخستين بليه كه براى يوسف رخ داد از عمه اش دختر اسحاق بود و او بزرگتر فرزند اسحاق بود و كمر بند اسحاق به دو رسيده بود كه به بزرگتر مىرسيد و هر كه در آن خيانت مىكرد متعلق به صاحب كمر بند مىشد و هر چه مىخواست دربارهء او ميكرد . هنگامى كه يوسف متولد شد يعقوب وى را به عمه اش سپرده بود كه پرستارى كند و عمه هيچكس را چون يوسف دوست نداشت و چون يوسف بزرگ شد ، به بلوغ رسيد و يعقوب به دو دل بست و پيش خواهر آمد و گفت :\r\n« خواهر ، يوسف را به من بده كه يك ساعت دور از او نتوانم بود . » عمه گفت : « به خدا او را رها نكنم . » يعقوب نيز گفت : « به خدا من نيز او را رها نكنم . » سپس عمه گفت : « چند روز او را پيش من بگذار كه او را سير ببينم شايد از او آرام گيرم . » و چون يعقوب از پيش خواهر برفت كمربند اسحاق را برگرفت و از زير لباس به كمر يوسف بست و گفت : « كمربند را گم كرده‌ام ببينيد كى برداشته است » و چون جستجو كردند آن را به نزد يوسف يافتند و عمه گفت به خدا او متعلق به من است و هر چه خواهم با او كنم .\r\n","description":"","footnote":"","page_name":" 248 ","page_number":248},
  {"content":"\r\nگويد : « وقتى يعقوب بيامد و عمه حكايت با وى بگفت .\r\nيعقوب گفت : « اگر چنين كرده است متعلق به تو است و من جز اين كارى نيارم كرد . » و عمه يوسف را نگهداشت و يعقوب كارى نتوانست كرد تا وى بمرد و معنى سخن برادران يوسف كه دربارهء بنيامين گفتند : « اگر او دزدى كرده برادرش نيز سابقا دزدى كرده بود . » همين است . » ابو جعفر گويد : و چون برادران به هنگام طفوليت يوسف شدت علاقهء پدر را نسبت به او بديدند حسد آوردند و با همديگر گفتند : « يوسف و برادرش پيش پدرمان از ما كه گروهيم محبوبترند و پدرمان در ضلالتى آشكار است . » آنگاه حكايت وى و حكايت يعقوب چنان بود كه خدا عز و جل در كتاب عزيز خويش آورده كه از پدر خواستند تا يوسف را همراهشان به صحرا فرستد كه بدود و بازى كند و ضامن حفظ او شدند و يعقوب گفت كه از دورى او غمين خواهد شد و بيم دارد كه گرگ او را بخورد و به فريب پدر سخنان دروغ گفتند\r\nو يوسف را ببردند و چون به صحرا شدند خواستند وى را به چاه اندازند .\r\nاز سدى روايت كرده‌اند كه يعقوب يوسف را كه عزيزتر بود با برادران بفرستاد و چون به صحرا رسيدند با او دشمنى كردند و يك برادر او را ميزد و چون به ديگرى پناهنده مىشد از او نيز كتك مىخورد و همچنان او را زدند تا نزديك مرگ بود و مىگفت : « اى پدر ! ندانى كه كنيززادگان با پسرت چه كردند . » و چون نزديك بود او را بكشند و يوسف بانگ همى زد يهودا گفت : « مگر با من پيمان نكرده‌ايد كه او را نكشيد . » پس او را سوى چاهى بردند كه در آن افكنند و او را در چاه آويختند اما او بكنارهء چاه چنگ زده بود ، دستانش را ببستند و پيراهنش را بيرون كردند و يوسف گفت : « برادران پيراهنم را بدهيد كه در چاه به تن كنم . » گفتند : « از خورشيد و ماه و يازده ستاره بخواه تا مونس تو شوند . »\r\n","description":"","footnote":"","page_name":" 249 ","page_number":249},
  {"content":"\r\nگفت : « من چيزى نديده‌ام . » و او را در چاه آويختند و چون به نيمه رسيد بينداختند مگر بميرد و چاه آب داشت و در آب افتاده و به سنگى پناه برد و بر آن ايستاد و چون به چاه افتاد گريستن آغاز كرد و او را ندا دادند و يوسف پنداشت رأفت آورده‌اند و پاسخ داد ، اما خواستند سنگى بيندازند و او را بكشند و يهودا منعشان كرد و گفت : « مگر با من پيمان نكرديد كه او را نكشيد . » و يهودا غذا براى وى آورد\r\nو خدا عز و جل حكايت برادران يوسف را ياد كرد كه شبانگاه گريان پيش پدر آمدند و گفتند كه گرگ يوسف را بخورد و پدر گفت :\r\n« * ( بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ 12 : 18 ) * [ 1 
  ] يعنى : [ چنين نيست 
  ] بلكه ضميرهايتان كارى [ بزرگ 
  ] را به شما نيكو وانمود و صبرى نكو بايد .\r\nو كاروان بيامد و يوسف را از چاه بر آورد و آنكه وى را از چاه بر آورده بود گفت : * ( يا بُشْرى هذا غُلامٌ 12 : 19 ) * [ 2 
  ] يعنى اى مژدگانى . اين غلامى است .\r\nاز قتاده روايت كرده‌اند كه چاه در زمين بيت المقدس بود و مكان آن معلوم است و در روايت سدى هست كه آنكه يوسف را از چاه بر آورد همراه خود را ندا داد كه نام وى بشرى بود و گفت : « اى بشرى » .\r\nو هم خداى عز و جل حكايت فرمود كه كاروان و آن كس كه يوسف را از چاه در آورده بود وى را به بهايى نا چيز ، درهمهاى معدود ، خريدند و او را در ميان كالا نهان كردند مبادا بازرگانان ديگر چون از قيمت آگاه شوند طالب شركت در معامله باشند و برادران به خريداران گفتند او را ببنديد كه فرار نكند و در مصر او را به معرض فروش نهادند و او مىگفت : « كى مرا مىخرد » و شاه او را خريد و شاه مسلمان بود .\r\n\r\n","description":"","footnote":"\r\n[ 1 ، 2 
  ] يوسف 18 و 19\r\n","page_name":" 250 ","page_number":250},
  {"content":"\r\nقيمت يوسف نا چيز بود ،\r\nگويند : او را به بيست درهم فروختند و تقسيم كردند و ده نفر هر كدام دو درهم برداشتند و دراهم معدود بود ، نه وزن شده ، زيرا در آن روزگار قيمت درم از روى وزن بود و به قولى به چهار درهم فروختند و به قولى بهاى وى بيست و دو درهم بود .\r\nگويد : آنكه در مصر يوسف را بخريد مالك بن دعر بن يوبب بن عفقان بن مديان بن ابراهيم بن خليل بود و چون او را بخريد به زن خود گفت : « وى را گرامى بدار . » از ابن عباس روايت كرده‌اند كه نام خريدار يوسف ، قطفير و به قولى اطفير بن روحيب بود و لقب عزيز داشت و خزاين مصر بدست وى بود و چنان كه از ابن اسحاق روايت كرده‌اند شاه ، ريان بن وليد يكى از عماليق بود ، ولى ديگرى گويد : در آن هنگام شاه و فرعون مصر زيان بن ثروان بن اراشة بن قاران بن عمرو بن عملاق بن لاوذ بن سام بن نوح بود .\r\nبعضىها گفته‌اند عاقبت اين شاه ايمان آورد و پيرو دين يوسف شد و يوسف پس از وى زنده بود و از پس وى قابوس بن مصعب بن معاوية بن نمير بن سلواس بن فاران بن عمرو بن عملاق بن لاوذ بن سام بن نوح عليه السلام بشاهى رسيد كه كافر بود و يوسف او را به اسلام خواند و نپذيرفت .\r\nبعضى اهل تورات گفته‌اند كه حكايت يوسف و به مصر رفتن وى چنان است كه او هفده ساله بود و سيزده سال در منزل خريدار خويش بماند و چون سى - ساله شد فرعون مصر وليد بن ريان او را به وزارت گرفت و صد و ده ساله بود كه بمرد و به برادرش يهودا وصيت كرد و از وقتى كه از يعقوب دور شد تا وقتى كه دوباره در مصر به دو رسيد بيست و دو سال فاصله بود و يعقوب و كسانش هفده سال در مصر پيش يوسف بودند و يعقوب صلى الله عليه و سلم به يوسف عليه السلام وصيت كرد .\r\nو يعقوب با هفتاد كس به مصر آمده بود .\r\n","description":"","footnote":"","page_name":" 251 ","page_number":251},
  {"content":"\r\nاطفير خريدار يوسف بزن خود ، كه به روايت ابن اسحاق راعيل نام داشت گفته بود او را گرامى دار باشد كه ما را به كار آيد يا او را به فرزندى گيريم و هم در روايت ابن اسحاق هست كه اطفير مردى بود كه با زنان كار نداشت و زنش راعيل زيبا بود و از شاهى و مال متنعم بود .\r\nو چون يوسف عليه السلام سى و سه ساله شد خدا عز و جل حكمت و علم به دو داد . مجاهد به توضيح آيه قرآن كه گويد : حكمت و علم به دو داديم ، گويد : « عقل و علم ، پيش از پيمبرى بود . »\r\nو چون به سن كمال رسيد صاحبخانه اش ، راعيل زن اطفير ، او را به خويشتن خواند و درها را ببست و چنان كه گفته‌اند محاسن يوسف را بر شمرد تا رغبت وى را برانگيزد .\r\nاز سدى روايت كرده‌اند كه راعيل بود گفت :\r\n« يوسف موهايت چه نيكوست . » و او گفت : « نخستين چيزى است كه از تن من بريزد . » گفت : « چشمانت چه زيباست . » گفت : « نخستين چيزى است كه از تن من به خاك افتد . » گفت : « صورتت چه زيباست . » گفت : « خاك آن را بخورد . » و همچنان بگفت تا وى را راغب خويش كرد و قصد همديگر كردند و به خانه در آمدند و زن درها را ببست و يوسف خواست بند بگشايد و صورت يعقوب را بديد كه ايستاده بود و انگشتگزان مىگفت : « يوسف با او نياميز كه كسى چون تو تا وقتى كه با زن نياميزد چون پرنده آسمان است كه كس تاب وى نيارد . و چون بياميزى چون پرنده اى باشى كه به زمين افتد و از خويشتن دفاع نتواند كرد ، كسى چون تو تا وقتى با زن نياميزد چون گاوى نيرومند باشد كه به كارش نگرفته باشند\r\n","description":"","footnote":"","page_name":" 252 ","page_number":252},
  {"content":"\r\nو چون بياميزى چون گاوى باشى كه بميرد و مورچگان به ريشه شاخش در آيد و از خويش دفاع نتواند كرد . » پس او بند ببست و دوان برفت و راعيل به دو رسيد و پشت پيراهنش را بگرفت و بدريد كه از تنش در آمد و بيفتاد و يوسف به طرف در دويد .\r\nاز ابن عباس پرسيدند قصد يوسف درباره راعيل تا كجا بود گفت : « راعيل بخفت و او ميان پاهايش نشست و به در آوردن لباسش پرداخت . » و خدا قصد بد وى را ببرد و برهان خويش را به دو نمود . چنان كه بعضىها گفته‌اند ، برهان خدا تصوير يعقوب بود كه انگشت مىگزيد .\r\nبعضى ديگر گفته‌اند از يك سوى خانه ندا آمد كه آيا زنا مىكنى تا چون پرنده اى شوى كه پرش بريزد و بى پر بماند ؟ بعضى ديگر گفته‌اند بر ديوار نوشته ديد كه * ( وَلا تَقْرَبُوا الزِّنى إِنَّه كانَ فاحِشَةً وَساءَ سَبِيلًا 17 : 32 ) * [ 1 
  ] يعنى : « نزديك زنا نشويد كه كارى زشت و روشى بد است .\r\nو چون برهان پروردگار خويش بديد برخاست و به طرف در دويد تا از قصد خويش بگريزد و راعيل به دنبال وى آمد و پيش از آنكه از در برون شود به دو رسيد و پيراهنش را از پشت بگرفت و پيراهن بدريد و عزيز را كه مالك يوسف و شوهر راعيل بود ، بر در بديدند كه با پسر عموى راعيل نشسته بود و زن گفت :\r\n« سزاى آن كس كه با كسان تو قصد بد داشته باشد اين است كه به زندان شود يا عذابى دردناك بيند . وى قصد من داشت و من او را از خويش براندم و پيراهنش بدريدم . » يوسف گفت : « او قصد من داشت و نپذيرفتم و بگريختم و به من رسيد و پيراهنم بدريد . » پسر عم راحيل گفت : « اين ، از پيراهن روشن مىشود اگر پيراهن از پيش دريده\r\n\r\n","description":"","footnote":"\r\n[ 1 
  ] بنى اسرائيل - 32 .\r\n","page_name":" 253 ","page_number":253},
  {"content":"\r\nباشد زن راست مىگويد و يوسف دروغگوست و اگر پيراهن از پشت دريده باشد زن دروغگوست و يوسف راستگوست .\r\nو چون پيراهن را بياوردند و ديد كه از پشت دريده بحكايت قرآن گفت : « * ( إِنَّه من كَيْدِكُنَّ إِنَّ كَيْدَكُنَّ\r\nعَظِيمٌ ، يُوسُفُ أَعْرِضْ عَنْ هذا وَاسْتَغْفِرِي لِذَنْبِكِ إِنَّكِ كُنْتِ من الْخاطِئِينَ 12 : 28 - 29 ) * [ 1 
  ] » .\r\nيعنى : اين نيرنگ شماست كه نيرنگ شما بزرگ است . يوسف اين را نديده بگير و اى زن از گناه خويش آمرزش بخواه كه تو خطا كار بوده اى .\r\nاز نوف شامى روايت كرده‌اند كه يوسف نخواست چيزى بگويد تا وقتى زن گفت : « سزاى كسى كه با كسان خود قصد بد كند اين است كه به زندان رود يا عذاب سخت بيند .\r\nو يوسف خشمگين شد و گفت : « او قصد من كرد » .\r\nدرباره شاهدى كه از كسان زن بود و شهادت داد اختلاف كرده‌اند بعضىها همان گفته‌اند كه از سدى نقل كردم كه پسر عم راعيل بود و بعض ديگر گفته‌اند كودكى در گهواره بود .\r\nاز ابن عباس روايت كرده‌اند كه پيمبر صلى الله عليه و سلم فرمود : « چهار كس در كودكى سخن كردند كه شاهد يوسف از آن جمله بود . » گويند شاهد همان پيراهن از پشت پاره شده ، بود .\r\nمجاهد دربارهء گفتار خدا عز و جل كه شاهدى از كسان زن شهادت داد ،\r\nگويد :\r\nپيراهن از عقب دريده بود و همين شهادت بود و چون شوهر زن ديد كه پيراهن يوسف از پشت دريده به راعيل همسر خويش گفت : « اين از كيد شماست كه كيد شما زنان بزرگ است . » آنگاه به يوسف گفت : « از تكرار اين سخن كه او ترا به سوى خويش خوانده چشم بپوش و به هيچكس مگوى . » و به همسر خويش گفت : « از گناهت آمرزش\r\n\r\n","description":"","footnote":"\r\n[ 1 
  ] يوسف 28 و 29\r\n","page_name":" 254 ","page_number":254},
  {"content":"\r\nبخواه كه تو خطا كار بوده اى .\r\nو زنان مصر از قصه يوسف و زن عزيز كه يوسف را به خويش خوانده بود ، سخن كردند و كار نهفته نماند و گفتند : « زن عزيز غلامش را به خويش خوانده و دل به دوستى او داده . » و چون زن عزيز شنيد كه آنها درباره او و يوسف سخن كرده‌اند ، آنها را بخواند و مجلسى بياراست و متكاها نهاد كه بر آن تكيه زنند و چون بيامدند خوردنى و نوشيدنى داد و اترج داد و هر يك را كاردى داد كه اترج ببرند .\r\nو دنباله حكايت در روايت مجاهد از ابن عباس آمده كه چون زن عزيز چنين كرد يوسف را در جاى ديگر نشانيده بود و به دو گفت پيش زنان بيايد و يوسف بيامد و چون او را بديدند سخت بزرگ شمردند و حرمت كردند و دستان خويش را با كاردى كه داشتند ببريدند و پنداشتند اترج مىبرند و گفتند : « اين هرگز انسان نباشد بلكه فرشته اى بزرگوار است . » و چون چنين شد و در يك ديدار يوسف دستان خويش ببريدند و عقلشان برفت و بدانستند كه درباره زن عزيز خطا كرده‌اند وى گفت : « اين همانست كه مرا درباره وى ملامت كرديد . من او را به خويش خواندم و او از آن پس كه بند گشاد مصون ماند . » سپس به آنها گفت اگر آنچه گويم نكند به زندان رود و خوار شود و او صلى الله عليه زندان را بر عصيان خداى برگزيد و گفت : « پروردگارا زندان از آنچه مرا سوى آن مىخوانند بهتر است . » و از پروردگار كمك خواست و گفت : « پروردگارا اگر كيدشان را از من نگردانى مايل آنها شوم و به صف نادانان روم . » خدا عز و جل خبر داد كه دعاى وى را اجابت كرده و كيدشان را بگردانيده و او را از ارتكاب گناه مصون داشته است .\r\nو عزيز از آن پس كه دريدگى پيراهن از پشت و خراش صورت و بريدن\r\n","description":"","footnote":"","page_name":" 255 ","page_number":255},
  {"content":"\r\nدستان زنان را بديد و\r\nبرائت يوسف از تهمت روشن شد ، راى خويش بگردانيد .\r\nگويند سبب تغيير رأى عزيز چنان بود كه راعيل ، زنش ، به دو گفت : « اين غلام عبرانى مرا ميان مردم رسوا كرد كه به آنها گويد من او را به خود خوانده‌ام و من فرصت سخن كردن و بيان عذر خويش ندارم يا به من اجازه بده برون شوم و عذر خويش بگويم يا او را نيز چون من به زندان كن . » خدا عز و جل فرمود : « از پس آن كه آيات بديدند نظرشان چنان شد كه او را تا مدتى به زندان كنند . » گويند : وى را هفت سال در زندان بداشتند .\r\nعكرمه به توضيح كلمه « تا مدتى » كه در قرآن آمده گويد : « يعنى هفت سال » .\r\nو چون عزيز يوسف را به زندان كرد ، دو تن از خادمان شاه ، فرمانرواى بزرگ مصر ، وليد بن ريان نيز با وى به زندان شدند . يكيشان مراقب غذاى شاه بود و ديگرى شرابدار وى بود .\r\nاز سدى روايت كرده‌اند كه شاه بر نانواى خويش خشم آورد و به زندانش كرد ، از آن رو كه شنيده بود قصد دارد شاه را مسموم كند و شرابدار را به زندان كرد از آن رو كه پنداشته بود همدل نانوا بوده است و خدا عز و جل فرمود : « و دو جوان با وى به زندان شدند » .\r\nو چون يوسف به زندان در آمد ، چنان كه در روايت سدى آمده ، گفت : « تعبير خواب توانم كرد . » و يكى از آن دو جوان گفت : « بيا اين غلام عبرانى را بيازماييم . » و بى آنكه خوابى ديده باشند از او سؤال كردند .\r\nنانوا گفت : « * ( إِنِّي أَرانِي أَحْمِلُ\r\nفَوْقَ رَأْسِي خُبْزاً تَأْكُلُ الطَّيْرُ مِنْه 12 : 36 ) * و قال الآخر * ( إِنِّي أَرانِي أَعْصِرُ خَمْراً 12 : 36 ) * . . . * ( نَبِّئْنا بِتَأْوِيلِه إِنَّا نَراكَ من الْمُحْسِنِينَ 12 : 36 ) * [ 1 
  ] يعنى : خويش را ديدم\r\n\r\n","description":"","footnote":"\r\n[ 1 
  ] يوسف - 6\r\n","page_name":" 256 ","page_number":256},
  {"content":"\r\nكه روى سرم نان مىبرم كه مرغان از آن مىخورند و ديگرى گفت به رويا خويش را ديدم كه انگور مىفشارم ما را از تعبير آن خبر دار كن كه ترا از نيكوكاران مىبينيم . » روايت هست كه از ضحاك پرسيدند : معنى گفتار خداى عز و جل كه فرمايد :\r\n« ترا از نكوكاران مىبينيم » چيست و او گفت : « وقتى كسى در زندان بيمار مىشد يوسف به پرستارى او قيام مىكرد و اگر محتاجى بود براى او چيزى فراهم مىآورد و اگر جاى كسى تنگ بود ، جاى گشاده مىكرد . » و يوسف به آنها گفت :\r\n« پيش از آنكه غذايى براى شما بيارند كه بخوريد شما را از تعبير خوابتان خبر دهم . و او صلى الله عليه خواست تعبير خوابشان را بگويد و سخن ديگر آورد از آن رو كه پاسخ براى يكيشان ناخوشايند بود و گفت : « اى ياران زندان ، آيا خدايان بسيار بهتر است يا خداى يگانه قهار . » نام يكى از جوانان زندانى محلب بود و همو بود كه ميگفت بر سر خويش نانى ديده بود و نام ديگرى بنو بود و همو بود كه ميگفت خواب ديده بود شراب مىفشارد . و دو زندانى اصرار كردند تا يوسف گفت :\r\n« يكيشان به خداوندگار خويش شراب دهد ، يعنى آنكه ، ديده بود كه شراب مىفشرد و ديگرى بر دار شود و مرغان از سر وى بخورند . » و چون تعبير خوابشان بگفت گفتند : « ما خوابى نديديم . »\r\nدر روايت عبد الله هست كه دو جوان زندانى كه به نزد يوسف آمدند خوابى ساخته بودند تا يوسف را بيازمايند و چون خوابشان را تعبير كرد گفتند : « ما بازى كرديم . » گفت : « كارى كه درباره آن نظر خواستيد مقرر شد . » آنگاه به بنو كه پنداشت نجات خواهد يافت گفت : « مرا پيش خداوندگار خويش ، يعنى شاه ، ياد كن و بگو كه مرا به ستم زندانى كرده‌اند . » و شيطان ياد آورى شاه را از خاطر وى ببرد .\r\n","description":"","footnote":"","page_name":" 257 ","page_number":257},
  {"content":"\r\nدر روايت مالك بن دينار هست كه وقتى يوسف به ساقى گفت : « مرا پيش خداوندگارت ياد كن » ندا آمد كه اى يوسف بجز من پشتيبان گرفتى ؟ مدت زندان ترا دراز مىكنم و يوسف بگريست و گفت : « پروردگارا بليه فراوان دل مرا به فراموشى كشاند و سخنى گفتم . » عكرمه از پيمبر صلى الله عليه و سلم روايت كرده كه اگر يوسف چنان نگفتى و بجز خداى از كس گشايش نخواستى آن همه مدت در زندان نماندى .\r\nاز وهب روايت كرده‌اند كه گفت : « ايوب هفت سال در بلا بود ، و يوسف هفت سال در زندان بود ، و بخت نصر هفت سال عذاب كشيد و هفت سال ميان درندگان بود » و شاه مصر خوابى بديد كه سخت بترسيد .\r\nاز سدى روايت كرده‌اند كه خدا عز و جل رؤيايى بيمانگيز به شاه نمود ، هفت گاو چاق ديد كه هفت لاغر آن را بخورد و هفت خوشه سبز و هفت ديگر خشك .\r\nو جادوگران و كاهنان و اثربينان را فراهم آورد و قصه فرو خواند .\r\nگفتند : « خوابهاى آشفته است و ما تعبير خوابهاى آشفته ندانيم . » و آن جوان زندانى كه نجات يافته بود ، يعنى بنو ، پس از مدتى فراموشى به ياد يوسف افتاد و گفت : « من شما را از تعبير آن خبر دهم مرا بفرستيد . » و او را فرستادند و پيش يوسف شد و گفت : « اى راستگوى ، دربارهء هفت گاو چاق كه هفت لاغر آن را بخورد و هفت خوشه سبز و هفت ديگر خشك نظر بده كه شاه در خواب چنين ديده است . » از ابن عباس روايت كرده‌اند كه زندان در شهر نبود و ساقى پيش يوسف رفت و گفت : « درباره هفت گاو چاق تا آخر نظر بده . » از قتاده روايت كرده‌اند كه هفت گاو چاق هفت سال حاصلخيز بود و گاوان\r\n","description":"","footnote":"","page_name":" 258 ","page_number":258},
  {"content":"\r\nلاغر ، سالهاى خشك بىحاصل بود و هفت خوشه سبز و هفت ديگر خشك سالهاى حاصلخيز و سالهاى بىحاصل بود و چون يوسف تعبير آن با بنو بگفت وى پيش شاه رفت و سخنان يوسف را با وى بگفت و پادشاه بدانست كه گفتار وى راست است و گفت : « او را پيش من آريد » و چون فرستاده بيامد و يوسف را پيش شاه خواند\r\nيوسف گفت : « پيش خداوندگارت باز گرد و از او بپرس : قصه زنانى كه دستان خويش ببريدند چه بود و پروردگارم از كيدشان با خبر است . » از ابن عباس روايت كرده‌اند كه اگر يوسف آن روز و پيش از آنكه شاه را از حكايت خود خبر دهد از زندان در آمده بود پيوسته در خاطر عزيز مىماند كه اين همانست كه قصد زن من كرد .\r\nو چون فرستاده پيش شاه برگشت شاه زنان را فراهم آورد و گفت : « قصه شما چه بود كه يوسف را به خويشتن خوانديد . ؟ » و زنان چنان كه در روايت سدى هست ، گفتند : « خدا نكند ، ما هرگز بدى از او نديديم ولى زن عزيز به ما گفت كه وى را به خويشتن خوانده و با او به خانه در آمده است » و زن عزيز گفت : « اينك حق نمايان شد و من او را به خويشتن خواندم و او راستگوست . » يوسف گفت : « اين رفت و آمد فرستادگان شاه دربارهء كار زنان براى آن بود كه آقاى من اطفير بداند كه در غياب وى در مورد زنش راعيل با وى خيانت نكرده‌ام و خدا كيد خائنان را رهبرى نكند . »\r\nو چون شاه حال و امانت يوسف بدانست گفت او را بياريد كه از خاصان خود كنم و چون بيامد و با او سخن كرد گفت : « تو اكنون به نزد ما امين و نيرومندى » .\r\nو يوسف به شاه گفت : « خزاين اين سرزمين را به من سپار . » از يونس روايت كرده‌اند كه فرعون بجز انبارهاى خوردنى ، خزاين بسيار داشت و همه را به دو سپرد و كار قضا را به دو داد و حكم وى نافذ شد .\r\nاز ابن اسحاق روايت كرده‌اند كه چون يوسف به شاه گفت : « خزاين اين\r\n","description":"","footnote":"","page_name":" 259 ","page_number":259},
  {"content":"\r\nسرزمين را به من بسپار » . شاه گفت : « سپردم » . و چنان كه گويند عمل اطفير را به دو سپرد و اطفير را بر كنار كرد . خداى تبارك و تعالى گويد : « * ( وَكَذلِكَ مَكَّنَّا لِيُوسُفَ في الأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا من نَشاءُ وَلا نُضِيعُ أَجْرَ الْمُحْسِنِينَ 12 : 56 ) * [ 1 
  ] .\r\nيعنى : بدينسان يوسف را در آن سرزمين تمكن داديم كه در آن هر كجا خواهد مقام گيرد . مرحمت خويش را به هر كه خواهيم رسانيم و پاداش نيكوكاران را تباه نمىكنيم . » گويد : شنيدم كه اطفير در همان شبها بمرد و شاه راعيل همسر اطفير را زن يوسف كرد و چون به خلوت شدند يوسف با او گفت : « اين بهتر از آنچه مىخواستى نبود ؟ » گويند و راعيل به پاسخ گفت : « اى راستگوى مرا ملامت مكن كه من زنى بودم چنان كه مىبينى زيبا و نيكو روى و متنعم مال و دنيا و شوهرم با زنان كارى نداشت و تو زيبا و نكو اندام بودى و دلم چنان كه ديدى بر من چيره شد . » گويند : يوسف او را دوشيزه يافت و دو پسر براى وى آورد : افراييم و مشا .\r\nدر روايت سدى هست كه يوسف كار داد و ستد مصر را مراقبت مىكرد و معنى گفتار خدا عز و جل همين است كه فرمود : « * ( وَكَذلِكَ مَكَّنَّا لِيُوسُفَ في الأَرْضِ يَتَبَوَّأُ مِنْها حَيْثُ يَشاءُ 12 : 56 ) * » [ 2 
  ] يعنى : و بدينسان يوسف را در آن سرزمين تمكن داديم كه در آن هر كجا خواهد مقام گيرد .\r\nو چون شاه خزاين مصر را به يوسف سپرد وى بگفت تا محصول سالهاى حاصلخيز را در خوشه نگهدارند و از پس اين سالها دوران خشكسالى بيامد و ديار فلسطين نيز چون جاهاى ديگر دچار قحط شد و خاندان يعقوب نيز به محنت افتادند .\r\nچنان كه در روايت سدى آمده ، يعقوب فرزندان خويش را روانه مصر كرد و بنيامين برادر يوسف را نگهداشت و چون پسران يعقوب بر يوسف در آمدند آنها\r\n\r\n","description":"","footnote":"\r\n[ 1 
  ] يوسف - 56\r\n[ 2 
  ] يوسف - 56\r\n","page_name":" 260 ","page_number":260},
  {"content":"\r\nرا بشناخت ولى آنها وى را نشناختند و چون آنها را بديد گفت : « كار خويش را با من بگوييد كه شما را بشناسم . » گفتند : « ما گروهى از مردم شاميم . » گفت : « چرا اينجا آمده‌ايد ؟ » گفتند : « آمده‌ايم آذوقه بگيريم . » گفت : « دروغ گفتيد ، شما جاسوسيد ، شما چند نفريد ؟ » گفتند : « ده نفر » .\r\nگفت : « شما ده هزار نفريد . هر يكى به هزار نفر ، قصه خويش بگوييد » .\r\nگفتند : « برادريم و فرزندان مردى راستگوييم . ما دوازده نفر بوديم و پدرمان يك برادر را بسيار دوست داشت و او با ما به صحرا آمد و آنجا هلاك شد و او از همه برادران به نزد پدر محبوبتر بود . » گفت : « پس از او پدرتان علاقمند كى شد ؟ » گفتند : « يك برادر ديگر كه كوچكتر از او بود » .\r\nگفت : « چگونه دعوى مىكنيد كه پدرتان صديق است و او به جاى برادر بزرگتر برادر كوچكتر را دوست دارد . اين برادر كوچكتر را بياريد من ببينم ، و اگر نياريد پيش من پيمانه نداريد ، و نزديك من مشويد . » گفتند : « با پدرمان سخن مىكنيم . »\r\nگفت : « يكى را به گرو دهيد كه برگرديد » . و آنها شمعون را به گرو دادند .\r\nاز ابن اسحاق روايت كرده‌اند كه وقتى يوسف محنت مردم را بديد همه را برابر گرفت و به هر كس بيش از يك بار شتر نداد و يكى نمىتوانست بار دو شتر بگيرد كه همه را برابر مىداد و برادرانش چون كسان ديگر آمدند كه از مصر آذوقه بگيرند و يوسف كه آنها را شناخت ، بفرمود تا هر يك از برادرانش را يك بار شتر دهند و\r\n","description":"","footnote":"","page_name":" 261 ","page_number":261},
  {"content":"\r\nگفت : « برادر خود را بياريد تا او را نيز يك بار شتر دهم و يك بار شتر بيشتر داشته باشيد مگر نمىبينيد كه من پيمانه به اندازه مىدهم و به كس كم نميدهم و اگر برادر را نياريد ، پيش من آذوقه نداريد و به سرزمين من نزديك مشويد . » و به كسان خود كه آذوقه مىپيمودند گفت : « كالايشان را كه به بهاى آذوقه آورده‌اند در بارهايشان نهيد . » از قتاده روايت كرده‌اند كه يوسف گفت : « كالايشان را كه نقره بود در بارشان بگذاريد » و چنين كردند و برادران يوسف ندانستند .\r\nو چون پسران يعقوب باز گشتند ، چنان كه در روايت سدى آمده ، با پدر گفتند :\r\n« پدر ! پادشاه مصر ما را گرامى داشت ، چندان كه اگر يكى از فرزندان يعقوب بود چنين حرمتمان نميكرد و شمعون را به گرو گرفت و گفت : « برادرتان را كه پدرتان پس از\r\nبرادر هلاك شده ، دل در او بسته بياريد و اگر نياريد پيش من پيمانه نداريد و به نزد من نياييد » .\r\nيعقوب گفت : « * ( هَلْ آمَنُكُمْ عَلَيْه إِلَّا كَما أَمِنْتُكُمْ عَلى أَخِيه من قَبْلُ فَاللَّه خَيْرٌ حافِظاً وَهُوَ أَرْحَمُ الرَّاحِمِينَ 12 : 64 ) * . » [ 1 
  ] يعنى : مگر شما را بر او جز به آن صورت كه بر برادرش امين كرده بودم امين . توانم كرد حفاظت كردن خدا بهتر است كه او از همه رحيمان رحيمتر است .\r\nو هم او به پسران خويش گفت : « وقتى پيش پادشاه مصر شديد از جانب من سلام كنيد و بگوييد پدرمان ترا درود مىگويد و دعا مىكند كه ما را رعايت كرده اى » .\r\nاز ابن اسحاق روايت كرده‌اند كه وقتى برادران يوسف به نزد پدر باز گشتند و مقرشان چنان كه بعضى اهل علم گفته‌اند ، در عربات فلسطين به گودال شام بود و بعضى ديگر گفته‌اند در اولاج ، به ناحيهء شغب ، پايينتر از حمسى فلسطين بود و يعقوب باديه نشين بود و شتر و گوسفند داشت و چون پيش وى باز گشتند گفتند : « به هر يك از\r\n\r\n","description":"","footnote":"\r\n[ 1 
  ] يوسف - 64\r\n","page_name":" 262 ","page_number":262},
  {"content":"\r\nما بيش از يك بار شتر ندادند ، برادر ما بنيامين را بفرست كه براى خويش پيمانه بگيرد و ما حافظ او باشيم . » و چون پسران يعقوب كالاى خويش را كه از مصر آورده بودند بگشودند بهاى آذوقه را در آن يافتند و به پدر گفتند : « * ( يا أَبانا ما نَبْغِي ، هذِه بِضاعَتُنا رُدَّتْ إِلَيْنا وَنَمِيرُ أَهْلَنا وَنَحْفَظُ أَخانا وَنَزْدادُ كَيْلَ بَعِيرٍ 12 : 65 ) * » [ 1 
  ] يعنى : اى پدر ديگر چه مىخواهيم . اين كالاى ماست كه پسمان داده‌اند براى كسان خويش آذوقه مياريم و برادر خويش را حفظ مىكنيم و پيمانه يك شتر بيشتر مىگيريم .\r\nيعنى يك بار شتر بيشتر از شترهاى خويش ميگيريم .\r\nدر روايت ابن جريح آمده كه هر يك از آنها يك بار شتر ميگرفت و به پدر گفتند :\r\n« برادرمان را با ما بفرست كه پيمانهء يك شتر بگيريم . » از مجاهد روايت كرده‌اند كه پيمانه يك شتر ، بار يك خر بود و در بعضى موارد خر را به معنى شتر به كار برده‌اند .\r\nيعقوب گفت : « * ( لَنْ أُرْسِلَه مَعَكُمْ حَتَّى تُؤْتُونِ مَوْثِقاً من الله لَتَأْتُنَّنِي به إِلَّا أَنْ يُحاطَ بِكُمْ 12 : 66 ) * . » [ 2 
  ] يعنى : هرگز او را با شما نمىفرستم تا به نام خدا پيمانى دهيد كه وى را به من باز آريد مگر آنكه مجبور شويد .\r\nو چون سوگند خوردند يعقوب گفت : « خدا شاهد گفتار ما است . » و چون اجازه داد كه برادر با آنها برود ، سفارش كرد كه از يك در شهر وارد نشوند كه از چشم بد بيمناك بود كه نكو روى و خوش اندام بودند و گفت :\r\n« از درهاى مختلف در آييد » و خدا عز و جل در اين باره فرمود : « * ( وَلَمَّا دَخَلُوا من حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ من الله من شَيْءٍ إِلَّا حاجَةً في نَفْسِ يَعْقُوبَ قَضاها 12 : 68 ) * . » [ 3 
  ]\r\n\r\n","description":"","footnote":"\r\n[ 1 
  ] يوسف 65\r\n[ 2 ، 3 
  ] يوسف 66 و 68\r\n","page_name":" 263 ","page_number":263},
  {"content":"\r\nيعنى : و چون از آنجا كه پدرشان فرمانشان داده بود درون شدند در قبال خدا كارى براى آنها نمىساخت فقط ميلى در ضمير يعقوب بود كه آن را عمل كرد .\r\nو چون برادران يوسف نزد وى شدند ، برادر خويش را كه با وى از يك پدر و مادر بود ببر گرفت .\r\nاز سدى روايت كرده‌اند كه چون برادران بر يوسف در آمدند برادر را بشناخت و نزديك نشانيد و آنها را به منزلى فرستاد و خوردنى و پوشيدنى داد و چون شب در آمد و بستر آوردند گفت : « هر دو برادر بر يك بستر بخوابند . »\r\nو چون جوان تنها ماند يوسف گفت : « اين با من به يك بستر بخوابد . » و با هم بخفتند و يوسف تا صبحگاه او را بو مىكشيد و به خود مىفشرد و روبيل با خود گفت اگر از اين جستم ديگر مانند آن نبينم .\r\nدر روايت ابن اسحاق هست كه وقتى پسران يعقوب به نزد يوسف در آمدند گفتند : « اين برادر ماست كه گفتى بياريم و اينك آورده‌ايم . » يوسف گفت : « نكو كرديد و پاداش يابيد » . سپس گفت : « بايد شما را حرمت نهم . » و مهماندار را خواست و گفت : « هر دو مرد را جدا منزل ده و گرامى دار و مهمان نوازى كن . » سپس به آنها گفت : « ولى اين مرد كه آورده‌ايد جفت ندارد و ، او را به نزد خويش مىبرم و با من به يك منزل باشد . » و آنها را دو به دو در منزلهاى مختلف فرود آورد و برادر را با خويش برد و چون تنها شدند گفت : « من برادر توام من يوسفم ، آنچه را در گذشته با ما كرده‌اند بدل مگير كه خدا با ما نكو كرد و آنچه را با تو گفتم با آنها مگوى . » خداى عز و جل فرمايد : « * ( وَلَمَّا دَخَلُوا عَلى يُوسُفَ آوى إِلَيْه أَخاه قال إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ 12 : 69 ) * » [ 1 
  ]\r\n\r\n","description":"","footnote":"\r\n[ 1 
  ] يوسف « 69 »\r\n","page_name":" 264 ","page_number":264},
  {"content":"\r\nيعنى : و چون به نزد يوسف شدند برادرش را پيش خود جا داد و گفت من برادر توام از اعمالى كه مىكرده‌اند غمگين مباش .\r\nو چون يوسف شتر برادران را آذوقه بار كرد و كارشان را سامان داد و پيمانهء آنها را كامل كرد ، بگفت تا پيمانه آذوقه را در بار برادرش بنيامين جاى دهند . و چون برفتند يكى در كاروان بانك زد كه شما دزديد .\r\nاز ابن اسحاق روايت كرده‌اند كه براى هر كدام يك شتر بار كرد و براى بنيامين برادر خود نيز يك شتر بار كرد . آنگاه بگفت تا آبخورى شاه را كه گفته‌اند از نقره بود در بار وى جا دهند و همين كه از شهر دور شدند بگفت تا بگيرندشان و به زندان كنند و يكى ندا داد كه اى كاروانيان شما دزديد . و فرستادهء يوسف به آنها رسيد و گفت : « مگر ما شما را چون مهمان گرامى نداشتيم و پيمانه كامل نداديم و حرمتتان نكرديم چنان كه با ديگران نكرده بوديم و شما را به خانه هاى خويش جا نداديم ؟ » گفتند : « چرا ، مگر چه شده ؟ » گفت : « آبخورى شاه را برده‌اند و كس جز شما ، در اين باره متهم نيست . » گفتند : « به خدا نيامده‌ايم كه در اين سرزمين تباهى كنيم و دزد نبوده‌ايم . » بگفته مجاهد كاروان همه از خر بود .\r\nو منادى يوسف ندا داده بود كه هر كه جام شاه را بيارد يك بار شتر آذوقه دارد و من ضامن تسليم آنم و اينكه پسران يعقوب گفتند ما دزد نبوده‌ايم ، بدين سبب بود كه بهاى آذوقه اى را كه بار اول گرفته بودند و در بارهايشان مانده بود به يوسف پس دادند و مىگفتند اگر دزد بوديم ، آن را به شما پس نداده بوديم و به قولى آنها شهره بودند كه هرگز به مال ديگران دست درازى نميكنند به همين سبب اين سخن گفتند .\r\nبه آنها گفته شد سزاى آن كس كه جام شاه را دزديده باشد چيست ؟ » گفتند : « سزاى وى به نزد ما اين است كه به صاحب مال دزدى تسليم شود تا\r\n","description":"","footnote":"","page_name":" 265 ","page_number":265},
  {"content":"\r\nاو را به بندگى بگيرد . » خداى عز و جل فرمايد : « * ( قالُوا فَما جَزاؤُه إِنْ كُنْتُمْ كاذِبِينَ ؟ قالُوا جَزاؤُه من وُجِدَ في رَحْلِه\r\nفَهُوَ جَزاؤُه 12 : 74 - 75 ) * » [ 1 
  ] يعنى : گفتند اگر دروغ گفته باشيد سزاى آن چيست . گفتند سزاى آن همان كس است كه در بار او يافت شود .\r\nيعنى او را نگهداريد كه مال شماست .\r\nو يوسف بار قوم را پيش از بار برادر جستجو كرد و عاقبت جام را از بار برادر بر آورد كه پس از همه جستجو كرده بود .\r\nاز قتاده روايت كرده‌اند كه در بار هر كس مىنگريست از اينكه وى را ترسانيده بود استغفار مىكرد تا برادرش ماند كه از همه كوچكتر بود و گفت : « گمان ندارم اين چيزى برداشته باشد » .\r\nگفتند : « چنين است و او را بر شمار » ولى آنها مىدانستند كه آبخورى را كجا نهاده‌اند و يوسف آن را از بار برادر بر آورد .\r\nخدا عز و جل فرمايد : « * ( ثُمَّ اسْتَخْرَجَها من وِعاءِ أَخِيه كَذلِكَ كِدْنا لِيُوسُفَ ما كانَ لِيَأْخُذَ أَخاه في دِينِ الْمَلِكِ 12 : 76 ) * [ 2 
  ] » .\r\nيعنى : عاقبت آن را از بار برادرش بيرون آورد . بدين گونه براى يوسف تدبير كرديم كه در آيين شاه حق نداشت برادر خويش را بگيرد .\r\nيعنى در فرمان پادشاه مصر چنان نبود كه دزد را به سبب دزدى به بندگى گيرند ولى او را به تدبير خداى گرفت كه ياران و برادرانش او را به رضايت تسليم كردند .\r\nمجاهد به توضيح گفتار خداى گويد : شاه برادر را نتوانست گرفت مگر به علتى كه خداى فراهم كرد و يوسف بدان متوسل شد و برادران گفتند : « اگر دزدى\r\n\r\n","description":"","footnote":"\r\n[ 1 ، 2 
  ] يوسف « 75 و 76 »\r\n","page_name":" 266 ","page_number":266},
  {"content":"\r\nكرده يك برادر وى نيز از اين پيش دزدى كرده بود . » مقصودشان يوسف بود .\r\nگويند : يوسف بتى از آن پدر بزرگ مادرى خويش ربوده بود و شكسته بود از اين رو عيب وى مىگفتند .\r\nدر روايت ابن اسحاق هست كه يوسف بت پدر بزرگ خويش را شكسته بود و در راه افكنده بود از اين رو عيب او مىگفتند .\r\nابن ادريس از پدر خويش آورده كه روزى پسران يعقوب بر سفره بودند و يوسف استخوانى نيمخورده را نهان كرد و اين را بر او عيب گرفتند و گفتند اگر دزدى كرده يك برادر وى نيز از پيش دزدى كرده بود و يوسف اين سخن را در دل گرفت و انديشيد كه * ( أَنْتُمْ شَرٌّ مَكاناً وَالله أَعْلَمُ بِما تَصِفُونَ 12 : 77 ) * [ 1 
  ] .\r\nيعنى : وضع شما بدتر است و آنچه را حكايت مىكنيد خدا بهتر داند .\r\nيعنى دروغى كه به برادر بنيامين مىبنديد ، اما به آنها چيزى نگفت .\r\nاز سدى روايت كرده‌اند كه وقتى جام دزدى از بار جوان در آمد پشتشان بشكست و گفتند : « اى پسران راحيل پيوسته از شما بليه به ما مىرسد اين ظرف را كى برداشتى ؟ » بنيامين گفت : « از شما پيوسته به پسران راحيل بليه مىرسد . برادرم را برديد و در صحرا هلاك كرديد . همانكه درهمها را در بار شما نهاده بود اين جام را نيز دربار من نهاد . » گفتند : « از درهمها سخن مگوى كه ما را مؤاخذه كنند . » و چون پيش يوسف شدند جام را بخواست و بدان زد و نزديك گوش برد و گفت : « اين جام مىگويد كه شما دوازده مرد بوده‌ايد و يك برادر خود را برده‌ايد و فروخته‌ايد . » و چون بنيامين اين را شنيد برخاست و يوسف را سجده كرد و گفت : « اى\r\n\r\n","description":"","footnote":"\r\n[ 1 
  ] يوسف « 77 »\r\n","page_name":" 267 ","page_number":267},
  {"content":"\r\nپادشاه از جام خود بپرس كه برادر من كجاست ؟ » و يوسف به جام زد و گفت : « برادرت زنده است و شايد او را ببينى » .\r\nبنيامين گفت : « هر چه مىخواهى با من بكن كه اگر او خبر دار شود مرا نجات خواهد داد . » و يوسف بدرون رفت و بگريست آنگاه وضو گرفت و برون آمد و بنيامين گفت : « اى پادشاه مىخواهيم به جام خويش بزنى كه با تو بگويد كى آن را دزديده و در بار من نهاده است . » و يوسف به جام زد و گفت : « جام من خشمگين است و مىگويد تو كه ديدى كه پيش كى بودم ، چگونه مىپرسى كه مرا كى ربود . » گويند : پسران يعقوب به وقت خشم خطرناك مىشدند و روبيل خشمگين شد و گفت : « اى پادشاه ترا به خدا ما را رها كن و گر نه چنان نعره مىزنم كه همه زنان باردار مصر بچه اندازند » موهاى تن روبيل سيخ شده بود و از جامه اش بيرون زده بود و يوسف به پسر خويش گفت : « بر خيز و پهلوى روبيل بنشين و او را لمس كن . » و چنان بود كه وقتى يكى از پسران يعقوب خشمگين شدى و يكى ديگر او را لمس كردى خشم از وى برفتى .\r\nروبيل گفت :\r\n« اين كيست ، به خدا در اين شهر تخمه اى از يعقوب هست . » يوسف گفت : « يعقوب كيست ؟ » روبيل به خشم آمد و گفت : « اى پادشاه از يعقوب چنين ياد مكن كه وى دوست خدا ، پسر ذبيح خدا ، پسر خليل خدا است . » يوسف گفت : « بنا بر اين گفتهء تو درست است . » گويد و چون يوسف برادر خويش را به زندان كرد و به حكم برادران بر او تسلط يافت و ديدند كه راهى براى نجات او نيست ، خواستند كه چيزى بگيرد و او را رها كند ، گفتند :\r\n","description":"","footnote":"","page_name":" 268 ","page_number":268},
  {"content":"\r\n« * ( يا أَيُّهَا الْعَزِيزُ إِنَّ لَه أَباً شَيْخاً كَبِيراً فَخُذْ أَحَدَنا مَكانَه إِنَّا نَراكَ من الْمُحْسِنِينَ 12 : 78 ) * [ 1 
  ] . » يعنى : گفتند اى پادشاه او را پدرى پير فرتوت است يكى از ما را به جاى او بگير كه ما ترا از نيكوكاران مىبينيم .\r\nو چون برادران يوسف از پذيرفتن در خواست خويش نوميد شدند بگوشه اى رفتند كه كس جز خودشان با آنها نبود و بزرگشان كه روبيل و به قولى شمعون بود گفت :\r\n« مگر نميدانيد كه پدرتان از شما به سوگند پيمان گرفته كه بنيامين برادرمان را ببريم مگر آنكه قدرت نداشته باشيم و بيش از يك بار دربارهء يوسف تقصير كرديد . » خدا عز و جل به حكايت گفتار او فرمايد : « * ( فَلَنْ أَبْرَحَ الأَرْضَ حَتَّى يَأْذَنَ لِي أَبِي أَوْ يَحْكُمَ الله لِي وَهُوَ خَيْرُ الْحاكِمِينَ . ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَما شَهِدْنا إِلَّا بِما عَلِمْنا وَما كُنَّا لِلْغَيْبِ حافِظِينَ وَسْئَلِ الْقَرْيَةَ الَّتِي كُنَّا فِيها وَالْعِيرَ الَّتِي أَقْبَلْنا فِيها وَإِنَّا لَصادِقُونَ قال بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى الله أَنْ يَأْتِيَنِي بِهِمْ جَمِيعاً إِنَّه هُوَ الْعَلِيمُ الْحَكِيمُ . وَتَوَلَّى عَنْهُمْ وَقال يا أَسَفى عَلى يُوسُفَ وَابْيَضَّتْ عَيْناه من الْحُزْنِ فَهُوَ كَظِيمٌ 12 : 80 - 84 ) * [ 2 
  ] .\r\nيعنى : هرگز از اين سرزمين بيرون نشوم تا پدرم به من اجازه دهد يا خدا براى من داورى كند كه او بهترين داوران است . نزد پدرمان باز رويد و بگوييد اى پدر پسرت دزدى كرد و ما جز آنچه دانسته‌ايم گواهى نمىدهيم كه ما داناى غيب نيستيم از دهكده اى كه در آن بوده‌ايم و كاروانى كه با آن آمده‌ايم بپرس كه ما راست مىگوئيم . گفت ( چنين نيست ) بلكه ضميرهايتان كارى ( بزرگ ) را به شما نيكو وا نمود . صبرى نيكو بايد شايد خدا همه را به من باز آرد كه او داناى فرزانه است و روى از آنها بگردانيد و گفت اى دريغ از يوسف و ديدگانش از غم سپيد شد و از غم آكنده بود .\r\nدر روايت هست كه از حسن پرسيدند شوق يعقوب به فرزندش چگونه بود گفت : « چون شوق هفتاد زن فرزند مرده بود . »\r\n\r\n","description":"","footnote":"\r\n[ 1 
  ] يوسف 78\r\n[ 2 
  ] يوسف 79 تا 84\r\n","page_name":" 269 ","page_number":269},
  {"content":"\r\nگفتند : « پاداش وى چگونه بود ؟ » گفت : « به اندازهء يكصد شهيد . » گويد : و هرگز به خدا بد گمان نشد .\r\nاز طلحة بن مصرف يامى روايت كرده‌اند كه گويد : شنيدم كه همسايه اى به نزد يعقوب بن اسحاق آمد و گفت : « اى يعقوب چرا درهم شكسته اى ؟\r\nمگر بفنا نزديك شده اى ؟ » يعقوب بپاسخ گفت : « شكستگى من از بليه و غم يوسف است . » و خدا عز و جل به دو وحى كرد كه اى يعقوب ، به مخلوق من از من شكايت بردى ؟\r\nيعقوب گفت : « پروردگارا خطايى كردم مرا ببخش » .\r\nخدا عز و جل فرمود : « بخشيدم » .\r\nو از آن پس وقتى از او سؤال مىكردند مىگفت : « از غم و رنج خويش شكايت به خدا مىبرم و از خدا چيزها ميدانم كه شما نميدانيد . » از حسن روايت كرده‌اند كه گفت : « از هنگام رفتن يوسف از پيش يعقوب تا بازگشت وى هشتاد سال بود و هرگز غم از او دور نشد و پيوسته گريان بود تا نا بينا شد » .\r\nهم او گويد : به خدا در همه زمين كسى به نزد خدا عزيزتر از يعقوب نبود .\r\nپس از آن يعقوب به فرزندان خويش كه از مصر آمده بودند بفرمود تا به مصر باز روند و از يوسف و برادرش خبر گيرند . و خدا عز و جل به حكايت گفتار وى فرمايد : « * ( اذْهَبُوا فَتَحَسَّسُوا من يُوسُفَ وَأَخِيه وَلا تَيْأَسُوا من رَوْحِ الله 12 : 87 ) * [ 1 
  ] . » يعنى : برويد و يوسف و برادرش را بجوييد و از گشايش خدا نوميد مشويد .\r\nو آنها به مصر باز گشتند و به نزد يوسف شدند و گفتند :\r\n\r\n","description":"","footnote":"\r\n[ 1 
  ] يوسف 87\r\n","page_name":" 270 ","page_number":270},
  {"content":"\r\n« * ( أَيُّهَا الْعَزِيزُ مَسَّنا وَأَهْلَنَا الضُّرُّ وَجِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَتَصَدَّقْ عَلَيْنا إِنَّ الله يَجْزِي الْمُتَصَدِّقِينَ 12 : 88 ) * [ 1 
  ] . » يعنى : اى پادشاه ما و كسانمان بينوا شده‌ايم و كالايى ناچيز آورده‌ايم .\r\nپيمانه تمام بما ده و به ما بخشش كن كه خدا بخششگران را پاداش مىدهد .\r\nو كالاى ناچيزشان چنان كه گفته‌اند ، درهمهاى بد و مغشوش بود كه هيچكس به قيمت تمام نمىگرفت و بعضى ديگر گفته‌اند جوال و طناب و مانند آن بود .\r\nبعضى ديگر گفته‌اند روغن و پشم بود . به قولى كالايشان كمتر از آن بود كه پيش از آن آورده بودند و از يوسف خواستند از آنها در گذرد و پيمانه آذوقه مانند دو نوبت پيشين دهد و گفتند : « * ( فَأَوْفِ لَنَا الْكَيْلَ وَتَصَدَّقْ عَلَيْنا إِنَّ الله يَجْزِي الْمُتَصَدِّقِينَ 12 : 88 ) * [ 2 
  ] » .\r\nيعنى : پيمانه تمام ده و به ما بخشش كن كه خدا بخششگران را پاداش مىدهد .\r\nچنان كه در روايت سدى هست اين سخن كه گفتند : « صدقه ده » ، يعنى درهمهاى بد را از خوب جدا مكن . و به قولى مقصود اين بود كه برادرمان را به ما بده كه خدا عز و جل صدقه دهندگان را پاداش دهد .\r\nاز ابن اسحاق روايت كرده‌اند كه وقتى برادران يوسف اين سخن گفتند وى منقلب شد و اشكش بريخت و آنچه را نهان داشته بود عيان كرد و گفت : « ميدانيد كه وقتى نادان بوديد با يوسف و برادرش چه كرديد ؟ » مقصودش آن جدايى بود كه به هنگام به چاه افكندن يوسف ، ميان او برادرش آورده بودند .\r\nو چون برادران اين سخن بشنيدند گفتند : « تو يوسفى ؟ » يوسف گفت : « من يوسفم و اين هم برادر من . خدا بر ما منت نهاد و از پس جدايى فراهممان كرد و هر كه پرهيز كارى كند و صبر ورزد خدا عز و جل پاداش نكو -\r\n\r\n","description":"","footnote":"\r\n[ 1 
  ] يوسف 88\r\n[ 2 
  ] يوسف 88\r\n","page_name":" 271 ","page_number":271},
  {"content":"\r\nكاران را تباه نكند . » از سدى روايت كرده‌اند كه وقتى يوسف به آنها گفت : « من يوسفم و اين هم برادر من » پوزش خواستند و گفتند : « خدا ترا برگزيد و ما خطا كار بوديم » . و يوسف به آنها گفت : « اينك باكى بر شما نيست و خدا شما را بيامرزد كه او از همه رحيمان رحيمتر است . » و چون يوسف خويشتن را بشناسانيد از حال پدر پرسيد .\r\nهم از سدى روايت كرده‌اند كه يوسف گفت : « پدرم پس از من چه كرد . » گفتند : « وقتى بنيامين را از دست داد ، از غم كور شد . » گفت : « پيراهن مرا ببريد و بر چهره او بيفكنيد كه بينا شود و همه كسان خويش را پيش من آريد . » و چون كاروان پسران يعقوب به راه افتاد يعقوب گفت :\r\n« اين بوى يوسف است » .\r\nاز ابو ايوب هوزنى روايت كرده‌اند كه هنگامى كه يوسف پيراهن خويش را سوى يعقوب فرستاد باد اجازه خواست پيش از آنكه مژده رسان بيايد بوى يوسف را سوى يعقوب آورد و يعقوب گفت : « اگر تكذيبم نكنيد ، اين بوى يوسف است . » و هم از ابن عباس روايت كرده‌اند كه چون كاروان به راه افتاد يعقوب گفت :\r\n« اين بوى يوسف است . » بسبب آنكه بادى بجنبيد و بوى يوسف را از هشت روز راه بياورد و يعقوب گفت : « اگر تكذيبم نكنيد اين بوى يوسف است . » حسن گويد : شنيده‌ايم كه فاصله آنها هشتاد فرسنگ بود . يوسف به سرزمين مصر بود و يعقوب به سرزمين كنعان و سالها از جداييشان گذشته بود .\r\nابن جريح گويد : شنيده‌ايم كه در آن هنگام هشتاد فرسخ در ميانه فاصله بود كه گفت : « اين بوى يوسف است » و يوسف هفتاد و هفت سال پيش ، از وى جدا شده بود و اينكه گفت : « اگر تكذيبم نكنيد » مقصود اين بود كه اگر سفيهم ندانيد و به پيرى و خرفى منسوبم نكنيد .\r\n","description":"","footnote":"","page_name":" 272 ","page_number":272},
  {"content":"\r\nو بعضى فرزندان وى كه حاضر بودند گفتند : « به خدا در كار يوسف و دوستى او در گمراهى قديم مانده اى . » و چون مژده رسان ، يعنى فرستاده يوسف ، پيش يعقوب آمد از زنده بودن يوسف خبر آورد .\r\nگويند بشارت رسان يهودا پسر يعقوب بود .\r\nاز سدى روايت كرده‌اند كه وقتى يوسف گفت پيراهن را ببريد و به صورت پدرم افكنيد و همه كسان خويش را بياريد ، يهودا گفت : « من بودم كه پيراهن خون آلود را پيش يعقوب بردم و به دو گفتم كه گرگ يوسف را بخورد و اينك پيراهن را ببرم و بگويم يوسف زنده است و شادش كنم چنان كه آن روز غمينش كرده‌ام . » و مژده رسان او بود .\r\nو چون مژده رسان پيراهن يوسف را بياورد و بر صورت يعقوب افكند پس از كورى بينا شد و به فرزندان خويش گفت : « مگر به شما نگفتم كه من از خدا چيزها ميدانم كه شما نميدانيد . » زيرا وى از تعبير رؤياى يوسف كه ديده بود يازده ستاره و خورشيد و ماه او را سجده مىكنند چيزها دانسته بود كه آنها نميدانستند . » و پسران يعقوب به دو گفتند : « پدر براى گناهان ما آمرزش بخواه كه خطا كار بوده‌ايم . » يعقوب گفت : « براى شما آمرزش خواهم طلبيد . » گويند دعا را به وقت سحر عقب انداخت و به قولى آن را به شب جمعه انداخت .\r\nاز ابن عباس روايت كرده‌اند كه پيمبر صلى الله عليه و سلم فرمود : « اينكه يعقوب گفت آمرزش خواهم طلبيد از آن رو بود كه در انتظار جمعه بود . » و چون يعقوب و پسرانش و كسانشان پيش يوسف آمدند ، پدر و مادر را پهلوى خويش نشانيد .\r\nگويند : پيش از آنكه به مصر در آيند يوسف را بديدند از آن رو كه يوسف\r\n","description":"","footnote":"","page_name":" 273 ","page_number":273},
  {"content":"\r\nپيشوازشان آمده بود .\r\nاز سدى روايت كرده‌اند كه اهل و عيال خويش را نيز همراه بردند و چون به مصر نزديك شدند يوسف با شاه سخن كرد و او و شاه به پيشواز آمدند و چون به مصر رسيدند يوسف گفت : « به مصر در آييد كه ان شاء الله در امان باشيد . » و چون به نزد يوسف شدند پدر و مادر را پهلوى خويش نشانيد .\r\nاز فرقد سبخى روايت كرده‌اند كه وقتى پيراهن را به صورت يعقوب افكندند بينا شد .\r\nيوسف گفته بود : « همه كسان خويش را بياريد . » و يعقوب و برادران يوسف بيامدند و چون يعقوب نزديك شد ، به يوسف خبر دادند و او به پيشواز بيرون شد و مردم مصر با او سوار شدند كه او را سخت بزرگ داشتند و چون به هم نزديك شدند يعقوب پياده بود و بر يكى از پسران خود كه يهودا نام داشت تكيه داده بود و چون اسبان و مردم را بديد و به يهودا گفت : « اين فرعون مصر است » .\r\nيهودا گفت : « نه ، اين پسر يوسف است » .\r\nو چون نزديكتر شدند ، يوسف خواست آغاز سلام كند اما ممنوع شد كه سلام گفتن حق و شايسته يعقوب بود و گفت : « سلام بر تو اى برنده غمها . » و چون به مصر در آمدند يوسف پدر و مادر را به تخت بالا برد و بر آن نشاند .\r\nدربارهء كسانى كه يوسف بتختشان بالا برد و بر آن نشانيد اختلاف كرده‌اند بعضىها گفته‌اند يكيشان يعقوب بود و ديگرى مادرش راحيل بود و بقولى آن ديگر خاله اش ليا بود كه مادرش راحيل از آن پيش مرده بود .\r\nو يعقوب و مادرش و پسران يعقوب او را سجده كردند .\r\nاز قتاده روايت كرده‌اند كه درود كسان چنان بود كه همديگر را سجده كنند .\r\nو يوسف به پدر گفت : « پدر ! اين تعبير رؤياى ديرين من است كه خدا آن را محقق كرد . »\r\n","description":"","footnote":"","page_name":" 274 ","page_number":274},
  {"content":"\r\nاز سلمان فارسى روايت كرده‌اند كه از هنگام روياى يوسف تا تحقق آن چهل سال بود . بعضى ديگر گفته‌اند : فاصلهء رويا و تحقق آن هشتاد سال بود .\r\nاز حسن روايت كرده‌اند كه از وقتى يوسف از يعقوب جدا شد ، تا وقتى به هم رسيدند هشتاد سال بود كه هرگز غم از دلش نرفت و اشكش بر چهره روان بود و روى زمين هيچ كس از يعقوب به نزد خدا عز و جل عزيزتر نبود .\r\nو هم از حسن روايت كرده‌اند كه وقتى يوسف را به چاه انداختند هفده ساله بود و تا وقتى دوباره يعقوب را ديد هشتاد سال بود و پس از آن بيست و سه سال بزيست و چون در گذشت يكصد و بيست سال داشت .\r\nبعضى اهل كتاب گفته‌اند : يوسف هفده ساله بود كه به مصر رفت و سيزده سال در خانه عزيز بماند و چون سى ساله شد فرعون پادشاه مصر او را به وزارت گرفت و نام وى ريان بن وليد بن ثروان بن اراشة بن قاران بن عمرو بن عملاق بن لاوذ بن سام بن نوح بود و اين پادشاه ايمان آورد و پس از آن بمرد و قابوس بن مصعب بن معاويه بن نمير بن سلواس بن قاران بن عمرو بن عملاق بن لاوذ بن سام بن نوح به شاهى رسيد و او كافر بود و يوسف از او خواست كه به خدا ايمان بيارد اما نپذيرفت .\r\nيوسف به هنگام مرگ يكصد و بيست ساله بود و به يهودا برادر خويش وصيت كرد و جدايى يعقوب از يوسف بيست و دو سال بود\r\nو پس از آنكه با كسان خود به مصر رفت هفده سال با وى بزيست و چون مرگش در رسيد به يوسف وصيت كرد .\r\nيعقوب با هفتاد كس به مصر رفته بود و به هنگام مرگ به يوسف گفت پيكر او را ببرد و نزديك پدرش اسحاق به گور كند و يوسف چنين كرد و پيكر را ببرد و در شام به خاك سپرد و به مصر بازگشت . يوسف نيز وصيت كرد كه پيكر او را ببرند و نزديك پدرانش خاك كنند و موسى هنگام بيرون شدن از مصر تابوت وى را همراه برد .\r\nابن اسحاق گويد : شنيده‌ام و خدا بهتر داند كه مدت دورى يوسف از يعقوب\r\n","description":"","footnote":"","page_name":" 275 ","page_number":275},
  {"content":"\r\nهيجده سال بود .\r\nگويد : به پندار اهل كتاب دورى يوسف از يعقوب چهل سال يا در حدود آن بود و يعقوب در مصر هفده سال با يوسف بماند ، سپس خداى او را به جوار خويش برد .\r\nگويد : يوسف را در صندوق مرمرين در محلى از نيل در داخل آب به گور كردند و بعضىها گفته‌اند يوسف پس از پدر بيست و سه سال بماند و وقتى بمرد يكصد و بيست سال داشت .\r\nگويد : در تورات هست كه عمر يوسف يكصد و بيست سال بود .\r\nيوسف دو پسر داشت : افراييم و منشاء . افراييم نون را آورد و نون بن افراييم ، يوشع بن نون را آورد كه يار موسى بود و منشاء موسى بن منيشا را آورد .\r\nبه قولى موسى بن منشا پيش از موسى بن عمران پيغمبر بود و اهل تورات پنداشته‌اند كه همو بود كه به جستجوى خضر بر آمد .\r\n\r\nقصهء خضر و خبر وى و خبر موسى و يار وى يوشع بن نون عليهما السلام\r\nابو جعفر گويد : به گفتهء عموم اهل كتاب خضر به دوران افريذون شاه پسر اثفيان بود و به قولى به روزگار موسى بن عمران صلى الله عليه و سلم بود . و به قولى جزو همراهان ذو القرنين بزرگ بود كه در ايام ابراهيم خليل الرحمن صلى الله عليه و سلم مىزيست و در كار چاه به نفع او داورى كرد . اين چاهى بود كه ابراهيم در صحراى اردن براى گوسفندان خويش حفر كرده بود و گروهى از مردم اردن مدعى زمين چاه شدند و ابراهيم از ذو القرنين داورى خواست و چنان كه گفته‌اند به روزگار سير\r\n","description":"","footnote":"","page_name":" 276 ","page_number":276},
  {"content":"\r\nذو القرنين در شهرها خضر همراه وى بود و با ذو القرنين به چشمه زندگى رسيد و از آب آن بخورد اما ندانست و ذو القرنين و همراهان نيز ندانستند و جاويد شد و به پندار آنها هنوز زنده است .\r\nبعضىها گفته‌اند : خضر از اعقاب يكى از پيروان ابراهيم خليل الرحمان بود كه به دين وى گرويده بود و با او از سرزمين بابل هجرت كرده بود و نام وى بليا بن ملكان بن فالغ بن عابر بن شالخ بن ارفخشد بن سام بن نوح بود . گويند : پدر وى پادشاهى بزرگ بود .\r\nبه گفته بعضىها ذو القرنين كه به دوران ابراهيم صلى الله عليه و سلم مىزيست همان افريذون بن اثفيان بود و خضر همراه وى بود .\r\nاز عبد الله بن شوذب روايت كرده‌اند كه خضر از اولاد فارسى بود و الياس از بنى اسرائيل بود و هر سال در موسم حج با هم ديدار مىكنند .\r\nابن اسحاق گويد : « شنيدم خداوند عز و جل يكى از مردم بنى اسرائيل\r\nرا بر آنها پادشاهى داد كه ناشيه بن اموص نام داشت و خداى خضر را به پيمبرى سوى آنها فرستاد و نام خضر چنان كه وهب بن منبه آورده اورميا بن خلقيا بود و از اعقاب هارون بن عمران بود . » و از اين پادشاه كه ابن اسحاق گويد تا افريذون بيش از هزار سال بود .\r\nو گفته آن كس كه گويد خضر به دوران افريذون و ذو القرنين بزرگ بود و پيش از موسى بن عمران بود درستتر مىنمايد . مگر آنكه گفتار كسانى را بپذيريم كه گفته‌اند وى همراه ذو القرنين يار ابراهيم بود و از آب زندگى بنوشيد و در ايام ابراهيم به پيغمبرى نرسيد و به دوران ناشية بن اموص پيمبر شد ، زيرا ناشية بن اموص كه به گفتهء ابن اسحاق پادشاه بنى اسرائيل بود ، به دوران يشتاسب پسر لهراسب بود و از يشتاسب تا افريذون چندان فاصله بود كه مطلعان ايام و اخبار دانند و مقدار آن را به - هنگام سخن از يشتاسب بگويم ان شاء الله تعالى .\r\n","description":"","footnote":"","page_name":" 277 ","page_number":277},
  {"content":"\r\nو اينكه سخن آن گروه را كه گفته‌اند خضر پيش از موسى بن عمران صلى الله عليه و سلم بود بر گفتار ابن اسحاق كه از وهب بن منبه آورده مرجح شمرديم به سبب خبرى است كه ابى بن كعب از پيمبر صلى الله عليه و سلم آورده كه يار موسى بن عمران و دانايى كه خدا عز و جل گفته بود او را بجويد خضر بود . و اين هنگامى بود كه موسى پنداشت كه هيچ كس از او داناتر نيست . و پيمبر خدا صلى الله عليه و سلم حوادث گذشته و حوادث نيامده را از همه خلق خدا نيكتر داند . سعيد گويد به ابن عباس گفتم كه به پندار نوف خضر يار موسى نبود و گفت :\r\n« دشمن خدا دروغ مىگويد . زيرا ابى ابن كعب از پيمبر صلى الله عليه و سلم روايت كرد كه موسى عليه السلام با بنى اسرائيل سخن كرد و سخن رفت كه داناتر از همه كيست و موسى گفت : « من » و خدايش سرزنش كرد كه چرا او را داناتر از همه ندانسته و فرمود داناتر از همه كسان يك بنده من است كه نزديك مجمع البحرين جاى دارد و موسى گفت : « خدايا او را چگونه بجويم » .\r\nفرمود : « ماهىاى بر گير و در سبدى نه و هر جا ماهى را گم كردى ، بنده من آنجاست . » و موسى ماهىاى بر گرفت و در سبدى نهاد و به همراه خويش گفت : « وقتى اين ماهى گم شد به من بگو . » و بر ساحل دريا برفتند تا به صخره اى رسيدند و موسى بخفت و ماهى در سبد بلرزيد و برون شد و به دريا افتاد و خدا آب را از او بداشت كه چون طاقى شد و ماهى در آن رفت و مايه شگفتى شد .\r\nپس از آن برفتند و چون هنگام غذا شد موسى به همراه خويش گفت : « غذايمان را بيار كه در اين سفر به رنج افتاديم . » و موسى به رنج نيفتاد مگر هنگامى كه از فرمان خدا تجاوز كرد و همراه وى گفت :\r\n« * ( أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَما أَنْسانِيه إِلَّا الشَّيْطانُ أَنْ ) *\r\n","description":"","footnote":"","page_name":" 278 ","page_number":278},
  {"content":"\r\n* ( أَذْكُرَه وَاتَّخَذَ سَبِيلَه في الْبَحْرِ عَجَباً 18 : 63 ) * [ 1 
  ] . » يعنى : خبر دارى كه وقتى به آن سنگ پناه برديم من ماهى را از ياد بردم و جز شيطان مرا به فراموش كردن آن وا نداشت كه يادش نكردم و راه عجيب خود را پيش گرفت .\r\nو موسى گفت : « * ( ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً 18 : 64 ) * [ 2 
  ] » .\r\nيعنى : اين همان است كه مىجستيم و پىچويان به نشانهء قدمهاى خويش باز گشتند . و به صخره رسيدند و يكى را ديدند كه خفته بود و جامه به خويش پيچيده بود و موسى به دو سلام كرد و او پاسخ داد كه در زمين ما سلام كجا توان يافت .\r\nموسى گفت : « من موسى هستم . » گفت : « موساى بنى اسرائيل ؟ » گفت : « آرى . » گفت : « اى موسى من چيزها دانم كه خدايم آموخته و تو ندانى و تو نيز چيزها دانى كه خدايت آموخته و من ندانم . » موسى گفت : « من همراه تو بيايم كه از آنچه دانى به من بياموزى . » گفت : « اگر همراه من آمدى ، چيزى از من مپرس تا درباره آن سخن كنم . » و بر ساحل برفتند و ملاحى در كشتىاى بود كه خضر را بشناخت و او را رايگان سوار كرد\r\nو گنجشكى بيامد و بر كنار كشتى نشست و نوك در آب زد و خضر به موسى گفت :\r\n« دانش من و تو نسبت به دانش خدا چندانست كه اين گنجشك از دريا بر گرفت . » و چون در كشتى بودند موسى ديد كه خضر ميخى فرو كرد تا تخته اى از كشتى بكند و به دو گفت : « ما را رايگان سوار كردند و تو كشتى را سوراخ مىكنى كه مردم آن\r\n\r\n","description":"","footnote":"\r\n[ 1 ، 2 
  ] كهف 63 و 64 .\r\n","page_name":" 279 ","page_number":279},
  {"content":"\r\nرا غرق كنى ؟ كارى نا روا آورده اى . » خضر گفت : « مگر نگفتم كه با من صبر نتوانى كرد . » موسى گفت : « مرا به فراموشيم مؤاخذه مكن . » گويد : اين نخست چيزى بود كه موسى فراموش كرد .\r\nآنگاه برفتند و كودكى را ديدند كه با كودكان به بازى بود و خضر او را بگرفت و بكشت .\r\nموسى به دو گفت : « يكى را به نا حق كشتى و كارى ناروا كردى . » خضر گفت : « مگر نگفتم كه با من صبر نتوانى كرد . » موسى گفت : « اگر ديگر چيزى پرسيدم با من مصاحبت مكن . » و برفتند تا به دهكده اى رسيدند و از مردم آن غذا خواستند و كسى به آنها خوردنى و آشاميدنى نداد و ديوارى آنجا يافتند كه نزديك بود بيفتد و خضر آن را به پا داشت و موسى گفت : « آنها ما را مهمان نكردند و جا ندادند ، اگر مىخواستى در مقابل آن مزدى مىگرفتى . » خضر گفت : « اينك هنگام جدايى من و تو است . » گويد : و پيغمبر صلى الله عليه و سلم فرمود : « چه خوش بود اگر صبر مىكرد كه همه حكايت گفته شود . »\r\nروايت هست كه ابن عباس با حر بن قيس فزارى دربارهء خضر سخن داشتند كه كى بود و ابى بن كعب بر آنها بگذشت و ابن عباس او را بخواند و گفت : « من و اين رفيقم دربارهء يار موسى كه به طلب ديدار وى بود سخن داريم آيا از پيغمبر صلى الله عليه و سلم چيزى دربارهء او شنيده اى ؟ » ابى گفت : « آرى » و همين قصه بگفت .\r\nو هم از ابن عباس روايت كرده‌اند كه چون موسى و قوم وى بر مصر چيره شدند و در آنجا استقرار يافتند ، خدا عز و جل وحى فرستاد كه قوم را از ايام خدا\r\n","description":"","footnote":"","page_name":" 280 ","page_number":280},
  {"content":"\r\nآگاه كن و موسى بايستاد و با قوم سخن گفت و از آن نيكى و نعمت كه خدايشان داده بود ياد كرد كه از آل فرعون نجاتشان داده بود و دشمنشان را هلاك كرده بود و بر زمين تسلطشان داده بود و گفت كه خدا با موسى پيغمبر شما سخن كرد و مرا خاص خويش كرد و محبتى بر من افكند و شما را هر چه خواستيد داد و پيمبرتان بهترين مردم روى زمين است و شما خوانندهء توراتيد و همه نعمتها را كه خدايشان داده بود ياد كرد و شناسانيد .\r\nو يكى از بنى اسرائيل گفت : « اى پيمبر خداى چنين است كه گفتى ، ولى آيا روى زمين داناتر از تو كسى هست ؟ » موسى گفت : « نه . » و خدا عز و جل جبرئيل را سوى موسى فرستاد كه خداى تعالى فرمايد تو چه دانى كه من علم خويش را كجا نهم ، كنار دريا مردى هست كه از تو داناتر است .\r\nابن عباس گويد : مقصود خضر بود .\r\nو موسى از پروردگار خواست كه خضر را به دو نشان دهد .\r\nو خدا وحى كرد كه به سوى دريا رو كه كنار دريا ماهىاى بيابى آن را بگير و به همراه خويش ده ، آنگاه بر ساحل دريا برو و چون ماهى را فراموش كردى بندهء پارسايى را كه در طلب اويى آنجا بيايى .\r\nو چون سفر موسى صلى الله عليه و سلم به درازا كشيد ، همراه خويش را از ماهى پرسيد همراه وى كه غلامش بود گفت : « وقتى نزديك صخره بوديم ماهى را از ياد بردم و شيطان مرا به فراموشى كشيد كه با تو نگفتم و ماهى را بديدم كه در دريا به راه مىرفت . » و موسى شگفتى كرد و بازگشت تا به صخره رسيد و ماهى را ديد كه به دريا همى رفت و موسى به دنبال آن بود و عصاى خويش پيش گرفته بود و آب را با آن پس مىزد و به دنبال ماهى مىرفت و ماهى به هر كجا از دريا مىرسيد خشك مىشد و صخره مىشد\r\n","description":"","footnote":"","page_name":" 281 ","page_number":281},
  {"content":"\r\nو عاقبت ماهى به يكى از جزاير دريا رسيد و موسى خضر را در آنجا بديد و بر او سلام كرد\r\nو خضر گفت : « سلام بر تو نيز باد ، ولى چگونه در اين زمين سلام باشد و تو كيستى ؟ » گفت : « من موسايم . » گفت : « يار بنى اسرائيل ؟ . » گفت : « آرى . » و خضر خوش آمد گفت و پرسيد : « چرا اينجا آمدى ؟ » گفت : « آمدم تا از آنچه مىدانى به من بياموزى . » گفت : « تو با من صبر نتوانى كرد . » موسى گفت : « ان شاء الله مرا صبور بينى و خلاف فرمان تو نكنم . » گويد : و با هم برفتند و خضر گفت : « هر چه كردم از من دربارهء آن مپرس تا با تو بگويم . » و به كشتى نشستند تا به خشكى برسند و خضر برخاست و كشتى را سوراخ كرد .\r\nو موسى گفت : « كشتى را سوراخ كردى كه مردمش را غرق كنى ؟ حقا كارى ناروا آوردى . » تا آخر قصه .\r\nو هم از ابن عباس روايت كرده‌اند كه موسى از خدا عز و جل پرسيد : « پروردگارا كدام يك از بندگان را بيشتر دوست دارى ؟ » فرمود : « بنده اى كه مرا ياد كند و فراموش نكند . » گفت : « كدام يك از بندگان به داورى نكوتر است . » فرمود : « آنكه به حق داورى كند و پير و هوس نباشد . » گفت : « پروردگارا كدام يك از بندگان دانا ترست ؟ » فرمود : « آنكه علم ديگران را به علم خويش بيفزايد مگر كلمه اى بيابد كه او را به هدايتى رساند يا از بدى باز دارد . » گفت : « پروردگارا آيا در زمين كسى داناتر از من هست ؟ » فرمود : « آرى . » گفت : « او كيست ؟ »\r\n","description":"","footnote":"","page_name":" 282 ","page_number":282},
  {"content":"\r\nفرمود : « خضر است . » گفت : « كجا او را بجويم ؟ » فرمود : « به نزد صخره اى كه ماهى آنجا بگريزد . » و موسى برون شد تا آخر قصه .\r\nآنگاه خضر موسى را سوى مجمع البحرين برد كه در جهان جايى پر آبتر از آن نيست و خداوند مرغى بفرستاد كه به منقار از دريا آب مىگرفت و به موسى گفت : اين مرغ چقدر آب مىگيرد ؟\r\nگفت : « بسيار كم . » گفت : « اى موسى علم من و تو نسبت به علم خدا مانند آبى است كه اين مرغ از دريا مىگيرد . » و اين سخن از آن رو گفت كه موسى پنداشته بود كه هيچكس داناتر از او نيست ، و چون اين سخن گفته بود فرمان يافته بود كه سوى خضر رود .\r\nسعيد بن جبير گويد : پيش ابن عباس نشسته بودم و گروهى از اهل كتاب پيش وى بودند و يكيشان گفت : اى ابو العباس ، نوف پسر زن كعب از كعب نقل مىكند كه\r\nموسى پيمبر كه به جستجوى مرد دانا رفت موسى پسر منشا بود .\r\nسعيد گويد : ابن عباس گفت : « نوف چنين مىگويد » و من گفتم : « آرى شنيدم كه نوف چنين گفت . » گفت : « سعيد خودت شنيده اى ؟ » گفتم : « آرى » گفت : « نوف دروغ مىگويد . » آنگاه ابن عباس از ابى بن كعب روايت كرد كه پيمبر صلى الله عليه و سلم فرمود : « موسى پيمبر بنى اسرائيل به خداى تبارك و تعالى گفت : « پروردگارا اگر ميان بندگان تو داناتر از من كسى هست مرا سوى وى رهبرى كن . » خدا عز و جل فرمود : « آرى ميان بندگان من كسى هست كه از تو داناتر است . »\r\n","description":"","footnote":"","page_name":" 283 ","page_number":283},
  {"content":"\r\nآنگاه مكان وى را وصف فرمود و اجازه داد به ديدار او برود و موسى با همراه خويش برون شد و ماهى نمك سودى همراه داشت كه گفته شده بود هر جا اين ماهى زنده شد مرد دانا همانجاست و به مقصود رسيده اى .\r\nو موسى با همراه خود برفت و ماهى را همراه داشتند و چندان برفت كه خسته شد و به صخره و آب رسيد و آن آب زندگى بود كه هر كه از آن بنوشيدى جاويد شدى و اگر چيز مرده اى به نزديك آن رسيدى زنده شدى و چون فرود آمدند و ماهى به آب رسيد زنده شد و به دريا رفت .\r\nو موسى مرد دانا را بديد كه از او « پرسيد : چرا به اين سرزمين آمده اى ؟ » گفت : « آمده‌ام تا از آنچه دانى به من بياموزى . » گفت : « تو با من صبر نتوانى كرد . » خضر اين نكته را از غيب دانسته بود و افزود :\r\n« چگونه بر چيزى كه از كنه آن خبر ندارى صبر توانى كرد ؟ »\r\nيعنى عدالت را از روى ظاهر شناسى و آن غيب كه من دانم ندانى .\r\nموسى گفت : « ان شاء الله مرا صبور يا بى و نافرمانى تو نكنم و گرچه چيزهاى نه به دلخواه بينم . » گفت : « چيزى از من مپرس تا خودم با تو بگويم . » و به ساحل دريا رفتند و منتظر كشتى نشستند و كشتىاى بيامد نو و محكم كه نكوتر و خوبتر و محكمتر از آن نديده بودند و بر آن نشستند و چون آرام گرفتند و كشتى به دريا رفت سمبه و چكشى در آورد و به يك سوى كشتى رفت و چندان سمبه بزد تا آن را سوراخ كرد و تخته اى بر گرفت و بر آن نهاد و به وصله كردن پرداخت .\r\nموسى گفت : « چيزى زشتتر از اين نيست . كشتى را سوراخ كردى كه مردمش را غرق كنى ، كار ناروايى كردى آنها ما را سوار كردند و در كشتى خود پناه دادند و همانند آن كشتى به دريا نيست چرا آن را سوراخ كردى ؟ » خضر گفت : « مگر نگفتم كه با من صبر نتوانى كرد ؟ »\r\n","description":"","footnote":"","page_name":" 284 ","page_number":284},
  {"content":"\r\nگفت : « مرا به فراموشكارى مؤاخذه مكن . » و چون از كشتى در آمدند برفتند تا به دهكده اى رسيدند كه كودكان در آنجا به بازى بودند و كودكى در آن ميان بود كه پاكيزه تر و نكوصورتتر از همه بود ، خضر او را بگرفت و سنگى برداشت و به سرش كوفت تا بمرد .\r\nگويد : و موسى كارى سخت ناروا ديده بود و خاموش ماندن نتوانست كه كودك خردسالى را بىگناه كشته بود و گفت : « يكى را بىگناه كشتى ، حقا كارى ناروا كردى . » خضر گفت : « مگر نگفتم با من صبر نتوانى كرد . » موسى گفت : « اگر پس از اين چيزى پرسيدم با من مصاحبت مكن . » و برفتند تا به دهكده اى رسيدند كه مردمش از مهمان كردنشان دريغ كردند و ديوارى آنجا بود كه نزديك بود بيفتد و خضر ديوار را به پا داشت و باز خراب كرد و باز بساخت و\r\nموسى از كار وى بىحوصله شد و گفت : « اگر مىخواستى مزدى براى اين كار مىگرفتى . » خضر گفت : « اينك وقت جدائى من و تو است و توضيح آنچه را صبر بر آن نتوانستى كرد با تو بگويم « * ( أَمَّا السَّفِينَةُ فَكانَتْ لِمَساكِينَ يَعْمَلُونَ في الْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً 18 : 79 ) * [ 1 
  ] » يعنى اما كشتى از مستمندانى بود كه به دريا كار مىكردند خواستم معيوبش كنم كه در راهشان شاهى بود كه همه كشتىها را به غصب مىگرفت و من كشتى را معيوب كردم تا به غصب نگيرد و به سبب عيبى كه در آن پديد آوردم به سلامت ماند « * ( وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً . فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً . وَأَمَّا الْجِدارُ فَكانَ لِغُلامَيْنِ يَتِيمَيْنِ في الْمَدِينَةِ وَكانَ تَحْتَه كَنْزٌ لَهُما وَكانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَيَسْتَخْرِجا كَنزَهُما رَحْمَةً من رَبِّكَ وَما فَعَلْتُه عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْه صَبْراً 18 : 80 - 82 ) *\r\n\r\n","description":"","footnote":"\r\n[ 1 
  ] سوره 18 ، آيه 79\r\n","page_name":" 285 ","page_number":285},
  {"content":"\r\n[ 1 
  ] » يعنى : اما آن پسر ، پدر و مادرش مؤمن بودند ترسيديم به طغيان و انكار دچارشان كند و خواستيم پروردگارشان پاكيزه تر و مهربانتر از آن عوضشان دهد . اما ديوار از دو پسر يتيم اين شهر بود و گنجى از مال ايشان زير آن بود و پدرشان مردى شايسته بود پروردگارت خواست كه به رشد رسند و گنج خويش برون آرند ، مرحمت پروردگارت بود و من اين از فرمان خود نكردم اينست باطن آن چيزها كه بر آن شكيب نتوانستى » .\r\nابن عباس گويد : گنجى كه زير ديوار بود به جز دانش نبود .\r\nدر روايت عكرمه هست كه به ابن عباس گفتند : « دربارهء همراه موسى سخنى در روايتها نيست . » گفت : « وى از آب جاويد بنوشيد و جاويد شد . و مرد دانا او را بگرفت و به يك كشتى بست و به دريا رها كرد و تا رستاخيز همى رود از آن رو كه نبايد از آب زندگى بنوشد و نوشيد . » از قتاده روايت كرده‌اند كه وقتى خدا عز و جل دريا را شكافت و موسى را از فرعونيان رهائى داد ، او بنى اسرائيل را فراهم آورد و با آنها سخن كرد و گفت :\r\n« شما بهترين و داناترين مردم روى زمينيد كه خداوند دشمنتان را هلاك كرده و دريا را برايتان شكافته و تورات را براى شما نازل فرموده . » به دو گفته شد كه يكى هست كه از همه شما داناتر است و او با رفيقش يوشع بن نون به طلب وى رفت و يك ماهى نمك سود در سبدى ببردند . به آنها گفته شده بود وقتى ماهى را از ياد ببرديد مرد دانايى را مىبينيد كه نامش خضر است و چون بدانجا رسيدند خدا عز و جل ماهى را جان داد و به دريا رفت و هر كجا مىرفت آب جامد مىشد .\r\nاز پيمبر صلى الله عليه و سلم آورده‌اند كه خضر را از آن رو خضر گفتند كه بر پوستينى سپيد بنشست و بجنبيد و سبزه بر آمد .\r\nاز اين روايتها كه از پيمبر صلى الله عليه و سلم و دانشوران سلف آورديم\r\n\r\n","description":"","footnote":"\r\n[ 1 
  ] 18 : 80 تا 83\r\n","page_name":" 286 ","page_number":286},
  {"content":"\r\nمعلوم شد كه خضر پيش از موسى و هم در ايام او بوده است و گفتار آنها كه پنداشته‌اند وى اورميا پسر خلقيا بوده درست نيست زيرا اورميا به روزگار بخت نصر بود و از موسى تا بخت نصر چندان فاصله هست كه آسان توانست دانست . و خضر را در اينجا ياد كرديم از آن رو كه وى چنان كه گفته‌اند به دوران افريذون بود و طبق همين روايتها كه آورديم به دوران منوچهر و پادشاهى وى نيز بود . پيمبرى موسى به دوران منوچهر بود كه از پس افريذون پادشاهى داشت و همه روايتها كه از روزگار ابراهيم تا حكايت خضر عليهما السلام آوردم در ايام پادشاهى بيوراسب و افريدون بود كه از پيش مدت عمر و پادشاهى هر كدامشان را گفته‌ايم .\r\n\r\nو اينك به سخن از پادشاهى منوچهر و حوادث روزگار او مىپردازيم .\r\nپس از افريذون پسر اثفيان پرگاو منوچهر به پادشاهى رسيد و او از اعقاب ايرج پسر افريذون بود . بعضىها پنداشته‌اند كه پارس را به سبب منوچهر پارس گفتند و چنان كه نسب شناسان پارسى گفته‌اند : وى منوچهر پسر كيارد پسر منشخوريز پسر منشخواربغ پسر ويرك پسر سروشنگ پسر ابرك پسر بتك پسر فروشك پسر زشك پسر فركوزك پسر كوزك پسر ايرج پسر افريذون پسر اثفيان پرگاو بود .\r\nبه پندار بعضى گبران فريدون با كوشك دختر ايرج پسر خود بخفت و دخترى تولد يافت كه نام وى فركوشك شد و با فركوشك بخفت و دخترى آورد كه نام وى زوشك شد و با زوشك بخفت و دخترى آمد كه نام وى فرزوشك شد و با فرزوشك بخفت و دخترى آمد كه نام وى بيتك شد و با بيتك بخفت و دخترى تولد يافت كه نام وى ابرك شد و با ابرك بخفت و ايزك آمد و با ايزك بخفت و ويرك آمد و با ويرك بخفت و منشخرفاع و به قولى منشخواربغ آمد با دخترى كه مسحرك نام يافت و\r\n","description":"","footnote":"","page_name":" 287 ","page_number":287},
  {"content":"\r\nمنشخواربغ با مسحرك بخفت و منشخرنر تولد يافت با دخترى كه منشراروك نام يافت و منشخرنر با منشراروك بخفت و منوچهر تولد يافت .\r\nبعضىها گفته‌اند مولد وى به دنباوند بود و به قولى به رى بود و چون تولد يافت منشخرنر و منشراروك كار وى را نهان داشتند كه از طوج و سلم بر او بيمناك بودند و چون منوچهر بزرگ شد پيش افريذون نياى خويش رفت و افريذون نشان بزرگى در او ديد و همه ملك ايرج را به دو داد و تاج ايرج را بر سر وى نهاد .\r\nبعضى اهل خبر پنداشته‌اند كه منوچهر پسر منشخرنر پسر افريقيس پسر اسحاق پسر ابراهيم بود و پس از افريذون پادشاهى به دو رسيد و هنگامى كه پادشاه شد يك هزار و نهصد و بيست و دو سال از دوران پادشاهى كيومرث گذشته بود و اشعار جرير بن عطيه را شاهد سخن آورده‌اند كه مضمون آن چنين است :\r\n« و پسران اسحاق شيران نر » « كه حمايل مرگ گيرند و زره پوشند » « وقتى نسب معين كنند » « سپهبد را از خويش دانند » « و كسرى و هرمزان و قيصر را نيز بشمارند » « كتاب و پيمبرى از ايشان بود » « و در استخر و شوشتر پادشاهى داشتند »\r\n« ما و بزرگان فارس يك پدر داريم » « و از دنبالهء آن باك نداريم » « پدر ما خليل خداست و خدا عز و جل پروردگار ماست » « و از موهبت و حشمت خداى خشنوديم » ولى پارسيان اين نسب را انكار كنند و جز اعقاب افريذون كسى را به شاهى نشناسند و پندارند كه اگر به روزگار قديم كسى جز آنها به شاهى رسيده به نا حق بوده\r\n","description":"","footnote":"","page_name":" 288 ","page_number":288},
  {"content":"\r\nاست .\r\nاز هشام بن محمد روايت كرده‌اند كه توج و سرم از آن پس كه برادر خويش ايرج را بكشتند سيصد سال پادشاهى روى زمين داشتند . پس از آن منوچهر پسر ايرج پسر افريذون يكصد و بيست سال پادشاهى كرد . پس از آن نوادهء طوج ترك بر او تاخت و از سرزمين عراق براند و دوازده سال چنين بود پس از آن منوچهر غلبه يافت و او را از ملك خويش برون راند و به پادشاهى برگشت و بيست و هفت سال ديگر پادشاهى كرد .\r\nمنوچهر عادل و نكو كار بود و نخستين كس بود كه رسم دهقانى پديد آورد و براى هر دهكده دهقانى معين كرد و مردم آنجا را بنده كرد و لباس بندگان پوشاند و به فرمانبرى وا داشت .\r\nگويند : موسى پيمبر صلى الله عليه و سلم به سال شصتم پادشاهى منوچهر ظهور كرد .\r\nاز هشام روايت كرده‌اند كه روزى كه منوچهر به پادشاهى رسيد و تاج به سر نهاد گفت : « ما جنگاوران خويش را نيرو دهيم و براى انتقام اسلاف خويش و دفع دشمن آماده كنيم . » و به خونخواهى پدر بزرگ خود ايرج پسر افريذون آهنگ بلاد ترك كرد و طوج پسر افريذون و برادرش سلم را بكشت و انتقام گرفت و بازگشت .\r\nو افراسياب پسر فشنگ پسر رستم پسر ترك كه تركان به دو انتساب دارند پسر\r\nشهراسب و به قولى پسر ارشسب پسر طوج پسر افريذون و به قولى پسر فشنگ پسر راشمين شصت سال پس از كشته شدن طوج و سلم به جنگ منوچهر آمد و او را در طبرستان محاصره كرد .\r\nآنگاه افراسياب و منوچهر صلح كردند كه تير يكى از مردان منوچهر بنام ارشسياطير هر كجا رسيد آنجا را حدود مملكت دانند و تجاوز از آن روا ندارند .\r\nو بعضىها اين نام را كوتاه كرده ايرش گويند و ارشسياطير تيرى در كمان نهاد و رها كرد\r\n","description":"","footnote":"","page_name":" 289 ","page_number":289},
  {"content":"\r\nو نيروى بسيار داشت و تيرش از طبرستان تا رود بلخ رسيد و آنجا افتاد ورود بلخ حد تركان ، پسران طوج و پسران ايرج شد و از تير ارشسياطير جنگ ميان افراسياب و منوچهر به پايان رسيد .\r\nگويند : منوچهر از صراة و دجله و رود بلخ نهرهاى بزرگ جدا كرد و به قولى همو بود كه فرات بزرگ را حفر كرد و مردم را به كشت زمين و به آبادانى فرمان داد و تير اندازى را به كار جنگاوران افزود و سالارى آن را به ارشسياطير سپرد به سبب تيرى كه انداخته بود .\r\nگويند : چون سى و پنج سال از پادشاهى منوچهر گذشت تركان به اطراف قلمرو وى دست اندازى كردند و وى قوم خويش را ملامت كرد و گفت : « اى مردم شما همگى مردم ، زاده نشده‌ايد كه مردمى به تعقل است و دفع دشمن ، اما تركان به اطراف شما دست اندازى مىكنند از آن رو كه شما از پيكار دشمن باز مانده‌ايد . خداى تعالى اين پادشاهى به ما داد تا امتحانمان كند ، اگر سپاس داشتيم فزونمان دهد و اگر كفران كرديم كيفرمان دهد . ما خاندان عزت و مظهر پادشاهى خداييم چون فردا شود آماده باشيد . » گفتند : « چنين كنيم . » گفت : « پس برويد . » و چون روز ديگر شد سران مملكت و اشراف\r\nاساوره را بخواست و سالاران قوم را بار داد و موبد موبدان را احضار كرد و بر كرسى مقابل تخت خويش جاى داد آنگاه بر تخت ايستاد و بزرگان مملكت و اشراف اساوره به پاى ايستادند .\r\nگفت : « بنشينيد كه من ايستادم تا سخن خويش را به گوش شما برسانم . » پس بنشستند .\r\nمنوچهر گفت : « اى مردم خلق از آن خالق است و شكر خاص منعم است و اطاعت سزاوار قادر است و هر چه شدنى است انجام پذيرد و مخلوق طالب باشيد يا\r\n","description":"","footnote":"","page_name":" 290 ","page_number":290},
  {"content":"\r\nمطلوب زبون است . هيچكس نيرومندتر از خالق نيست و تواناتر از همه كسى است كه مقصود را به كف دارد و عاجزتر از همه كسى است كه در چنگ ديگرى است . تفكر نور است و غفلت ظلمت است و جهالت ضلالت است . اول برفت و به ناچار آخر به اول ملحق شود . پيش از ما اصولى بوده كه ما فروع آنيم و فرع پس از رفتن اصل بماند و خدا عز و جل اين پادشاهى به ما داد . او را ستايش مىكنيم از او هدايت و راستى و يقين مىخواهيم . پادشاه بر مردم حقى دارد و مردم نيز بر پادشاه حقى دارند . حق پادشاه بر مردم اينست كه اطاعت او كنند و خير خواه او باشند و با دشمنش پيكار كنند و حق مردم بر پادشاه اينست كه مقرريشان به وقت دهد كه جز آن منبعى ندارند و حق رعيت بر پادشاه اين است كه در كارشان بنگرد و با آنها مدارا كند و بيش از توانشان بر آنها بار نكند و اگر آفت آسمانى يا زمينى رخ داد و حاصلشان را بكاست از خراجشان بكاهد و اگر حادثه اى رخ داد كمكشان كند تا آبادى توانند كرد و در مدت يك يا دو سال از آنها به قدر استطاعت بگيرد . سپاه براى شاه چون دو بال پرنده است كه سپاه بال پادشاهى است و چون پرى از بال كنده شود ، نقصان يابد پادشاهى نيز چنين است كه به بال و پر پايدار است . شاه را سه خصلت بايد نخست آنكه راستگو باشد و دروغ نگويد و بخشنده باشد و بخيل نباشد و به هنگام خشم بر خويش مسلط باشد كه قدرت به كف دارد و دستش گشاده است و خراج به دو رسد و بايد حق از سپاه و رعيت دريغ نكند و عفو بسيار كند كه پادشاهى از عفو پايدار ماند و از عقوبت سستىگيرد\r\nو خطا در عفو بهتر از خطا در عقوبت است . پادشاه بايد در كارى كه نتيجهء آن كشتن و تباه كردن است دقت كند و چون از يكى از عمال وى شكايتى رسيد كه موجب عقوبت باشد با وى مدارا نكند و او را با شاكى فراهم آرد و اگر حق مظلوم بر او ثابت شد بگيرد و تسليم كند و اگر نتواند داد ، شاه از خويشتن دهد و وى را به حال خويش باز برد و با صلاح تباهى وادار كند . اين حقوقى است كه شما بر ما داريد . بدانيد كه هر كه خونى به نا حق بريزد من از او نگذرم و هر كه دستى را\r\n","description":"","footnote":"","page_name":" 291 ","page_number":291},
  {"content":"\r\nبه نا حق ببرد او را نبخشم تا صاحب حق ببخشد . اين را از من فرا گيريد . تركان در شما طمع بسته‌اند ، پشتيبان ما باشيد كه پشتيبان خويش خواهيد بود . فرمان دادم سلاح و لوازم براى شما فراهم كنند و در راى با شما شركت خواهم كرد از اين پادشاهى فقط اسم از من است اگر اطاعتم كنيد ، كه شاه اگر اطاعتش كنند شاه باشد و اگر مخالفتش كنيد تبعه باشد نه شاه و هر خلافى كه خبر آن به بما رسد از گوينده نپذيريم تا بيقين ندانيم و اگر راست نباشد گوينده را بجاى خلافكار بريم . بدانيد كه بهترين دفع غضب صبر و توسل به يقين است . هر كه در پيكار دشمن كشته شود اميدوارم به رضوان خدا رسد . بهترين كارها تسليم شدن به فرمان خدا و توسل به يقين و رضا به قضاى اوست كه از آنچه شدنى است فرار نتوان كرد . دنيا سفر است و بار انداز جاى ديگر است و لوازم سفر عاريتى است .\r\nچه خوش است شكر منعم و تسليم بارادهء خالق . هر كه از چيزى مفر ندارد بايد تسليم شود . اگر بدانيد كه فيروزى از خداست به يقين فيروز شويد و اگر نيتتان پاك باشد به مقصود رسيد . بدانيد كه پادشاهى جز به پايدارى و اطاعت و محو دشمن و بستن مرزها و عدالت با رعيت و انصاف با مظلوم پايدار نماند . شفاى شما به نزد خودتان است دواى قاطع استقامت است و امر به نيكى و نهى از بدى و همه قوت خاص خداست . در كار رعيت بنگريد كه خوردنى و پوشيدنى شما از اوست و چون با وى عدالت كنيد به آبادى راغب شود و خراج بيشتر گيريد و روزيتان بيشتر شود و اگر با رعيت ستم كنيد در كار آبادانى بى رغبت شوند و بيشتر زمين باير ماند\r\nو خراج كمتر گيريد و روزيتان كمتر شود . با رعيت انصاف كنيد و نهرها و جويها را كه خرج آن با سلطان است زودتر اصلاح كنيد كه ويرانتر نشود و آنچه با رعيت است و از اصلاح آن نا توانند از بيت المال خراج قرضشان دهيد و بوقت خراج از حاصلشان به قدر ممكن هر سال يك چهارم يا يك سوم يا يك نيم بگيريد تا به رنج نيفتند .\r\nاى موبد موبدان اين سخن و فرمان من است اين سخن را بشنو و به كار بند . »\r\n","description":"","footnote":"","page_name":" 292 ","page_number":292},
  {"content":"\r\nآنگاه گفت : « مردم شنيديد ؟ » گفتند : « آرى ، گفتى و نكو گفتى و ان شاء الله ما به كار بنديم . » آنگاه بفرمود تا خوردنى بياوردند و بخوردند و بنوشيدند و سپاس گويان برفتند و مدت پادشاهيش يكصد و بيست سال بود .\r\nبه پندار هشام بن كلبى رائش بن قيس بن صيفى بن سباء بن يشجب بن يعرب بن قحطان پس از يعرب بن قحطان بن غامر بن شالخ و برادرانش پادشاهى يمن داشت و پادشاهى وى به روزگار منوچهر بود و نامش حارث بود و رائش از آن رو لقب يافت كه با قومى بجنگيد و غنيمت گرفت و به يمن آورد و او را رائش گفتند و هم او به غزاى هند رفت و كشتار كرد و اسير و غنيمت گرفت و سوى يمن بازگشت و از آنجا به كوهستان طى ، سپس انبار و سپس موصل حمله برد و سالار سپاه وى يكى از يارانش به نام شمر بن عطاف بود و در آذربيجان به تركان كه آن سرزمين را به دست داشتند حمله برد و بسيار كس بكشت و اسير گرفت و ماجراهاى خويش در دو سنگ بنوشت كه در ديار آذربيجان معروف است و امرؤ القيس در اين باب شعرى گويد بدين مضمون :\r\n« آيا ترا نگفته است كه دهر ناپايدار و سست پيمان است » « و مردان را بخورد . »\r\n« ذو رياش را كه مالك دشتها و كوهها بود » « از آبگيرها ببرد » « به ذو منار پنجه فرو برد » « و براى زره دار دامها نهاد » و ذو منار كه شاعر از آن سخن آورده ذو منار بن رائش است كه پس از پدر پادشاهى يافت و نامش ابرهة بن رائش بود .\r\nگويد : و لقب ذو منار از آن يافت كه به ديار مغرب حمله برد و از راه دريا و خشكى بر آن تاخت و هنگام بازگشت بيم داشت سپاهش راه گم كند و منارى ساخت\r\n","description":"","footnote":"","page_name":" 293 ","page_number":293},
  {"content":"\r\nكه راه بجويند .\r\nگويد : به پندار اهل يمن ، وى پسر خود عبد بن ابرهه را در اين جنگ به اقصاى ديار مغرب فرستاد كه غنيمت گرفت با مال بسيار و نسناسها آورد كه مايهء وحشت بود و مردم از آن بترسيدند و لقب « ذو الاذعار » گرفت يعنى صاحب ترسها .\r\nگويد : ابرهه يكى از شاهان يمن بود كه در جهان بسيار برفت .\r\nمن از اين پادشاهان يمن در اينجا ياد كردم از آن رو كه پنداشته‌اند پادشاهى رائش در يمن به روزگار منوچهر بود و پادشاهان يمن عامل پادشاهان ايران بودند و از طرف آنها در يمن حكومت داشتند .\r\n\r\nسخن از نسب موسى بن عمران و اخبار وى و حادثه ها كه به دوران وى و منوچهر بود\r\nاز محمد بن اسحاق روايت كرده‌اند كه لاوى پسر يعقوب بالة دختر مارى پسر يشخر را به زنى گرفت و غرشون و مرزى و قاهث را آورد و قاهث ، فاهى دختر مسين پسر بتويل پسر الياس را به زنى گرفت و يصهر و مردى را آورد و يصهر شميت دختر بتاديت پسر بركيا پسر يقسان پسر ابراهيم را به زنى گرفت و عمران و قارون را آورد و عمران يحيت دختر شموئيل پسر بركيا پسر يقسان پسر ابراهيم را به زنى گرفت و هارون و موسى صلى الله عليه و سلم را آورد .\r\nو ديگرى به جز ابن اسحاق گويد : عمر يعقوب پسر اسحاق يكصد و هفتاد و چهار سال بود و هشتاد و نه سال بود كه لاوى تولد يافت و لاوى چهل و شش ساله بود كه قاهث تولد يافت و پس از آن قاهث يصهر را آورد و يصهر عمرم را آورد كه عمران بود و عمر يصهر صد و هفتاد و چهار سال بود و شصت سال بود كه عمران تولد يافت و عمران موسى را آورد و مادر موسى يوخابد و به قولى\r\n","description":"","footnote":"","page_name":" 294 ","page_number":294},
  {"content":"\r\nاناحيد نام داشت و زنش صفورا دختر يترون بود\r\nكه همان شعيب پيمبر صلى الله - عليه و سلم بود .\r\nو موسى جرشون و ايليعازر را آورد و چهل و يك ساله بود كه ترسان سوى مدين روان شد . وى به دين ابراهيم مىخواند و هشتاد ساله بود كه در طور سينا خدا بر او ظاهر شد . به روزگار موسى فرعون مصر قابوس پسر مصعب پسر معاويه دومين پادشاه زمان يوسف بود و زن فرعون دختر مزاحم پسر عبيد پسر ريان پسر وليد ، فرعون اول يوسف بود و چون به موسى ندا آمد بدانست كه قابوس پسر مصعب بمرده و برادرش وليد پسر مصعب كه سركش تر و كافرتر از برادر بود به جايش نشسته و فرمان يافت كه با برادرش هارون به رسالت سوى او رود .\r\nگويند كه وليد پس از برادر ، آسيه دختر مزاحم را به زنى گرفت . عمران يكصد و سى و هفت سال بزيست و هفتاد ساله بود كه موسى تولد يافت .\r\nموسى و هارون سوى فرعون رسالت داشتند و موسى هشتاد ساله بود كه بنى اسرائيل را از مصر برون برد و پس از عبور از دريا سوى بيابان رفت و چهل سال در آنجا بودند تا با يوشع پسر نون از بيابان برفتند و از تولد موسى تا هنگامى كه در بيابان وفات يافت يكصد و بيست سال بود .\r\nابن اسحاق گويد : يوسف در گذشت و پادشاه وى ريان بن وليد هلاك شد و فرعونان عماليق ، پادشاهى مصر يافتند و خدا عز و جل بنى اسرائيل را در آنجا بسيار كرد و چون يوسف درگذشت چنان كه از پيش گفتيم وى را در تابوتى مرمرين در جايى از نيل در دل آب به گور كردند و بنى اسرائيل همچنان زير تسلط فرعونان بودند و از دين اسلام كه يوسف و يعقوب و اسحاق و ابراهيم آورده بودند\r\nپيروى مىكردند تا به روزگار فرعونى كه خدا موسى را سوى او فرستاد و فرعونى سركشتر و كافرتر و دراز روزگارتر از او نبود و نامش وليد پسر مصعب بود و هيچيك از فرعونان با بنى اسرائيل خشنتر و سنگدلتر و بد رفتارتر از او نبود كه عذابشان\r\n","description":"","footnote":"","page_name":" 295 ","page_number":295},
  {"content":"\r\nكرد و به خدمت و بيگارى گرفت و در كارها تقسيمشان كرد ، و گروهى را به بنايى و گروهى را به كشت و كار واداشت و همه به كارهاى فرعون مشغول بودند و هر كه كارى نداشت جزيه مىداد و چنان كه خدا عز و جل فرمود : « سخت به عذابشان داشت . » ولى به دين خود بودند و از آن دست بر نداشتند و فرعون زنى از بنى اسرائيل گرفت كه آسيه دختر مزاحم نام داشت و از زنان نكوكار و نامى بود و فرعون دراز بزيست و بنى اسرائيل زير سلطهء وى بودند كه به سختى در عذابشان داشت و چون خدا عز و جل خواست خلاصشان كند و موسى به سن كمال رسيد او را رسالت داد .\r\nگويد : و چون زمان موسى نزديك شد منجمان فرعون پيش وى شدند و گفتند : « ما ، در علم خويش چنين مىيابيم كه به زودى مولودى از بنى اسرائيل بيايد كه پادشاهى از تو بگيرد و بر قدرت تو دست يابد و از سرزمينت بيرون كند و دينت را دگرگون كند . » و چون اين سخن بگفتند فرمان داد تا همه مواليد پسر بنى اسرائيل را بكشند و دختران را بگذارند و همه قابلگان مملكت خويش را فراهم آورد و گفت : « هر پسرى از بنى اسرائيل كه به دستتان افتاد بكشيد » و چنين كردند و پسران بزرگتر را نيز بكشتند و زنان آبستن را شكنجه كردند تا بچه بيندازند .\r\nمجاهد گويد : شنيدم كه گفتى نى بيارند و بشكافند تا چون تيغه بران شود و آن را پهلوى هم رديف كنند و زنان آبستن بنى اسرائيل را روى آن بدارند تا پاهايشان را ببرد و زن آبستن بچه زير پاى انداختى و آن را لگد كردى كه پايش را از برش و رنج نى حفظ كند و در اين كار افراط كرد و نزديك بود كه بنى اسرائيل را نابود كند .\r\nو قبطيان بود گفتند : « اين مردم را كه كارگران تواند\r\nفنا كردى و نسلشان را برانداختى . » و بگفت تا يك سال پسران را بكشند و سال ديگر نگهدارند و هارون در سالى زاده شد كه پسران را نگه ميداشتند و موسى در سالى زاده شد كه پسران را ميكشتند\r\n","description":"","footnote":"","page_name":" 296 ","page_number":296},
  {"content":"\r\nو هارون يك سال از موسى بزرگتر بود .\r\nاز ابن عباس روايت كرده‌اند كه فرعون به خواب ديد كه آتشى از بيت المقدس بيامد و همه خانه هاى مصر را بگرفت و قبطيان را بسوخت و بنى اسرائيل را بگذاشت و خانه هاى مصر را ويران كرد . و ساحران و كاهنان را بخواست و تعبير رؤياهاى خويش را از آنها پرسيد كه گفتند : « از شهرى كه بنى اسرائيل از آنجا آمده‌اند يعنى بيت المقدس مردى در آيد كه هلاك مصر به دست وى باشد .\r\nو فرعون بگفت تا هر پسرى از بنى اسرائيل بيايد كشته شود و دختران را بگذارند و به قبطيان گفت : « بندگان خويش را كه در بيرون به كار اشتغال دارند بياريد و كارهاى كثيف را به بنى اسرائيل واگذاريد . » و كار غلامان را به بنى اسرائيل واگذاشتند و غلامان را بياوردند و خدا عز و جل فرمايد : « * ( إِنَّ فِرْعَوْنَ عَلا في الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ 28 : 4 ) * [ 1 
  ] يعنى : فرعون در آن سرزمين تفوق داشت و مردم آن را فرقه ها كرده بود كه دسته اى از ايشان را زبون مىشمرد و پسرانشان را سر مىبريد و زنانشان را زنده نگهميداشت » .\r\nمواليد بنى اسرائيل كشته شدند و خردان به بزرگى نرسيدند و مرگ در پيران افتاده بود و رو به نابودى داشتند و سران قبط پيش فرعون شدند و گفتند : « اين قوم دستخوش مرگ شده‌اند و نزديك است كار به دوش غلامان ما افتد بهتر است پسرانشان را واگذارى . » و بگفت تا سالى پسران را بكشند و سال ديگر واگذارند و هارون سالى زاده شد كه پسران را وامىگذاشتند و سال ديگر كه سال كشتن پسران بود مادر موسى آبستن وى شد و چون هنگام وضع رسيد\r\nدر كار وى غمين شد و خدا به دو وحى كرد : « * ( أَنْ أَرْضِعِيه فَإِذا خِفْتِ عَلَيْه فَأَلْقِيه في الْيَمِّ وَلا تَخافِي وَلا تَحْزَنِي إِنَّا رَادُّوه إِلَيْكِ وَجاعِلُوه من الْمُرْسَلِينَ 28 : 7 ) * [ 2 
  ] يعنى : شيرش بده و چون بر او بيمناك شدى به دريا فكنش و ترس مدار و غم مخور كه ما او را به تو باز آريم و از\r\n\r\n","description":"","footnote":"\r\n[ 1 
  ] 28 : 3\r\n[ 2 
  ] 28 : 7\r\n","page_name":" 297 ","page_number":297},
  {"content":"\r\nپيغمبرانش كنيم . » و چون بزاييد به دو شير داد و نجارى بخواست و صندوقى ساخت كه از درون گشوده مىشد و موسى را در آن نهاد و به دريا افكند و به خواهر خويش گفت : « به دنبال آن برو » و او صندوق را همى ديد كه با موج بالا و پايين مىرفت تا نزديك خانهء فرعون ميان درختان در آمد و كنيزان آسيه زن فرعون به شست و شو آمدند و صندوق را يافتند و آن را پيش آسيه بردند كه پنداشته بودند مالى در آن هست و چون آسيه موسى را بديد محبت او را به دل گرفت و چون فرعون بدانست خواست او را بكشد و آسيه با او سخن گفت تا موسى را واگذاشت اما گفت :\r\n« بيم دارم اين از بنى اسرائيل باشد و همان باشد كه هلاك ما به دست اوست . » و خداى عز و جل فرمود : « و آل فرعون او را برگرفتند تا دشمن و مايهء غمشان شود . » خواستند دايه اى براى موسى بگيرند اما پستان هيچ زنى را نگرفت و زنان طالب دايگى وى بودند كه به فرعون تقرب جويند ولى پستان نمىگرفت و خدا عز و جل فرمود : « * ( وَحَرَّمْنا عَلَيْه الْمَراضِعَ من قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ 28 : 12 ) * [ 1 
  ] يعنى : و شير دايگان را از پيش بر او حرام كرده بوديم ، ( و خاله او ) گفت : آيا شما را به خانواده اى هدايت كنم كه براى شما سرپرستى وى كند و نيكخواه او باشد . » پس او را بگرفتند و گفتند : « تو اين پسر را مىشناسى خاندان او را به ما نشان بده . » گفت : « من او را نميشناسم ولى گفتم كه خير انديشان شاهند . » و چون مادر موسى بيامد پستان او را بگرفت و نزديك بود بگويد اين پسر منست اما خدا او را حفظ كرد\r\nو خدا عز و جل فرمود : « * ( إِنْ كادَتْ لَتُبْدِي به لَوْ لا أَنْ رَبَطْنا عَلى قَلْبِها لِتَكُونَ من الْمُؤْمِنِينَ 28 : 10 ) * [ 2 
  ] يعنى : اگر دل وى را محكم نكرده بوديم كه باور دار ( وعده حق ) شود نزديك بود ( قصه ) او را آشكار كند . »\r\n\r\n","description":"","footnote":"\r\n[ 1 
  ] 28 : 11\r\n[ 2 
  ] 28 : 10\r\n","page_name":" 298 ","page_number":298},
  {"content":"\r\nو او را موسى نام كردند از آن رو كه وى را در آب و درخت يافته بودند و آب را به قبطى « مو » و درخت را « شا » گويند و خدا عز و جل فرمود : « وى را به مادرش برگردانيديم تا چشمش روشن شود و غمگين نباشد . » و فرعون موسى را به فرزندى گرفت و او را پسر فرعون خواندند و چون پسر رشد كرد مادرش او را به آسيه نشان داد كه پيش فرعون برد و به دو گفت : « بگيرش كه مايهء روشنى چشم تو است . » فرعون گفت : « مايهء روشنى چشم تو هست اما چشم من نه . » ابن عباس گويد : « اگر گفته بود روشنى چشم من نيز هست مؤمن او شده بود ، ولى نگفت . » و چون فرعون موسى را بگرفت موسى ريش وى را بگرفت و بكند ، فرعون گفت : « جلادان را بخوانيد كه اين همانست . » و آسيه گفت : « نكشيدش شايد براى ما سودمند باشد يا او را بفرزندى بگيريم او كودك است و نادان و اين كار را از روى كودكى كرد و ميدانى كه هيچكس از زنان مصر بيشتر از من زيور ندارد من زيور خويش را پيش او مىنهم و آتش نيز مىنهم اگر ياقوت را گرفت نادان نيست و بايد او را كشت و اگر آتش را گرفت كودكست و نادان . » و ياقوت خويش را نزد موسى نهاد و طشتى از آتش نيز بنهاد و جبرئيل بيامد و آتشى به كف او گذاشت كه آن را به دهان برد و خداى عز و جل به حكايت گفتار موسى كه لكنت زبان پيدا كرده بود فرمود :\r\n« و گره از زبان من بگشاى كه سخنم را بفهمند » و به همين سبب خطر از موسى بگشت .\r\nو چون موسى بزرگ شد بر مركبهاى فرعون سوار مىشد و مانند او لباس مىپوشيد و او را موسى پسر فرعون مىگفتند .\r\nو چنان شد كه روزى فرعون سوار شد و موسى نبود و چون بيامد گفتند فرعون سوار شده و به دنبال وى رفت و هنگام خواب ظهر به شهر منف رسيد و\r\n","description":"","footnote":"","page_name":" 299 ","page_number":299},
  {"content":"\r\nنيمروز به آنجا در آمد\r\nكه بازارها بسته بود و كسى در كوچه ها نبود و خدا عز و جل فرمايد :\r\n« * ( وَدَخَلَ الْمَدِينَةَ عَلى حِينِ غَفْلَةٍ من أَهْلِها فَوَجَدَ فِيها رَجُلَيْنِ يَقْتَتِلانِ ، هذا من شِيعَتِه وَهذا من عَدُوِّه فَاسْتَغاثَه الَّذِي من شِيعَتِه عَلَى الَّذِي من عَدُوِّه فَوَكَزَه مُوسى فَقَضى عَلَيْه قال هذا من عَمَلِ الشَّيْطانِ إِنَّه عَدُوٌّ مُضِلٌّ مُبِينٌ . قال رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ . قال رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ . فَأَصْبَحَ في الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَه بِالأَمْسِ يَسْتَصْرِخُه 28 : 15 - 18 ) * [ 1 
  ] يعنى : و هنگام بىخبرى مردم به شهر در آمد و در آنجا دو مرد را ديد كه جنگ آزمائى مىكنند يكى از پيروان او و ديگرى از دشمنان او بود آنكه از پيروان او بود بر ضد آنكه از دشمنان او بود از وى كمك خواست . موسى مشتى به دو زد و بيجانش كرد و گفت : اين كار شيطان است كه وى دشمنى گمراه كن آشكار است گفت : پروردگارا من بخويش ستم كردم مرا بيامرز و خدايش بيامرزيد كه وى آمرزگار و رحيم است . گفت : پروردگارا به پاس اين نعمت كه مرا دادى پشتيبان بدكاران نخواهم بود . در شهر ترسان و نگران شبرا به روز آورد و ناگاه آنكه روز پيش از او يارى خواسته بود از او كمك مىجست . موسى بود گفت : « تو آشكارا گمراهى . » آنگاه بيامد تا او را يارى دهد و چون موسى را بديد كه پيش مىآيد و منظور وى نزاع با آن كس بود كه با اسرائيلى دست و گريبان بود اما اسرائيلى از موسى بيمناك شد كه سخن درشت به او گفته بود و پنداشت كه او را خواهد كشت و گفت : « * ( يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالأَمْسِ إِنْ تُرِيدُ إِلَّا أَنْ تَكُونَ جَبَّاراً في الأَرْضِ وَما تُرِيدُ أَنْ تَكُونَ من الْمُصْلِحِينَ 28 : 19 ) * [ 2 
  ] . يعنى : اى موسى مگر مىخواهى مرا بكشى چنان كه ديروز يكى را كشتى مىخواهى كه در اين سرزمين ستمگرى بيش نباشى و نمىخواهى از اصلاحگران باشى . » و موسى او را رها كرد و قبطى برفت و فاش كرد كه موسى يكى را كشته\r\n\r\n","description":"","footnote":"\r\n[ 1 
  ] 28 - 12 تا 18\r\n[ 2 
  ] 28 : 19\r\n","page_name":" 300 ","page_number":300},
  {"content":"\r\nاست و فرعون او را بجست و گفت : « بياريدش كه همانست . » و آنها كه به جستجوى موسى بودند گفتند او را در كوره راهها بجوييد كه موسى جوانست و راهها را نمىشناسد و آن مرد بيامد و به دو گفت : « * ( إِنَّ الْمَلأَ يَأْتَمِرُونَ بِكَ لِيَقْتُلُوكَ فَاخْرُجْ 28 : 20 ) * . . . * ( فَخَرَجَ مِنْها خائِفاً يَتَرَقَّبُ قال رَبِّ نَجِّنِي من الْقَوْمِ الظَّالِمِينَ 28 : 21 ) * [ 1 
  ] يعنى :\r\nبزرگان دربارهء تو راى ميزنند كه بكشندت برون شو كه من نيكخواه توام . از آن شهر ترسان و نگران برون شد و گفت : پروردگارا مرا از گروه ستمگران نجات بخش .\r\nو چون موسى در كوره راهها سرگردان بود فرشته اى بر اسب بيامد و نيزه اى به دست داشت و چون موسى او را بديد از ترس به دو سجده برد فرشته گفت :\r\n« سجده مكن به دنبال من بيا . » و به دنبال فرشته رفت كه او را سوى مدين هدايت كرد .\r\nو موسى كه سوى مدين ميرفت گفت : « * ( عَسى رَبِّي أَنْ يَهْدِيَنِي سَواءَ السَّبِيلِ 28 : 22 ) * [ 2 
  ] يعنى :\r\nشايد پروردگارم مرا به ميانه راه هدايت كند » و فرشته او را ببرد تا به مدين رسانيد .\r\nاز ابن عباس روايت كرده‌اند كه : فرعون و نديمانش از آن وعده كه خدا با ابراهيم كرده بود كه پيمبران و شاهان از اعقاب او پديد آرد سخن كردند و يكيشان گفت : « بنى اسرائيل در اين انتظارند و در وقوع آن شك ندارند و پنداشتند كه يوسف پسر يعقوب شاه موعود است و چون بمرد گفتند خدا با ابراهيم چنين وعده نكرده بود . » فرعون گفت : « راى شما چيست ؟ » گويد : و راى زدند و همسخن شدند كه مردانى را بفرستند تيغ بدست كه در ميان بنى اسرائيل بگردند و هر جا مولود پسرى يافتند سر ببرند و چون ديدند كه سالخوردگان بنى اسرائيل به اجل در مىگذرند و خردسالان را سر مىبرند گفتند :\r\n« چيزى نگذرد كه بنى اسرائيل را فنا كنند و كار آنها به گردن خودمان بار شود . » از\r\n\r\n","description":"","footnote":"\r\n[ 1 
  ] 28 : 21\r\n[ 2 
  ] 28 : 22\r\n","page_name":" 301 ","page_number":301},
  {"content":"\r\nاين رو سالى مواليد پسر را بكشتند و سال ديگر واگذاشتند و نكشتند كه خردسالان بزرگ شوند و جاى مردگان را بگيرند بدينسان بسيار نشوند كه از كثرتشان بيم كنند و نابود نشوند و بر اين همسخن شدند .\r\nو مادر موسى به سال واگذاشتن ، پسران هارون را بزاد و چون سال ديگر بيامد موسى را در شكم داشت و سخت غمين شد از دلبستگى كه به كودك نزاده خود داشت و خدا عز و جل به دو وحى كرد كه نترس و غمين مباش كه ما او را به تو برگردانيم و پيمبرش كنيم و چون وى را بزادى در صندوق نه و به دريا بينداز و چون موسى را بزاد چنان كرد كه خدا فرموده بود و چون كودك از ديدهء او نهان شد به وسوسهء ابليس با خويش گفت : « چه كارى بود كه با پسرم كردم اگر پيش من كشته شده بود و به خاكش سپرده بودم و به كفن پيچيده بودم بهتر بود كه به دست خودم پيش ماهيان و جانوران دريا بيندازمش . »\r\nو آب صندوق را ببرد و آن را به جايى كه كنيزكان خانهء فرعون آب مىگرفتند نگهداشت و آن را بگرفتند و خواستند صندوق را بگشايند و يكيشان گفت در اين صندوق مالى هست و اگر ما آن را بگشاييم زن فرعون باور نكند كه چه در آن يافته‌ايم و آن را همچنانكه بود ببردند و به زن فرعون تسليم كردند و چون صندوق را بگشود و كودك را بديد محبت وى را در دل گرفت چنان كه نظير آن را با هيچكس نداشته بود .\r\nو دل مادر موسى از همه چيز غافل و به موسى مشغول بود و چون جلادان حكايت كودك را شنيدند تيغ به دست پيش زن فرعون آمدند تا او را بكشند و او به جلادان گفت : « برويد كه اين يكى گروه بنى اسرائيل را افزون نخواهد كرد . من پيش فرعون روم تا او را به من بخشد اگر بخشيد كه نكوئى كرده‌ايد و اگر گفت او را بكشيد شما را ملامت نكنم . » و چون موسى را پيش فرعون آورد گفت : « مايهء روشنى چشم من و تو خواهد بود » .\r\nفرعون گفت : « روشنى چشم تو باشد اما چشم من نه . »\r\n","description":"","footnote":"","page_name":" 302 ","page_number":302},
  {"content":"\r\nپيغمبر خداى صلى الله عليه و سلم هنگام ذكر اين حكايت فرمود : « بخدائى كه به دو سوگند ياد ميكنند اگر فرعون چون زن خويش پذيرفته بود كه روشنى چشم او نيز باشد خدا وى را چون زنش بوسيلهء موسى هدايت كرده بود ولى خدا عز - و جل وى را از اين نعمت بى نصيب كرد . » و زن فرعون پيش همه زنان شيردار اطراف خويش فرستاد كه دايه اى براى موسى برگزيند و هر زنى براى دايگى آمد موسى پستان او نگرفت تا آنجا كه زن فرعون بيم كرد چندان شير نخورد كه بميرد و غمين شد و بگفت تا او را به بازار\r\nو جاى جماعت بردند به اين اميد كه دايه اى براى وى بيابند ولى پستان هيچكس را نگرفت .\r\nو صبحگاهان مادر موسى به خواهر خويش گفت : « جستجو كن و ببين آيا خبرى از او مىشنوى و آيا پسرم زنده است يا جانوران و ماهيان دريا او را خورده‌اند . » و وعدهء خدا عز و جل را فراموش كرده بود و خواهرش دورا دور چنان كه ندانند مراقب بود و چون دايه نيافتند با خرسندى گفت : « مىخواهيد كه شما را به خاندانى راهبر شوم كه پرستارى وى كنند و خير خواهش باشند . » پس او را بگرفتند و گفتند : « از كجا دانى كه خير خواه او باشند مگر او را مىشناسى و بد گمان شدند . » و او گفت خير خواهى و مهربانيشان از اميدى است كه از شاه دارند . پس او را رها كردند و پيش مادر موسى رفت و خبر را با او گفت و او بيامد و چون موسى را در كنار گرفت به پستان او چسبيد تا سير شد و مژده رسان پيش زن فرعون رفت و مژده داد كه براى پسرش دايه اى پيدا كرده‌اند . پس بفرستاد و مادر موسى با او بيامد و چون رفتار وى را بديد گفت : « پيش من بمان و پسرم را شير بده كه هرگز چيزى را مانند وى دوست نداشته‌ام . » مادر موسى گفت : « نميتوانم خانه و فرزندان خويش را رها كنم كه تباه شوند\r\n","description":"","footnote":"","page_name":" 303 ","page_number":303},
  {"content":"\r\nاگر خواهى او را به من دهى تا به خانه‌ام ببرم و با من باشد و از نگهدارى او دريغ نكنم ولى خانه و فرزندانم را رها نميكنم . » و مادر موسى وعده خدا عز و جل را به ياد آورد و با زن فرعون سخت گرفت و يقين داشت كه خداوند وعدهء خويش را انجام خواهد داد و همانروز با پسر خود به خانه برگشت .\r\nو خدا موسى را به رشد رسانيد و براى آنچه مقدر بود نگهداشت و بنى - اسرائيل كه در شهر بودند پيوسته از ستم و بيگارى به دو پناه مىبردند و چون رشد كرد زن فرعون به مادرش گفت : « مىخواهم موسى را ببينم . » و مادر موسى وعده نهاد كه روزى موسى را به او نشان دهد و زن فرعون به پرستاران و دايگان و نديمان خويش گفت : « بايد هر كدامتان به پسر من هديه اى دهيد و من يكى را فرستم كه ببيند هر يك از شما چه مىكند . » و چون موسى از خانهء مادر در آمد تا وقتى پيش زن فرعون رسيد پيوسته هديه و تحفه گرفت\r\nو چون پيش زن فرعون آمد وى را گرامى داشت و خرسند شد و فريفتهء او شد و گفت : « او را پيش فرعون بريد كه گرامى دارد . » و چون او را به نزد فرعون بردند و در بغل او نهادند موسى ريش فرعون را بگرفت و بكند .\r\nو يكى از دشمنان خدا گفت : « مگر ندانى كه خدا به ابراهيم وعده داده كه ترا از پاى در آرد . جلادان را بخواه تا او را بكشند . » و زن فرعون دوان به نزد وى آمد و گفت : « دربارهء اين كودك كه به من بخشيدى چه انديشه اى دارى ؟ » فرعون گفت : « مگر ندانى كه پندارد مرا از پاى در خواهد آورد ؟ » زن فرعون گفت : « كارى كن كه حق آشكار شود . دو پاره آتش بيار با دو مرواريد و نزديك او ببر اگر دو مرواريد را گرفت و از دو آتش دورى گرفت دانى كه عاقل است و اگر دو پاره آتش را گرفت و به دو مرواريد رو نكرد بدان كه هيچ عاقلى آتش را بر مرواريد برتر نداند . » و چون آتش و مرواريد را به موسى نزديك كردند دو پاره آتش را بگرفت كه از بيم آنكه دستش بسوزد از او گرفتند و زن فرعون گفت :\r\n","description":"","footnote":"","page_name":" 304 ","page_number":304},
  {"content":"\r\n« ديدى . » و خدا نيت فرعون را كه قصد وى كرده بود بگردانيد كه خدا مىخواست فرمان خويش را دربارهء او به انجام برساند .\r\nو چون رشد موسى كامل شد و به صف مردان در آمد هيچكس از آل فرعون قدرت نداشت به يكى از بنى اسرائيل ستم كند يا به بيگارى برد و اسرائيليان نيرو گرفتند و يك روز كه موسى در شهر مىرفت دو كس را ديد كه نزاع مىكردند ، يكى اسرائيلى و ديگرى فرعونى بود و اسرائيلى از موسى بر ضد فرعونى كمك خواست و موسى سخت خشم آورد كه آنكه كمك مىخواست وضع موسى را نسبت به بنى اسرائيل ميدانست و كس به جز مادر موسى نمىدانست و پنداشتند اين به خاطر رضاع موسى است ولى خدا عز و جل موسى را از آنچه بر ديگران پوشيده بود مطلع كرده بود .\r\nو موسى به فرعونى حمله برد و او را بكشت و جز خداى عز و جل و اسرائيلى كسى آنها را نديد و همين كه موسى آن مرد را بكشت گفت : « اين كار شيطان بود كه\r\nاو دشمنى گمراهى آور است . » سپس گفت : « خدايا من به خويشتن ستم كردم مرا ببخش . » و خدا او را ببخشيد كه وى بخشنده و مهربان است .\r\nو موسى همچنان در شهر ترسان و نگران اخبار بود و كسان پيش فرعون شدند و گفتند : « بنى اسرائيل يكى از آل فرعون را كشته‌اند حق ما را بگير و اجازه نده چنين كنند . » فرعون گفت : « قاتل را با شاهد بياوريد كه روا نيست بى دليل داورى كنيم . » فرداى آن روز كه كسان به جستجو بودند اما دليلى نيافته بودند موسى اسرائيلى را ديد كه با يك فرعونى نزاع مىكرد و از موسى بر ضد فرعونى كمك خواست و موسى كه از كار ديروز پشيمان بود و از آنچه مىديد نفرت داشت خشمگين شد و دست دراز كرد و مىخواست فرعونى را بزند اما به اسرائيلى به سبب رفتار ديروز و امروزش گفت : « حقا كه تو آشكارا گمراهى . » و اسرائيلى موسى را بديد كه مانند ديروز\r\n","description":"","footnote":"","page_name":" 305 ","page_number":305},
  {"content":"\r\nكه فرعونى را بكشت سخت خشمگين بود و بيم كرد كه پس از آن سخن كه گفت قصد او كند اما موسى قصد او نداشت بلكه قصد آن مرد فرعونى داشت و اسرائيلى بترسيد و به فرعونى پناه برد و گفت : « اى موسى مىخواهى مرا بكشى چنان كه ديروز يكى را كشتى . » و اين سخن از آن رو گفت كه بيم داشت موسى بخواهد او را بكشد و از همديگر گذشتند و فرعونى پيش كسان خود رفت و آنچه را از اسرائيلى شنيده بود با آنها بگفت و فرعون جلادان بفرستاد و موسى در شاهراه رفت و او را ميجستند و بيم داشتند كه نيابند و يكى از ياران موسى از اقصاى شهر بيامد و از راه ميان بر\r\nرفت و زودتر از آنها به موسى رسيد و خبر را به او گفت .\r\nسدى گويد و چون موسى به مدين رسيد گروهى را ديد كه آب مىگرفتند .\r\nاز سعيد بن جبير روايت كرده‌اند كه گفت : « موسى از مصر آهنگ مدين كرد كه هشت شب راه بود و ميگفتند مانند راه از بصره تا كوفه است و خوراكى جز برگ درخت نداشت و پا برهنه همى رفت تا به آنجا رسيد پوست پايش برفت . »\r\nسدى گويد : و آنجا دو زن را بديد كه گوسفندان خويش را از آب باز داشته بودند و گفت : « حكايت شما چيست ؟ » گفتند : « * ( لا نَسْقِي « حَتَّى يُصْدِرَ الرِّعاءُ وَأَبُونا شَيْخٌ كَبِيرٌ 28 : 23 ) * [ 1 
  ] . » يعنى : آب نگيريم تا شبانان گوسفندان خويش ببرند كه پدر ما پيرى كهنسال است .\r\nو موسى بر آنها رحم آورد و به نزديك چاه آمد و صخره اى را كه بر چاه بود و گروهى از اهل مدين براى برداشتن آن فراهم مىشدند از چاه برداشت و براى آنها آب گرفت كه گوسفندان خويش را سيراب كردند و با شتاب بازگشتند و از پيش از باقيماندهء آب حوضها به گوسفندان آب مىدادند آنگاه موسى به سايهء درختى رفت و گفت : « * ( رَبِّ إِنِّي لِما أَنْزَلْتَ إِلَيَّ من خَيْرٍ فَقِيرٌ 28 : 24 ) * [ 2 
  ] .\r\nيعنى : پروردگارا من به غذائى كه سويم فرستى محتاجم . »\r\n\r\n","description":"","footnote":"\r\n[ 1 
  ] 28 : 23\r\n[ 2 
  ] 28 : 24\r\n","page_name":" 306 ","page_number":306},
  {"content":"\r\nسدى گويد وقتى دو دختر زودتر پيش پدر بازگشتند از آنها پرسيد و خبر موسى را با وى بگفتند و يكى از آنها را پيش موسى فرستاد كه بيامد و شرمگين راه مىرفت و گفت : « پدرم ترا خواسته كه پاداش ترا كه براى ما آب گرفتى بدهد . » و موسى برخاست و گفت : « برويم . » و او جلوى موسى به راه افتاد و باد بوزيد و عقب او را بديد و به دو گفت : « پشت سر من بيا و اگر خطا رفتم راه به من نشان بده . » و چون به نزد پير رسيد و قصه ها را براى او نقل كرد گفت : « بيم مدار كه از قوم ستمگر رهائى يافتى . » و يكى از دختران گفت : « اى پدر او را اجير كن كه بهترين اجيرى كه توانى گرفت نيرومند و امين است . » و او همان دخترى بود كه وى را خوانده بود .\r\nپير گفت : « نيرومندى وى وقتى معلوم شد كه سنگ را از چاه برداشت اما نشان امانت وى چيست ؟ » دختر گفت : « من جلو او راه مىرفتم و نخواست به من نظر كند و گفت پشت سر او بيايم . » پير گفت : « * ( إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي 28 : 27 ) * . . . * ( أَيَّمَا الأَجَلَيْنِ قَضَيْتُ 28 : 28 ) * . . . * ( وَالله عَلى ما نَقُولُ وَكِيلٌ 28 : 28 ) * » [ 1 
  ] يعنى : ميخواهيم يكى از اين دو دختر خويش زن تو كنم و براى من كار كنى . قرار من و تو آنكه هر يك از دو مدت مىتوانى به سر برى و خدا نگهبان گفتار ما است » ابن عباس گويد : « دخترى كه او را بخواند همان بود كه زن او شد و پير به يكى از دختران خويش گفت عصائى براى او بياورد و عصائى را كه فرشته اى به صورت مردى به دو داده بود بياورد و چون دختر عصا را بياورد و پير آن را بديد گفت : « عصاى ديگر بياور » پس آن را بينداخت و خواست عصاى ديگر بر گيرد و جز آن عصا به دست وى نيامد و پيوسته برفت و بيامد و هر بار جز آن يك عصا به دستش نيامد و چون موسى عصا را بديد بر گرفت و گوسفندان را به چرا برد .\r\n\r\n","description":"","footnote":"\r\n[ 1 
  ] 28 : 28\r\n","page_name":" 307 ","page_number":307},
  {"content":"\r\nولى پير پشيمان شد و گفت : « اين امانت بود . » و برون رفت و به موسى رسيد و گفت : « عصا را به من بده . »\r\nموسى گفت : « اين عصاى من است . » و نزاع كردند و آنگاه رضايت دادند كه نخستين مردى را كه ديدند به داورى برگزينند و فرشته اى در راه بيامد و ميانشان داورى كرد و گفت : « عصا را بر زمين نهيد هر كه آن را بردارد مال اوست . » پير خواست بردارد ، اما نتوانست و موسى آن را بگرفت و برداشت و پير عصا را به او واگذاشت و موسى ده سال براى وى چوپانى كرد .\r\nاز شعيب جبائى روايت كرده‌اند كه گفت : « نام دو دختر ليا و صفوره بود و زن موسى صفوره دختر يترون كاهن مدين بود . » از ابو عبيده روايت كرده‌اند كه آنكه موسى را اجير كرد يترون برادرزادهء شعيب پيغمبر بود .\r\nو از ابن عباس روايت كرده‌اند كه آنكه موسى را اجير كرد يثرى فرمانرواى مدين بود .\r\nسدى گويد : چون موسى مدت را به سرد و با همسر خود برفت راه گم كرد و هنگام زمستان بود و روشنىاى بديد و پنداشت آتش است ولى نور خدا بود و به كسان خود گفت : « * ( امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ من النَّارِ لَعَلَّكُمْ تَصْطَلُونَ . » فَلَمَّا أَتاها نُودِيَ من شاطِئِ الْوادِ الأَيْمَنِ في الْبُقْعَةِ الْمُبارَكَةِ من الشَّجَرَةِ أَنْ يا مُوسى إِنِّي أَنَا الله رَبُّ الْعالَمِينَ 28 : 29 - 30 ) * [ 1 
  ] . * ( وَما تِلْكَ بِيَمِينِكَ يا مُوسى . قال هِيَ عَصايَ أَتَوَكَّؤُا عَلَيْها وَأَهُشُّ بِها عَلى غَنَمِي\r\nوَ لِيَ فِيها مَآرِبُ أُخْرى . قال أَلْقِها يا مُوسى . فَأَلْقاها فَإِذا هِيَ حَيَّةٌ تَسْعى 20 : 17 - 20 ) * [ 2 
  ] * ( فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ ، يا مُوسى أَقْبِلْ وَلا تَخَفْ إِنَّكَ من الآمِنِينَ . اسْلُكْ يَدَكَ في جَيْبِكَ تَخْرُجْ بَيْضاءَ من غَيْرِ سُوءٍ وَاضْمُمْ إِلَيْكَ جَناحَكَ من الرَّهْبِ فَذانِكَ بُرْهانانِ من رَبِّكَ إِلى فِرْعَوْنَ 28 : 31 - 32 ) *\r\n\r\n","description":"","footnote":"\r\n[ 1 
  ] قصص : 19 و 20\r\n[ 2 
  ] طه : 17 تا 20\r\n","page_name":" 308 ","page_number":308},
  {"content":"\r\n* ( وَمَلَائِه إِنَّهُمْ كانُوا قَوْماً فاسِقِينَ . قال رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ . وَأَخِي هارُونُ هُوَ أَفْصَحُ مِنِّي لِساناً فَأَرْسِلْه مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ . قال سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَمن اتَّبَعَكُمَا الْغالِبُونَ 28 : 32 - 35 ) * » [ 1 
  ] .\r\n« * ( فَأْتِياه فَقُولا إِنَّا رَسُولا رَبِّكَ 20 : 47 ) * » [ 2 
  ] يعنى : بمانيد كه من آتشى ديده‌ام ، شايد برايتان ، خبرى از آن يا شعلهء آتش بيارم ، شايد گرم شويد . و چون نزد آتش رسيد از كنار راست در جايگاه مبارك ، از آن درخت ندا داده شد كه اى موسى : من خودم خداى يكتا ، پروردگار جهانيانم اى موسى ، اين چيست كه به دست راست تست ؟ گفت : اين عصاى من است ، بر آن تكيه مىكنم و با آن براى گوسفندان خويش برگ مىتكانم و مرا در آن حاجتهاى ديگر هست . گفت : اى موسى آن را بيفكن ، و بيفكندش و ناگهان مارى شد كه راه مىرفت چون بديدش كه حركت مىكند ، گويى مارى است ، گريزان پشت كرد و به عقب ننگريست ، اى موسى بيم مكن كه از امان يافتگانى ، دستت را به گريبانت بر ، تا سپيد ، بدون علت در آيد و براى رفع اين ترس دست خويش به پهلو گير كه اين دو برهان از پروردگارت براى فرعون و بزرگان اوست كه آنها گروهى عصيان پيشه‌اند ، گفت : پروردگارا يكى از آنها را كشته‌ام و بيم دارم مرا بكشند ، برادرم هارون از من گشاده زبانتر است . وى را با من به مدد كارى فرست كه تصديقم كند ، كه من بيم دارم دروغگويم شمارند . گفت : بازوى تو را به برادرت محكم مىكنيم و شما را به وسيلهء آيه هاى خويش تسلطى مىدهيم تا به شما دست نيابند ، شما و هر كه پيرويتان كند ، غلبه يافته‌ايد . پيش فرعون رفتند و گفتند : ما دو پيغمبر پروردگار توايم .\r\nاز وهب بن منبه يمنى روايت كرده‌اند كه وقتى موسى مدت را به سر برد برون آمد و گوسفندانى همراه داشت و يك آتش افروز و يك عصا كه به روز گوسفندان خويش را با آن ميراند و چون شب مىشد با آتش افروز آتشى ميافروخت و با همسر و گوسفندان\r\n\r\n","description":"","footnote":"\r\n[ 1 
  ] 28 : 29 تا 35\r\n[ 2 
  ] طه : 47\r\n","page_name":" 309 ","page_number":309},
  {"content":"\r\nخويش به دور آن بود و چون روز مىشد با همسر و گوسفندان به راه مىافتاد و بر عصا تكيه مىداد و عصاى وى دو شعبه داشت كه به دو سو كج بود .\r\nاز ابن اسحاق روايت كرده‌اند كه گويد : كعب الاحبار به مكه آمد و عبد الله بن عمرو بن عاص آنجا بود .\r\nكعب گفته بود سه چيز از او بپرسند اگر پاسخ داد او عالم است : آن چيست كه از بهشت بود و خداى براى مردم در زمين نهاد . و نخستين چيزى كه در زمين پديد آمد چه بود و نخستين درختى كه در زمين كاشته شد چه بود ؟\r\nو چون از عبد الله پرسيدند گفت :\r\n« چيزى كه از بهشت بود و خداى در زمين نهاد حجر الاسود است . » و نخستين چيزى كه در زمين نهاد بر هوت يمن است كه جان كافران آنجا رود .\r\nو نخستين درختى كه خداى در زمين كاشت درختى بود كه موسى عصاى خويش را از آن بريد . » و چون اين سخنان با كعب بگفتند گفت : « اين مرد راست ميگويد و بخداى قسم كه وى عالم است . » گويد و چون شب آغاز پيمبرى موسى در آمد ، وى راه گم كرد و ندانست كجا بايد رفت و آتش افروز خويش بر گرفت كه آتشى بيفروزد تا با كسان خود شب را كنار آن بگذراند و راه را با آن بشناسد اما آتش از آتش افروز در نيامد و چندان بزد كه خسته شد و آتشى از دور ديد و به كسان خود گفت :\r\n« * ( امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ من النَّارِ لَعَلَّكُمْ تَصْطَلُونَ 28 : 29 ) * » [ 1 
  ] يعنى : بمانيد كه من آتشى ديده‌ام شايد برايتان خبرى از آن يا شعله آتشى بيارم شايد گرم شويد » و برفت و نزديك درختى رسيد و چون نزديك شد\r\n\r\n","description":"","footnote":"\r\n[ 1 
  ] قصص : 29\r\n","page_name":" 310 ","page_number":310},
  {"content":"\r\nدرخت برفت و چون رفتن درخت را بديد ، پس آمد و بيمناك شد و چون بازگشت درخت پيش آمد و از درخت نداى سخن آمد و چون صدا را شنيد آرام گرفت و خدا گفت : « اى موسى پاپوش در آر كه در وادى مقدس طوى هستى [ 1 
  ] » و موسى پاپوش بيفكند . آنگاه خدا گفت : « اى موسى اين چيست كه به دست راست دارى ؟ » گفت : « اين عصاى منست كه بر آن تكيه زنم و گوسفندان خويش با آن برانم . » گفت : « اى موسى آن را بينداز » .\r\nو عصا را بينداخت و مارى شد كه هميرفت و دو شقهء عصا دهان آن شده بود و پشت مار همىجنبيد و دندانها داشت و چنان بود كه خدا خواسته بود .\r\nموسى شگفتى كرد و پس رفت و خدايش ندا داد كه اى موسى پيش بيا و بيم مدار كه عصا را به حال اول باز برم و چون موسى باز آمد گفت :\r\n« آن را بگير و بيم مدار و دست خويش به دهان آن كن » . و موسى دست خويش به آستين پيچيد كه از مار بيم داشت و ندا آمد كه آستين از دست برگير و آستين برگرفت و دست به دهان مار برد كه عصا شد و دست وى ميان دو شقه بود همچنانكه هميشه عصا را مىگرفت .\r\nپس از آن خدا گفت : « دست خويش به گريبان بر كه سپيد و بىعيب در آيد . » و موسى مردى برجسته بينى و مجعد موى و بلند قامت بود و دست به گريبان برد و بر آورد كه چون برف سپيد بود و باز به گريبان برد و در آورد و چنان بود كه از پيش بود . آنگاه خدا گفت : « اين دو برهان خداى تو است . سوى فرعون و گروه وى برو كه آنها قومى بدكارند . » گفت : « پروردگارا من يكى از آنها را كشته‌ام و بيم دارم بكشندم . برادرم هارون از من گشاده زبانتر است او را با من بفرست كه گفتار مرا بيان كند و به آنها\r\n\r\n","description":"","footnote":"\r\n[ 1 
  ] طه : 12\r\n","page_name":" 311 ","page_number":311},
  {"content":"\r\nبفهماند . » خدا گفت : « * ( سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَمن اتَّبَعَكُمَا الْغالِبُونَ 28 : 35 ) * . » [ 1 
  ] يعنى : بازوى ترا به برادرت محكم مىكنيم و شما را به وسيلهء آيه هاى خويش تسلطى مىدهيم تا به شما دست نيابند .\r\nسدى گويد : موسى به نزد كسان خود برگشت و با آنها سوى مصر رفت و شبانگاه بدانجا رسيد و مهمان مادر خود شد و آنها را نمىشناخت و هنگام شب بود و آنها چيزى مىخوردند و به يك سوى خانه فرود آمد . و هارون بيامد و چون او را بديد از مادر خويش دربارهء او پرسيد و مادر گفت : « مهمان است ؟ » و چون نشستند و سخن كردند هارون از او پرسيد : « تو كيستى . » گفت : « من موسى هستم . » و برخاستند و همديگر را در بغل گرفتند و چون يك ديگر را بشناختند ، موسى به هارون گفت :\r\n« با من پيش فرعون بيا كه خدا ما را فرستاده است . » هارون گفت : « اطاعت مىكنم . » و مادرشان برخاست و بانگ زد و گفت : « شما را به خدا سوى فرعون نرويد كه شما را مىكشد . » اما آنها نشنيدند و شبانه برفتند و به در فرعون رسيدند و آن را بكوفتند و فرعون بترسيد و دربانان بترسيدند و فرعون گفت : « اين كيست كه در اين وقت شب در را مىكوبد ؟ » و دربان بنگريست و با او سخن گفت .\r\nموسى گفت : « من فرستادهء پروردگار جهانيانم » .\r\nو دربان بترسيد و به نزد فرعون شد و گفت : « اينجا مردى است ديوانه كه پندارد فرستادهء پروردگار جهانيان است . »\r\n\r\n","description":"","footnote":"\r\n[ 1 
  ] 28 : 35\r\n","page_name":" 312 ","page_number":312},
  {"content":"\r\nفرعون گفت : « او را بيار . » موسى در آمد و گفت : « من فرستادهء پروردگار جهانيانم ، بنى اسرائيل را با من بفرست . » فرعون او را بشناخت و گفت : « * ( أَ لَمْ نُرَبِّكَ فِينا وَلِيداً وَلَبِثْتَ فِينا من عُمُرِكَ سِنِينَ . وَفَعَلْتَ فَعْلَتَكَ الَّتِي فَعَلْتَ وَأَنْتَ من الْكافِرِينَ . قال فَعَلْتُها إِذاً وَأَنَا من الضَّالِّينَ . فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَجَعَلَنِي من الْمُرْسَلِينَ . وَتِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ . قال فِرْعَوْنُ وَما رَبُّ الْعالَمِينَ . قال رَبُّ السَّماواتِ وَالأَرْضِ وَما بَيْنَهُمَا إِنْ كُنْتُمْ مُوقِنِينَ . قال لِمَنْ حَوْلَه أَ لا تَسْتَمِعُونَ . ) *\r\n* ( قال رَبُّكُمْ وَرَبُّ آبائِكُمُ الأَوَّلِينَ . قال إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ . ) *\r\n* ( قال رَبُّ الْمَشْرِقِ وَالْمَغْرِبِ وَما بَيْنَهُما إِنْ كُنْتُمْ تَعْقِلُونَ . قال لَئِنِ اتَّخَذْتَ إِلهَاً غَيْرِي لأَجْعَلَنَّكَ من الْمَسْجُونِينَ . قال أَ وَلَوْ جِئْتُكَ بِشَيْءٍ مُبِينٍ . قال فَأْتِ به إِنْ كُنْتَ من الصَّادِقِينَ فَأَلْقى عَصاه فَإِذا هِيَ ثُعْبانٌ مُبِينٌ » 26 : 18 - 32 ) * . [ 1 
  ] يعنى : فرعون گفت : « مگر وقتى نوزاد بودى ترا نزد خويش پرورش نداديم و سالها از عمرت را ميان ما به سر نبردى و آن شيرينكارى كه بكردى نكردى و از ناسپاسان بودى . »\r\nموسى گفت : « آن كار هنگامى كردم كه از راه برون بودم ، و چون از شما بيم كردم از دستتان بگريختم و پروردگارم فرزانگيم داد و از پيغمبرانم كرد مگر اين نعمتى است كه منت آن به من مىنهى كه پسران اسرائيل را به بندگى گرفته اى . » فرعون گفت : « پروردگار جهانيان چيست ؟ » موسى گفت : « پروردگار آسمانها و زمين و آنچه ميان آن هست اگر اهل يقينيد . » فرعون به اطرافيان خود گفت : « مگر نمىشنويد ؟ »\r\n\r\n","description":"","footnote":"\r\n[ 1 
  ] شعراء 18 تا 33\r\n","page_name":" 313 ","page_number":313},
  {"content":"\r\nموسى گفت : « پروردگار شما پروردگار پدران قديم شماست » فرعون گفت : « بى گفتگو پيغمبرى كه سوى شما فرستاده‌اند ديوانه است . » موسى گفت : « پروردگار مشرق و مغرب و هر چه ميان آن هست ، اگر فهم مىكنيد . » فرعون گفت : « اگر خدايى غير من بگيرى زندانيت مىكنم . » موسى گفت : « و گر ترا معجزه اى روشن آورده باشم ؟ » فرعون گفت : « اگر راست مىگويى آن را بيار . » و موسى عصاى خويش را بينداخت و در دم اژدهايى هويدا گشت .\r\nو مار دهان گشود و لب پايين به زمين نهاد و لب بالا بر ديوار قصر نهاد و به سوى فرعون رفت و چون فرعون مار را بديد بترسيد و برجست و كارى زشت كرد كه پيش از آن نكرده بود و بانگ زد اى موسى مار را بگير كه من به تو ايمان آرم و بنى اسرائيل را با تو بفرستم و موسى آن را بگرفت كه همچنان عصا شد آنگاه دست خويش را از گريبان بر آورد كه سپيد بود .\r\nو موسى از پيش فرعون در آمد . اما فرعون نخواست ايمان بيارد و بنى - اسرائيل را با او بفرستد و به قوم خويش گفت :\r\n« * ( يا أَيُّهَا الْمَلأُ ما عَلِمْتُ لَكُمْ من إِله غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِله مُوسى 28 : 38 ) * [ 1 
  ] » يعنى : اى بزرگان من براى شما خدايى جز خودم نمىشناسم . اى هامان براى من آتشى بر گل افروز ( و بنايى مرتفع بساز ) شايد بالا روم و خداى موسى را ببينم .\r\nو چون برج را بساختند بر آن بالا رفت ، تير اندازى را بگفت تا تيرى به سوى آسمان انداخت و تير بازگشت و خون آلود بود و فرعون گفت : « خداى موسى را\r\n\r\n","description":"","footnote":"\r\n[ 1 
  ] سورهء 28 آيهء 38\r\n","page_name":" 314 ","page_number":314},
  {"content":"\r\nكشتم » قتاده به توضيح آيهء قرآن كه به حكايت گفتار فرعون فرمود : « اى هامان آتش بر گل افروز » گويد : « نخستين كس بود كه آجر پخت و با آن برج ساخت . » ابن اسحاق گويد : « وقتى خدا عز و جل موسى را برانگيخت برفت تا به مصر رسيد و با هارون بر در فرعون ايستادند و اجازه خواستند و گفتند : « ما فرستادگان پروردگار جهانيانيم . براى ما از اين مرد اجازه بگيريد . » و چنان كه گويند دو سال بر در همى رفتند و آمدند و كس جرأت نداشت كار آنها را به فرعون خبر دهد ، تا مقلد فرعون كه بازى مىكرد و او را مىخندانيد بيامد و به دو گفت : « اى پادشاه بر در مردى هست كه سخنى شگفتانگيز مىگويد و پندارد كه خدايى جز تو دارد . » فرعون گفت : « او را بياريد . » پس موسى را به نزد فرعون بردند ، هارون نيز همراه وى بود و عصا را به دست داشت و چون مقابل فرعون ايستاد گفت : « من فرستادهء پروردگار جهانيانم . » و دنبالهء حكايت در روايت ابن اسحاق چنانست كه از پيش گفتيم . و در آخر گفتگو موسى عصا بينداخت كه اژدهائى شد بگريختند و فرعون از تخت به زير آمد و موسى را به پروردگارش سوگند داد آنگاه دست به گريبان برد و بر آورد كه چون برف سپيد بود و آنگاه به حالت اول باز برد و عصا را به دست گرفت كه همچنان عصا بود . و فرعون دست بر شكم نهاد و چنان كه گفته‌اند پنج و شش روز گذشتى كه وى چون مردم ديگر به آبريزگاه نرفتى و خوشدل بودى كه گويند مانند ديگر كسان نيست .\r\nوهب بن منبه گويد : فرعون همچنان بيست و چند روز به آبريزگاه رفتى و آمدى چنان كه نزديك بود بميرد و به قوم خويش گفت :\r\n« اين جادوگرى داناست دربارهء او چه گوييد ؟ » و مؤمنى از كسان فرعون كه گويند نامش حبرك بود گفت :\r\n","description":"","footnote":"","page_name":" 315 ","page_number":315},
  {"content":"\r\n« * ( أَ تَقْتُلُونَ رَجُلًا أَنْ يَقُولَ رَبِّيَ الله وَقَدْ جاءَكُمْ بِالْبَيِّناتِ 40 : 28 ) * » [ 1 
  ] يعنى : چرا مردى را براى اين كه گويد : پروردگار من خداى يكتاست ، مىكشيد ، در صورتى كه دليلهاى روشن از جانب پروردگارتان براى شما آورده است .\r\nو آنها را از عذاب خدا بترسانيد و گفت : « * ( يا قَوْمِ لَكُمُ الْمُلْكُ الْيَوْمَ ظاهِرِينَ في الأَرْضِ فَمَنْ يَنْصُرُنا من بَأْسِ الله إِنْ جاءَنا قال فِرْعَوْنُ ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ 40 : 29 ) * . [ 2 
  ] و قال الملا من قومه * ( أَرْجِه وَأَخاه وَابْعَثْ في الْمَدائِنِ حاشِرِينَ يَأْتُوكَ بِكُلِّ سَحَّارٍ عَلِيمٍ 26 : 36 - 37 ) * » [ 3 
  ] يعنى : اى قوم اكنون شما پادشاهى داريد و در اين سرزمين مسلطيد ، اگر عذاب خدا بيايدمان در قبال آن كى ياريمان مىكند .\r\nفرعون گفت : « جز راى خويش به شما ننمودم و جز به راه كمال هدايتتان نمىكنم . » فرعونيان گفتند : « وى را با برادرش نگهدار و مأمورين جمع آورى به شهرها فرست كه همهء جادوگران ماهر را پيش تو آورند . » يعنى از جادوگران كمك بخواه شايد ميان جادوگران كسى را بيابى كه مانند وى معجزى تواند آورد . و موسى همين كه از قدرت خداى آنچه بايد به آنها نشان دهد ، نشان داد با هارون بيرون آمد و فرعون كسانى به مملكت خويش فرستاد و هر جا جادوگرى بيافتند بياوردند و چنان كه شنيدم و خدا بهتر داند بيست و پنجهزار جادوگر فراهم كردند و فرعون با آنها گفت : « جادوگرى پيش ما آمده كه هرگز مانند او نديده‌ايم و اگر بر او چيره شويد شما را گرامى دارم ، و از ديگر مردم مملكتم برترى و تقرب دهم . » گفتند : « اگر بر او چيره شويم چنين پاداشى داريم ؟ » .\r\nگفت : « آرى . »\r\n\r\n","description":"","footnote":"\r\n[ 1 ، 2 
  ] 40 : 28 و 29\r\n[ 3 
  ] 26 : 36\r\n","page_name":" 316 ","page_number":316},
  {"content":"\r\nگفتند : « وعده گاهى بگذار كه ما و او فراهم شويم . » و سران جادوگرانى كه فرعون در مقابل موسى فراهم آورده بود چهار كس بودند . سابور و عادور و حطحط و مصفى و همينان بودند كه وقتى قدرت خدا را ديدند ايمان آوردند و همه جادوگران ايمان آوردند .\r\nو فرعون كس پيش موسى فرستاد كه : * ( فَاجْعَلْ بَيْنَنا وَبَيْنَكَ مَوْعِداً لا نُخْلِفُه نَحْنُ وَلا أَنْتَ مَكاناً سُوىً . قال مَوْعِدُكُمْ يَوْمُ الزِّينَةِ وَأَنْ يُحْشَرَ النَّاسُ ضُحًى . فَتَوَلَّى فِرْعَوْنُ فَجَمَعَ كَيْدَه ثُمَّ أَتى 20 : 58 - 60 ) * . . . * ( فَأَجْمِعُوا كَيْدَكُمْ ثُمَّ ائْتُوا صَفًّا وَقَدْ أَفْلَحَ الْيَوْمَ من اسْتَعْلى 20 : 64 ) * [ 1 
  ] يعنى : ميان ما و خودت در مكانى مشخص وعده گاهى بگذار كه از آن تخلف نكنيم گفت : « وعده گاه شما روز آرايش است كه مردم نيمروز مجتمع شوند . » فرعون برفت و نيرنگ خويش فراهم كرد و باز بيامد .\r\nگفت : « نيرنگتان را فراهم كنيد ، آنگاه صف بسته بيائيد كه در آن روز هر كه برتر شود رستگار مىشود . » و بيست و پنجهزار جادوگر صف كشيدند و هر جادوگر ريسمانها و عصاهاى خود را به دست داشت و موسى صلى الله عليه و سلم با برادر بيامد و بر عصاى خويش تكيه داد و به نزد جماعت رسيد و فرعون در مجلس خويش بود و سران مملكتش با وى بودند و موسى به جادوگران گفت :\r\n« * ( وَيْلَكُمْ لا تَفْتَرُوا عَلَى الله كَذِباً فَيُسْحِتَكُمْ بِعَذابٍ وَقَدْ خابَ من افْتَرى 20 : 61 ) * » [ 2 
  ] يعنى : واى بر شما دروغ به خدا مبنديد كه شما را بعذابى هلاك كند و هر كه دروغ سازد نوميد شود .\r\nو جادوگران با همديگر گفتند :\r\n« * ( إِنْ هذانِ لَساحِرانِ يُرِيدانِ أَنْ يُخْرِجاكُمْ من أَرْضِكُمْ بِسِحْرِهِما وَيَذْهَبا بِطَرِيقَتِكُمُ الْمُثْلى 20 : 63 ) * . . . * ( يا مُوسى إِمَّا أَنْ تُلْقِيَ\r\nوَ إِمَّا أَنْ نَكُونَ أَوَّلَ من أَلْقى . قال بَلْ أَلْقُوا فَإِذا حِبالُهُمْ وَعِصِيُّهُمْ يُخَيَّلُ إِلَيْه من سِحْرِهِمْ أَنَّها تَسْعى 20 : 65 - 66 ) * [ 3 
  ] »\r\n\r\n","description":"","footnote":"\r\n[ 1 ، 2 ، 3 
  ] طه 57 تا 66\r\n","page_name":" 317 ","page_number":317},
  {"content":"\r\nيعنى : اينان دو جادوگرند كه مىخواهند به جادوى خويش شما را از سرزمينتان بيرونتان كنند و آيين خوب شما را از ميان ببرند . » گفتند : « اى موسى يا تو مىافكنى يا ما نخست كس باشيم كه بيفكنيم . » گفت : « شما بيفكنيد . » آن وقت از اثر جادويشان به نظر آنها رسيد كه ريسمانها و عصاهايشان راه مىرود .\r\nجادوگران به جادوى خويش ديدهء موسى و فرعون و همهء مردم را بربودند و هر كدامشان عصاها و ريسمانهايى را كه به دست داشتند بيفكندند كه مارها شد چون كوهها كه دره را پر كرده بود و بر هم سوار مىشد و موسى بترسيد و گفت : « اينان عصاها داشتند كه مار شد ، عصاى من بيش از آن نيست . » و خدا وحى كرد « * ( وَأَلْقِ ما في يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَلا يُفْلِحُ السَّاحِرُ حَيْثُ أَتى 20 : 69 ) * [ 1 
  ] » يعنى : آنچه را به دست راست تو است بيفكن تا آنچه را ساخته‌اند ببلعد ، فقط نيرنگ جادوئى ساخته‌اند و جادوگر هر جا باشد رستگار نمىشود .\r\nو موسى خوشدل شد و عصاى خويش بينداخت و بر همه ريسمانها و عصاها كه افكنده بودند و در ديدهء فرعون و ديگر كسان مار مىنمود بگذشت و يكى را پس از ديگرى به دم دركشيد چنان كه به دره كم يا بيش چيزى نماند .\r\nسپس موسى آن را بگرفت و همچنان عصا بود و جادوگران به سجده افتادند و « * ( قالُوا آمَنَّا بِرَبِّ هارُونَ وَمُوسى . قال آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ الَّذِي عَلَّمَكُمُ السِّحْرَ فَلأُقَطِّعَنَّ أَيْدِيَكُمْ وَأَرْجُلَكُمْ من خِلافٍ وَلأُصَلِّبَنَّكُمْ في جُذُوعِ - النَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى . قالُوا لَنْ نُؤْثِرَكَ عَلى ما جاءَنا من الْبَيِّناتِ وَالَّذِي فَطَرَنا فَاقْضِ ما أَنْتَ قاضٍ ، إِنَّما تَقْضِي هذِه الْحَياةَ الدُّنْيا إِنَّا آمَنَّا بِرَبِّنا لِيَغْفِرَ لَنا خَطايانا وَما أَكْرَهْتَنا عَلَيْه من السِّحْرِ وَالله خَيْرٌ وَأَبْقى 20 : 70 - 73 ) * [ 2 
  ] » .\r\nيعنى : گفتند : « به خداى هارون و موسى ايمان داريم . » فرعون گفت : « چرا پيش از آنكه اجازه تان دهيم به دو ايمان آورديد ؟ وى بزرگ\r\n\r\n","description":"","footnote":"\r\n[ 1 
  ] طه : 69\r\n[ 2 
  ] طه : 72\r\n","page_name":" 318 ","page_number":318},
  {"content":"\r\nشما است كه جادو تعليمتان داده است ، دستها و پاهايتان را به عكس يك ديگر مىبرم و بر تنه هاى نخل آويزان مىكنم تا بدانيد عذاب كداميك از ما سختتر و پايدارتر است . » گفتند : « هرگز ترا بر اين معجزه ها كه سوى ما آمده و آنكه خلقمان كرده ترجيح نميدهيم\r\nهر چه مىكنى بكن كه فقط در زندگى اين دنيا مىكنى . ما به پروردگارمان ايمان آورده‌ايم كه گناهانمان را با اين جادوگرى كه با اكراه بدان وادارمان كرده بودى بيامرزد كه خدا بهتر و پاينده تر است . » و دشمن خدا مغلوب و ملعون شد اما همچنان بر كفر و بدى اصرار ورزيد و آيات خدا را منكر شد و به قحط و طوفان مبتلا شد .\r\nسدى گويد : آيات خدا كه قوم فرعون را بدان مبتلا كرد پيش از آن بود كه موسى و جادوگران اجتماع كنند و چون تير خون آلودى سوى فرعون پس آمد و گفت كه خداى موسى را كشتم ، خدا عز و جل طوفان به آنها فرستاد و باران باريد و همه چيز را غرق كرد و گفتند : « اى موسى از پروردگارت بخواه كه بليه از ما بردارد و ما به تو ايمان آوريم و بنى اسرائيل را با تو بفرستيم » و خدا بليه از آنها برداشت و كشتهايشان بروييد گفتند : « چه خوش بود كه باران باريد » و خداى ملخ فرستاد كه كشتهايشان را بخورد و از موسى خواستند تا دعا كند و خداوند بليه را ببرد تا ايمان بياورند و موسى از خدا خواست و خدا بليه ببرد و از كشتشان چيزى مانده بود . گفتند : « ايمان نياريم كه چيزى از كشتمان مانده است » و خداوند شپش به آنها فرستاد كه همه جارا بگرفت و به جامهء كسان رفت و نيش زد يكيشان به خوردن مشغول بود و غذايش پر از شپش مىشد . يكيشان با گچ و آجر ستونى ميساخت و آن را لغزان مىكرد كه چيزى بالا نتواند رفت و خوردنى بالاى آن مىنهاد و چون براى خوردن آن ميرفت پر از شپش شده بود . آنها برداشت و كشتهاشان بروييد . گفتند : « چه خوش بود كه باران باريد » و خداى ملخ فرستاد كه كشتهاشان را بخورد و از موسى خواستند تا دعا كند و خداوند بليه را ببرد تا ايمان بيارند و موسى از خدا خواست و خدا بليه ببرد و از كشتشان چيزى مانده بود . گفتند : « ايمان نياريم كه چيزى از كشتمان مانده است . » و خداوند شپش به آنها فرستاد كه همه جا را بگرفت و به جامهء كسان رفت و نيش زد يكيشان به خوردن مشغول بود و غذايش پر از شپش مىشد . يكيشان با گچ و آجر ستونى ميساخت و آن را لغزان مىكرد كه چيزى بالا نتواند رفت و خوردنى بالاى آن مىنهاد و چون براى خوردن آن ميرفت پر از شپش شده بود . بليه اى بدتر از شپش نديده بودند و اين همان بلاى خدا بود كه ياد آن در قرآن هست .\r\n","description":"","footnote":"","page_name":" 319 ","page_number":319},
  {"content":"\r\nقوم فرعون از موسى خواستند تا دعا كند كه پروردگارش بليه را ببرد و ايمان بيارند و چون خداوند بليه را ببرد ، ايمان نياوردند و خدا خون فرستاد و چنان شد كه\r\nاسرائيل و قبطى از يك آب مىگرفتند و آب قبطى خون بود و چون كار بر آنها سخت شد از موسى خواستند كه بليه را ببرد و ايمان بيارند و بليه برفت اما ايمان نياوردند چنان كه خدا عز و جل فرمود :\r\n« * ( وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ من الثَّمَراتِ لَعَلَّهُمْ يَذَّكَّرُونَ 7 : 130 ) * [ 1 
  ] » يعنى :\r\nفرعونيان را به خشكسالى و كمبود حاصل دچار كرديم شايد برگردند .\r\nآنگاه خدا عز و جل به موسى و هارون وحى فرستاد كه با فرعون سخن به نرمى گويند شايد تذكار يابد و از خدا بترسد و آنها پيش فرعون رفتند و موسى به دو گفت :\r\n« آيا مىخواهى كه جوانى بى پيرى و پادشاهى بى زوال به تو دهم و لذت نكاح و نوشيدن و سوارى داشته باشى و چون بميرى ببهشت در آيى ؟ » و اين سخنان نرم در دل فرعون اثر كرد و گفت : « باشد تا هامان بيايد . » و چون هامان بيامد به دو گفت : « اين مرد پيش من آمد . » هامان گفت : « كى ؟ » و فرعون پيش از آن وى را جادوگر مىناميد ولى آن روز جادوگر نگفت بلكه گفت : « موسى » .\r\nهامان گفت : « و به تو چه گفت . » فرعون سخنان موسى را با او بگفت .\r\nهامان گفت : « با او چه گفتى ؟ » گفت : « جواب ندادم گفتم باشد تا هامان بيايد و با او مشورت كنم . » و هامان او را عاجز شمرد و گفت : « بيش از اين از تو انتظار داشتم . مىخواهى پس از آنكه خداى معبود بوده اى بنده پرستشگر شوى ؟ »\r\n\r\n","description":"","footnote":"\r\n[ 1 
  ] 7 : 130\r\n","page_name":" 320 ","page_number":320},
  {"content":"\r\nو فرعون برون آمد و گفت : « من پروردگار والاى شما هستم . »\r\nو از سخن وى كه جر خودم خدايى براى شما ندانم و گفتار وى كه پروردگار شما هستم ، چهل ساله فاصله بود .\r\nو به قوم خويش گفت : « موسى جادوگرى داناست كه مىخواهد به جادوى خويش شما را از دينتان بيرون كند . راى شما چيست ؟ » گفتند : « او را با برادرش بدار و فراهم آرندگان به شهرها فرست كه همه جادوگران را بيارند . » و موسى سالار جادوگران را بديد و گفت : « اگر بر تو چيره شوم به من ايمان ميآرى و شهادت مىدهى كه آنچه آورده‌ام حق است ؟ » جادوگر گفت : آرى ، ولى فردا جادوئى بيارم كه جادوئى برتر از آن نباشد به خدا اگر بر من چيره شدى به تو ايمان آرم و شهادت دهم كه حق با تو است .\r\nو فرعون به آنها مىنگريست و خدا عز و جل به حكايت گفتار وى فرمود :\r\n« * ( هذا لَمَكْرٌ مَكَرْتُمُوه في الْمَدِينَةِ 7 : 123 ) *\r\nاذا التقيتما لتتظاهرا * ( لِتُخْرِجُوا مِنْها أَهْلَها 7 : 123 ) * ف * ( قالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ 20 : 65 ) * نحن * ( أَوَّلَ من أَلْقى 20 : 65 ) * ف * ( قال لَهُمْ مُوسى أَلْقُوا 10 : 80 ) * [ 1 
  ] » يعنى : « اين نيرنگى است كه در شهر انديشيده‌ايد تا مردمش را از آن بيرون كنيد . » گفتند : « اى موسى نخست تو ( عصاى ) خويش مىافكنى يا ما ابزار خويش بيفكنيم ؟ . » گفت : « نخست شما بيفكنيد . » و جادوگران ريسمانها و عصاهاى خويش بينداختند و سى و چند هزار كس بودند كه همه ريسمان و عصا داشتند و چون بينداختند چشم كسان را جادو كردند و خاطرشان را بپراكندند . و موسى بترسيد و خدا به دو وحى كرد كه بيم مدار و آنچه را به دست راست دارى بينداز كه هر چه را ساخته‌اند ببلعد .\r\nو موسى عصا را بينداخت و همهء مارهايشان را بخورد . و چون چنين ديدند سجده كردند و گفتند : « * ( آمَنَّا بِرَبِّ الْعالَمِينَ رَبِّ مُوسى وَهارُونَ 7 : 121 - 122 ) * قال فرعون\r\n\r\n","description":"","footnote":"\r\n[ 1 
  ] 7 : 123\r\n","page_name":" 321 ","page_number":321},
  {"content":"\r\n* ( فَلأُقَطِّعَنَّ أَيْدِيَكُمْ وَأَرْجُلَكُمْ من خِلافٍ وَلأُصَلِّبَنَّكُمْ في جُذُوعِ النَّخْلِ 20 : 71 ) * [ 1 
  ] » يعنى : به خداى هارون و موسى ايمان داريم .\r\nفرعون گفت : « دستها و پاهايتان را به عكس يك ديگر مىبرم و بر تنه هاى نخل آويزانتان مىكنم . » و آنها را بكشت و دست و پا ببريد و به روايت ابن عباس گفتند : « خدايا ما را صبورى ده و مسلمان بميران . » گويند : در آغاز روز جادوگر بودند و پايان روز شهيد .\r\nو اقبال بنى اسرائيل بالا گرفت و قوم فرعون به دو گفتند : « * ( أَ تَذَرُ مُوسى وَقَوْمَه لِيُفْسِدُوا في الأَرْضِ وَيَذَرَكَ وَآلِهَتَكَ 7 : 127 ) * [ 2 
  ] » يعنى : « چرا موسى و قوم او را مىگذارى كه در اين سرزمين فساد كنند و ترا و خدايانت را واگذارند . » و خدايان وى چنان كه ابن عباس گويد گاو بود و چون گاوى نكو پيدا مىشد مىگفت تا آن را پرستش كنند و گاوى براى پرستش آنها معين كرد .\r\nپس از آن خداى عز و جل به موسى فرمان داد كه بنى اسرائيل را از مصر بيرون برد و فرمود : « بندگان مرا هنگام شب ببر كه دنبالشان مىكنند . » و موسى به بنى اسرائيل فرمان داد كه براى خروج آماده شوند و بگفت تا زيور از قبطيان به عاريه گيرند و بفرمود تا كسى رفتن خويش را ندا ندهد و تا صبح در خانه ها بمانند و هر كه بيرون رود نام موسى يا عمرو به زبان آرد و بفرمود تا هر كه بيرون شود با دست خون آلود بر در خانه نقش كند تا معلوم باشد كه بيرون رفته است و خدا همه زنازادگان قبطى را كه از بنى اسرائيل بودند به بنى اسرائيل پس برد و همه زنازادگان بنى اسرائيل را كه از قبط بودند به قبطيان پس برد ، و موسى گفت :\r\n\r\n","description":"","footnote":"\r\n[ 1 
  ] طه : 70\r\n[ 2 
  ] اعراف : 126\r\n","page_name":" 322 ","page_number":322},
  {"content":"\r\n« * ( رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا في الْحَياةِ الدُّنْيا ، رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الأَلِيمَ 10 : 88 ) * [ 1 
  ] » .\r\nيعنى : تو به فرعون و بزرگانش در زندگى اين دنيا زيورها و مالها داده اى كه كسان را از راه تو گمراه كنند ، پروردگارا اموالشان را نابود كن و دلهاشان را سخت كن كه ايمان نيارند تا عذاب المانگيز را به بينند .\r\nسدى گويد : موسى دعا كرد و هارون آمين گفت و خداوند عز و جل فرمود :\r\n« دعوت شما را پذيرفتم . » گويند : منظور از نابودى اموال چنان بود كه درهم و دينارشان سبك شد و خداى فرمود پايدار باشند و با قوم خود بيرون شدند و مرگ در قبطيان افتاد و نخستين فرزند هر كس بمرد و به دفن آنها پرداختند و از تعقيب بنى اسرائيل غافل ماندند تا آفتاب بر آمد و خداى عز و جل فرمود : « صبحگاهان به تعقيب آنها برخاستند . » موسى به دنبالهء بنى اسرائيل بود و هارون پيشاپيش قوم مىرفت .\r\nو موسى با ششصد هزار مرد جنگاور برون شده بود و بيست سالگان را به شمار نياوردند و شصت سالگان را نيز كه سالخورده بودند فقط ميانسالگان را بر شمردند و فرعون به تعقيبشان برخاست و هامان بر مقدمهء او بود با هزار هزار نفر و هفتصد هزار اسب كه يك ماديان در آن ميان نبود و خدا عز و جل به حكايت حال فرمايد : « * ( فَأَرْسَلَ فِرْعَوْنُ في الْمَدائِنِ حاشِرِينَ إِنَّ هؤُلاءِ لَشِرْذِمَةٌ قَلِيلُونَ وَإِنَّهُمْ لَنا لَغائِظُونَ . وَإِنَّا لَجَمِيعٌ حاذِرُونَ .\r\nفَأَخْرَجْناهُمْ من جَنَّاتٍ وَعُيُونٍ وَكُنُوزٍ وَمَقامٍ كَرِيمٍ . كَذلِكَ وَأَوْرَثْناها بَنِي إِسْرائِيلَ . فَأَتْبَعُوهُمْ مُشْرِقِينَ فَلَمَّا تَراءَا الْجَمْعانِ قال أَصْحابُ مُوسى إِنَّا لَمُدْرَكُونَ 26 : 53 - 61 ) * [ 2 
  ] » يعنى : و فرعون مأمورين جمع آورى به شهرها فرستاد كه اينان گروهى اندكند كه موجب خشم ما هستند و ما همگى آمادهء كاريم . پس ، از باغستانها و چشمه سارها و گنجها و جايگاه هاى\r\n\r\n","description":"","footnote":"\r\n[ 1 
  ] يونس : 88\r\n[ 2 
  ] شعراء : 52 تا 61\r\n","page_name":" 323 ","page_number":323},
  {"content":"\r\nخوب بيرونشان كرديم ، و آن را به پسران بنى اسرائيل داديم پس آفتابدم از پى آنها شدند و چون دو جماعت يك ديگر را بديدند ياران موسى گفتند ما را گرفتند .\r\n« * ( قالُوا أُوذِينا من قَبْلِ أَنْ تَأْتِيَنا وَمن بَعْدِ ما جِئْتَنا قال عَسى رَبُّكُمْ أَنْ يُهْلِكَ عَدُوَّكُمْ وَيَسْتَخْلِفَكُمْ في الأَرْضِ فَيَنْظُرَ كَيْفَ تَعْمَلُونَ 7 : 129 ) * [ 1 
  ] » يعنى : « اسرائيليان بموسى گفتند پيش از آنكه سوى ما بيائى و پس از آنكه بيامدى آزار ديديم . » گفت : « شايد پروردگارتان دشمنانتان را هلاك كند و شما را در اين سرزمين جانشين ( آنها ) كند و بنگرد چگونه عمل مىكنيد . » و هارون پيش رفت و دريا را بزد اما دريا نشكافت و موسى بيامد و دريا را به نام ابو خالد خواند و آن را بزد كه بشكافت و هر سوى چون كوهى بزرگ بود و بنى اسرائيل در آمدند و به دريا دوازده راه بود و هر سبط از راهى برفتند و راه ديوار داشت و هر يك را اسباط گفتند : « ياران ما كشته شدند » و چون موسى چنين ديد از خدا بخواست تا شكافها بياورد چون طاق كه همديگر را ميديدند تا بيرون شدند .\r\nپس از آن فرعون و يارانش نزديك شدند و چون فرعون دريا را بديد كه شكافته بود گفت : « مگر نمىبينيد كه دريا از من بترسيد و براى من گشوده شد تا به دشمنانم برسم و آنها را بكشم . » و چون فرعون به آغاز راه رسيد سپاهش نخواستند وارد شوند و جبرئيل بر ماديانى بيامد و اسبان سوى ماديان رفتند و به دنبال يك ديگر شدند و چون نخستين فرعونى آمادهء برون شدن بود و آخرى به دريا شد\r\nخدا به دريا فرمان داد تا بگيردشان و به هم بر آمد و جبرئيل گل از دريا بر گرفت و به دهان فرعون فرو كرد و چون نزديك غرقه شدن بود گفت : « * ( آمَنْتُ أَنَّه لا إِله إِلَّا الَّذِي آمَنَتْ به بَنُوا - إِسْرائِيلَ وَأَنَا من الْمُسْلِمِينَ 10 : 90 ) * [ 2 
  ] » يعنى : « قبول كردم كه خدائى جز آنكه پسران اسرائيل به دو گرويده‌اند نيست و من از گردن نهادگانم » و خدا ميكائيل را فرستاد كه ويرا ملامت كرد و گفت :\r\n\r\n","description":"","footnote":"\r\n[ 1 
  ] اعراف : 129\r\n[ 2 
  ] يونس : 90\r\n","page_name":" 324 ","page_number":324},
  {"content":"\r\n« * ( آلآنَ وَقَدْ عَصَيْتَ قَبْلُ وَكُنْتَ من الْمُفْسِدِينَ 10 : 91 ) * » [ 1 
  ] يعنى : حالا ديگر ؟ تو كه از پيش عصيان ورزيده اى و از تبهكاران بوده اى .\r\nجبرئيل به پيغمبر صلى الله عليه و سلم گفت : « اى محمد هرگز كسى را مانند دو كس دشمن نداشتم كه يكيشان از جن بود يعنى ابليس وقتى كه نخواست آدم را سجده كند و ديگرى فرعون بود كه گفت . من پروردگار والاى شمايم . اگر ديده بودى كه گل دريا را گرفتم و به دهان فرعون كردم مبادا كلمه اى بگويد كه خدا بر او رحمت آرد . » بنى اسرائيل گفتند فرعون غرق نشده و هم اكنون ميرسد و ما را مىكشد و موسى دعا كرد و فرعون با سيصد و بيست هزار كس برون آمد كه همه در زنجير بودند و بنى اسرائيل او را بگرفتند و به بريدن اعضايش پرداختند و خداوند عز و جل در قرآن كريم فرمود :\r\n« * ( فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً 10 : 92 ) * [ 2 
  ] » .\r\nيعنى : اكنون پيكرت را به جايى بلند مىافكنيم تا براى هر كه از پى تو است عبرتى باشى . و چون خواستند بروند بيابانى پيش آمد كه ندانستند كجا روند و موسى مشايخ بنى اسرائيل را بخواست و گفت : « چرا چنين شد ؟ » و آنها گفتند : « وقتى يوسف در مصر دم مرگ بود از برادران خويش پيمان گرفت كه از مصر نروند مگر او را همراه ببرند و مشكل از اينجاست . » گفت : « قبر يوسف كجاست ؟ » و نميدانستند .\r\nموسى برخاست و بانگ زد كه به خدا سوگندتان مىدهم هر كه محل قبر يوسف را ميداند به من بگويد و هر كه نميداند گفتار مرا نشنود . و ميان دو كس مىگذشت و ندا مىداد و صداى او ناشنيده بود عاقبت پير زنى نداى او بشنيد و گفت : « اگر قبر او را به تو نشان دهم هر چه خواهم ميدهى ؟ »\r\n\r\n","description":"","footnote":"\r\n[ 1 ، 2 
  ] 10 - 91 و 92\r\n","page_name":" 325 ","page_number":325},
  {"content":"\r\nو موسى نپذيرفت و گفت : « بايد از پروردگارم بپرسم . » و خداوند به دو فرمان داد كه هر چه خواهد بدهد و بيامد و تعهد كرد و پيرزن گفت : « ميخواهم در هر غرفه بهشت كه فرود آئى با تو باشم . » موسى گفت : « پذيرفتم . » گفت : « من پيرى فرتوتم و راه رفتن نتوانم مرا بردار . » و موسى او را برداشت و چون به نزديك نيل رسيد پير زن گفت : « قبر يوسف داخل آب است از خدا بخواه كه آب را از قبر پس برد . » موسى خدا را بخواند و آب از قبر پس رفت و پير زن گفت : « قبر را حفر كن . » و چنين كرد و استخوان يوسف را برداشت و راه بنى اسرائيل گشوده شد .\r\n« فساروا * ( فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قال إِنَّكُمْ قَوْمٌ تَجْهَلُونَ . إِنَّ هؤُلاءِ مُتَبَّرٌ ما هُمْ فِيه وَباطِلٌ ما كانُوا يَعْمَلُونَ 7 : 138 - 139 ) * [ 1 
  ] . » يعنى : و بر قومى گذشتند كه بتان خويش را پرستش مىكردند گفتند : اى موسى براى ما نيز خدايى بساز چنان كه ايشان خدايانى دارند . گفت : شما گروهى جهالت پيشه‌ايد روش اين قوم نابود شدنى است و اعمالى كه مىكرده‌اند باطل است . ولى روايت ابن اسحاق چنين است كه خداوند آيات مكرر آورد و فرعون را به بليه ها گرفت زيرا پس از كار جادوگران ايمان نياورد . نخست طوفان فرستاد ، سپس ملخ ، آنگاه شپش ، آنگاه وزغ ، آنگاه خون كه آيات خداى بود و پياپى آمد .\r\nنخست خدا طوفان را فرستاد كه آب روى زمين را گرفت و بماند و كشت نتوانستند كرد و كارى نيارستند و از گرسنگى بجان آمدند و گفتند : « اى موسى خداى خويش را بخوان كه اگر بليه از ما بردارد ايمان آريم و بنى اسرائيل را همراه تو بفرستيم . » و موسى پروردگار خويش را بخواند و بليه از ايشان برداشت ولى به گفتهء خويش\r\n\r\n","description":"","footnote":"\r\n[ 1 
  ] اعراف : 134\r\n","page_name":" 326 ","page_number":326},
  {"content":"\r\nوفا نكردند .\r\nو خدا ملخ فرستاد كه درختان بخورد و چنان كه گويند ميخ آهنين درها را نيز بخورد و خانه هاشان فرو ريخت و باز با موسى همان گفتند كه گفته بودند و او پروردگار خويش را بخواند كه بليه از آنها برداشت اما به گفتهء خويش وفا نكردند .\r\nو خداوند شپش فرستاد و چنان كه گويند به موسى گفته شد نزديك تپه اى رود و آن را با عصاى خود بزند و او سوى تپه اى بزرگ و بلند رفت و با عصا بزد و همه شپش شد و بر خانه ها و خوردنيها چيره شد و خواب و آرامشان بگرفت و چون به جان آمدند با موسى همان گفتند كه گفته بودند و او از پروردگار خويش بخواست و بليه از آنها برداشت و به گفتهء خويش وفا نكردند .\r\nو خدا وزغها را فرستاد كه خانه ها و خوراكىها و ظرفها را پر كرد و هيچكس جامه يا غذا يا ظرفى نگرفت مگر همه وزغ بود و چون به جان آمدند با موسى همان گفتند كه گفته بودند و او پروردگار خويش را بخواند و بليه از آنها برداشت ولى به گفتهء خويش وفا نكردند .\r\nو خدا خون فرستاد و آبهاى فرعونيان خون شد و آبى كه از چاه يا جوى يا ظرف مىگرفتند خون خالص بود .\r\nاز ابن كعب قرظى روايت كرده‌اند كه زنى از فرعونيان پيش زنى از بنى - اسرائيل مىآمد و مىگفت آب به من بده و او از كوزهء خويش آب به دو مىداد و در ظرف وى خون مىشد . و گاه مىشد كه مىگفت آب را به دهان بر و به دهان من ريز ، و اسرائيلى چنين مىكرد ، اما آب در دهان فرعونى خون مىشد . و هفت روز چنين بود ، و به موسى گفتند : « پروردگارت را بخوان اگر اين بليه را از ما بردارد ايمان بياريم و بنى اسرائيل را با تو بفرستيم . » و چون بليه برداشته شد به گفتهء خود وفا نكردند .\r\n","description":"","footnote":"","page_name":" 327 ","page_number":327},
  {"content":"\r\nو خداوند به موسى فرمان داد كه به راه افتند و به دو خبر داد كه او و همراهانش را برميرهاند و فرعون و سپاهش را هلاك مىكند و موسى قوم فرعون را نفرين كرد كه اموالشان تباه شود .\r\nو خدا اموالشان را از نخل و برده و غذا سنگ كرد و اين يكى از آياتى بود كه به فرعون نمود .\r\nمحمد بن كعب قرطى گويد : عمر بن عبد العزيز از من پرسيد نه آيت كه خدا عز و جل به فرعون نمود چه بود ؟ گفتم : « طوفان بود و ملخ و شپش و وزغها و خون و عصاى موسى و دست وى و تباهى اموال و دريا . » عمر گفت : « از كجا دانستى كه تباهى مال يكى از آن بود ؟ » گفتم : « موسى نفرين كرد و هارون آمين گفت و خدا اموالشان را سنگ كرد . » گفت : « علم اين چنين بايد . »\r\nو كيسه اى را بخواست كه در آن چيزهايى از اموال تباه شده بود كه عبد العزيزين مروان از ايام حكومت مصر از بقاياى اموال فرعونيان به دست آورده بود و در آن ميان تخم مرغ پوست كنده دو نيمه بود و سنگ بود و گردوى پوست كنده سنگ بود نخود و عدس سنگ بود هم او از يكى از اهل شام كه در مصر بود روايت كند كه نخل افتاده را ديدم كه سنگ بود و انسانى را بديدم كه سنگ بود و پنداشتم كه انسان است و غلام سنگ شده بود . خدا عز و جل فرمايد : « * ( وَلَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَه فِرْعَوْنُ إِنِّي لأَظُنُّكَ يا مُوسى مَسْحُوراً ، قال لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَالأَرْضِ بَصائِرَ وَإِنِّي لأَظُنُّكَ يا فِرْعَوْنُ مَثْبُوراً 17 : 101 - 102 ) * » [ 1 
  ] يعنى : موسى را نه معجزهء آشكار داديم ، از پسران اسرائيل بپرس آن دم كه بيامدشان و فرعون به دو گفت : « اى موسى من ترا جادو شده مىپندارم . » گفت :\r\n« مىدانى كه اين معجزه ها را جز پروردگار آسمانها و زمين نازل نكرده و ترا اى فرعون هلاك شده مىبينم » .\r\n\r\n","description":"","footnote":"\r\n[ 1 
  ] 17 : 104\r\n","page_name":" 328 ","page_number":328},
  {"content":"\r\nاز عروة بن زبير روايت كرده‌اند كه گويد : وقتى خدا عز و جل به موسى فرمان داد كه بنى اسرائيل را ببرد فرمان داد جثهء يوسف را نيز ببرد تا به زمين مقدس جاى دهد و موسى از محل قبر او پرسيد و كس نميدانست مگر پير زنى از بنى اسرائيل كه گفت : « اى پيمبر خداى من جاى آن را دانم اگر مرا همراه ببرى و بسر زمين مصر به جانگذارى آن را به تو نشان مىدهم . » موسى گفت : « پذيرفتم . » موسى به بنى اسرائيل گفته بود كه صبحدم در آيند و از پروردگار خويش خواست تا دميدن صبح را پس اندازد تا از كار يوسف فراغت يابد . و خدا چنين كرد و پير زن با وى برون شد و گور يوسف را در جايى از نيل در آب نشان داد كه موسى آن را در آورد كه در صندوقى مرمرين بود و آن را با خود ببرد .\r\nعروه گويد : به همين جهت يهودان مردگان خود را از همه جا به سرزمين مقدس مىبرند .\r\nاز ابن اسحاق روايت كرده‌اند كه موسى به فرمان خدا عز و جل به بنى اسرائيل گفت : « از فرعونيان اثاث و زيور و لباس به عاريه گيريد و چون هلاك شوند اموالشان از آن شما خواهد شد . » و چون فرعون براى تعقيب اسرائيليان ندا در داد از جمله ترغيبها كه بر ضد آنها كرد اين بود كه بسشان نبود كه خودشان بروند كه اموال شما را نيز با خودشان بردند .\r\nاز عبد الله بن شداد روايت كرده‌اند كه فرعون با هفتاد هزار اسب سياه به تعقيب موسى برخاست و اين بجز اسبان ابلق بود كه در سپاه وى بود . و موسى برفت تا به دريا رسيد و راه نبود و فرعون با سپاه از پس رسيد و چون دو گروه همديگر را بديدند ، ياران موسى گفتند : « به ما رسيدند . » و موسى گفت : « هرگز نرسند كه پروردگارم با من است و هدايتم مىكند . خدايم وعده داده و وعدهء او خلاف ندارد . »\r\n","description":"","footnote":"","page_name":" 329 ","page_number":329},
  {"content":"\r\nاز محمد بن اسحاق روايت كرده‌اند كه خداى تبارك و تعالى به دريا وحى كرد كه وقتى موسى با عصاى خويش به تو زد بشكاف و دريا از ترس خدا و انتظار وحى او چنان شد كه بر سرهم مىخورد و خدا عز و جل به موسى وحى كرد كه با عصاى خود به دريا بزن ، و موسى بزد و قدرت خدا كه به دو عطا كرده بود در عصا بود و دريا بشكافت و هر سوى چون آن كوهى بزرگ بود .\r\nخدا عز و جل فرمايد : « * ( فَاضْرِبْ لَهُمْ طَرِيقاً في الْبَحْرِ يَبَساً لا تَخافُ دَرَكاً وَلا تَخْشى 20 : 77 ) * » . [ 1 
  ] يعنى : و براى آنها در دريا راهى خشك بجوى و از گرفتن [ دشمنان 
  ] نه بيم كن و نه بترس .\r\nو چون راه خشك نمودار شد موسى و بنى اسرائيل در آن برفتند و فرعون با سپاهش بدنبالشان وارد شدند .\r\nاز عبد الله بن شداد روايت كرده‌اند كه چون بنى اسرائيل وارد دريا شدند و هيچكس از آنها نماند فرعون بيامد و بر اسبى بود و بر كنار دريا بايستاد و اسب از پيش رفتن بيم داشت و جبريل بر ماديانى بيامد و بدان نزديك شد و پيش رفت و\r\nاسب ببوى آن برفت و چون سپاه فرعون ديدند كه فرعون وارد راه شد بدنبال وى به راه در آمدند و جبرئيل پيشاپيش فرعون بود و ميكائيل بر اسبى به دنبال قوم بود كه آنها را پيش مىراندى و ميگفت : به فرعون ملحق شويد . و چون جبرئيل از دريا بر آمد و كس پيش روى او نبود و ميكائيل وارد دريا شد و كس پشت سر او نبود دريا به هم پيوست و فرعون چون قدرت خدا بديد و زبونى و ذلت خويش بدانست ايمان آورد اما سودى نبرد .\r\nاز ابن عباس روايت كرده‌اند كه جبرئيل پيش پيمبر صلى الله عليه و سلم آمد و گفت : « اگر مرا ديده بودى كه گل دريا به دهان فرعون كردم مبادا رحمت شامل وى شود » گويند : اگر خداى پيكر او را بيرون نمىآورد تا او را بشناسند بعضى كسان\r\n\r\n","description":"","footnote":"\r\n[ 1 
  ] 20 : 77 ،\r\n","page_name":" 330 ","page_number":330},
  {"content":"\r\nدربارهء او شك مىكردند .\r\nو چون بنى اسرائيل از دريا گذشتند به قومى رسيدند كه بتپرست بودند و گفتند : « * ( يا مُوسَى اجْعَلْ لَنا إِلهاً كَما لَهُمْ آلِهَةٌ . قال إِنَّكُمْ قَوْمٌ تَجْهَلُونَ إِنَّ هؤُلاءِ مُتَبَّرٌ ما هُمْ فِيه وَباطِلٌ ما كانُوا يَعْمَلُونَ ، قال أَ غَيْرَ الله أَبْغِيكُمْ إِلهاً وَهُوَ فَضَّلَكُمْ عَلَى الْعالَمِينَ 7 : 138 - 140 ) * » [ 1 
  ] يعنى : اى موسى براى ما نيز خدايى بساز چنان كه اينان خدايانى دارند .\r\nگفت شما گروهى جهالت پيشه‌ايد . روش اين گروه نابود شد نيست و اعمالى كه مىكرده‌اند باطل است . چگونه براى شما غير خداى يكتا كه بر اهل زمانه برتريتان داده است خدائى بجويم .\r\nگويد : و چون خدا فرعون و قومش را هلاك كرد ، با موسى سى شب وعده نهاد .\r\nسدى گويد : پس از آن جبريل نزد موسى آمد كه او را سوى خدا برد\r\nو بر اسبى سوار بود و سامرى او را بديد و حيرت كرد ، گويند اسب زندگانى بود و چون سامرى آن را بديد گفت : « اين اسبى عجيب است » و از خاك سم اسب بگرفت . و موسى برفت و هارون را بر بنى اسرائيل گماشت و سى شب وعده نهاد كه خدا آن را بده شب ديگر كامل كرد .\r\nو هارون به بنى اسرائيل گفت : « غنيمت بر شما حلال نيست و زيور قبطيان غنيمت است . همه را فراهم آريد و گودالى بكنيد و زيورها را در آن دفن كنيد و اگر موسى بيامد و آن را حلال كرد بگيريد و گر نه همچنان بماند . » و زيورها را در گودالى فراهم كردند و سامرى آن مشت خاك را بياورد و بر آن افكند و خدا عز و جل از زيورها گوساله اى بر آورد كه صدايى داشت .\r\nو بنى اسرائيل وعده موسى را بر شمردند و شب را يكى شمردند و روز را يكى و چون بيست روز گذشت گوساله برون آمد و چون آن را بديدند ، سامرى گفت : « اين خداى شما و خداى موسى است كه فراموش كرده . » يعنى خداى خويش\r\n\r\n","description":"","footnote":"\r\n[ 1 
  ] اعراف : 137 تا 140\r\n","page_name":" 331 ","page_number":331},
  {"content":"\r\nرا اينجا نهاده و به طلب او رفته است . و قوم به پرستش گوساله پرداختند و گوساله صدا مىكرد و راه ميرفت .\r\nهارون به آنها گفت : « اى بنى اسرائيل ، گوساله وسيله امتحان است و خداى شما رحمان است . » ولى هارون و آن گروه از بنى اسرائيل كه با وى بودند با گوساله پرستان نزاع نكردند .\r\nو موسى سوى خداى خود رفت كه با او سخن كند و چون خدا با او سخن كرد « قال له * ( ما أَعْجَلَكَ عَنْ قَوْمِكَ يا مُوسى ، قال هُمْ أُولاءِ عَلى أَثَرِي وَعَجِلْتُ إِلَيْكَ رَبِّ لِتَرْضى ، قال فَإِنَّا قَدْ فَتَنَّا قَوْمَكَ من بَعْدِكَ وَأَضَلَّهُمُ السَّامِرِيُّ 20 : 83 - 85 ) * » [ 1 
  ] يعنى : اى موسى براى چه با شتاب از قوم خويش جلو افتادى ؟ گفت : اينك آنها دنبال منند و من به شتاب آمدم پروردگارا تا خشنود شوى . گفت : ما از پى تو قومت را امتحان كرديم و سامرى گمراهشان كرد .\r\nو چون از قصه خبر يافت گفت : « پروردگارا سامرى گفت كه گوساله را خدا گيرند ولى روح را كى در آن دميد . » پروردگار فرمود : « من دميدم . » گفت : « پس تو گمراهشان كردى ؟ » و چون پروردگار عز و جل با موسى سخن كرد ، خواست خدا را ببيند و گفت :\r\n« * ( رَبِّ أَرِنِي أَنْظُرْ إِلَيْكَ قال لَنْ تَرانِي وَلكِنِ انْظُرْ إِلَى الْجَبَلِ فَإِنِ اسْتَقَرَّ مَكانَه فَسَوْفَ تَرانِي 7 : 143 ) * » [ 2 
  ] يعنى : پروردگارا خودت را به من بنما كه ترا بنگرم .\r\nخدا گفت : « هرگز مرا نخواهى ديد ولى به اين كوه بنگر اگر به جاى خويش برقرار ماند شايد مرا توانى ديد . »\r\nو فرشتگان دور كوه را احاطه كردند و آتش دور فرشتگان را احاطه كرد\r\n\r\n","description":"","footnote":"\r\n[ 1 
  ] 20 : 85\r\n[ 2 
  ] 7 : 143\r\n","page_name":" 332 ","page_number":332},
  {"content":"\r\nو به دور آتش فرشتگان بودند و باز دور فرشتگان آتش بود و خدا به كوه تجلى كرد .\r\nاز ابن عباس روايت كرده‌اند كه : تجلى خدا به اندازهء سر يك انگشت بود و كوه درهم ريخت و موسى بيهوش بيفتاد و چندان كه خدا خواست بيهوش بود و چون به خود آمد گفت : « خدايا تنزيه تو گويم سوى تو باز آمدم و مؤمن نخستينم . » يعنى : « نخستين مؤمن بنى اسرائيل . » و خدا فرمود : « * ( يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَبِكَلامِي فَخُذْ ما آتَيْتُكَ وَكُنْ من الشَّاكِرِينَ وَكَتَبْنا لَه في الأَلْواحِ من كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ فَخُذْها بِقُوَّةٍ وَأْمُرْ قَوْمَكَ يَأْخُذُوا بِأَحْسَنِها 7 : 144 - 145 ) * » [ 1 
  ] يعنى : اى موسى من ترا به پيغمبرى و سخن گفتن خويش از مردم برگزيدم ، آنچه را به تو داده‌ام بگير و از سپاسداران باش . و براى وى در آن لوحها از هر گونه اندرز و شرح همه چيز ثبت كرده بوديم و گفتيم آن را محكم بگير و به قوم خويش فرمان بده كه نيكوترش را بگيرند .\r\nاز آن پس كسى به روى موسى نظر نتوانست كرد و چهرهء خويش را به پارچه اى ميپوشانيد .\r\nو موسى الواح را بر گرفت و خشمگين و متأسف سوى قوم خويش بازگشت .\r\n« * ( قال يا قَوْمِ أَ لَمْ يَعِدْكُمْ رَبُّكُمْ وَعْداً حَسَناً . أَ فَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ من رَبِّكُمْ فَأَخْلَفْتُمْ مَوْعِدِي . قالُوا ما أَخْلَفْنا مَوْعِدَكَ بِمَلْكِنا وَلكِنَّا حُمِّلْنا أَوْزاراً من زِينَةِ الْقَوْمِ فَقَذَفْناها فَكَذلِكَ أَلْقَى السَّامِرِيُّ . فَأَخْرَجَ لَهُمْ عِجْلًا جَسَداً لَه خُوارٌ فَقالُوا هذا إِلهُكُمْ وَإِله مُوسى فَنَسِيَ . أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَلا يَمْلِكُ لَهُمْ ضَرًّا وَلا نَفْعاً . وَلَقَدْ قال لَهُمْ هارُونُ من قَبْلُ يا قَوْمِ إِنَّما فُتِنْتُمْ به وَإِنَّ رَبَّكُمُ الرَّحْمنُ فَاتَّبِعُونِي وَأَطِيعُوا أَمْرِي . قالُوا لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى . 20 : 86 - 91 ) *\r\n\r\n","description":"","footnote":"\r\n[ 1 
  ] اعراف 145\r\n","page_name":" 333 ","page_number":333},
  {"content":"\r\n* ( قال يا هارُونُ ما مَنَعَكَ إِذْ رَأَيْتَهُمْ ضَلُّوا أَلَّا تَتَّبِعَنِ أَ فَعَصَيْتَ أَمْرِي . قال يَا بْنَ أُمَّ لا تَأْخُذْ بِلِحْيَتِي وَلا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَلَمْ تَرْقُبْ قَوْلِي .\r\nقال فَما خَطْبُكَ يا سامِرِيُّ . قال بَصُرْتُ بِما لَمْ يَبْصُرُوا به فَقَبَضْتُ قَبْضَةً من أَثَرِ الرَّسُولِ فَنَبَذْتُها وَكَذلِكَ سَوَّلَتْ لِي نَفْسِي . قال فَاذْهَبْ فَإِنَّ لَكَ في الْحَياةِ أَنْ تَقُولَ لا مِساسَ وَإِنَّ لَكَ مَوْعِداً لَنْ تُخْلَفَه وَانْظُرْ إِلى إِلهِكَ الَّذِي ظَلْتَ عَلَيْه عاكِفاً لَنُحَرِّقَنَّه ثُمَّ لَنَنْسِفَنَّه في الْيَمِّ نَسْفاً 20 : 92 - 97 ) * » [ 1 
  ] يعنى : اى قوم مگر پروردگارتان شما را وعدهء نيكو نداده بود ، مگر اين مدت به نظرتان طولانى بود يا خواستيد غضب خدا به شما در آيد كه از وعدهء من خلف كرديد .\r\nگفتند : « ما به ارادهء خويش از وعدهء تو تخلف نكرده‌ايم اما محموله هايى از زيور فرعونيان با خود برداشته بوديم كه ( در آتش ) افكنديم . » و همچنين سامرى نيز بيفكند و براى آنها گوساله اى پيكرى بساخت كه صداى گوساله داشت و گفتند اين خداى شما و خداى موسى است و ( ايمان را ) رها كرد ، مگر نمىديدند كه گوساله سخنى به آنها باز نمىگويد و براى ايشان سود و زيانى ندارد .\r\nهارون از پيش به آنها گفته بود كه اى قوم گوساله پرستى فريبتان داده است پروردگارتان فقط خداى رحمان است ، مرا پيروى كنيد و مطيع فرمانم شويد .\r\nگفتند : « ما همچنان عبادت او مىكنيم تا موسى به نزد ما باز گردد . » موسى گفت : « اى هارون وقتى ديدى كه ايشان گمراه شدند مانع تو چه بود كه متابعت من كنى چرا فرمان مرا عصيان كردى ؟ » گفت : « اى پسر مادرم ريش و سر مرا مگير . من بيم داشتم بگويى ميان پسران اسرائيل تفرقه انداختى و رعايت گفتار من نكردى » موسى گفت : « اى سامرى قصه تو چيست ؟ »\r\n\r\n","description":"","footnote":"\r\n[ 1 
  ] طه : آيه 86 تا 97\r\n","page_name":" 334 ","page_number":334},
  {"content":"\r\nگفت : « چيزى را كه آنها نديدند بديدم و از جاى پاى ( فرشته ) مرسل كفى بر - گرفتم و آن را در قالب گوساله انداختم كه ضميرم براى من چنين جلوه گر ساخت . » گفت : « برو كه نصيب تو در زندگى اينست كه گويى دستم مزنيد و موعدى دارى كه هرگز از آن تخلف نكنند . خدايت را كه پيوسته به خدمتش كمر بسته بودى بنگر كه آن را بسوزانيم و به دريا پراكنده اش كنيم . » آنگاه گوساله را بگرفت و بكشت و بسوخت و به دريا ريخت كه به همه درياها رسيد ، آنگاه موسى گفت از دريا بنوشند و بنوشيدند و هر كه گوساله را دوست داشت طلا بر شاربش بر آمد و خدا عز و جل فرمايد : « * ( وَأُشْرِبُوا في قُلُوبِهِمُ الْعِجْلَ بِكُفْرِهِمْ 2 : 93 ) * فلما سقط فى ايدى بنى اسرائيل حين جاء موسى * ( وَرَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَيَغْفِرْ لَنا لَنَكُونَنَّ من الْخاسِرِينَ 7 : 149 ) * » [ 1 
  ] يعنى : و چون پشيمان شدند و بدانستند كه گمراه شده‌اند گفتند اگر پروردگارمان به ما رحم نياورد و ما را نيامرزد از زيانكاران خواهيم بود .\r\nو خدا نخواست توبهء بنى اسرائيل را بپذيرد مگر بمقاتله كه هارون و كسانش هنگام گوساله پرستى قوم از آن كراهت داشتند .\r\nو موسى گفت : « * ( يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ 2 : 54 ) * » [ 2 
  ] يعنى : اى قوم شما با گوساله پرستى به خويش ستم كرديد ، به خالق خود باز آييد و همديگر را بكشيد .\r\nو آنها كه گوساله پرستيده بودند و آنها كه نپرستيده بودند با شمشير درهم افتادند و هر كس از دو سو كشته شد شهيد شد و كشتار بسيار شد و نزديك بود نابود شوند كه هفتاد هزار كس كشته شده بود .\r\nو موسى و هارون خدا را بخواندند و گفتند : « پروردگارا بنى اسرائيل نابود شد بقيه را نگهدار . »\r\n\r\n","description":"","footnote":"\r\n[ 1 
  ] 7 : 149\r\n[ 2 
  ] 2 : 52\r\n","page_name":" 335 ","page_number":335},
  {"content":"\r\nو خدا فرمان داد كه سلاح بگذارند و توبه آنها را پذيرفت و هر كه كشته شده بود شهيد بود و هر كه باقيمانده بود كفاره مقتولان بود و خدا عز و جل خطاب به - بنى اسرائيل فرمود : « و خداى توبه شما را پذيرفت كه او توبه پذير و مهربان است . » از ابن عباس روايت كرده‌اند كه سامرى مردى از اهل باجرما بود و از قوم گوساله پرستان بود ، و گوساله پرستى را دوست داشت و در بنى اسرائيل به اسلام تظاهر كرده بود و چون هارون در بنى اسرائيل بماند و موسى سوى پروردگار خويش تبارك و تعالى رفت هارون به آنها گفت : « شما از زيور و اثاث قوم فرعون بار گناه آورده‌ايد . از آن پاك شويد كه نجس است و آتش بيفروخت و گفت : « همه زيور و اثاث فرعونيان را كه با خود آورده‌اند در آن بيندازند » و قوم پذيرفتند . و همچنان زيور و اثاث بياوردند و در آتش افكندند و چون زيورها در آتش درهم شكست ، سامرى كه اثر اسب جبرئيل را ديده بود خاكى از جاى سم آن برگرفته بود به نزديك گودال آمد و به هارون گفت : « اى پيمبر خداى ، آنچه را در دست دارم بيندازم . » و هارون گفت : « آرى » . و پنداشت كه مانند ديگران چيزى از زيور و اثاث آورده است .\r\nو سامرى خاك را در آتش افكند و گفت : « گوساله اى شو . » و چنان شد و بليه و فتنهء مردم شد و سامرى گفت : « اين خداى شما و خداى موسى است » پس قوم به پرستش گوساله پرداختند و آن را دوست داشتند و چيزى را همانند آن ندانستند و خدا عز و جل فرمود : و فراموش كرد يعنى اسلام را رها كرد كه مقصود سامرى است . و فرمود :\r\n« * ( أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَلا يَمْلِكُ لَهُمْ ضَرًّا وَلا نَفْعاً 20 : 89 ) * » [ 1 
  ] يعنى : « مگر نمى ديدند كه گوساله سخنى به آنها باز نمىگويد و براى ايشان\r\n\r\n","description":"","footnote":"\r\n[ 1 
  ] طه 88 تا 92\r\n","page_name":" 336 ","page_number":336},
  {"content":"\r\nسود و زيانى ندارد » گويد : نام سامرى موسى بن ظفر بود كه به سرزمين مصر آمده بود و جزو بنى اسرائيل شده بود .\r\nو چون هارون گوساله پرستى قوم را بديد گفت : « * ( يا قَوْمِ إِنَّما فُتِنْتُمْ به وَإِنَّ رَبَّكُمُ الرَّحْمنُ فَاتَّبِعُونِي وَأَطِيعُوا أَمْرِي . قالُوا لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى 20 : 90 - 91 ) * [ 1 
  ] » يعنى : اى قوم گوساله پرستى فريبتان داده است ، پروردگارتان فقط خداى رحمان است مرا پيروى كنيد و مطيع فرمانم شويد ، گفتند : « ما همچنان عبادت او مىكنيم تا موسى به نزد ما باز گردد » و هارون با ياران خويش كه مسلمان بودند و به فتنه نيفتاده بودند بماند و گوساله پرستان به گوساله پرستى مشغول بودند و هارون بيم داشت كه اگر با مسلمانان به جنگ آنها بپردازد موسى به او گويد : تفرقه در بنى اسرائيل انداختى و گفتار مرا رعايت نكردى كه مطيع موسى بود و از او بيم داشت .\r\nو چون موسى بنى اسرائيل را از دريا گذر داد ، محتاج آب شدند و موسى براى قوم خويش آب خواست و فرمان يافت كه عصاى خويش را به سنگ بزند كه دوازده چشمه از آن شكافت كه هر سبط چشمه اى داشت و آن را بشناخت و از آن بنوشيد .\r\nو چون خدا با موسى سخن كرد ، موسى خواست او را به بيند و از خدا خواست كه به دو نظر كند و خدا فرمود : « * ( انْظُرْ إِلَى الْجَبَلِ 7 : 143 ) * » [ 2 
  ] يعنى : « به اين كوه بنگر » و چون موسى به قوم خويش رسيد و گوساله پرستيشان را بديد\r\nالواح را بينداخت و چنان كه گويند زمرد سبز بود .\r\nابن عباس گويد : خداوند در الواح براى موسى موعظه و تفصيل همه چيز و هدايت و رحمت نوشته بود و چون بينداخت خدا شش هفتم آن را ببرد و يك\r\n\r\n","description":"","footnote":"\r\n[ 1 ، 2 
  ] طه 88 تا 92\r\n","page_name":" 337 ","page_number":337},
  {"content":"\r\nهفتم را بجا گذاشت . و خدا عز و جل فرمود و در نسخهء آن هدايت بود و رحمت براى كسانى كه از پروردگار خويش ميترسند .\r\nآنگاه موسى بگفت تا گوساله را بسوختند تا خاكستر شد و خاكستر آن را به دريا ريختند .\r\nابن اسحاق گويد از بعضى اهل كتاب شنيدم كه سوختن گوساله درهم شكستن آن بود كه پاره هاى آن را به دريا انداختند و خدا بهتر داند .\r\nآنگاه موسى هفتاد كس از نيكان قوم را بر گزيد و گفت : « سوى خدا رويد و از كار خويش توبه كنيد و براى ديگران نيز توبه پذيرى خواهيد ، روزه بداريد و تطهير كنيد و لباس خويش پاكيزه كنيد » و آنها را در وقتى كه پروردگار تعيين كرده بود به طور سينا برد زيرا جز با اجازه و اطلاع آنجا نمىرفت و آن هفتاد كس از آن پس كه دستور موسى را انجام دادند و با وى به پيشگاه خدا رفتند گفتند : « از خدا بخواه كه سخن او را بشنويم . » و موسى پذيرفت و چون به كوه نزديك شد ستون ابر بيامد و بر او افتاد و همه كوه را گرفت و موسى پيش رفت و داخل ابر شد و به قوم گفت : « نزديك بياييد » .\r\nو چنان بود كه وقتى موسى با خدا سخن ميگفت ، بر چهره او نورى درخشان نمايان ميشد كه هيچ انسانى در آن نظر نتوانست كرد از اين رو بر چهره خود پرده افكند و قوم نزديك شدند تا وارد ابر شدند و به سجده افتادند و شنيدند كه خدا با موسى سخن كرد . از امر و نهى كه چنين كن و چنان مكن و چون از اين كار فراغت آمد ، ابر از موسى برفت و نزديك كسان آمد و به دو گفتند : « ايمان نياريم تا خدا را آشكارا ببينيم . » و صاعقه بيامد و جانشان در آمد و همگى بمردند\r\nو موسى خدا را خواند و گفت : « پروردگارا اگر خواستى پيش از اين آنها و مرا هلاك ميكردى ، آنها نابخردى كردند اما همه بنى اسرائيل به كار نابخردان هلاك شوند . اين مايه هلاك آنهاست كه هفتاد مرد نيك انتخاب كرده‌ام و اينك باز گردم و يكى با من نباشد و\r\n","description":"","footnote":"","page_name":" 338 ","page_number":338},
  {"content":"\r\nچگونه از من باور كنند ؟ و همچنان خدا را خواند و بخواست تا خدا جانشان داد .\r\nآنگاه از او خواست تا توبه بنى اسرائيل را از گوساله پرستى بپذيرد و خدا فرمود :\r\n« نه ، تا يك ديگر را بكشند » .\r\nگويد : بنى اسرائيل گفتند : « در انجام فرمان خداى صبورى مىكنيم » . و موسى بگفت تا آنها كه گوساله نپرستيده بودند گوساله پرستان را بكشند پس جلوى خانه ها بنشستند و كسان شمشير در ايشان نهادند و همى كشتند . و موسى بگريست و كودكان و زنان بناليدند و عفو ايشان خواستند و خدايشان ببخشيد و به موسى گفت تا شمشير از آنها بردارد .\r\nاما در روايت سدى هست كه رفتن موسى به پيشگاه خدا با هفتاد كس از نخبه قوم پس از آن بود كه توبه گوساله پرستان پذيرفته شده بود ، زيرا از پس حكايت توبه قوم گويد : خدا به موسى گفت كه كسانى از بنى اسرائيل را بيارد كه در پيشگاه خدا از گوساله پرستى قوم پوزش بخواهند ، و وعده اى نهاد و موسى هفتاد كس از قوم خويش برگزيد و آنها را ببرد تا پوزش بخواهند و چون بدانجا رسيدند گفتند :\r\n« به تو ايمان نياريم تا خدا را آشكارا ببينيم . تو كه با او سخن گفتى او را به ما نشان بده . » و صاعقه بگرفتشان و بمردند ، و موسى بگريست و دعا كرد و گفت : « خدايا وقتى پيش بنى اسرائيل بازگشتم چگونه بگويم كه تو نخبهء آنها را هلاك كرده اى اگر مىتوانستى از پيش آنها و مرا هلاك كنى ، آيا ما را به عمل نا بخردانمان هلاك مىكنى . » و خدا عز و جل به دو وحى كرد كه اين هفتاد كس از آنها بودند كه گوساله پرستيدند و موسى گفت :\r\n« * ( إِنْ هِيَ إِلَّا فِتْنَتُكَ تُضِلُّ بِها من تَشاءُ وَتَهْدِي من تَشاءُ ، أَنْتَ وَلِيُّنا فَاغْفِرْ لَنا وَارْحَمْنا وَأَنْتَ خَيْرُ الْغافِرِينَ . وَاكْتُبْ لَنا في هذِه الدُّنْيا حَسَنَةً وَفي الآخِرَةِ إِنَّا هُدْنا إِلَيْكَ 7 : 155 - 156 ) * [ 1 
  ] يعنى : اين جز آزمايش تو نيست كه هر كه را خواهى بدان گمراه كنى و\r\n\r\n","description":"","footnote":"\r\n[ 1 
  ] اعراف : 155\r\n","page_name":" 339 ","page_number":339},
  {"content":"\r\nهر كه را خواهى هدايت كنى ، مولاى ما تويى ما را بيامرز و به ما رحمت آر كه تو از همه آمرزگاران بهترى و براى ما در اين دنيا و در آخرت نيكى مقرر دار كه ما به - تو بازگشته‌ايم »\r\nو خدا عز و جل به حكايت حال فرمايد : « و چون گفتيد اى موسى تا خدا را آشكارا نبينيم به تو ايمان نياريم و صاعقه شما را بگرفت . » پس از آن خدا زنده شان كرد و يكايك زنده شدند و همديگر را بديدند كه چگونه زنده مىشوند و گفتند : « اى موسى تو هر چه از خدا بخواهى ميدهد از او بخواه كه ما را پيمبر كند . » و موسى دعا كرد و خدا آنها را پيمبر كرد و چنان كه فرمايد : « و شما را از پس مرگتان مبعوث كرديم » .\r\nآنگاه موسى بگفت تا قوم به سوى اريحا روند كه سرزمين بيت المقدس بود و برفتند و چون نزديك آنجا رسيدند موسى دوازده سالار از همه اسباط بنى اسرائيل بفرستاد و برفتند تا از جباران خبر آرند و يكى از جباران كه عاج نام داشت آنها را بديد و هر دوازده تن را بگرفت و در ليفهء خود نهاد و بار هيزمى به سر داشت و آنها را پيش زن خود برد و گفت : « اين قوم را ببين كه ميخواهند با ما جنگ كنند » و همه را پيش روى او ريخت و گفت : « همه را با پايم له كنم ؟ » زنش گفت : « نه بگذار بروند و آنچه را ديده‌اند با قوم خويش بگويند » و عاج چنين كرد و چون قوم بيرون آمدند با همديگر گفتند اگر به بنى اسرائيل بگوييم از پيمبر خدا بر مىگردند ، خبر را نهان داريد و فقط به دو پيمبر خدا بگوييد تا بنگرند چه بايد كرد . و با هم پيمان كردند كه خبر مكتوم ماند .\r\nو چون باز گشتند ده كس از آن گروه پيمان بشكستند و آنچه را از عاج ديده بودند با كسان خود گفتند و دو نفر خبر را نگه داشتند و با موسى و هارون بگفتند .\r\nخدا عز و جل به حكايت حال فرمايد : « * ( وَلَقَدْ أَخَذَ الله مِيثاقَ بَنِي إِسْرائِيلَ وَ ) *\r\n","description":"","footnote":"","page_name":" 340 ","page_number":340},
  {"content":"\r\n* ( بَعَثْنا مِنْهُمُ اثْنَيْ عَشَرَ نَقِيباً 5 : 12 ) * [ 1 
  ] فقال لهم موسى * ( يا قَوْمِ اذْكُرُوا نِعْمَتَ الله عَلَيْكُمْ إِذْ جَعَلَ فِيكُمْ أَنْبِياءَ وَجَعَلَكُمْ مُلُوكاً وَآتاكُمْ ما لَمْ يُؤْتِ أَحَداً من الْعالَمِينَ . يا قَوْمِ ادْخُلُوا الأَرْضَ الْمُقَدَّسَةَ الَّتِي كَتَبَ الله لَكُمْ وَلا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ . قالُوا يا مُوسى إِنَّ فِيها قَوْماً جَبَّارِينَ\r\nوَ إِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ . ) *\r\n* ( قال رَجُلانِ من الَّذِينَ يَخافُونَ أَنْعَمَ الله عَلَيْهِمَا ادْخُلُوا عَلَيْهِمُ الْبابَ 5 : 20 - 23 ) * » [ 2 
  ] .\r\nيعنى : خدا از پسران اسرائيل پيمان گرفت و از آنها دوازده مراقب گرفتيم پس موسى به آنها گفت : اى قوم نعمت خدا را به ياد آريد كه ميان شما پيمبران پديد آورده و شما را آزادگان كرده و چيزها به شما داده كه به هيچكس از اهل زمانه نداده است . اى قوم به اين سرزمين پاك كه خدا براى شما مقرر كرده در آييد و عقب گرد مكنيد كه زيانكاران مىشويد .\r\nگفتند : اى موسى در آن سرزمين گروهى اهل شركند و ما هرگز در نياييم تا از آن به در آيند اگر از آن در آيند ما به درون خواهيم رفت . دو مرد از آنها كه از خدا مىترسيدند و خدا موهبتشان داده بود گفتند از اين دروازه بر آنها در آييد .\r\nو آن دو تن كه خبر را نگهداشته بودند يوشع بن نون همسفر موسى در راه ديدار خضر و كالوب بن يوفنا بودند .\r\nگويند كالوب بن يوفنا داماد موسى بود .\r\nو موسى گفت :\r\n« * ( رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ ، قال فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ في الأَرْضِ 5 : 25 - 26 ) * » [ 3 
  ] .\r\nيعنى : پروردگارا من جز بر خودم و برادرم تسلط ندارم ميان ما و گروه عصيان پيشه را تفريق كن . گفت : « اين ديار تا چهل سال بر آنها حرام است كه در زمين سرگردان مىروند .\r\n\r\n","description":"","footnote":"\r\n[ 1 
  ] مائده : 11\r\n[ 2 
  ] مائده : 18 تا 22\r\n[ 3 
  ] مائده : 25 و 26\r\n","page_name":" 341 ","page_number":341},
  {"content":"\r\nو چون قوم سرگردان بيابان شدند موسى پشيمان شد و قومى كه مطيع وى بودند بيامدند و گفتند : « اى موسى با ما چه كردى ؟ » و چون او پشيمان شد خدا عز و جل به دو وحى كرد كه غم قومى را كه فاسقشان ناميدى مخور .\r\nو قوم گفتند : « اى موسى اينجا آب نداريم و غذا از كجا به دست آريم . » و خدا براى آنها من و سلوى فرستاد كه ترنجبين بر درخت ميريخت و سلوى مرغى همانند سمانى بود و هر كس آن را ميگرفت اگر چاق بود سر مىبريد و اگر نه رها مىكرد و چون چاق ميشد پيش وى باز مىگشت .\r\nگفتند : « اين غذا ولى آب كجاست ؟ » و موسى به فرمان خداى عصاى خويش را به سنگ زد و دوازده چشمه از آن بشكافت كه هر يك از اسباط از چشمه اى آب گيرد .\r\nگفتند : « اين غذا و آب ولى سايه كجاست ؟ » و خداوند به وسيله ابر بر آنها سايه افكند .\r\nگفتند : « اين سايه\r\nولى لباس كجاست ؟ » و لباسشان با آنها چون كودكان رشد ميكرد و پاره نمىشد و خداى عز و جل در اين باره فرمايد : « * ( وَظَلَّلْنا عَلَيْهِمُ الْغَمامَ وَأَنْزَلْنا عَلَيْهِمُ الْمَنَّ وَالسَّلْوى 7 : 160 ) * [ 1 
  ] . » يعنى : ابر را سايبان آنها كرديم و ترنجبين و مرغ براى آنها فرستاديم .\r\nو هم فرمايد : « * ( وَإِذِ اسْتَسْقى مُوسى لِقَوْمِه فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْه اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ 2 : 60 ) * [ 2 
  ] . يعنى : و چون موسى براى قوم خويش آب همى خواست و گفتيم عصاى خود را به اين سنگ زن و دوازده چشمه از آن بشكافت كه هر گروهى آبخورگاه خويش بدانست . » و قوم گفتند : « * ( يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الأَرْضُ من بَقْلِها وَقِثَّائِها وَفُومِها وَعَدَسِها وَبَصَلِها قال أَ تَسْتَبْدِلُونَ الَّذِي هُوَ أَدْنى 2 : 61 ) *\r\n\r\n","description":"","footnote":"\r\n[ 1 
  ] 7 : 160\r\n[ 2 
  ] 27 : 159\r\n","page_name":" 342 ","page_number":342},
  {"content":"\r\n* ( بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ 2 : 61 ) * . [ 1 
  ] » يعنى : اى موسى ما به يك خوراك نتوانيم ساخت پروردگار خويش را بخوان از آنچه زمين همى روياند از سبزى و خيار و گندم و عدس و پياز براى ما برون آرد .\r\nگفت چگونه پستتر را با بهتر عوض مىكنيد . به شهرى فرود آييد تا اين چيزها را كه خواستيد بيابيد . و چون از بيابان در آمدند من و سلوى برداشته شد و بقولات خوردند .\r\nو موسى با عاج برخورد و موسى ده ذراع بالا پريد و عصاى او ده ذراع بود و طول قامت وى ده ذراع بود و به قوزك عاج زد و او را بكشت .\r\nاز نوف روايت كرده‌اند كه قامت عاج هشتصد ذراع بود و قامت موسى ده ذراع بود و عصايش ده ذراع بود و ده ذراع بالا جست و عوج را بزد و به قوزك او رسيد كه بيفتاد و بمرد و پلى شد كه مردم از روى آن مىگذشتند .\r\nاز ابن عباس روايت كرده‌اند كه گفت : « جثه عوج پل مردم نيل بود . » گويند : « عوج سه هزار سال بزيست . »\r\n\r\nذكر وفات موسى و هارون پسران عمران\r\nاز ابن مسعود و گروهى از اصحاب پيمبر روايت كرده‌اند كه خداى تعالى به موسى وحى كرد كه ميخواهم هارون را بميرانم او را به فلان كوه بر . و موسى و هارون سوى آن كوه رفتند و درختى ديدند كه هرگز مانند آن ديده نشده بود و خانه اى آنجا بود كه تختى در آن جاى داشت و بر تخت فرشى بود با بوى خوش و چون هارون كوه و خانه را بديد آن را بپسنديد و با موسى گفت : « دوست دارم بر اين تخت بخوابم . »\r\n\r\n","description":"","footnote":"\r\n[ 1 
  ] 2 : 61\r\n","page_name":" 343 ","page_number":343},
  {"content":"\r\nموسى گفت : « بخواب . » گفت : « بيم دارم صاحب خانه بيايد و بر من خشم آورد » موسى گفت : « بيم مدار ، كار صاحب خانه به عهده من ، بخواب . » گفت : « تو هم با من بخواب كه اگر صاحب خانه بيايد به من و تو با هم خشم آرد . » و چون بخفتند هارون را مرگ بگرفت و چون بدانست به موسى گفت : « مرا فريب دادى » و چون جان بداد ، خانه بالا رفت و درخت ناپديد شد و تخت به آسمان رفت و چون موسى پيش بنى اسرائيل برگشت و هارون با وى نبود گفتند :\r\n« موسى هارون را بكشت كه وى محبوب بنى اسرائيل بود و موسى بد و حسد مىبرد . » اين سخن از آن رو گفتند كه هارون با مردم بنى اسرائيل نرمتر از موسى رفتار مىكرد و رفتار موسى خشن بود . » و چون موسى از گفتارشان خبر يافت گفت : « واى بر شما او برادرم بود چطور او را كشته‌ام . » و چون اين سخن مكرر كردند بايستاد و دو ركعت نماز كرد و از خدا خواست كه تخت فرود آمد و آن را ميان آسمان و زمين بديدند و گفتهء موسى را باور كردند .\r\nو چنان شد كه موسى با يوشع به راه بود و مارى سياه بيامد و چون يوشع در آن نگريست پنداشت كه رستاخيز است و به موسى چسبيد و گفت : « رستاخيز در رسد و من به موسى چسبيده باشم » و موسى نهان شد و پيراهن به دست يوشع بماند و چون يوشع پيراهن را بياورد بنى اسرائيل او را بگرفتند و گفتند : « پيمبر خدا را كشتى ؟ » گفت : « نه ، به خدا نكشتم بلكه از من نهان شد . » ولى گفتهء او را باور نكردند و خواستند بكشندش و يوشع گفت : « اگر مرا باور نداريد سه روز مهلتم دهيد . » و خدا را بخواند و كسانى كه نگهبان وى بودند 432 )\r\n","description":"","footnote":"","page_name":" 344 ","page_number":344},
  {"content":"\r\nبخواب ديدند كه به آنها گفته شد يوشع موسى را نكشته و ما او را پيش خود بالا برده‌ايم و يوشع را بگذاشتند و هيچكس از آنها كه نخواستند با موسى وارد دهكده جباران شوند زنده نماند و پيروزى را نديد .\r\nاز ابن اسحاق روايت كرده‌اند كه موسى صفى الله از مرگ بيزار بود و خدا خواست كه وى را به مرگ راغب كند و از زندگى بيزار كند و پيمبرى را به يوشع بن نون داد كه روز و شب نزد وى مىآمد و موسى به دو ميگفت : « اى پيمبر خدا خدا با تو چه گفت ؟ » و يوشع پاسخ ميداد : « اى پيمبر خدا مگر چندين سال در صحبت تو نبودم ، آيا هرگز پرسيدم كه خدا با تو چه گفت . مگر آنكه تو خود آغاز سخن كنى و چيزى بگويى . » بدينسان چيزى با موسى نمىگفت و چون موسى اين بديد از زندگى بيزار شد و مرگ را دوست داشت .\r\nاز وهب بن منبه روايت كرده‌اند كه موسى صفى الله در سايبانى به سر مىبرد و در يك ظرف سنگى غذا و آب مىخورد و از پس غذا چون حيوان سر به ظرف سنگين مىبرد و آب مىنوشيد و اين از تواضع به پيشگاه خدا بود كه وى را به سخن گفتن خويش كرامت داده بود .\r\nو هم او گويد : « درباره وفات صفى الله چنين گفته‌اند كه وى روزى براى كارى از سايبان خويش بدر آمد و هيچكس متوجه وى نبود و به گروهى از فرشتگان گذر كرد كه گورى مىكندند و آنها را بشناخت و نزديكشان رفت و ايستاد و ديد كه گورى كنده‌اند كه هرگز نكوتر از آن نديده بود و به سبزه و صفا و بهجت مانند نداشت و به فرشتگان گفت : « اين گور از آن كيست ؟ » گفتند : « از آن بنده اى كه پيش خدا عزيز است . » گفت : « اين بنده پيش خدا خيلى عزيز است كه تا كنون چنين خوابگاه و جايگاهى نديده‌ام . » و اين به هنگامى بود كه وقت مرگ وى در رسيده بود .\r\n","description":"","footnote":"","page_name":" 345 ","page_number":345},
  {"content":"\r\nفرشتگان گفتند : « اى صفى الله ، مىخواهى كه اين گور از آن تو باشد . » گفتند : « مىخواهم » گفتند : « پس برو آنجا بخواب و به خدا توجه كن و آرام نفس بكش . »\r\nو موسى در قبر بخفت و به خدا توجه كرد و آرام نفس كشيدن گرفت ، و خداى تعالى جانش بگرفت و فرشتگان گور او را بپوشانيدند . و موسى زاهد دنيا و راغب پيشگاه خدا بود .\r\nاز ابو هريره روايت كرده‌اند كه پيمبر صلى الله عليه و سلم فرمود : « فرشته مرگ آشكارا پيش مردم مىآمد ، تا وقتى كه موسى او را سيلى زد و چشمش كور شد و پيش خدا باز گشت و گفت : پروردگارا بنده ات موسى چشم مرا كور كرد و اگر نبود كه پيش تو عزيز است با او سختى مىكرد .\r\nو خدا عز و جل فرمود : « پيش بنده‌ام موسى برگرد و بگو دست بر پوست گاوى نهد و به هر مويى كه زير دست وى باشد يك سال عمر به دو دهم و او را مخير كن كه چنين عمر درازى داشته باشد يا هم اكنون جان دهد . » و فرشته مرگ پيش موسى آمد و وى را مخير كرد .\r\nموسى گفت : « پس از عمر دراز چه خواهد بود ؟ » فرشتهء مرگ گفت : « مرگ » .\r\nو موسى گفت : « هم اكنون بهتر است » .\r\nگويد : « و چيزى به او داد كه ببوييد و جانش بگرفت و از آن پس فرشته مرگ نهانى پيش كسان ميرود . » از عمرو بن ميمون روايت كرده‌اند كه هارون و موسى هر دو در بيابان مردند .\r\nهارون پيش از موسى بمرد ، با هم در بيابان به غارى رفتند و هارون آنجا بمرد و موسى به گورش كرد و پيش بنى اسرائيل بازگشت و گفتند : « هارون چه شد » .\r\nگفت : « بمرد » .\r\n","description":"","footnote":"","page_name":" 346 ","page_number":346},
  {"content":"\r\nگفتند : « دروغ مىگويى ، او را كشته اى ، از آن رو كه ما وى را دوست داشتيم . » و هارون محبوب بنى اسرائيل بود . موسى به خدا بناليد و از رفتار بنى اسرائيل شكوه كرد و خدا به دو وحى كرد كه آنها را بنزد قبر هارون ببر و من او را برانگيزم تا به آنها بگويد كه مرده است و تو او را نكشته اى .\r\nگويد : آنها را بنزد قبر هارون برد و بانك زد : « اى هارون » و هارون از قبر در آمد و موسى گفت : « من ترا كشته‌ام . » هارون گفت : « به خدا نه ، خودم مردم . » گفت : « به گور خويش باز گرد » و قوم بازگشتند .\r\nهمه مدت عمر موسى عليه السلام يكصد و بيست سال بود كه از آن جمله ده سال به روزگار پادشاهى افريذون بود و يكصد سال در ايام پادشاهى منوچهر بود و همه مدت پيمبرى وى از آن وقت كه مبعوث شد تا وقتى بمرد به روزگار پادشاهى منوچهر بود .\r\nو خدا عز و جل از پس موسى يوشع بن نون بن افراييم بن يوسف بن يعقوب بن اسحاق بن ابراهيم را به پيمبرى بر انگيخت و بگفت تا سوى اريحا رود و با جباران مقيم آنجا پيكار كند .\r\nمطلعان سلف در اين باب اختلاف كرده‌اند كه فتح اريحا به دست كى بود و يوشع كى آنجا رفت و آيا در زندگى موسى بود يا پس از وفات وى بود .\r\nبعضىها گفته‌اند پس از درگذشت موسى بود و مرگ همه كسانى كه نخواسته بودند با موسى سوى اريحا روند ، و اين هنگامى بود كه خدا فرمان پيكار جباران داده بود و يوشع فرمان يافت سوى اريحا رود .\r\nگويند : هارون و موسى هر دو در بيابان بمردند و از آن بيرون نشدند .\r\nاز ابن عباس روايت كرده‌اند كه وقتى موسى با خدا گفت : « خدايا من فقط اختيار خودم و برادرم را دارم ، ما را از قوم بدكاران جدا كن . » خداوند عز و جل\r\n","description":"","footnote":"","page_name":" 347 ","page_number":347},
  {"content":"\r\nفرمود : « سرزمين مقدس چهل سال بر آنها حرام باشد و در زمين سرگردان شوند . » گويد : و وارد بيابان شدند و هر كه به آنجا در آمد و بيست سال بيشتر داشت همانجا بمرد و موسى در بيابان در گذشت و يوشع و باقيماندگان قوم به پيكار شهر جباران رفتند و يوشع شهر را بگشود .\r\nاز قتاده روايت كرده‌اند كه خدا عز و جل فرموده بود كه شهر جباران مدت چهل سال بر آنها حرام باشد و به شهرى در آمدن و اقامت گرفتن نتوانستند و چهل سال بدين سال گذشت و چنان كه گفته‌اند موسى در اثناى چهل سال بمرد و جز فرزندان بنى اسرائيل و آن دو مرد راز دار كس به بيت المقدس در نيامد .\r\nدر روايت سدى هست كه پس از چهل سال خدا عز و جل يوشع بن نون را را به پيمبرى برانگيخت و او با بنى اسرائيل گفت كه پيمبر است و خدا فرمان داده كه با جباران پيكار كند و با او بيعت كردند و تصديقش كردند و جباران را بشكست و اسرائيليان به شهر در آمدند و بسيار كس بكشتند و چنان بود كه گروهى از بنى اسرائيل به دور يكى از آنها بودند و به گردنش ضربت مىزدند اما نمىبريدند .\r\nبعضىها گفته‌اند اريحا را موسى گشود و يوشع طلايه دار سپاه وى بود .\r\nاز ابن اسحاق روايت كرده‌اند كه وقتى فرزندان آن قوم كه از پيكار جباران ، همراه موسى دريغ كرده بودند بزرگ شدند و پدرانشان بمردند و چهل سال سرگردانى بيابان سپرى شد موسى آنها را ببرد و يوشع بن نون و كلاب بن يوفنا نيز همراه بودند .\r\nگويند كلاب بن يوفنا شوهر مريم دختر عمران و خواهر موسى و هارون بود و چون به سرزمين كنعان رسيدند و بلعم بن باعور معروف آنجا بود و خدا دانشى به دو داده بود و از جمله دانش وى اسم اعظم بود كه وقتى خدا را با آن ميخواند اجابت ميكرد و چون چيزى ميخواست مىيافت .\r\nاز سالم ابى النصر روايت كرده‌اند كه وقتى موسى به سرزمين بنى كنعان در آمد بلعم در بالعه ، يكى از دهكده هاى بلقاى شام ، مقر داشت ، و چون بنى اسرائيل\r\n","description":"","footnote":"","page_name":" 348 ","page_number":348},
  {"content":"\r\nآنجا رسيدند ، قوم بلعم پيش وى آمدند و گفتند : « اينك موسى بن عمران با بنى اسرائيل آمده كه ما را از ديارمان بيرون كند و مردم بكشد و ديار ما را به بنى اسرائيل دهد كه در آن مقر گيرند و ما قوم تو بى جا بمانيم و تو مردى مستجاب الدعوه اى بيرون شو و آنها را نفرين كن . » بلعم گفت :\r\n« واى بر شما او پيمبر خداست و فرشتگان را همراه دارد چگونه بروم و آنها را نفرين كنم ، در صورتى كه از كار خدا واقفم . » گفتند : « ما جايى نداريم و مصر شدند و تضرع كردند تا وى فريب خورد و بر خر خويش نشست و به قصد كوهى كه مشرف بر سپاه بنى اسرائيل بود به راه افتاد و آن كوه حسبان بود و چون خر اندكى برفت بخفت و بلعم فرود آمد و خر را بزد تا ناكار شد و برخاست و بر آن نشست و اندكى برفت و باز بخفت و باز آن را بزد تا ناكار شد باز برخاست و بلعم بر نشست و اندكى برفت و باز خر بخفت و باز آن را بزد تا ناكار شد . و خدا اجازه داد و خر با او سخن گفت كه حجت تمام شود و گفت : « واى بر تو اى بلعم كجا ميروى ؟ » مگر فرشتگان را نمىبينى كه مانع رفتن منند آيا ميروى پيمبر خدا و مؤمنان را نفرين كنى .\r\nو بلعم باز خر را بزد و خدا ، راه خر را باز نهاد و برفت تا وقتى از كوه حسبان بر سپاه موسى و بنى اسرائيل مشرف شد نفرين آغاز كرد و هر نفرين كه مىكرد خدا زبان وى را سوى قومش مىگردانيد و چون براى قوم خويش دعا مىكرد خدا زبان او را سوى بنى اسرائيل ميگردانيد .\r\nو قوم وى گفتند : « ميدانى چه مىكنى براى آنها دعا و براى ما نفرين مىكنى . » گفت : « من اختيار ندارم ، فرمان خدا چنين است . » و زبانش دراز شد و به سينه اش افتاد و به آنها گفت : « اكنون دنيا و آخرت از دست من رفت و جز مكر و حيله نماند و بايد با آنها مكر و حيله كنيم . زنان را بياراييد و كالا بدهيد و به اردو بفرستيد\r\n","description":"","footnote":"","page_name":" 349 ","page_number":349},
  {"content":"\r\nكه بفروشند و بگوييد كه هيچ زنى خويشتن را از مردى كه او را بخواهد نگه ندارد كه اگر يك مرد از آنها زنا كند ، كارشان ساخته است . » و چنين كردند و چون زنان وارد اردو شدند يكى از زنان كنعانى به نام كسبى دختر صور كه پدرش سالار قوم خويش بود به يكى از بزرگان بنى اسرائيل ، زمرى ابن شلوم ، سالار سبط شمعون بن يعقوب اسحاق بن ابراهيم برخورد كه فريفته زيبايى او شد و دستش را بگرفت و به نزد موسى برد و گفت : « گمان دارم بگويى اين بر تو حرام است . » موسى گفت : « آرى بر تو حرام است ، نزديك وى مشو » .\r\nگفت : « به خدا در اين مورد اطاعت تو نكنيم . » و زن را به خيمه خويش برد و با او بخفت .\r\nو خدا طاعون به بنى اسرائيل فرستاد .\r\nفنحاص بن عيزار بن هارون كاردار موسى بود و مردى تنومند و نيرومند بود و وقتى زمرى بن شلوم چنان كرد ، غايب بود و چون بيامد و طاعون در بنى اسرائيل افتاده بود و حكايت را براى او بگفتند نيزه خويش را كه همه از آهن بود برگرفت و به خيمه فنحاص در آمد كه زن و مرد با هم خفته بودند و آنها را به نيزه بدوخت و بيرون آورد و بلند كرد و نيزه را بر دوش كشيد و ته آن را به تهيگاه نهاد و نيزه را به چانه خويش تكيه داد . وى نخستين پسر عيزار بود و همى گفت : « خدايا هر كه عصيان تو كند با وى چنين كنيم . » و طاعون برداشته شد و شمار اسرائيليانى كه در طاعون هلاك شدند از وقتى كه زمرى آن زن را ببرد تا وقتى كه\r\nفنحاص وى را بكشت هفتاد هزار به شمار آمد و كمتر از همه بيست هزار گفته‌اند كه در ساعتى از روز هلاك شدند . به همين سبب بنى اسرائيل از هر ذبيحهء خويش شانه و تهيگاه و چانه را به فرزندان فنحاص بن عيزار بن هارون دهند كه نيزه را به تهيگاه تكيه داده بود و به شانه گرفته بود و آن را به چانه\r\n","description":"","footnote":"","page_name":" 350 ","page_number":350},
  {"content":"\r\nتكيه داده بود و هر نخستين ثمر و فرزند نيز خاص فرزندان فنحاص باشد كه وى نخستين فرزند عيزار بود .\r\nدربارهء بلعم پسر باعور خدا اين آيه بر محمد صلى الله عليه و سلم نازل فرمود كه : « * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ من الْغاوِينَ ، وَلَوْ شِئْنا لَرَفَعْناه بِها وَلكِنَّه أَخْلَدَ إِلَى الأَرْضِ وَاتَّبَعَ هَواه فَمَثَلُه كَمَثَلِ الْكَلْبِ إِنْ تَحْمِلْ عَلَيْه يَلْهَثْ ، أَوْ تَتْرُكْه يَلْهَثْ ، ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ 7 : 175 - 176 ) * [ 1 
  ] . » يعنى : حكايت كسى را كه آيه هاى خويش را به دو ( تعليم ) داديم و از آن به در شد و شيطان به دنبال او افتاد و از گمراهان شد براى او بخوان ، اگر مىخواستيم وى را به وسيلهء آن آيه ها بر مىداشتيم ولى به پستى گراييد و هوس خويش را پيروى كرد . حكايت وى حكايت سگ است اگر هجومش برى پارس مىكند و اگر اعتنايش نكنى پارس مىكند اين حكايت قومى است كه آيه هاى ما را تكذيب كنند پس اين خبر را بخوان شايد آنها انديشه كنند .\r\nيعنى وقتى چيزى را كه در بنى اسرائيل رخ داده و از تو نهان داشته‌اند براى آنها نقل كنى شايد انديشه كنند و بدانند اين خبر گذشته را پيمبرى آورده كه از آسمان براى وى خبر آرند .\r\nآنگاه موسى يوشع بن نون را با بنى اسرائيل سوى اريحا فرستاد كه وارد آن شد و جبارانى را كه آنجا بودند بكشت و شب نزديك آمد و بيم بود اگر شب شود باقيماندهء جباران بر او چيره شوند و از خدا خواست كه خورشيد را نگهدارد و خدا عز و جل چنان كرد تا همه را نابود كرد .\r\nو موسى با بنى اسرائيل وارد اريحا شد و چندان كه خدا خواست آنجا ببود ، پس از آن خدا وى را سوى خويش برد و هيچكس از خلايق جاى قبر او\r\n\r\n","description":"","footnote":"\r\n[ 1 
  ] اعراف : 157\r\n","page_name":" 351 ","page_number":351},
  {"content":"\r\nرا نداند .\r\nدر روايت سدى هست كه يوشع بن نون پس از مرگ موسى به پيكار جباران رفت و خدا از پس چهل سال يوشع را پيمبرى داد و او را مأمور پيكار جباران كرد و يكى از بنى اسرائيل به نام بلعم كه اسم اعظم مىدانست و كافر شده بود\r\nپيش جباران شد و گفت : از بنى اسرائيل بيم مداريد ، من وقتى به جنگ آنها رفتيد نفرينشان مىكنم كه هلاك شوند ، و به نزد آنها از دنيا هر چه خواست داشت ولى با زنان نتوانست خفت كه سخت بزرگ بودند و با خر مادهء خويش نزديك مىشد و هم اوست كه خدا عز و جل در بارهء وى گويد : « * ( وَاتْلُ عَلَيْهِمْ 7 : 175 ) * تا آخر . » و يوشع براى جنگ جباران برون شد و بلعم با جباران بيامد و بر ماده خر خويش نشسته بود و خواست بنى اسرائيل را نفرين كند اما هر نفرين كه به بنى اسرائيل كرد متوجه جباران شد و جباران گفتند : « و ما را نفرين مىكنى ؟ » و او گفت :\r\n« مقصودم بنى اسرائيل بود . » و چون به در شهر رسيد فرشته اى دم ماده خر را بگرفت و بلعم آن را مىراند ولى خر نمىجنبيد ، و چون او را بسيار بزد خر به سخن آمد و گفت : « شب با من نزديك مىشوى و روز بر من سوار مىشوى . واى بر من از دست تو اگر قدرت رفتنم بود مىرفتم ولى اين فرشته مرا نگهداشته است . » يوشع به روز جمعه با جباران پيكارى سخت كرد و چون شب آمد و خورشيد نهان شد و شنبه آمد دعا كرد و به خورشيد گفت : « تو مطيع خدايى من نيز مطيع خدايم خدايا خورشيد را بازگردان . » و خورشيد بازگشت و آن روز يك ساعت بيشتر شد و جباران را بشكست و به كشتار آنها پرداختند و چنان بود كه جمعى از بنى اسرائيل به دور يكيشان فراهم مىشدند و به گردنش ضربت مىزدند اما قطع نمىكردند .\r\nآنگاه غنائم را جمع كردند و يوشع بگفت تا همه را بياوردند و آتش در آن افروخت ، آنگاه يوشع گفت : « اى بنى اسرائيل بياييد و با من بيعت كنيد . و همه بيعت كردند و دست يكى به دست او چسبيد » و يوشع گفت : « هر چه پيش تو هست بيار . » و او\r\n","description":"","footnote":"","page_name":" 352 ","page_number":352},
  {"content":"\r\nسر گاوى از طلاى مرصع به ياقوت و جواهر بياورد كه از غنائم ربوده بود و يوشع آن را جزو قربان نهاد و مرد را نيز پهلوى آن بداشت و آتش بيامد و قربان و مرد را با هم بسوخت .\r\nاهل تورات گويند : هارون و موسى در بيابان بمردند و خدا پس از موسى به يوشع وحى كرد و به دو فرمان داد از اردن به سوى سرزمين موعود گذر كند و يوشع در اين كار بكوشيد و كس سوى اريحا فرستاد كه خبر آنجا را بداند . آنگاه با صندوق عهد برفت تا از اردن گذشت كه وى و يارانش در رودخانه راهى يافتند و شش ماه اريحا را محاصره كرد و چون ماه هفتم شد در بوقها دميدند و قوم يكباره بانگ زدند و ديوار شهر بيفتاد و آن را غارت كردند و هر چه در آن بود بسوختند به جز طلا و نقره و ظروف مسين و آهنين كه آن را به بيت المال سپردند و يكى از بنى اسرائيل چيزى بربود و خدا بر آنها خشم آورد و شكست در آنها افتاد و يوشع سخت بناليد و خدا به يوشع وحى كرد كه ميان اسباط قرعه زند و چنان كرد تا قرعه به نام مرد خائن در - آمد و برگهء خيانت او را از خانه اش در آوردند و يوشع او را سنگسار كرد و همه اموال وى را بسوخت و محل را به نام خيانت پيشه خواندند كه عاجز بود و تا كنون آنجا را به نام گودال عاجز خوانند .\r\nپس از آن يوشع بنى اسرائيل را سوى پادشاه عابى و قوم وى برد و خدا آنها را در كار جنگ هدايت كرد و به يوشع فرمان داد كه براى آنها كمينى نهد و او چنين كرد و بر عابى تسلط يافت و پادشاه آن را بياويخت و شهر را بسوخت و دوازده هزار مرد و زن بكشت و مردم عما و جبعون با يوشع حيله كردند تا آنها را امان داد و چون از خدعهء آنها آگاه شد نفرينشان كرد كه هيزم كش و سقا باشند و چنين شدند و نفرين كرد كه شاه بارق در اورشليم گدائى كند .\r\nآنگاه پادشاهان ارمانى كه پنج كس بودند كس پيش همديگر فرستادند و همه بر ضد جبعون گرد آمدند و مردم جبعون از يوشع كمك خواستند كه به كمكشان رفت\r\n","description":"","footnote":"","page_name":" 353 ","page_number":353},
  {"content":"\r\nو پنج پادشاه را بكشت و آنها را به درهء حوران راند و خدا عز و جل سنگ يخ بر آنها باريد و يخ بيشتر از شمشير بنى اسرائيل از آنها بكشت و يوشع از خورشيد خواست تا بماند و از ماه خواست تا بايستد تا پيش از آنكه شنبه در آيد از دشمنان خويش انتقام بگيرد و چنين شد . و پنج پادشاه بگريختند و در غارى پنهان شدند و يوشع بگفت تا در غار را ببستند تا از انتقام\r\nدشمنان فراغت يافت . آنگاه بگفت تا پادشاهان را برون آوردند و بكشت و بياويخت و از دار فرود آورد و در همان غار افكند كه بودند .\r\nو ديگر شاهان شام را تعقيب كرد و سى و يك شاه را نابود كرد و زمينى را كه بر آن تسلط يافت به كسان داد .\r\nپس از آن يوشع بمرد و در كوه افرائيم به گور شد و پس از وى سبط يهودا و سبط شمعون به جنگ كنعانيان پرداختند و زنانشان را اسير كردند و ده هزار كس از آنها را در بازق بكشتند و شاه بازق را بگرفتند و انگشت بزرگ دست و پاى وى را ببريدند و شاه بازق گفت : « هفتاد پادشاه انگشت بر از زير سفرهء من نان جمع ميكردند و اينك كيفر خدا به من رسيد » و شاه بازق را به اورشليم بردند كه آنجا درگذشت .\r\nو بنى يهودا با ديگر كنعانيان پيكار كردند و سرزمينشان را زير تسلط آوردند و عمر يوشع يكصد و بيست و شش سال بود و از هنگام مرگ موسى تا وقتى كه يوشع بمرد بيست و هفت سال تدبير امور بنى اسرائيل كرد .\r\nگويند نخستين پادشاه يمن به دوران موسى بن عمران بود وى از حمير بود و شمير بن املول نام داشت و همو بود كه شهر ظفار را در يمن بنياد كرد و عماليق را از يمن بيرون كرد .\r\nشمير بن املول از عمال شاهان ايران بود كه حكومت يمن و اطراف داشت .\r\nبه پندار محمد بن هشام كلبى از پس كشتار يوشع گروهى از كنعانيان بماندند و\r\n","description":"","footnote":"","page_name":" 354 ","page_number":354},
  {"content":"\r\nافريقيس بن قيس بن صيفى بن سبا بن كعب بن زيد بن حمير بن سبا بن يشجب بن يعرب بن قحطان وقتى سوى افريقيه مىرفت بر آنها گذشت و از سواحل شام سوى افريقيه برد و آنجا را بگشود و جرجير پادشاه افريقيه را بكشت و باقيماندهء كنعانيان را كه از سواحل شام برده بود آنجا مقر داد .\r\nگويد : و اينان بربرانند و از آن رو بربر نام يافتند كه افريقيس به آنها گفت :\r\n« چقدر بربره » يعنى « پرگويى » داريد و آنها را بربر گفتند .\r\nگويد : صنهاجه و كتامهء بربر از قوم حمير بودند و تا كنون به جا مانده‌اند .\r\n\r\nسخن از قارون بن يصهر بن قاهث\r\nقارون پسر عموى موسى عليه السلام بود .\r\nاز ابو جريح روايت كرده‌اند كه قارون از قوم موسى بود و پسر عموى وى بود يعنى پسر يصهر بود .\r\nابن جريح گويد : قارون پسر قاهث بود و موسى پسر عرمر بن قاهث بود و عرمر را به عربى عمران گويند .\r\nو از ابن اسحاق روايت كرده‌اند كه يصهر بن قاهيث شميت دختر كتاوكب بن بركيا بن يقسان بن ابراهيم را به زنى گرفت و عمران و قارون را آورد و قارون عموى موسى و برادر عمران بود .\r\nولى مطلعان سلف امت و اهل تورات و انجيل بر گفتهء ابن جريح رفته‌اند .\r\nاز ابراهيم روايت كرده‌اند كه قارون از قوم موسى بود و پسر عموى موسى بود .\r\nاز قتاده نيز روايت كرده‌اند كه قارون از قوم موسى بود و پسر عم وى بود .\r\n","description":"","footnote":"","page_name":" 355 ","page_number":355},
  {"content":"\r\nو او را منور گفتند از بس كه نكو صورت بود . ولى دشمن خدا منافقى كرد چنان كه سامرى منافقى كرد و طغيان ، هلاكش كرد .\r\nاز مالك بن دينار روايت كرده‌اند كه گفت : موسى بن عمران پسر عموى قارون بود و خداى مال فراوان به قارون داده بود چنان كه او عز و جل فرمود : « * ( وَآتَيْناه من الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ 28 : 76 ) * [ 1 
  ] » .\r\nيعنى : آنقدر گنجش داديم كه حمل كليدهاى آن به گروه مردان توانا گران بود .\r\nخيثمه گويد : در انجيل هست كه كليدهاى قارون بار شصت استر پيشانى سپيد دست و پا طوقى بود و هر كليد بيش از يك انگشت نبود و هر يك كليد گنجى بود .\r\nاز ابو صالح روايت كرده‌اند كه كليد خزاين قارون بار چهل استر بود .\r\nو هم از خيثمه روايت كرده‌اند كه كليدهاى قارون از پوست بود و هر كليد به اندازهء يك انگشت بود و هر كليد از گنجى بود و همه را بر شصت استر پيشانى سپيد دست و پا طوقى مىبردند و چون خداى عز و جل سيه روزى و بليهء او را اراده فرمود به فراوانى مال بر قوم خويش طغيان كرد .\r\nگويند طغيان وى آن بود كه يك وجب بر لباس خويش افزود و قومش او را اندرز دادند و از طغيان منع كردند و گفتند از آنچه خدا به او داده در راه خدا انفاق كند و مطيع خدا شود و خدا عز و جل دربارهء او فرمايد : « * ( إِذْ قال لَه قَوْمُه لا تَفْرَحْ إِنَّ الله لا يُحِبُّ الْفَرِحِينَ . وَابْتَغِ فِيما آتاكَ الله الدَّارَ الآخِرَةَ وَلا تَنْسَ نَصِيبَكَ من الدُّنْيا وَأَحْسِنْ كَما أَحْسَنَ الله إِلَيْكَ وَلا تَبْغِ الْفَسادَ في الأَرْضِ إِنَّ الله لا يُحِبُّ الْمُفْسِدِينَ 28 : 76 - 77 ) * [ 2 
  ] » .\r\nيعنى : قومش به دو گفتند غره مشو كه خدا تباهكاران را دوست ندارد و به - وسيلهء آنچه خدايت داده سراى آخرت بجوى و نصيب خويش را از اين دنيا فراموش\r\n\r\n","description":"","footnote":"\r\n[ 1 
  ] قصص - 75\r\n[ 2 
  ] قصص - 77\r\n","page_name":" 356 ","page_number":356},
  {"content":"\r\nمكن و چنان كه خدا با تو نيكى كرده نيكى كن و در اين سرزمين فساد مجوى كه خدا تباهكاران را دوست ندارد . » منظور اينكه نصيب خويش از اين دنيا فراموش مكن اين است كه فراموش مكن كه از دنياى خويش نصيبى براى آخرت برگيرى .\r\nو جواب قارون از روى نادانى و غرور از حلم خداى چنان بود كه او عز و جل فرمود « * ( إِنَّما أُوتِيتُه عَلى عِلْمٍ عِنْدِي 28 : 78 ) * [ 1 
  ] » .\r\nيعنى « اين مال به سبب دانشى كه دارم فراهم آمده »\r\nو خدا عز و جل به تكذيب گفتار وى فرمود : « * ( أَ وَلَمْ يَعْلَمْ أَنَّ الله قَدْ أَهْلَكَ من قَبْلِه من الْقُرُونِ من هُوَ أَشَدُّ مِنْه قُوَّةً وَأَكْثَرُ جَمْعاً 28 : 78 ) * [ 2 
  ] » .\r\nيعنى : مگر ندانست كه خدا از نسلهاى پيش كسانى را هلاك كرده كه به قدرت از او پيش و به جمع ( مال ) از او بيش بوده‌اند .\r\nو اگر چنان بود كه خدا اموال دنيا را به كسانى ميداد كه از آنها رضايت داشت صاحبان مال را هلاك نميكرد .\r\nاما پند و تذكار وى را از جهالت و تفاخر به كثرت مال باز نياورد و در طغيان خويش فرو رفت و با شكوه تمام بر قوم ظاهر شد و بر اسبى نشست كه زين ارغوانى داشت و لباس زرد پوشيده بود و سيصد كنيز و چهار هزار كس از ياران خويش را با همان لباس و زينت همراه داشت و به قولى همراهان او هفتاد هزار كس بودند .\r\nاز مجاهد روايت كرده‌اند كه قارون بر اسبان سپيد كه زينهاى ارغوانى داشت بر قوم خويش ظاهر شد و او و كسانش لباسهاى زرد داشتند و كسان كه شكوه وى بديدند آرزو كردند و گفتند : « * ( يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ عَظِيمٍ 28 : 79 ) * [ 3 
  ] » .\r\nيعنى : كاش ما نيز نظير آنچه قارون را داده‌اند داشتيم كه او نصيبى بزرگ\r\n\r\n","description":"","footnote":"\r\n[ 1 ، 2 
  ] قصص 78\r\n[ 3 
  ] قصص - 79\r\n","page_name":" 357 ","page_number":357},
  {"content":"\r\nدارد .\r\nو خدا شناسان منكر اين سخن شدند و به آرزومندان گفتند : « از خدا بترسيد و اطاعت فرمان او كنيد و از منهيات او سرباز زنيد كه مؤمنان و مطيعان خدا ثواب و پاداشى نكو دارند . »\r\nو چون خبيث گردن كشيد و در طغيان اصرار ورزيد خداى عز و جل بر مال او فريضه نهاد و ملزم به اداى حق كرد و چون امساك كرد عذاب اليم به دو رسيد و عبرت گذشتگان و اندرز آيندگان شد .\r\nاز ابن عباس روايت كرده‌اند كه وقتى زكات مقرر شد قارون به نزد موسى آمد و توافق كرد كه از هر هزار دينار يك دينار و از هر هزار درهم يك درهم و از هر هزار چيز يك چيز بدهد . يا گفت از هر هزار بز يك بز بدهد .\r\nابو جعفر طبرى گويد : و من در اين شك دارم .\r\nآنگاه به خانه رفت و حساب كرد و ديد بسيار مىشود و بنى اسرائيل را فراهم آورد و گفت : « اى بنى اسرائيل موسى شما را به كارهايى فرمان داد كه اطاعت او كرديد و اكنون مىخواهد مالهاى شما را بگيرد . » گفتند : « تو بزرگ و سالار مايى هر چه فرمان دارى بگوى . » قارون گفت : « فرمان مىدهم فلان روسپى را بياريد و مزدى مقرر كنيد كه موسى را متهم كند . » پس او را بخواستند و دستمزدى مقرر كردند كه موسى را متهم كند .\r\nآنگاه قارون پيش موسى رفت و گفت : « قوم تو فراهم آمده‌اند كه امر و نهيشان كنى . » و موسى به نزد قوم آمد كه در زمينى باير و وسيع فراهم آمده بودند و گفت : « اى بنى اسرائيل هر كه دزدى كند دستش ببريم و هر كه تهمت زند هشتاد تازيانه اش بزنيم و هر كه زنا كند و زن ندارد صد تازيانه بزنيم و هر كه زنا كند و زن\r\n","description":"","footnote":"","page_name":" 358 ","page_number":358},
  {"content":"\r\nدارد تازيانه اش بزنيم تا بميرد يا سنگسارش كنيم تا بميرد . » ابو جعفر گويد : و من در اين شك دارم .\r\nو قارون به موسى گفت : « و گرچه تو باشى . » گفت : « و گرچه من باشم . » گفت : « بنى اسرائيل پندارند كه با فلان روسپى زنا كرده اى » .\r\nگفت : « او را بياريد اگر چنين گفت درست باشد » .\r\nو چون بيامد موسى به دو گفت : « فلانى ! » گفت : « بله » .\r\nگفت : « من با تو چنان كرده‌ام كه اينان مىگويند » گفت : « نه ، دروغ گفته‌اند اما براى من مزدى مقرر داشته‌اند كه تو را متهم كنم . » و موسى در ميان قوم به سجده افتاد و خدا عز و جل وحى كرد كه هر چه خواهى به زمين فرمان بده .\r\nو موسى گفت : « اى زمين اينان را بگير » . و زمين پاهايشان را بگرفت .\r\nآنگاه گفت : « اى زمين بگيرشان » و زمين تا رانهايشان را بگرفت آنگاه گفت : « اى زمين بگيرشان و زمين تا گردنهايشان را بگرفت\r\nو آنها تضرع آغاز كردند و ميگفتند : « اى موسى ! اى موسى . » و باز گفت : « اى زمين بگيرشان » و زمين آنها را فرو برد .\r\nو خدا به موسى وحى كرد كه بندگان من به تو گويند اى موسى اى موسى و تو رحمشان نكنى اگر مرا خوانده بودند اجابتشان كرده بودم .\r\nگويد : و اينكه خداى فرمود : « و با زينت خويش به قوم در آمد » چنان بود كه بر اسبان اشقر بودند كه زينهاى ارغوانى داشت و لباسهايشان با حنا رنگ شده بود و آنها كه زندگانى دنيا خواستند گفتند : « * ( يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ ) *\r\n","description":"","footnote":"","page_name":" 359 ","page_number":359},
  {"content":"\r\n* ( عَظِيمٍ . وَقال الَّذِينَ أُوتُوا الْعِلْمَ وَيْلَكُمْ ثَوابُ الله خَيْرٌ لِمَنْ آمَنَ وَعَمِلَ صالِحاً وَلا يُلَقَّاها إِلَّا الصَّابِرُونَ . فَخَسَفْنا به وَبِدارِه الأَرْضَ فَما كانَ لَه من فِئَةٍ يَنْصُرُونَه من دُونِ الله وَما كانَ من المُنْتَصِرِينَ ، وَأَصْبَحَ الَّذِينَ تَمَنَّوْا مَكانَه بِالأَمْسِ يَقُولُونَ وَيْكَأَنَّ الله يَبْسُطُ الرِّزْقَ لِمَنْ يَشاءُ من عِبادِه وَيَقْدِرُ لَوْ لا أَنْ من الله عَلَيْنا لَخَسَفَ بِنا وَيْكَأَنَّه لا يُفْلِحُ الْكافِرُونَ . ) *\r\n* ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا في الأَرْضِ وَلا فَساداً وَالْعاقِبَةُ لِلْمُتَّقِينَ 28 : 79 - 83 ) * » [ 1 
  ] يعنى : كاش ما نيز نظير آنچه قارون را داده‌اند داشتيم كه او نصيبى بزرگ دارد . و كسانى كه دانش داشتند گفتند واى بر شما پاداش خدا براى كسى كه ايمان آورده و عمل شايسته كرده بهتر است و جز صابران دريافت آن نمىكنند . و قارون را با خانه اش به زمين فرو برديم و گروهى نداشت كه در قبال خدا ياريش كنند و نه يارى خود توانست كرد .\r\nو كسانى كه روز پيش آرزوى مقام وى داشتند روز ديگر همىگفتند واى كه گويى خدا روزى هر يك از بندگان خويش را كه خواهد بگشايد يا تنگ كند . اگر خدا بر ما منت ننهاده بود ما نيز به زمين فرو رفته بوديم . واى كه گويى كافران رستگار نمىشوند . اين سراى آخرت را براى كسانى نهاده‌ايم كه در زمين سركشى و فسادى نخواهند و عاقبت خاص پرهيزكاران است .\r\nاز ابن عباس روايتى هست به همين مضمون با اين اضافه كه پس از آن بنى اسرائيل به گرسنگى و قحطى مبتلا شدند و پيش موسى آمدند و گفتند پروردگار خويش را بخوان .\r\nگويد : و موسى براى آنها دعا كرد و خدا وحى كرد كه اى موسى دربارهء كسانى با من سخن مىكنى كه گناهانشان ميان من و آنها را تاريك كرده و ترا خواندند و جوابشان ندادى اما اگر مرا خوانده بودند اجابتشان ميكردم .\r\nاز ابن عباس روايت كرده‌اند كه قارون از قوم موسى بود و پسر عم وى بود و موسى بر قسمتى از بنى اسرائيل داورى ميكرد و قارون بر قسمت ديگر .\r\n\r\n","description":"","footnote":"\r\n[ 1 
  ] قصص : آيه 79 تا 83\r\n","page_name":" 360 ","page_number":360},
  {"content":"\r\nگويد : و قارون يك روسپى را بخواست و مزدى براى او نهاد كه موسى را به زنا متهم كند .\r\nو روزى كه بنى اسرائيل اجتماع كرده بودند قارون بيامد و گفت : « اى موسى سزاى كسى كه دزدى كند چيست ؟ » گفت : « دستش بريده شود . » گفت : « و اگر چه تو باشى . » گفت : « اگر چه من باشم . » گفت : « سزاى كسى كه زنا كند چيست ؟ » گفت : « سنگسار شود . » گفت : « و گرچه تو باشى » .\r\nگفت : « و اگر چه من باشم . »\r\nگفت : « تو زنا كرده اى . » گفت : « واى بر تو با كى ؟ » گفت : « با فلانى . » و موسى او را بخواست و گفت : « ترا به آن كه تورات فرستاده قسم مىدهم آيا گفتهء قارون راست است ؟ » و زن گفت : « اكنون كه قسم دادى به بىگناهى تو شهادت مىدهم و تو پيغمبر خدايى ، ولى دشمن خدا ، قارون مزدى براى من نهاد كه تهمت بر تو نهم » .\r\nو موسى به سجده رفت و خدا عز و جل وحى كرد كه سر بردار كه به زمين فرمان دادم تا مطيع تو باشد .\r\nو موسى گفت : « زمين بگيرشان » و زمين تارانهايشان را بگرفت و قارون گفت : « اى موسى ! »\r\n","description":"","footnote":"","page_name":" 361 ","page_number":361},
  {"content":"\r\nو موسى گفت : « بگيرشان » و تا سينه بگرفتشان و قارون گفت : « اى موسى » .\r\nو موسى گفت : « بگيرشان » كه در زمين فرو رفتند .\r\nو خدا به موسى وحى كرد : « اى موسى از تو يارى خواست و ياريش نكردى اگر از من كمك خواسته بود اجابت كرده بودم و كمكش كرده بودم » .\r\nاز زيد بن جدعان روايت كرده‌اند كه عبد الله بن حارث از خانه در آمد و به ايوان نشست و ما نيز اطراف وى نشستيم و دربارهء سليمان بن داود سخن آورد و آيات قرآن را بخواند .\r\nآنگاه گفتگوى سليمان را رها كرد و گفت : « قارون از قوم موسى بود و طغيان كرد و چندان گنج داشت كه خدا فرمود ، و گفته بود اين را از علم خودم به دست آورده‌ام و با موسى دشمنى كرد و به آزار وى پرداخت و موسى به خاطر خويشاوندى از او در گذشت و ببخشود . » آنگاه قارون خانه اى بساخت و در آن را از طلا كرد و بر ديوارهاى خانه ورقهاى طلا نصب كرد و جماعت بنى اسرائيل صبح و شب نزد وى مىشدند و به آنها غذا مىداد و با او سخن مىكردند كه بخندد و شقاوت را به جايى رسانيد كه پيش يك زن اسرائيلى فرستاد كه به روسپيگرى و زشتگويى شهره بود و چون بيامد گفت : « مىخواهى كه تو را مالدار كنم و عطا دهم و با زنان خود به يك جا نشانم\r\nو در عوض وقتى جماعت بنى اسرائيل پيش منند بيايى و بگويى : اى قارون ، چرا به موسى نگويى از من دست بردارد ؟\r\nو چون قارون بنشست و جماعت بنى اسرائيل بيامدند ، كس فرستاد و زن بيامد و پيش قارون بايستاد و خداى عز و جل دل وى را بگردانيد و او را به توبه كشانيد و با خويشتن گفت : « اينك توبه اى بهتر از اين نيابم كه پيمبر خدا را آزار نكنم و دشمن خدا را بيازارم . » و گفت : « قارون به من گفته مال دارم كند و عطا دهد و\r\n","description":"","footnote":"","page_name":" 362 ","page_number":362},
  {"content":"\r\nبا زنان خود به يك جا نشاند به شرط آنكه در مقابل جماعت بنى اسرائيل به او بگويى :\r\nچرا به موسى نگويى كه از من دست بدارد . ولى توبه اى بهتر از اين نيابم كه پيمبر خدا را آزار نكنم و دشمن خدا را بيازارم .\r\nو چون زن اين سخن بگفت قارون درهم شد و سر به زير افكند و خاموش ماند و بدانست كه در بليه افتاده است و گفتار آن زن شايع شد و به موسى رسيد و بسيار خشمگين شد و وضو گرفت و دعا كرد و بگريست و گفت : « پروردگارا دشمن تو به آزار من برخاسته و خواسته مرا رسوا و زبون كند . پروردگارا مرا بر او مسلط ساز » .\r\nو خدا به او وحى كرد كه هر چه خواهى به زمين فرمان بده كه ترا اطاعت كند و موسى به نزد قارون آمد و چون به نزد وى شد قارون خطر را در چهرهء وى بخواند و گفت : « اى موسى به من رحم كن . » و موسى گفت : « اى زمين بگيرشان . » و خانهء قارون بلرزيد و او و يارانش تا قوزك در زمين فرو رفتند .\r\nو باز موسى گفت : « اى زمين بگيرشان . » و خانهء قارون بلرزيد و او و يارانش تا نزديك ران به زمين فرو رفتند و او تضرع همىكرد كه اى موسى به من رحم كن .\r\nو باز موسى گفت : « اى زمين بگيرشان » و خانه بلرزيد و قارون و يارانش تا تهيگاه به زمين فرو رفتند و قارون تضرع همى كرد كه اى موسى به من رحم كن .\r\nو باز موسى گفت : « اى زمين بگيرشان . » و قارون و ياران و خانه اش در زمين فرو رفتند .\r\nگويند و ندا آمد كه اى موسى چه سخت دلى به عزتم قسم كه اگر مرا خوانده بود اجابتش كرده بودم .\r\n","description":"","footnote":"","page_name":" 363 ","page_number":363},
  {"content":"\r\nاز ابن عمران جونى روايت كرده‌اند كه به موسى ندا آمد كه پس از تو زمين را هرگز مطيع كس نكنم .\r\nاز قتاده روايت كرده‌اند كه قارون هر روز به اندازهء يك قامت در زمين فرو شود و همچنان پايين رود و تا رستاخيز به قعر آن نرسد .\r\nو چون عذاب خدا عز و جل به قارون رسيد مؤمنانى كه او را وعظ و اندرز كرده بودند و به معرفت و اطاعت خدا خوانده بودند نعمت خدا را ستايش كردند و آنها كه آرزو كرده بودند چون وى مالدار و مرفه شوند از آرزوى خويش پشيمان شدند و خطاى خويش را بدانستند و خدا عز و جل به حكايت گفتارشان فرمود : « * ( وَيْكَأَنَّ الله يَبْسُطُ الرِّزْقَ لِمَنْ يَشاءُ من عِبادِه وَيَقْدِرُ لَوْ لا أَنْ من الله عَلَيْنا 28 : 82 ) * [ 1 
  ] » يعنى : « واى كه گويى خدا روزى هر يك از بندگان خويش را كه خواهد بگشايد يا تنگ كند و اگر خدا بر ما منت ننهاده بود ما نيز به زمين فرو رفته بوديم » .\r\nو منت خداى آن بود كه بليهء قارون و ياران وى را از آرزومندان بگردانيد و گر نه آنها نيز چون قارون و كسانش به زمين فرو رفته بودند .\r\nو خدا عز و جل موسى پيمبر خويش و مؤمنان بنى اسرائيل و يار موسى ، يوشع بن نون را از هول و بليه برهانيد و دشمنان خويش و آنها را كه فرعون و هامان و قارون و كنعانيان بودند بسبب كفر و طغيان و غرورشان به غرق و شمشير و فرو رفتن به زمين عذاب كرد و عبرت كسان شدند و اموال و سپاه و قدرت و شوكتشان در قبال خدا سودشان نداد از آن رو كه آيات خدا را منكر مىشدند و در زمين فساد مىكردند و بندگان خدا را به بندگى خويش مىگرفتند .\r\nپناه به خدا از عملى كه ما را به خشم وى نزديك كند و خوشا اعمالى كه سبب محبت و رحمت وى شود .\r\nابو ذر از پيمبر صلى الله عليه و سلم روايت كرده كه « نخستين پيمبر بنى اسرائيل\r\n\r\n","description":"","footnote":"\r\n[ 1 
  ] قصص - 82\r\n","page_name":" 364 ","page_number":364},
  {"content":"\r\nموسى بود و آخرشان عيسى .\r\nگويد گفتم : « اى پيمبر در صحيفه هاى موسى چه بود ؟ » فرمود : « همه پند بود از جمله اينكه گويد : در شگفتم از آن كه به جهنم يقين دارد و باز بخندد . در شگفتم از آن كه به مرگ يقين دارد و باز خرسندى كند . در شگفتم از آن كه به حساب فردا يقين دارد و باز عمل نيك نكند . » پس از مرگ موسى يوشع بن نون تا وقتى كه بمرد مدت بيست و هفت سال تدبير امور بنى اسرائيل كرد كه بيست سال به روزگار پادشاهى منوچهر بود و هفت سال به روزگار پادشاهى افراسياب بود .\r\nاكنون از پادشاه ايرانى بابل كه پس از منوچهر به پادشاهى رسيد سخن مىكنيم .\r\n\r\n","description":"","footnote":"","page_name":" 365 ","page_number":365}
  ]