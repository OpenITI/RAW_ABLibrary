[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ مكه\r\nاز آغاز تا پايان دولت شرفاى مكه ( 1344 ق )\r\nاحمد سباعى\r\n( م 1404 ق )\r\nرسول جعفريان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسباعى ، احمد\r\nتاريخ مكه : از آغاز تا پايان دولت شرفاى مكه ( 1344 ق ) / مؤلف احمد سباعى ؛ مترجم رسول جعفريان . - ، تهران : مشعر ، 1385 .\r\n840 ج . : مصور ، نقشه ، نمونه ، عكس .\r\nISBN 964 - 540 - 004 - X\r\nفهرست نويسى بر اساس اطلاعات فيپا .\r\nعنوان لاتينى شده : Tarikh makkah : dirasat Fi al - siyasah wa - al ailm wa al - iytimah al - umran 1979 .\r\nكتابنامه : ص 757 - 758 ؛ همچنين به صورت زيرنويس .\r\nنمايه .\r\n1 . مكه - تاريخ ، الف ، جعفريان ، رسول ، 1343 - ، مترجم .\r\nب ، عنوان ،\r\n23041 س 7 م 248 DS\r\n8 / 953\r\n1385\r\nكتابخانه ملى ايران 7818 - 85 م\r\nتاريخ مكه\r\nاز آغاز تا پايان دولت شرفاى مكه ( 1344 ق )\r\nمؤلف : احمد سباعى ( م 1404 ق )\r\nمترجم : رسول جعفريان\r\nويراستار : على ورسه اى\r\nناشر : نشر مشعر\r\nچاپ : دار الحديث\r\nنوبت چاپ : اول : تابستان 1385\r\nتيراژ : 2000 جلد\r\nبها : 6000 تومان\r\nشابك X - 004 - 540 - 964\r\nISBN 964 - 540 - 004 - X\r\nمراكز پخش و فروشگاه هاى مشعر :\r\nتهران : تلفن : 64512003 - 021 / قم : تلفن : 7746532 - 0251\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n . \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n . \r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدّمه\r\n\r\nدربارهء احمد السباعى\r\nاحمد السباعى از مورخان معاصر سعودى است كه به سال 1323 ق در مكه زاده شد و در همان شهر در مدارسى كه شريف حسين بن على تأسيس كرده بود ، به تحصيل پرداخت . وى هم‌زمان به حفظ قرآن مشغول شد و طى سه سال قرآن كريم را حفظ كرد .\r\nپس از آن به تحصيلات خود ادامه داد و همزمان ، به مطالعهء آثار ادبى ، داستانى و تاريخى پرداخت .\r\nسباعى ، منهاى شغل جارى خود ، يك نويسنده ، ژروناليست و هم‌زمان اديب و شاعر و مورخ بود . نويسندهء كتاب الحركة الأدبية فى الجزيرة العربية به صراحت از وى به عنوان يك شاعر ياد كرده است . « 1 »\r\nنخستين كارهاى مطبوعاتى وى در نشريهء ام‌القرى و سپس صوت الحجاز بود كه به همراه شمارى از متفكران و نويسندگان آن نسل ، در آنها قلم مىزد . همان زمان وى مقالات فراوانى با نام مستعار در اين نشريات مىنوشت . برخى از نام‌هاى مستعار وى عبارت بود از « س » « فتاة الحجاز » ، « سباعى » ، « أ . س » ، « خديجه » ، « سمراء الجزيرة » ، « ابوأسامه » ، و « فتاة » .\r\nوى از زاويه مطبوعاتى ، در تعليم و تربيت زنان و گسترش دامنهء آن نقشى فعال ايفا\r\n\r\n\r\n","description":"","footnote":"\r\n( 1 ) . الحركة الادبيه ، ص 212 به نقل از مجلهء الحج و العمره ، سال 60 ، ش 7 ، ص 45\r\n","page_name":" 25 ","page_number":25},
  {"content":"\r\n\r\nكرد و در اين باره ، با استفاده از امكانات مطبوعات ، فراوان نوشت و نقادى كرد . نخستين مقالهء وى در اين باره « وحى الصحراء » بود كه در باره لزوم تعليم دختران نوشت . وى در نشريهء قريش هم هميشه صفحه‌اى را اختصاص به زنان مىداد و نام آن صفحه را « مجمع السيدات » گذاشته بود .\r\nدر واقع ، نشريه قريش كه متعلق به او بود ، از ديگر مطبوعاتى است كه صحنه‌اى براى قلم اديبانهء وى بود . در اين نشريه علاوه بر خود وى ، شمارى از نويسندگان مانند عبدالله خياط ، عبدالعزيز مؤمنه ، و فؤاد عنقاوى هم در آن مطلب مىنوشتند .\r\nسباعى در زمينه كار تئاتر نيز كوشا بود و در اين باره جايى را هم بنا كرد كه تا به امروز به نام مسرح قريش فعال است .\r\nوى در برنامه‌هاى راديويى نيز شركت داشت و يكى از معروف‌ترين برنامه‌هاى وى « دعونا نمشى » بود كه ضمن آن مباحث اجتماعى و ادبى را مطرح مىكرد .\r\nسباعى چندى پيش از درگذشتش در تاريخ 26 / 1 / 1404 طى مراسمى در دانشگاه ملك سعود در رياض ، موفق به دريافت جايزهء حكومتى ادبيات شد و از وى تقدير به عمل آمد . « 1 »\r\nسباعى به جز كتاب تاريخ مكه كه اثر مشهور اوست ، آثار ديگرى دارد كه نوعا چيزى ميان ادب و تاريخ است .\r\nالمطوّفون و حجاج ، مكتبة الثقافة ، مكة المكرمة ، 1373 ق : اين اثر شرح حال زندگى حسن نامى از مطوفين است كه آن را در قالب خاطرات و داستان وار بيان كرده است . اين كتاب جيبى و در 115 صفحه به چاپ رسيده است .\r\nالسباعيات ، المكتبة السعودية ، 1403 ق ، الجزء الاول ، 207 ص : اين كتاب گزيده مقالات مؤلف در مطبوعات مختلف است كه گردآورى و چاپ شده است . اين مقالات بيشتر ادبى و اجتماعى است . در مقدمهء آن در باره سباعى آمده است كه وى نخستين\r\n\r\n\r\n","description":"","footnote":"\r\n( 1 ) . مجلهء الحج والعمره ، سال 60 ، شمارهء 7 مقالهء « احمد السباعى ، رائد الادب و الصحافة المكية » ، صص 44 - 45\r\n","page_name":" 26 ","page_number":26},
  {"content":"\r\n\r\nكسى است كه در مطبوعات سعودى ، سخن از حقوق زن به ميان آورد و از آموزش آنان سخن گفت . نخستين كسى است كه كتاب سلم القراءة العربيه را نوشت . اين كتاب درسى است و پيش از آن از كتابهاى درسى مصرى استفاده مىشد . سباعى نخستين كسى است كه مقالاتى تحت عنوان مدارسُنا نوشت . و وى نخستين كسى است كه مباحث مطوفى را در مطبوعات مطرح كرد و نخستين كسى است كه تاريخ را در قالب داستان بيان كرد .\r\nفكرة ، لجنة النشر العربية ، بدون تاريخ ، 180 ص رقعى : اين كتاب ، يك قصه است ، قصه دخترى كه نمىخواهد صرفا از گذشته تقليد كند بلكه مىخواهد با تأمل زندگى كند و در بارهء آن بينديشد : « قصة فتاة عاشت لافكارها و دانت لما تعتقد ، و لم تخضع قط لتقليد لايؤيده منطق او تدعمه بينة واضحة » ( ص : 6 )\r\nايامى ، الكتاب العربى السعودى ، جده ، تهامه ، 1402 ، 116 ص . وزيرى : اين كتاب خاطرات مؤلف است و چاپ نخست آن با عنوان ابوزامل چاپ شده است . وى از دوران كودكى و تحصيلات مكتبىاش ياد كرده ، از خاله‌اش به نام حسينيه كه كار تعليم او و بچه‌ها را عهده‌دار بوده است ، سپس از مدرسه و تعليم و تربيت و مسائل و داستانهاى آن دوره ياد كرده است . از كلاس حفظ قرآن و بعد از آن رفتن به كلاس بالاتر . از جدهء مادريش سخن گفته و از قصه‌هاى او . از محمل‌هاى شامى و مصرى كه به مكه مىآمده است . از دوران استادى و معلمى و مدارس آن دوره . بعدهم از خاطرات روزنامه نگاريش و مديريت صوت الحجاز و از مجلاتى كه در آن دوره يعنى اواخر شريف حسين و بعد از آن چاپ مىشده است . در پايان اشارتى هم به ديگر فعاليت‌هاى فرهنگى و اجتماعى خود دارد . كتاب با نثرى ادبى نوشته شده اما در عين حال شرح زندگى خودنوشت مؤلف است .\r\nالامثال الشعبيه فى مدن الحجاز ، تهامه ، 1981 ، تهامه ، 100 ص . وزيرى : اين كتاب يك صد صفحه‌اى به صورت الفبايى ، امثال و حكم محلى حجاز را آورده اما كمترين شرحى در باره آنها به دست نداده است . بنابراين برخى مفهوم و برخى براى افراد بيگانه نامفهوم است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nفلسفة الجن ، مكه ، مكتبة الثقافة ، 1368 ق ، 131 ص . رقعى : اين انتشارات كه از قديمىترين دارالنشرهاى مكه است ، آن زمان كتابهايش را در مصر چاپ مىكرده است .\r\nكتاب يك متن ادبى - اجتماعى است كه در حول و حوش جن و انسان نوشته شده است .\r\nگاهى جنيان با هم سخن مىگويند ، گاهى جن با آدمى و گاهى به عكس . اين اثر را در ضمن بايد يك اثر تربيتى خواند كه مؤلف ضمن آن به مهم‌ترين مباحث تربيتى در جامعه پرداخته و آنها را نقادى كرده است . در صفحه نخست اين كتاب يك تصوير بسيار جالب هم از مؤلف گراور شده است .\r\nالمرشد الى الحج و الزياره حركة الحاج و مناسكه على المذاهب الاربعه ، احمد السباعى المطوف ، قاهره ، 1368 ق ، 112 ص .\r\nاين كتاب دو بخش است . بخش اول فقه و بخش دوم آن تاريخ است . در اين كتاب آنچه دانستنش براى يك زائر لازم است بيان شده است . بخش تاريخى آن حاوى تصاوير بسيار قديمى از مسجد الحرام و مساجد مكه و مدينه و برخى از اماكن تاريخى است . اما نمىدانم اين همان مؤلف ماست يا نه . آنچه هست اين كه بخش تاريخى آن حاوى آن حاوى اطلاعات دقيق تاريخى از تطورات عمرانى است كه در مسجد الحرام صورت گرفته است .\r\n\r\nتاريخ مكه مؤلف\r\nكتاب « تاريخ مكه » كه اثر معروف احمد سباعى است ، اثرى است عمومى كه شامل همه ابعاد تاريخى ، سياسى ، تمدنى ، اجتماعى و فرهنگى مىشود . هدف سباعى از تأليف اين اثر نگارش كتاب براى تمامى كسانى بوده است كه علاقمند بوده‌اند يك نگاه جامع و فراگير به طور همزمان نسبت به اين شهر داشته باشند . روشن است كه در چنين اثرى ، جاى بحث‌هاى تخصصى نيست ، اما تمام تلاش مؤلف آن بوده است تا تصويرى هرچه دقيق‌تر نسبت به تاريخ اين شهر به دست بدهد .\r\nمحدودهء كتاب ، از تاريخ مكه از دورترين ادوار تاريخى تا پايان حكومت اشراف و ورود وهابيان به مكه در آغاز دههء پنجم قرن چهاردهم هجرى است . طبعا طى فصول\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nپايانى كتاب ، شرحى از درگيرهاى يك صد و پنجاه ساله اهالى وهابى نجد را با دولت شرفا به دست داده است .\r\nكتاب تاريخ مكه ، بارها و بارها چاپ شده است . در يك مقطع ، استاد عاتق بن غيث بلادى كه خود از سرآمدان تاريخنگارى مكه در چند دههء گذشته است ، آن را براى چاپ آماده كرده و حواشى مختصرى كه با امضاى « عاتق » است بر آن افزود . اين متن ، چندين بار چاپ شد تا آن كه در سال 1419 به مناسبت يكصدمين سال دولت سعودى ، يك صد اثر تاريخى براى چاپ مجدد انتخاب شد كه يكى از آنها همين تاريخ مكه بود .\r\nمصححان جديد جز افزودن برخى از پاورقىهاى غير ضرورى كارى نكردند و صرفا متن حروفچينى شدهء جديدى را با صدها غلط افزوده و حتى حذف صفحاتى از آن ، در دو مجلد عرضه كردند . ارائه فهرستى از آن اغلاط ، تلف كردن وقت است ؛ در غير اين صورت ، آن موارد را در اينجا مىآورديم .\r\nشايد مهم‌ترين ويژگى كتاب جز جامع بودن نگاه وى ، آن است كه نويسندهء وهابى نيست و به همين دليل به هيچ روى ، نگاه متعصبانه‌اى ندارد . اين رويّه وى گاه تا آنجا پيش مىرود كه انسان چنان مىانديشد كه وى به نوعى به عقايد شرفا نزديك بوده است . بارها در اين كتاب اخبارى مربوط به برخوردهاى تند با شيعه نقل شده و آن رفتارها مورد انتقاد وى واقع شده است . اين موارد را از عناوين و سرفصل‌هاى كتاب مىتوان به دست آورد .\r\nويژگى ديگر ، نگاه نافذ اجتماعى - انتقادى اوست . وى مكى است و به تاريخ اين شهر دلبستگى دارد و تلاش مىكند علل عقب ماندگى اين مردم را كه عمدتا در بذل و بخشش‌هاى معنا دار دولت‌ها مىبيند ، تحليل كند . در بخش‌هاى ديگر هم نگاه تحليلى وى راهنماى كسانى است كه علاقه‌مند هستند آثار تاريخى آنان ، چيزى بيش از نگارش معمولى رخدادها باشد .\r\nروزگارى كه احمد سباعى اين اثر را مىنوشت ، به رغم فراوانى آثار ، بسيارى از تواريخ مكه مخطوط بود و وى آن آثار را جز اندكى در اختيار نداشت . به همين دليل ، جز آن كه از برخى از مخطوطات استفاده كرده ، كتاب به لحاظ عدم استفاده از منابع\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمعتبرى كه طى اين سالها چاپ شده است ، رنج مىبرد .\r\nشايد بتوان گفت ، اساس اين كتاب بر كتاب خلاصة الكلام فى بيان امراء البلد الحرام احمد بن زينى دحلان است كه به عنوان يك متن چاپى در اختيار مؤلف بوده و بسيارى از آثار ديگر تاريخ مكهء آن زمان مخطوط بوده است . اما حُسن كار دحلان و نظم و انسجام آن كتاب ، اثر ياد شده را به عنوان يكى از بهترين و منظم‌ترين آثار مربوط به تاريخ مكه درآورده و مؤلف هم به همين دليل ، آن را پايهء كار خود قرار داده است . بسيارى از ارجاعات به اين كتاب غلط بود كه ما آنها را تك تك با همان متن چاپى كهن خلاصة الكلام تطبيق داده ، اصلاح كرديم . كتاب خلاصة الكلام كه به شدت ضد وهابى است و حتى در بخش‌هايى از آن به شبهات وهابيان پاسخ داده شده و جنايات آنان به خصوص در حمله به طائف شرح داده شده ، تاكنون اجازهء نشر نيافته و در نقطه‌اى ديگر از جهان اسلام هم هنوز تصحيح انتقادى نشده است .\r\nيكى از منابعى كه مع الاسف كمتر از آن استفاده شده است ، كتاب الدرر الفرائد المنظمة از عبد القادر جزايرى ( م 977 ) است كه شايد حدود ده مورد از آن استفاده شده و احتمال چنان است كه آن هم مع الواسطه بوده است . اين چند مورد را نيز با چاپ جديد آن كه مشخصات آن در كتاب‌نامه آمده ، تطبيق داده و آدرس آن را ذكر نموديم .\r\nآن اثر ، كتابى بس مهم در تاريخ حج گزارى و سرشار از اطلاعات شگفت دربارهء حجاج و راهها و ناامنىها به خصوص براى نشان دادن حج عراقىها و ايرانىهاست .\r\nبرخى از آثار خطى ديگرى كه مورد استفاده وى قرار گرفته است ، عبارت است از اتحاف الورى ، اتحاف فضلاء الزمن ، منائح الكرم . در اين موارد كوشش كرديم به نسخه‌هاى چاپى آنها ارجاع بدهيم مگر آن كه مانند افادة الانام كه همچنان هم به چاپ نرسيده ، در اختيار ما نبوده باشد .\r\nما هم به نوبه خود پاورقى هايى بر متن افزوديم كه براى مخلوط نشدن با پاورقىها مؤلف و جناب استاد عاتق بن غيث ، مطالب خود را با علامت « ج » مشخص كرديم .\r\nبنابرين مسؤوليت اين پاورقىها بر عهده ما خواهد بود .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nآشنايى با تواريخ مكه\r\nبراى شهر مكه ، در ادوار مختلف ، تواريخ فراوانى نوشته شده و بسيارى از جزئيات مربوط به تطور تاريخى اين شهر را گزارش كرده است . در اينجا به هدف آشنايى با بخشى از تواريخى كه در باره اين شهر نوشته شده است ، مرورى بر مهم‌ترين آثار تأليف شده در اين باب بر اساس كتاب التاريخ و المؤرخون بمكة من القرن الثالث الهجرى الى القرن الثالث عشر از محمد الحبيب الهيلة « 1 » خواهيم داشت .\r\nابوالوليد محمد بن عبدالله ازرقى ( م 244 ) مؤلف كهن‌ترين اثر تاريخى دربارهء مكه با نام « أخبار مكة و ماجاء فيها من الآثار » است كه با استفاده از كتاب جدش ، اين كتاب ارجمند را تدوين كرده و مكرر به چاپ رسيده است .\r\nمحمد بن اسحاق فاكهى ( زنده در 272 ) ، پس از ازرقى مهم‌ترين اثر را در تاريخ مكه پديد آورد كه از نظر جزئيات حاوى نكاتى ريزتر است . اين كتاب با تحقيق عبدالملك بن عبدالله بن دهيش ، در سال 1407 با عنوان « أخبار مكة فى قديم الدهر و حديثه » چاپ شده است .\r\nمفضل بن محمد جَنَدى ( م 308 ) كتابى با عنوان « فضائل مكّة » نگاشت كه در قياسِ كتاب ازرقى و فاكهى است و تنها قطعهء كوچكى از آن در دار الكتب الظاهريه ( ش 1121 ) باقى مانده و در آثارى مانند « العقد الثمين » از آن استفاده شده است .\r\nابوسعيد احمد بن محمد مكى ( م 340 ) اثرى با عنوان « أخبار مكة » نگاشته كه از آن در كتاب « المعجم » خويش كه در ذكر مشايخش مىباشد ياد كرده ، اما اثرى از آن بر جاى نمانده است .\r\nابو الحسن محمد بن نافع بن احمد ( زنده در 350 ) يادداشت‌هايى به عنوان حاشيه بر « أخبار مكة » ازرقى در بخش مربوط به دار الندوه و باب ابراهيم داشته است . وى كتابى با عنوان « فضائل الكعبة » نوشته كه ياقوت حموى مطلبى از آن در ذيل مدخل « بلدة » نقل\r\n\r\n\r\n","description":"","footnote":"\r\n( 1 ) . مؤسسهء الفرقان للتراث الاسلامى ، فرع موسوعة مكه ، 1994 .\r\n","page_name":" 31 ","page_number":31},
  {"content":"\r\n\r\nكرده است .\r\nمحمد بن حسين بن عبد الله الاجرىّ ( م 525 ) كتابى با عنوان « أخبار مكة » داشته كه ابن فرحون در كتاب « الديباج المذهّب » از آن ياد كرده و فاسى در « العقد الثمين » آن را تلخيص كتاب ازرقى دانسته است .\r\nاحمد بن على بن ابى بكر بن عيسى عبدرى ( م 678 ) كه در اصل اندلسى است ، كتابى با عنوان « تعاليق فى تاريخ مكة » داشته كه فاسى در « العقد الثمين » از آن ياد كرده است . مقدارى از نصوص آن در كتابِ ياد شده و نيز در « شفاءالغرام » هست كه صفحات آن را استاد الهَيْله در كتاب « التاريخ و المؤرخون بمكة » صص 48 - 49 آورده است .\r\nعبدالصمد بن عبدالوهاب دمشقى ( م 686 ) كتابى با عنوان « جزء فى جبل حراء » داشته كه تنها زركلى در « الاعلام » از آن ياد كرده است .\r\nاحمد بن عبدالله بن محمد بن ابى بكر محب الدين طبرى شافعى ( م 694 ) كتابى با عنوان « استقصاء البيان فى مسألة الشاذروان » داشته كه نسخه‌اى از آن بر جاى مانده است .\r\nنيز كتاب‌هايى با عنوان « الإعلام بمرويات المشيخة الأعلام من سكنة المسجد الحرام » و « التعريف بمشيخة الحرم الشريف » داشته كه فاسى در « العقد الثمين » از آنها ياد و استفاده كرده است . اثرى هم با عنوان « خير القرى فى زيارة ام القرى » داشته كه حاجى خليفه نامش را ياد كرده و هيچ نسخه‌اى از آن شناخته نشده است . مهم‌ترين اثر وى در اين باب ، « القرى لقاصد امّ القرى » است كه چاپ‌هاى مكررى از آن صورت گرفته است . رساله‌اى هم با عنوان « قصيدة ذكر فيها المنازل بين مكة و مدينة » در يكصد و شصت بيت داشته كه فاسى در « العقد الثمين » از آن ياد كرده است .\r\nمحمد بن احمد ( م 695 ) فرزند نويسندهء بالا هم كتابى با عنوان « التشويق إلى البيت العقيق » دارد كه نسخه‌اى از آن در كتابخانهء دار الكتب المصريه ( ش 1218 ) بر جاى مانده است . اين كتاب دربارهء اهميت حج و هم تاريخ كعبه مىباشد .\r\nجلال الدين محمد بن احمد بن امين اقشهرى ( م 739 - آق شهر در قونيه - ) كتابى با عنوان « تأليف فى رجال مكة » داشته كه بخشى از آن را فاسى در « العقد الثمين » استفاده\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nكرده است . وى كتاب مهمى با عنوان « الروضة الفردوسية » دربارهء مدفونان بقيع و مدينه داشته كه نسخهء منحصر آن در كتابخانهء برلين ( ش 501 .  Ms . or . 2082  ) در 259 برگ موجود است .\r\nمحمد بن محفوظ محمد مكّى ( م 770 ) كتابى در « تاريخ مكة » داشته كه فاسى نسخه‌اى از آن به خط مؤلف در اختيار داشته و از آن استفاده كرده كه موارد آن را الهيْله در « التاريخ والمؤرخون بمكة » صص 73 - 74 جمع آورى كرده است .\r\nسعدالله بن عمر بن اسفرائينى مكّى ( م 786 ) كتابى با عنوان « زبدة الأعمال وخلاصة الأفعال » نگاشته كه نسخه‌هاى متعددى از آن بر جاى مانده است . وى در بخش نخست كتاب كه شامل 54 باب است ، به تفصيل تمام از تاريخ كعبه و حج سخن گفته و بخش دوم كتاب را به اخبار مدينه اختصاص داده است .\r\nجمال‌الدين محمد بن عبد الله بن ظهيره ( م 817 ) كتابى با عنوان « جزء فيه ذكر زمزم » نگاشته كه با عنوان « الجواهر المكنونة فى فضائل المضنونة » هم شناسانده شده است . گويا نسخه‌اى از اين كتاب بر جاى نمانده ، هر چند در برخى مآخذ بعدى ، از آن استفاده شده است .\r\nمجدالدين محمد بن يعقوب شيرازى فيروزآبادى ( م 817 ) از دانشوران و متخصصان لغت ، كتابى با عنوان « إثارة الحَجون لزيارة الحُجون » نگاشته است . اين رساله در سال 1332 قمرى در مكه چاپ شده و نسخه‌هايى از آن نيز بر جاى مانده است . گفته شده كه وى صحابيانى را كه مقيم مكه بوده‌اند ، در آن رساله ياد كرده و چه بسا برخى از آنها در حجون دفن نشده باشند . از وى رساله‌اى با عنوان « رسالة فى أسماء مكة » ياد شده كه فاسى در « العقد الثمين » آن را آورده و خود دوازده نام بر آن افزوده است . وى نويسندهء كتاب مهم « المغانم المطابة فى معالم طابة » در تاريخ مدينه است كه حَمَد جاسر آن را چاپ كرده است . كتابى هم با عنوان « مهيج الغرام إلى البلد الحرام » يا « تهيج الغرام إلى البلد الحرام » نگاشته كه تنها نام آن در منابع بعدى آمده و نسخه‌اى از آن شناسانده نشده است . كتابى هم با عنوان « النفحة العنبرية فى مولد خير البرية » و كتابى با عنوان\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n« الوصل و المنى فى فضل منى » داشته كه فاسى از دومى ، نصوصى نقل كرده است .\r\nشمس‌الدين محمد بن اسحاق خوارزمى ( م 827 ) كتابى با عنوان « إشارة الترغيب و التشويق إلى المساجد الثلاثة وإلى البيت العقيق » را در چهار بخش تأليف كرده كه قسم نخست آن در 55 فصل دربارهء مكه مىباشد . از اين كتاب ، نسخه‌اى در حرم مكى ( رقم 4 / 1 ) در 199 برگ بر جاى مانده است . كتاب مزبور در سال 1418 توسط مكتبة نزار مصطفى الباز در مكه چاپ شده است .\r\nتقىالدين فاسى ( محمد بن احمد بن على ) ( م 832 ) از برجسته‌ترين مورخانى است كه آثارى بس مهم و ارجمند در تاريخ مكه تأليف كرده است . وى از اعقاب امام حسن عليه السلام است و در كارهاى علمى خود از بيشتر كتاب‌هاى موجود تا آن زمان ، بهره برده است . وى شرح حال خود را در كتاب « العقد الثمين » ( ج 1 ، صص 331 - 363 ) به تفصيل آورده است . كتابهاى وى در تاريخ مكه عبارتند از : « تجريد ولاة مكة » كه مواردى از آن را ابن فهد مكى در « غاية المرام » نقل كرده است . « تحصيل المرام من تاريخ البلد الحرام » كه مختصر « تحفة الكرام » اوست و در چهل فصل تنظيم شده و نسخه‌هايى از آن برجاى مانده است . وى تحصيل المرام را نيز در كتابى با عنوان « هادي ذوي الأفهام الى تاريخ البلد الحرام » تلخيص كرده كه نسخه‌اى از آن شناسانده نشده است . ديگر « تحفة الكرام بأخبار البلد الحرام » است كه در اصل ، مختصر كتاب « شفاء الغرام » اوست و نسخه‌هايى از اين كتاب باقى است . وى تحرير ديگرى هم از اين كتاب دارد كه از آن نيز نسخه‌هايى بر جاى مانده است . مختصر ديگرى از شفاء الغرام توسط خود او با عنوان « ترويج الصدور باختصار الزهور » به انجام رسيده كه در اصل كتاب « الزهور المقتطفة من تاريخ مكة المشرفة » خلاصهء « شفاء الغرام » است و « ترويج الصدور » تلخيص « الزهور » .\r\nكتاب « الزهور المقتطفة » با تصحيح مصطفى محمد حسين ذهبى توسط مكتبة نزار المصطفى الباز ( مكه ، 1418 ) چاپ شده است . مهمترين كتاب او « شفاء الغرام بأخبار البلد الحرام » است كه در چهل باب تدوين شده و به طور جامع تاريخ مكه را از هر حيث ارائه كرده است . چاپ مصر اين كتاب بر اساس يك نسخه بوده و چاپ عبدالسلام تدمرى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nهم هيچ تحقيق جديدى از نظر نسخه‌اى ندارد . طبعاً لازم است تا اين اثر مهم كه نسخه‌هاى آن را « هيله » در « التاريخ و المؤرخون بمكة » آورده تحقيق مجدد شود . كتاب مهم ديگر او « العقد الثمين فى تاريخ البلد الأمين » است كه وى با تفصيل تمام به شرح حال رجال مكه از آغاز تا زمان خود پرداخته و در هشت مجلد به چاپ رسيده است . وى در مقدمهء كتاب‌هاى « شفاء الغرام » و « العقد الثمين » به تفصيل از چگونگى پديد آوردن اين آثار سخن گفته است . كتاب ديگر وى دربارهء واليان مكه « المقنع من أخبار الملوك و الخلفاء و ولاة مكة الشرفاء » است كه در سال 1822 ميلادى در روسيه چاپ شده است .\r\nفاسى دو تلخيص از اين كتاب نوشته كه نسخه‌اى از آنها بر جاى نمانده است . كتابى هم با عنوان « ولاة مكة فى الجاهلية والإسلام » ، سخاوى به وى نسبت داده كه محتمل است همان « المقنع » باشد .\r\nجمال الدين محمد بن على بن محمد بن ابى بكر قرشى ( م 837 ) كتابى با عنوان « الشرف الأعلى فى ذكر قبور باب المعلّى » دارد كه در بارهء مدفونان در قبرستان معلى يا حجون است . نكتهء جالب اين اثر آن است كه در آن ، متن تعداد 24 سنگ قبر از بزرگان و علما و ملوك مدفون در بقيع كه در ميان آنها سه زن نيز هست ، ديده مىشود . از اين كتاب ، دست كم سه نسخهء خطى بر جاى مانده است . در اين اواخر هم كتابى با نام احجار المعلاة الشاهدية بمكة المكرمة در معرفى تعداد فراوانى از سنگ قبرهاى كهن قبرستان معلات با تصاوير سنگها و بازخوانى آنها منتشر شده است ( رياض ، وزارة التربية و التعليم ، 1425 ) .\r\nبهاء الدين محمد بن احمد بن محمد صاغانى مكى حنفى ( م 854 ) از خاندان بنى الضياء مكى است . نام كتاب وى در تاريخ مكه چنين است : « تاريخ مكة والمسجد الحرام و المدينة المنورة و القبر الشريف » . اين كتاب در اصل عنوانش « البحر العميق » و در مناسك است . دو بخش اخير آن يعنى بخش 19 و 20 در تاريخ حرمين است . وى آگاهىهاى دقيقى از وضعيت حرم در زمان خودش به دست داده است . كتاب ديگر او « تنزيه المسجد الحرام عن بدع جهلة العوام » است كه تنها نام آن بر جاى مانده است . از\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمختصر آن نسخه‌اى در كتابخانهء مكة المكرمه ( ش 74 ( 2 ) فقه حنفى ) بر جاى مانده است .\r\nتقىالدين محمد بن فهد هاشمى مكى ( م 871 ) از ديگر مورخان مكه است .\r\nخاندان فهد يكى از خاندان‌هاى برجستهء شافعى مكه در قرن نهم و دهم است كه نسل اندر نسل ، راوى حديث بوده‌اند و مهم‌ترين سهم را در نگارش تاريخ مكه و عالمان آن دارند . شمار زيادى از عالمان اين خاندان را الهيله در « التاريخ المؤرخون بمكة » صص 99 - 107 آورده است . در ادامه از كسانى از آنها كه آثارى در تاريخ مكه دارند به ترتيب سال در گذشت ياد خواهد شد . وى از عالمان برجستهء قرن نهم هجرى است و يكى از مهم‌ترين كتابخانه‌هاى شخصى آن دوره را داشته است . يكى از آثار وى دربارهء مكه كتاب « الإبانة بما ورد فى جبل النور » است كه نام آن را سخاوى در « الضوء اللامع » ياد كرده است . « بهجة الرماثة بما ورد فى فضل المساجد الثلاثة » . وى نيز تنها از سوى سخاوى معرفى شده است .\r\nتقىالدين نجم بن فهد يا محمد بن محمد بن فهد هاشمى ( 812 - 885 ) از برجسته‌ترين نويسندگانى است كه آثارى در تاريخ مكه تأليف كرده است . آثار وى در اين زمينه عبارت است از : « إتحاف الورى بأخبار ام القرى » كه كهن‌ترين كتاب سال‌شمار در تاريخ مكه دانسته شده است . وى رخدادهاى مكّه را از سال نخست هجرى آغاز كرده و تا سال 885 كه سال وفات اوست ادامه داده است . اين كتاب در چهار مجلد توسط دانشگاه ام‌القرى به چاپ رسيده است . كتاب ديگر او « بغية المرام بأخبار ولاة البلد الحرام » است كه وى به ترتيب تاريخى از نخستين والى مكه منصوب توسط پيامبر صلى الله عليه و آله يعنى عتاب بن اسَيْد آغاز كرده اما به دليل فوتش نتوانسته آن را تمام كند . نسخه‌اى از اين كتاب بر جاى مانده است . كتاب ديگر او با عنوان « الدر الكمين بذيل العقد الثمين فى تاريخ البلد الأمين » است كه ذيل كتاب فاسى است .\r\nفخرالدين ابوبكر بن على بن ظهيره قرشى ( م 889 ) كتابى با عنوان « شفاء الغليل و دواء العليل فى حج بيت الرب العظيم الجليل » نگاشته كه بخشى از آن در تاريخ كعبه و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nحرم است .\r\nمحمد بن محمد بن احمد بن الضياء مالكى ( م 885 ) كتاب « تاريخ مكة المشرفة و المسجد الحرام و المدينة الشريفة و القبر الشريف » را نوشته كه با تحقيق عادل عبد الحميد العدوى به سال 1416 در مكه چاپ شده است . در سال 1418 تحقيق ديگرى از آن توسط دار الكتب العلميهء بيروت نشر شده است .\r\nمحمد بن عمر بن ابى بكر بن رضى مكى ( 859 - 917 ) . كتاب وى در باره تاريخ مكه « إخبار الورى بأخبار ام القرى » است كه وقايع و درگذشتگان ميان سال‌هاى 872 - 917 را در آن نوشته است .\r\nعز بن نجم بن فهد يا عبد العزيز بن عمر بن محمد بن فهد ( 850 - 922 ) . وى نيز از عالمان خاندان فهد است . كتاب « بلوغ القرى » ذيل كتاب « إتحاف الورى بأخبار ام القرى » است . مطالب اين كتاب ، مشتمل بر رخدادهاى سال 885 ( سال وفات نجم ابن فهد ) تا سال 922 يعنى چند روز قبل از وفات مؤلف است . مطالب كتاب در باره اين دوره منحصر و در تاريخ اشراف حاكم بر اين شهر و تاريخ فرهنگى ، اقتصادى و اجتماعى آن ، بسيار با ارزش است . كتاب ديگر « غاية المرام بأخبار سلطنة البلد الحرام » است كه ابن فهد با پدرش نجم در تأليف آن شريك است . اشاره كرديم كه نجم كتابى دربارهء حاكمان مكه نوشت كه با مرگش ناقص ماند ؛ اين همان است كه فرزندش آن را تكميل كرده است . اين كتاب با تحقيق شلتوت در سه مجلد توسط دانشگاه ام القرى به چاپ رسيده است . كتاب ديگرى با عنوان « نزهة ذوي الأحلام بأخبار الخطباء والأئمة والقضاة بالبلد الحرام » نوشته كه تنها نام آن ياد شده اما نسخه‌اى شناسانده نشده است .\r\nصلاح الدين محمد بن ابى السعود بن ظهيره قرشى ( م 940 ) كتابى با عنوان « الأخبار المستفادة فى من ولّي مكة من آل قتاده » نوشته كه تنها مواردى از آن بر جاى مانده است .\r\nوى كتابى هم در تاريخ جدّه داشته كه آن هم در دسترس نيست .\r\nشمس الدين محمد بن عبد الرحمن بن احمد بكرى شافعى ( م 952 ) كتابى با عنوان « الدرة المكلّلة فى فتح مكة المشرفة المبجلة » نگاشته كه مكرر به چاپ رسيده است .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشمس الدين محمد بن محمد بن عبد الرحمن اندلسى مكى ( م 954 ) از خاندانى اندلسى الاصل كه بعداً در طرابلس ساكن شدند و آنگاه وى به سال 877 به مكه آمد و مقيم شد . وى كتابى با عنوان « رسالة تتعلق بسدانة البيت الحرام و سبب ولايتهم لذلك » نگاشته كه‌نسخه‌اى از آن در كتابخانهء مكة المكرمه ( ش 113 ) درشش برگ هست . اين كتاب بخشى از كتابى از وى بوده كه آن را در سال 940 تأليف كرده است .\r\nجارالله محمد بن عبدالعزيز عمر بن محمد مكى ابن فهد ( 891 - 954 ) ؛ وى فرزند عز بن نجم است كه پدر و جدش مورخ تاريخ مكه بوده‌اند . يكى از آثار وى « الاتعاظ بما ورد فى سوق عكاظ » است . كتاب ديگر او « بهجة الزمان بعمارة الحرمين لملوك آل عثمان » است كه نسخه‌اى از آن شناسانده نشده است . رسالهء ديگر او « تاريخ جدة و أحوالها و قربها من مكة » در چهار برگ است . كتاب ديگر او « تحفة الكرام بمرويات حجّاب بيت الله الحرام » است كه نسخه‌اى از آن شناسانده نشده است . كتاب ديگر او « التحفة اللطيفة فى أنباء المسجد الحرام و الكعبة الشريفة » است . رساله‌اى نيز با عنوان « تحفة الناس بخبر رباط سيدنا عباس » دارد كه نسخهء آن بر جاى مانده است . وى كتابى با عنوان « الجواهر الحسان فى مناقب السلطان سليمان بن عثمان » دارد كه آگاهىهاى فراوانى در بارهء شهر مكه در آن آمده و نسخه‌هايى از آن بر جاى مانده است . دربارهء بخشى از اين آگاهىها بنگريد : التاريخ و المؤرخون بمكة ( صص 202 - 204 ) . كتاب ديگر او « حسن القرى فى أودية ام القرى » است كه نام ديگرش « منبع الخير و البركة فى أدوية ام القرى مكه » مىباشد . از اين كتاب هم نسخه‌هايى برجاى مانده است و در جمع حاوى آگاهىهاى جغرافيايى مهمى دربارهء مكه است . كتاب ديگر او « القول المؤلف فى نسبة البيوت الخمسة الى الشرف » دربارهء چند خاندان معروف مكه شامل بيت فاسى ، بيت طبرى ، بيت عبد القوى ، بيت بخارى و بيت طباطبايى ( الطباطبى ) است . او دو بيت نخست را يكى به امام حسن عليه السلام و دومى را به امام حسين عليه السلام مىرساند و منكر نسبت سه بيت اخير به سادات مىشود . كتاب ديگر او « نيل المنى بذيل بلوغ القرى لتكملة إتحاف الورى » است . اين مهم‌ترين كتاب تأليفى جار الله بن فهد است . در اصل ، كتاب\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nإتحاف الورى از جد اوست . پدر ، بلوغ القرى را در ذيل اتحاف نوشته و جاراللَّه « نيل المنى » را به عنوان تكميل كار پدر تأليف كرده است . وى حوادث را تا سال 949 ادامه داده است . اين اثر هم مشتمل بر اخبار اجتماعى ، فرهنگى ، اقتصادى و سياسى مكه در اين دوره است .\r\nزين الدين عبدالقادر بن محمد بن عبدالقادر انصارى ( 911 - 977 ) . وى كتابى با عنوان « الدرر الفرائد المنظمة فى الحاج و طريق مكة المعظمة » دارد . اين كتاب يكى از منابع مهم تاريخ مكه است كه نسخه‌هايى از آن برجاى مانده است .\r\nحسين بن محمد بن حسن دياربكرى ( م 982 ) ؛ وى مؤلف كتاب مشهور « تاريخ الخميس » است . وى رساله‌اى با عنوان « رسالة فى مساحة الكعبة و المسجدالحرام » نوشته كه نسخه‌اى از آن در كتابخانهء حرم مكى برجاى مانده است .\r\nقطب الدين محمد بن علاء الدين احمد نهروانى مكى ( م 990 ) . وى كتابى با عنوان « الإعلام بأعلام بلد الله الحرام » نوشته كه مهمترين كتاب در باره تاريخ و رجال ساكن مكه در نيمه دوم قرن دهم هجرى است . نسخه‌هايى از آن برجاى مانده و وستنفلد به سال 1857 قطعاتى از آن را ضمن مجموعه‌اى چاپ كرده است .\r\nرحمةالله بن عبدالله سندى مدنى مكى ( م 993 ) ؛ وى رساله‌اى با عنوان « غاية التحقيق و نهاية التدقيق فى مسائل ابتلي بها أهل الحرمين الشريفين » داشته كه فقط نام آن باقى مانده است . رساله‌اى با همين نام به ملا على قارى نسبت داده شده است .\r\nعلى دده ابن حاج مصطفى بسنوى معروف به شيخ التربة ( م 1007 ) . وى رساله‌اى با عنوان « تمكين المقام فى المسجد الحرام » نگاشته است . وى در سال 1001 از سوى سلطان مراد خان مأمور بازسازى مقام ابراهيم شده و اين رساله را همان وقت نوشته است .\r\nگويا نسخه‌اى از آن شناخته نشده است . اما از رسالهء ديگر وى با عنوان « الرسالة المقامية فى فضل المقام و البيت الحرام » در شرح مقام ابراهيم ، نسخه‌اى بر جاى مانده است .\r\nعبد الكريم بن محب الدين نهروانى ( 961 - 1014 ) كتابى مانند كتاب عموى خود كه پيش از اين با عنوان « الإعلام بأعلام بلد الله الحرام » ياد شده دارد با عنوان « إعلام\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nالإعلام بأعلام بيت الله الحرام » . اين كتاب كه حاوى آگاهىهاى جالبى از تاريخ مكه و مسجد الحرام در دورهء عثمانى است ، در سال 1303 قمرى در مصر به چاپ رسيده است .\r\nملا على بن سلطان محمد هروى قارى ( م 1014 ) . وى از نويسندگان پركار اين دوره از تاريخ است . يكى از آثار وى دربارهء مكه كتاب « الإعلام بفضائل بيت الله الحرام » است كه نسخهء آن بر جاى مانده است . رساله‌اى هم با عنوان « رسالة فى حق الحجر الأسود والركن اليماني » دارد كه نسخهء آن باقى مانده است .\r\nعبد القادر بن محمد بن يحيى طبرى حسينى ( 976 - 1033 ) ؛ وى كتابى با عنوان « الأساطين فى حج السلاطين » داشته است . رساله‌اى با عنوان « حفظ الحرم فى أوقاف أهل الحرم » و نيز رساله‌اى با عنوان « فوائد سلوك الورى بعوائد ام القرى » نگاشته كه تنها نام آنها باقى مانده است . كتابى هم با عنوان « درة الأصداف السنية فى ذروة الأوصاف الحسنية » در ستايش شريف حسن بن ابى نمى ، امير مكه داشته است . كتاب مهم او « نشأة السلافة بمنشآت الخلافة » است كه يك دوره تاريخ اسلام است . وى در ابواب آخر ، به بيان شرح حال اميران مكه از آغاز قتادة بن ادريس تا حسن بن ابى نُمَى ( امير وقت مكه ) پرداخته است . گزارش تفصيلى اين كتاب را بندر همزانى در كتاب « المنهج التاريخي لمؤرخي مكة فى القرن الحاديعشر » صص 147 - 176 به دست داده است . عبد الملك ابن‌جمال الدين الاسفرايني العصامي ( م 1037 ) ؛ وى جد عصامى معروف و صاحب كتاب « سمط النجوم العوالي » است . گزارش تفصيلى از اين كتاب ومصادر و كيفيت تأليف و اهميت آن را بندر همزانى در « المنهج التاريخي لمؤرخي مكة في القرن الحاديعشر » صص 361 - 404 آورده است . عصامى براى جدش كتابى با عنوان « تاريخ في حوادث مكة » ياد كرده و قطعاتى از آن نقل كرده است .\r\nخالد بن احمد بن محمد جعفرى مكى ( م 1044 ) دو رساله دارد ؛ يكى با عنوان « جزء لطيف فى دخول الرسول صلى الله عليه و آله الى الكعبة مرارا » و ديگرى با عنوان « رسالة تتعلق ببناء الكعبه » كه فقط نام آنها باقى مانده است .\r\nاحمد بن ابراهيم بن علان صديقى مكى نقشبندى ( م 1033 ) ؛ وى از مؤلفان پركار\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاست و چندين رساله در موضوع تاريخ مكه و حجاز دارد كه عبارتند از « أسنى المواهب و الفتوح بعمارة المقام الإبراهيمي وباب الكعبة و سقفها و السطوح » و « إعلام سائر الأنام بقصة السيل الذي سقط منه بيت‌اللَّه الحرام » و « إنباء المؤيد الجليل مراد ببناء بيت الوهاب الجواد » ( در بارهء آن نك : المنهج التاريخي لمؤرخي مكه في القرن الحاديعشر ، صص 115 - 146 ) . اين رساله آخر دربارهء بازسازى كعبه پس از سيل سال 1039 است كه به تفصيل گزارش آن را به دست داده است . رسالهء مزبور در سال 1406 به چاپ رسيده است . رساله‌هاى ديگر : إيضاح تلخيص بدقيق المعاني في بيان منع هدم الجدار اليماني ؛ البيان والاعلام في توجيه عمارة الساقط من البيت سلطان الإسلام ؛ تنبيه ذوي النهي والجحر على فضائل أعمال الحجر / يا / درر القلائد فى ما يتعلق بزمزم و سقاية العباس من الفوائد ؛ رسالة فى منع وضع الستائر لوجه الكعبة كلها به قدر سمكها ؛ العلم المفرد فى فضل الحجر الأسود ؛ فتح القدير فى الأعمال التي يحتاج إليها من حصل له بالملك على البيت و ولاية التعمير ؛ فتح الكريم الفتاح فى حكم ما سُدَّ به البيت من حصرو أعواد و ألواح ؛ قرّة العين من حديث استمتعوا من هذا البيت فقد هدم مرتين ؛ القول الحق و النقل الصريح بجواز أن يدرس فى جوف الكعبة الحديث الصحيح ؛ مؤلف فى باب الكعبة ؛ نشر ألوية التشريف بإعلام و التصريف به من له ولاية عمارة ما سقط من البيت الشريف ؛ النفحات الأريجة فى متعلقات بيت ام المؤمنين خديجة ؛ النهج الأكمل فى حديث ماء زمزم » . از بسيارى از اين رساله‌ها تنها نامى بر جاى مانده ، چنان كه نسخ برخى از آنها نيز در دسترس است .\r\nخليفة بن ابى الفرج بن محمد زمزمى مكى ( م 1060 ) ؛ از وى رساله‌اى با عنوان « الدرر المنيفة فى تاريخ بناء الكعبة المشرّفة » ياد شده است . رساله‌اى هم با عنوان « نشر الآس فى فضائل زمزم و سقاية العباس » نگاشته كه نسخهء آن بر جاى مانده و گزارش تفصيلى آن در كتاب « المنهج التاريخي لمؤرخي مكة فى القرن الحاديعشر » صص 177 - 196 آمده است .\r\nاحمد بن محمد اسدى مكى شافعى ( 1035 - 1066 ) دو اثر در تاريخ كعبه و مسجد\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nالحرام دارد . يكى « إخبار الكرام بأخبار المسجد الحرام » كه با تكيه بر مصادر كهن ، تاريخ مسجد و برخى مساجد ديگر را با دقت و تفصيل تمام نوشته است . اين كتاب در سال 1396 قمرى در هند چاپ شده است . ( گزارش تفصيلى از اين كتاب را بندر همزانى در كتاب المنهج التاريخي لمؤرخي مكة فى القرن الحاديعشر ، رياض ، مكتبة فهد الوطنيه ، صص 27 - 62 آورده است . ) خلاصه اين رساله ، توسط خود او نوشته شده با عنوان « اتحاف الكرام بفضائل الكعبة الغرّاء و البلد الحرام » كه از آن هم نسخه‌اى بر جاى مانده است .\r\nعلى بن عبدالقادر بن محمد طبرى مكى ( م 1070 ) ؛ نام كتاب مهم وى در تاريخ مكه « الأرج المسكي فى التاريخ المكي » است كه بخش قابل توجه آن آگاهىهايى است كه از عصر خود به دست داده است . اين كتاب در سال 1418 با تحقيق سعيد عبدالفتاح توسط المكتبة التجاريه در مكه چاپ شده است . ( در بارهء اين كتاب نك : المنهج التاريخي لمؤرخي مكة فى القرن الحاديعشر ، صص 63 - 90 ) وى رساله‌هاى ديگرى نيز درباره مسجد الحرام دارد كه عبارتند از : الأقوال المعلمة فى وقوع الكعبة المعظمة ؛ تحفة الكرام بأخبار عمارة السقف و الباب من البيت الحرام ؛ الجواهر المنظمة بفضيلة الكعبة المعظمة ؛ رسالة ذيّل بها كتاب الأقوال المعلمة فى وقوع الكعبة المعظمة ؛ شنّ الغارة الى مانع نصب الستارة ( در رد كسانى كه معتقد بودند در وقت بازسازى كعبه نبايد پرده آويزان كرد ) .\r\nابراهيم بن محمد بن عيسى ميمونى ( م 1079 ) كتابى با عنوان « تهنئة أهل الإسلام بتجديد بيت اللَّه الحرام » نوشته كه مكتبة جمال الدين نزار مصطفى الباز آن را به سال 1418 چاپ كرده است . اين كتاب مسألهء بازسازى كعبه و مسائل مربوط به آن را از لحاظ تاريخى و فقهى به تفصيل مورد بحث قرار داده است .\r\nابراهيم بن يوسف مهتارى رومى مكى ( م 1071 ) ؛ از وى قصيده‌اى با عنوان « درّ النظم في وقوع أركان البيت المعظم » ياد شده است .\r\nمحمد بن ابى بكر بن حضرمى ( 1030 - 1093 ) ؛ وى كتابى با عنوان « تاريخ ولاة مكة » نوشته كه اثرى از آن يافت نشد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nابراهيم بن حسين بن احمد حنفى مكى ( م 1099 ) از وى آثارى در بارهء مكه و احكام حج ياد شده است ؛ از جمله : بلوغ الإرب في بيان أرض حجاز و جزيرة العرب ؛ رسالة فى جمرة العقبة ؛ رسالة فى حكم البناء فى منى .\r\nعبدالملك بن حسين بن عبدالملك عصامى مكى ( م 1111 ) ؛ وى از مورخان مشهور اين دوره است . كتاب مشهور وى « سمط النجوم العوالي فى أنباء الاوائل والتوالي » است كه بحث خاتمه آن ( كه مفصل نيز هست ) در تاريخ مكه و اشراف مكه است . رساله‌اى با عنوان « منظومة فى الأماكن التي يستجاب فيها الدعاء بمكة و حواليها » نوشته است .\r\nادريس بن احمد بن ادريس مكى ( م 1126 ) رساله‌اى با عنوان « الإصابة فى محلات الإجابة » در شرح منظومهء بالا دارد .\r\nحسن بن على بن يحيى عجيمى مكى ( 1049 - 1113 ) ؛ وى رساله‌هاى تاريخى چندى دارد كه يكى از آنها با عنوان « اتحاف الخلّ الوفي بمعرفة مكان غسل النبي صلى الله عليه و آله بعد وفاته و غاسله » است . وى كتابى با عنوان « تاريخ مكة و المدينة و بيت المقدس » دارد كه نسخه‌هايى از آن برجاى مانده است . رساله‌اى هم با عنوان « الفتح الغيبي فيما يتعلق بمنصب آل الشيبي » دارد كه نسخه آن بر جاى مانده است . ( گزارش تفصيلى كتاب « تاريخ مكة و المدينة و بيت المقدس » و هم « الفتح الغيبي » او را بندر همزانى در كتاب « المنهج التاريخي لمؤرخي مكة في القرن الحاديعشر » صص 91 - 114 آورده است . )\r\nعلى بن احمد بن محمد حسينى معروف به ابن‌معصوم ( م 1119 ) از عالمان شيعهء معروف و اديب برجسته‌اى است . دو بخش نخست كتاب او « سلافة العصر فى محاسن أعيان أهل العصر » دربارهء عالمان مكه و مدينه و بقيهء بخش‌ها و دربارهء شخصيت‌هاى شهرهاى ديگر است . اين كتاب در شناخت فرهنگ اين دوره از جهات فراوانى منحصر به فرد است . گزارش تفصيلى آن در كتاب « المنهج التاريخي لمؤرخي مكة فى القرن الحاديعشر » صص 431 - 446 آمده است .\r\nعلى بن تاج الدين بن تقى الدين سنجارى ( م 1125 ) ؛ وى كتابى با نام « منائح الكرم بأخبار مكة والحرم » دارد كه حوادث مكه را تا سال 1124 نوشته است . نسخه‌هايى از اين\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nكتاب برجاى مانده است .\r\nرضى الدين بن محمد بن حيدر موسى عاملى مكى ( م 1163 ) ؛ وى از علماى شيعهء مقيم مكه است . كتابى با عنوان « تنضيد العقود السنية بتمهيد الذروة الحسنية » دارد . اين كتاب كه نسخه‌اى از آن در 600 برگ مانده ، در تاريخ دولت حسنى اشراف مكه است كه نسخه‌اى از آن در جامعة الحكمهء بغداد ( ش 138 ) موجود است .\r\nمحمد بن على بن فضل طبرى ( م 1173 ) ؛ كتابى با عنوان « اتحاف فضلاء الزمن بتاريخ ولاية بني الحسن » دارد كه واليان مكه را تا سال 1140 نوشته است . اين كتاب در دو جلد در مصر چاپ شده است .\r\nعبدالرحمن بن ابى بكر بن محمد فتّنى ( م 1215 ) كتابى با عنوان « تاريخ جستنيه » ( كذا ) دربارهء امراى مكه داشته كه گويا نسخه‌اى از آن شناخته نشده است .\r\nعبدالله بن عبدالشكور بن محمد هندى ( م 1257 ) ؛ كتابى با نام « تاريخ أشراف و أمراء مكة المكرمه » دارد كه نسخه‌هايى از آن برجاى مانده است .\r\nمحمد رحمة الله هندى موسى ( م 1266 ) كتابى با عنوان « زبدة التواريخ » نگاشته است كه به طور اجمال در چهار بخش و يك خاتمه ، تاريخ مكه و كعبه و مسجد الحرام را نوشته است .\r\nترجمهء اين كتاب از روز نوروز سال 1384 آغاز و در اول مهرماه همان سال پايان يافت . مقابله اين كتاب نيز در يك سفر عمره در شهريور 1384 در كنار خانهء كعبه به اتمام رسيد . خداى را سپاس كه موفق شدم اين كتاب را دربارهء آن شهر مقدّس ترجمه كرده در اختيار علاقمندان قرار دهم .\r\nو آخر دعوانا أن الحمد للَّه رب العالمين\r\n31 فروردين ماه 1385\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nمكه در روزگار كهن\r\n\r\nپستى و بلندىهاى مكه\r\nمكه در 5 / 21 درجهء عرض شمالى و 40 درجهء طولى با ارتفاع 280 مترى از سطح دريا قرار دارد .\r\nاين شهر در يك وادى قرار گرفته است كه كوه‌هاى چندى بر آن محيط بوده و سيل‌هاى پديد آمده در آن كوهها در آن وادى جارى مىشود . « 1 » زمانى كه باد در ارتفاعات كوه‌ها مىوزد ، بازگشت آن در درون وادى است چنان كه بى شباهت به گردباد نيست ، اما جز در برخى از اوقات ، تعيين نقطهء تلاقى باد و جهت‌يابى آن ناممكن است .\r\nهواى مكه ، بسيار گرم و خشك با حرارتى ميان 18 درجه در زمستان و 30 درجه در تابستان است . در برخى از سالها ، درجه حرارت از 40 نيز مىگذرد .\r\n\r\nاسامى مكه\r\nقرآن ، اين شهر را مكه ، بكّه ، امُ القرى ، و البَلَد الامين ناميده است . « 2 »\r\nبرخى از علماى اسلام بر آنند كه نام مكه ، به دليل كمى آب در آن‌جاست . اينان\r\n\r\n\r\n","description":"","footnote":"\r\n( 1 ) . اين همان وادى ابراهيم است كه بيت الله در درون آن قرار گرفته است . البته دامنه مكه از اين وادى بيرون رفته و دروادى طُوى و وادى فَخ و غيره هم گسترش يافته است . ( عاتق )\r\n( 2 ) . مورّخان به جز اين اسامى ، از دوازده نام ديگر هم ياد كرده و مىگويند : وجود نام فراوان براى جايى نشان از شرافت آنجا دارد .\r\n","page_name":" 45 ","page_number":45},
  {"content":"\r\n\r\nمىگويند : در لغت آمده است : امتَكَّ الفصيلُ ضرع امّه ، امتصّه . بنابراين مك ، به معناى مكيدن شير خوار از پستان مادر است . امتصّ به معناى مكيدن و به سوى خود كشيدن است .\r\nبرخى هم گفته‌اند : مكه از آن روى مكه ناميده شده است كه گناهان را محو مىكند .\r\nتَذهبُ بها ، يعنى از ميان مىبرد . يا آن كه فاجر را از خود مىراند : تخرجه منها . چنان كه گفته شده است كه نامگذارى آن به بكه ، به خاطر آن است كه گروهى از مردم در اين شهر ، گروهى ديگر را دفع مىكنند : يدفع بعضهم بعضا .\r\nاز بطليموس « 1 » هم نقل شده است كه نام آن‌جا « مكوربا » و در اصل ، مشتق از يك نام سبأيى « مكوارابا » است كه به معناى جاى مقدّس و حرم مىباشد .\r\n\r\nقدمت مكه\r\nمكه از روزگاران دراز و بسيار كهن و پيش از عهد ابراهيم عليه السلام شناخته شده بود .\r\nكعبه ، خانه‌اى براى مردم ، حتى پيش از ابراهيم بوده و اين چيزى است كه در بسيارى از منابع اسلامى آمده است . « 2 »\r\nترديدى وجود ندارد كه اين شهر ، به عنوان بخشى از سرزمين عرب ، شاهد كوچ‌هايى از مردمان متنوع و مختلف بوده است كه امروزه امكان تعيين چگونگى آن را نداريم ؛ زيرا منابع موجود در اين باره چندان قابل اعتماد نيست ، آن گونه كه بتوان هرآنچه را نوشته و گفته‌اند پذيرفت ؛ چرا كه نويسندگان آن آثار ، غالباً در دوران اسلامى\r\n\r\n\r\n","description":"","footnote":"\r\n( 1 ) . بطالسه فراوان هستند و شانزده پادشاه در مصر به اين نام شهرت دارند كه در حدود چهار قرن پيش از ميلاد در مصرمىزيستند . اينان به جز بطليموسى هستند كه در قرن دوم بعد از ميلاد در نزديكى اسكندريه درگذشت و از علماى هيئت و تاريخ و جغرافى بود و نظريهء معروف كه مىگويد زمين ثابت است و افلاك گرد آن مىچرخند متعلق به اوست .\r\n( 2 ) . ابن كثير در البداية و النهاية ، ج 1 ص 163 مىنويسد : هيچ خبر درستى در اين باره كه بيت الله پيش از ابراهيم ساخته شده بوده در دست نيست .\r\n","page_name":" 46 ","page_number":46},
  {"content":"\r\n\r\nمىزيسته و بسيار دور از اعصار اوليهء اين شهر بوده‌اند . به علاوه ، منابعى كه در اختيار آنان بوده ، به طور معمول ، منابعى مشوّش و سست بوده است .\r\n\r\nسر سبزى و خشكى مكه\r\nآنچه از بررسى آثار ، به دست آمده و زمين‌شناسان از آن سخن مىگويند ، نه تنها دربارهء شهر مكه ، بلكه به طور كلى در بارهء جزيرة العرب چنين باورى را عرضه مىكند كه صحراهاى خشك موجود در روزگارى بسيار كهن ، سرزمينى سبز و پرجمعيت بوده است ؛ زيرا ابرهايى كه از سمت شمال غرب مىآمده ، پيش از آن كه رطوبت خود را از دست بدهد به اين نقطه مىرسيده و باران در ارتفاعات مىباريده و آب در وادىها به راه مىافتاده و اراضى را سيراب مىكرده و به گياهان آب مىرسانده است . بسا در عمق اين دو وادى كه ما امروز مىبينيم ، چيزهايى باشد كه بتواند گوشه‌اى از اين حقيقت را آشكار سازد . تقى الدين فاسى در شفاء الغرام به نقل از فاكهى كه او هم سند خود را به ابن اسحاق مىرساند آورده است كه حجاز زيباترين زمين خدا و پرآب‌ترين بوده است .\r\nزمين‌شناسان در علت اين كه چرا در ادوار بعدى ، خشكى بر اين ديار غلبه كرده است گويند : به مرور و طىّ دوره‌اى طولانى ، عواملى كه سبب خشكى طبيعى محيط بود - يعنى كاهش رطوبت ابرها - پديد آمد و سبب شد تا جزيره از داشتن آب‌هاى روان محروم شود .\r\nبه نظرم اين سخن چندان بعيد به نظر نمىرسد ؛ زيرا خشكى اين ديار در روزگار ما رو به فزونى نهاده و گام‌هايش در مقايسهء با گذشته استوارتر شده است . بسيارى از دشت‌هاى آبادى كه در جاهليت و صدر اسلام وجود داشته ، امروزه از ديده‌ها محو گشته است ؛ همچنان كه بسيارى از مناطق سرسبز كه يهوديان در مدينه يا ثقفيان در طائف و يا قريش در اطراف مكه در اختيار داشتند از ميان رفته ، آب بسيارى از چشمه‌ها و چاه‌ها خشك شده و از حجم سيل‌هايى كه در منطقهء عقيق در مدينه ، يا در طائف يا در وادى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nابراهيم در مكه بوده كاسته شده است . « 1 »\r\nكسانى كه با عمرى طولانى در مكه و برخى ديگر از شهرهاى جزيرة العرب مىزيند ، مىدانند كه حجم آب و گسترهء مناطق سرسبز حتى در قرن گذشته بهتر از امروز بوده است . باغ‌هاى مكه در اطراف و نواحى آن تا مسافتى دوردست وجود داشته است كه امروز اثرى از آنها ديده نمىشود و اين نتيجهء فزونى اين خشكى است . برخى از زمين شناسان هم بر اين باورند كه در آينده اين خشكى دامنه‌اش در جزيره گسترده‌تر خواهد شد و نسل‌هاى بعدى ، بيش از ما شاهد آن خواهند بود ؛ البته به جز مناطق جنوبى كه در سواحل اقيانوس هند قرار دارد .\r\n\r\nشكل‌گيرى مكه\r\nچه آن كه نقل‌هاى مورّخان اسلامى دربارهء وجود كسانى در مكه پيش از ابراهيم عليه السلام مىزيستند درست باشد يا نباشد ، و يا آن كه نتيجه‌گيرى زمين شناسان در بارهء سرسبزى اين سرزمين در روزگاران ناشناختهء كهن صحيح باشد يا نه ، در اين ترديدى نيست كه هجرت اسماعيل بن ابراهيم عليهما السلام به مكه ، آغاز روشنى براى تاريخ مكه است . طبعاً مقصود ما اين نيست كه تمامى آن جزئياتى كه در اين باره ، دربارهء پيش يا پس از هجرت گفته آمده است ، آن اندازه واضح و روشن باشد كه هيچ شك و ترديدى در آن روا نباشد ، اما به هر حال آن مطالب ، نقل شده و حديث شريف هم به برخى از نكات آن اشاره دارد ؛ چنان كه روايات اهلِ كتاب جنبه‌هاى ديگر آن را تكميل مىكند . مورّخان بعدى در تصفيه و تهذيب اين اخبار تلاش كرده و كسانى از آنها نهايت دقت را به خرج داده‌اند ، اما كسانى هم ، در روايت و نقلِ همهء آن اخبار ، با تمام جزئياتش براى نقد آنها چندان خود را به زحمت نينداخته‌اند .\r\nبنا بر اين ما كتاب خود را با اسماعيل آغاز كرده تلاش مىكنيم تا در محدودهء\r\n\r\n\r\n","description":"","footnote":"\r\n( 1 ) . براى نمونه گويند كه در وادى امج ، در گذشته هفتاد يا نود چاه بوده كه اكنون جز چند عدد از آن باقى نمانده است . نيز گويند در مرظهران سيصد چاه بوده كه از آن هم جز انگشت شمار نمانده است . ( عاتق )\r\n","page_name":" 48 ","page_number":48},
  {"content":"\r\n\r\nمطالبى كه به نوعى به شكل‌گيرى مكه باز مىگردد باقى بمانيم و گذشته را به حال پيوند بزنيم ؛ اما روايات مفصّلى را كه در بارهء هجرت اسماعيل و مسائل حاشيه‌اى آن در تواريخ اسلامى آمده است ، براى دوستداران وا مىنهيم .\r\n\r\nروزگار اسماعيل\r\nاسماعيل در نخستين روز ورودش به مكه ، كودكى بود كه به همراه پدر و مادرش آمد ؛ چه مكه جايى بود كه گياهانى در آن مىروييد . « 1 » گفته شده است كه عمالقه پيش از اين تاريخ در آنجا سكونت داشتند ؛ و زمانى كه اسماعيل پاى به مكه نهاد ، در اوضاعى كه چگونگى آن چندان ثابت و دانسته نيست ، قبيلهء جُرهم ، جاى عمالقه را اشغال كرده بود .\r\nبدين ترتيب بايد تصور كرد كه جرهم نيز پيش از آن ، در مكه يا جايى نزديك به آن مىزيستند .\r\nروايات و اخبار مورّخان اسلامى در بارهء چگونگى اوضاع مكه ، در بارهء هجرت اسماعيل به مكه و همراهى پدر و مادرش و اين كه آنجا زمينى بود كه قطره‌اى آب در آن نبود ، مختلف است . اما اين اخبار بر اين نكته اتفاق نظر دارند كه ابراهيم ، هنوز با فرزندش اسماعيل در اين سرزمين خشك ، خداحافظى نكرده بود كه روى به درگاه خداى آورده عرض كرد :  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ  ( سورهء ابراهيم ، آيهء 35 ) كما اين كه مورّخان پذيرفته‌اند كه اسماعيل هنوز از تشنگى نمرده بود كه چشمهء زمزم پيش چشمان مادرش آشكار شد و خود و فرزندش از آن آب نوشيدند . « 2 »\r\nجرهميان خبر برآمدن اين چاه را شنيدند . در خبرى آمده است : جرهم در فاصله‌اى نزديك به مكه زندگى مىكردند و با شنيدن اين خبر ، اجازه خواستند تا منازل\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ص 19 و 20 .\r\n( 2 ) . اشاره به احاديثى است كه ابن عباس از رسول خدا صلى الله عليه و آله نقل كرده و احاديث بلندى است كه بخارى آنها را در كتاب الانبياء ج 6 ، ص 395 - 407 ، احاديث ش : 3362 ، 3363 ، 3364 آورده است .\r\n","page_name":" 49 ","page_number":49},
  {"content":"\r\n\r\nخود را به نزديكى اين چاه منتقل كنند . آنان حضانت اسماعيل را بر عهده گرفتند و او در ميان ايشان باليد و پروريد ؛ از آنان عربى را فرا گرفت و دخترى را از آنان اختيار كرد .\r\nبدين ترتيب از او نسلى پديد آمد كه مورّخان ، نام عرب مُستعربه - يعنى نسلى كه عرب نبودند اما عرب شدند - را بر آنان گذاشتند .\r\nزمانى بعد ، ابراهيم عليه السلام بازگشت تا از فرزندش اسماعيل ديدن كند و در ضمن به او بگويد : خداوند دستور بناى بيت الحرام را داده و آن دو مىبايست ديوارهاى كعبه را بالا ببرند . به دنبال آن بود كه آن دو ، جاى قديمى ديواره‌هاى كعبه را در چند قدمى چاه زمزم يافتند . « 1 »  وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ  . ( سورهء بقره ، آيهء 127 ) .\r\nزمانى كه ديوار كعبه اندكى بالا رفت ، چندان كه ابراهيم براى ادامهء بنا ، دستش به بالاتر از آن نمىرسيد ، اسماعيل سنگى آورد تا پدر بر آن ايستاده و ديوار را بالاتر برد .\r\nاين سنگ را « مقام ابراهيم » يعنى جايى كه ابراهيم بر آن ايستاده ناميدند . يا آن كه مكان آن را به اين نام ناميدند ، جايى كه آن سنگ را در آن رها كردند . اين سنگ تا به امروز باقى مانده و در محدودهء مَطاف در جايى است كه ابراهيم آن را در آنجا گذاشت . اين مطلب مضمون برخى از روايات تاريخى است . در نقل‌هاى ديگر چنان است كه سنگ در جايى نزديك به محلّى بود كه ابراهيم آن را ترك كرد . به همين دليل ، مفسّران در بارهء معناى مقام ابراهيم اختلاف نظر دارند ؛ برخى آن را بر خود سنگ اطلاق مىكنند ، برخى بر جايى كه سنگ در آن قرار گرفته يا قرار داشته است . چنان كه برخى از آنان اين تعبير را بر تمامى مسجد يا تمامى منطقهء حرم تا ابتداى منطقهء حِلّ اطلاق كرده‌اند . « 2 »\r\nو اين چنين بود كه اسماعيل ، مكه را پديد آورد و پدرش با كمك او خانهء خداوند را ساخت .\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ، ص 24 و بعد از آن .\r\n( 2 ) . ترجيحاً بايد گفت كه مقصود خود سنگ است ؛ چنان كه در بخارى در حديثى در ذيل آيهء « و اتخذوا من مقام ابراهيم مصلى » ( بقره : 125 ) اين نكته آمده است .\r\n","page_name":" 50 ","page_number":50},
  {"content":"\r\n\r\n\r\nجرهم و قطورا\r\nبا درگذشت اسماعيل ، ادارهء كارها در اختيار فرزندانش بود تا آنكه به نواده‌اش مضاض بن عمرو جرهمى رسيد . « 1 » در اين وقت جرهمىها به دو گروه تقسيم شدند :\r\nجرهم و قطورا . مضاض با گروهى از همراهان جرهمى خود در بخش بالاى مكه و قُعَيقعان ساكن شدند . قطور و در رأس آنان سميذع در اجياد و پايين مكه و نواحى آن ساكن شدند . مضاض از كسانى كه از سمت بالا وارد مكه مىشدند ماليات مىگرفتند و قطورا از كسانى كه از پايين وارد مكه مىشدند ، ماليات مىگرفتند . هر دو تيره در جبال و شِعاب خود ساكن بودند و كارى به ديگرى نداشتند . « 2 »\r\nچنين مىنمايد كه پس از تأسيس مكه در زمان اسماعيل تا وقتى كه نوادگانش مضاض در جرهم و سميذع « 3 » در قطورا كار را در دست گرفتند ، و مورّخان اين مدت را تا حدود دو قرن مىدانند ، مناطق مسكونى در سمت منزلگاه جرهم از دل اين وادى ، يعنى از زمزم آغاز شده و تا قعيقعان در سمت شمال ، جايى كه ما امروز آن يا بخشى از آن را كوه هندى مىخوانيم و تا شمال شرقى ، برابر قشاشيه و انتهاى مسعى به سمت بالاى مكه امتداد داشته است . همچنان كه عموزادگان آنان از قطورا در شعبِ اجياد تا برسد به سدّ و در خيابان ماليه به سمت مصافى در سمت ديگر سكونت داشتند . منازل اين جماعت در پايين وادى ، به سمت اجياد كوچك و بزرگ در جايى كه ما آن را مسيال مىناميم ، تا برسد به اطراف مَسفله ادامه داشته است . محلّات ديگرِ مكه جز در قرون بعد آباد نشده است .\r\nدليل آن هم جز اين نبوده است كه زمين ، سنگلاخ بوده ، و زمانى به طول انجاميده تا نياز\r\n\r\n\r\n","description":"","footnote":"\r\n( 1 ) . در تاريخ مكه ازرقى ، 1 : 81 چاپ دوم دار الثقافه مكه آمده است : عمرو بن مضاض جرهمى جد فرزند اسماعيل ومادرشان سيده بنت مضاض بود . زمانى كه اسماعيل درگذشت ، فرزندش ثابت سرپرستى بيت را عهده‌دار شد . بعد از مرگ ثابت ، جدش مضاض اين مسؤوليت را بر عهده گرفت . نيز گفته شده است : رعله مادر اسماعيل دختر مضاض بوده است . اين مضاض اول است نه مضاض بن عمرو بن حارث كه در زمان وى دولت جرهم از ميان رفت .\r\n( 2 ) . اخبار مكه ازرقى ، 1 : 40 و بعد از آن .\r\n( 3 ) . در منابع عربى ، نام سميدع مكرر با دال آمده و به نظرم همين درست است . در لسان العرب معنايش « صاحب‌صفات ممتاز » است و سميدع را با ذال نياورده است ( عاتق ) .\r\n","page_name":" 51 ","page_number":51},
  {"content":"\r\n\r\nبه سكونت ، آن را براى اين كار آماده سازد .\r\nبه نظر مىرسد كه در اين وقت ، تنها مىتوان از خيمه‌ها و چادرهاى مويين سخن گفت كه در درون وادى و حاشيهء آن و نيز ميان شعب‌هاى مكه ، گاه به يكديگر نزديك و گاه در حاشيهء وادى ، از هم دور مىبوده است . چادرها در لابه‌لاى كوه‌ها به همان صورتى بوده است كه ما امروز در ميان برخى از باديه نشينان شاهد آن هستيم .\r\n\r\nاختلاف ميان جُرهم و قطورا\r\nچيزى نگذشت كه جرهم به دشمنى با قطورا برخاست . مضاض بن عمرو همراه با گروه خود به سمت سميذع حركت كرد ، در حالى كه صداى شمشيرهاى آنان كه در عربى با فعل « تقعقع » ياد مىشود ، بلند بود . همين امر سبب شد تا آن كوه را قعيقعان بنامند .\r\nسميذع هم با تيره قطورا از مردان و اسب‌ها ( در عربى اجياد ) بيرون آمدند و همين سبب شد تا منطقهء آنان را اجياد بنامند . اين دو گروه در جايى به نام فاضح « 1 » با يكديگر برخورد كرده و نبرد شديدى كردند . در اين نبرد سميذع كشته شد و قطورا بازگشت . پس از آن دو گروه دعوت به مصالحه كردند .\r\n\r\nامارت مضاض\r\nآنان سپس تا مطابخ « 2 » رفته و در آنجا با يكديگر صلح كرده ، حكومت را به مضاض ابن عمرو جرهمى سپردند و بدين ترتيب حكومت او بر مكه استوار گرديد . « 3 »\r\n\r\nخُزاعَه\r\nامور به‌همين منوال مىگذشت تاآن كه جرهم بيت‌اللَّه را خوار شمرده و خداوند قبيله‌اى\r\n\r\n\r\n","description":"","footnote":"\r\n( 1 ) . ياقوت مىنويسد : فاضح جايى نزديك ابو قبيس در سمت سوق الرقيق و پايين‌تر از آن بوده است .\r\n( 2 ) . مطابخ ، دره‌اى در بالاى مكه است كه به آن شعب ابن عامر هم گفته مىشود ؛ چنان كه ازرقى آن را يادآور شده است . ما امروزه به آن شعب عامر مىگوييم .\r\n( 3 ) . اخبار مكه ازرقى ، 1 : 41 و بعد از آن .\r\n","page_name":" 52 ","page_number":52},
  {"content":"\r\n\r\nيمنى از اولاد قحطان را بر آنان مسلّط كرد و قدرت آنان را در اواخر قرن سوم يا اوائل قرن چهارم از ميان برد . داستان از اين قرار بود كه عمرو بن سماء كه نسبش به امرؤالقيس و سپس به يعرب بن قحطان مىرسيد ، و منازل اينان در جنوب جزيرة العرب بود ، به دليل سيل عرم به سمت شمال كوچ كردند . اين جماعت از شهرى به شهر ديگر آمدند و در هر شهر بر مردمان آن غلبه مىكردند و مىرفتند و به دنبال يافتن بهترين نقطه براى زندگى بودند . اينان آمدند تا به مكه رسيدند ، و اين زمانى بود كه مضاض بر آن فرمانروايى مىكرد . جرهم حاضر به تسليم شهر نشدند و براى نبرد آماده گشتند . جنگ سه‌روز به درازا كشيد . پس از آن جرهم شكست خورد و جز كسانى كه آواره شدند ، كسى از آنان زنده نماند . بدين ترتيب قحطانىها پيروز شده و امارت مكه در اختيارشان قرار گرفت . « 1 »\r\nآب و هوا و محيط مكه با تربيت قحطانىها و آنچه بدان عادت داشتند سازگار نبود .\r\nآنان در جنوب جزيره در جايى سرسبز ، با آب فراوان و زمينى مسطح زندگى كرده بودند .\r\nبسيارى از تيره‌هاى اين جماعت به دنبال سرزمينى بودند كه بتوانند در آن زندگى كنند و به همين دليل به مهاجرت روى آوردند . گروهى از قحطانىها هم كه خزاعه نام گرفتند در مكه ماندگار شدند . بدين ترتيب بود كه خزاعه وارث حكومت مكه شد و بزرگ آن ربيعة بن حارثه امير گرديد .\r\nدر اين وقت شمارى از فرزندان اسماعيل كه در اين اختلافات ، از جنگ خوددارى كرده و پيش از آن هم از رفتار دايىهايشان از جرهم رضايت نداشتند ، و در ضمن ، در اين مدت ، به دوستى و يا دشمنى با قحطانى هم نپرداخته و انزوا و بىطرفى اختيار كرده بودند ، هم‌زمان با آرام شدن اوضاع و افتادن آن به دست خزاعه ، نزد آنان آمدند و اجازه خواستند تا در كنار آنان زندگى كنند . آنان هم اجازه دادند .\r\nزمانى كه امارت مكه به عمرو بن لُحىّ رئيس خزاعه رسيد ، رئيس حكومت سابق جرهم در مكه ، مضاض جرهمى ، « 2 » از او اجازه خواست تا در مكه سكونت كند . عمرو نپذيرفت و به قوم خويش اعلام كرد ، هر كسى از جرهم كه به حرم نزديك شد ، خون او\r\n\r\n\r\n","description":"","footnote":"\r\n( 1 ) . اخبار مكه ازرقى ، 1 : 41 و بعد از آن .\r\n( 2 ) . اين همان مضاض دوم است كه در زمان او دولت جرهم پايان يافت . ( عاتق )\r\n","page_name":" 53 ","page_number":53},
  {"content":"\r\n\r\nهدر است . « 1 »\r\nدر اين وقت شترى از مضاض كه ارادهء رفتن از مكه را بعد از تبعيد از آن داشت ، از او جدا گرديد . او در پى شتر رفت تا آن كه دريافت وى وارد مكه شده است . مضاض در سمت اجياد از كوه بالا رفت و شترش را ديد كه مكيان آن را ذبح كرده مشغول خوردن آن هستند . وى كه ديد در صورت وارد شدن به وادى خونش ريخته شود ، ترسيد و نزد خانواده‌اش برگشت در حالى كه اين شعر را سرود :\r\nگويى در مكه ميان حجون و صفا هيچ انيس و مونسى نيست ، چنان كه در مكه كسى به شب‌نشينى ننشسته است .\r\nدر واسط ( نام كوهى در پايين عقبه ) تا برسد به وادى الاراكه كسى اقامت نداشت و حاضر نبود .\r\nآرى ما از اهالى اين شهر بوديم كه گذر ايام و برگشت زمانه ، ما را از ميان برد . « 2 »\r\nاين قصيده‌اى است كه بسيارى از مورّخان آن را آورده‌اند . من جرأت آن را ندارم تا اين شعر را به مضاض نسبت دهم ، جز آن كه برايم ثابت شود زبان جرهم در آن روزگار ، در قالب چنين الفاظ سليس و معانى واضح بوده باشد . « 3 »\r\nحكومت خزاعه بر مكه ادامه يافت تا آنكه بزرگ آنان عمرو بن لحى بر آن امارت\r\n\r\n\r\n","description":"","footnote":"\r\n( 1 ) . اخبار مكه ازرقى ، 1 : 42\r\n( 2 ) . اخبار مكه ازرقى ، 1 : 49\r\n( 3 ) . ترديدى نداريم كه پس از عرب بائده ، زبان قحطانى زبان اصل بوده است . جرهم با انتقال از يمن ، زبان خويش را نيز منتقل كردند ، اما معروف آن است كه دو زبان در اثر دور شدن از هم ، با يكديگر متفاوت شد . دورانى طولانى بر جرهم گذشت و ترديدى نداريم كه همين امر ، مهم‌ترين عامل در شكل‌گيرى الفاظ و اصطلاحات بوده است . علاوه بر اين كه مكه به حسب موقعيت دينىاش ، نيازمند تفاهم با قبايل مختلف و لهجه‌هاى متفاوت آنان بوده است . اين امر نيز به تحول زبانى و پيراسته كردن و در عين حال گسترش آن كمك كرده است . اين تحول به گونه‌اى پيش رفت كه قريش وارث يك زبان فصيح و شايسته و قابل براى تفاهم با بيشتر قبايل شد ، در حالى كه زبان قحطانى در جنوب در حد يك زبان محلى باقى ماند . اين در حالى بود كه فرهنگ قريش توسعه يافت و بر ذوق ادبى آنان افزوده گشت و در اين ميان ، بسيارى از لغات قحطانى از بين رفت و متناسب با شرايط جديد مكه لغاتى پديد آمد . قرآن به همين زبان نازل شد و حلاوتى تازه و سلاستى پسنديده بر آن افزود كه باز هم فاصلهء آن را از زبان قحطانى بيشتر كرد .\r\n","page_name":" 54 ","page_number":54},
  {"content":"\r\n\r\nكرد . او چندان پايگاه و جايگاهى ميان مردمش به دست آورد كه پيش از آن كسى آن موقعيت را به دست نياورده بود ؛ به طورى كه گفته‌اند اگر كسى هزار شتر داشت ، چشم نرينهء آنها را كور مىكرد و عمرو بن لحى چشم بيست نرينه را كور كرد . « 1 » يعنى او بيست هزار شتر داشت .\r\nعمرو نخستين كسى بود كه از چربى و گوشت شتر براى حجاج آبگوشت درست كرده ، آنان را اطعام كرد و يك سال سه بُرد يمنى به تمامى حجاج عرب داد . سخن عمرو چندان براى مردم قابل پيروى بود كه براى آنان در حكم دين بود . او نخستين كسى بود كه رسم سائبه و حام و وصيله « 2 » را رايج كرد و بت‌ها را در اطراف كعبه نصب كرد و هبل را از جزيره آورده ، داخل كعبه گذاشت . رسم سوگند خوردن به ازلام را همو برقرار كرد و او اولين كسى بود كه دين ابراهيم را تغيير داد . وى فراوان سفر مىكرد . و چه بسيار تحت تأثير فنيقىها ، آشورىها يا مصرىها قرار گرفته بود . اينان در همسايگى جزيرة العرب بودند و بسا بت پرستى از آنان به ميان اعراب آمده باشد . گفته شده است : عرب‌ها پيش از عمرو بن لحى متأثر از همسايگان خود بوده‌اند . اينها همه اقوالى است كه مىتوان در آنها اجتهاد كرد و گمانه زد . « 3 »\r\nعمرو بن لحى و فرزندش در زمان حكومتشان در مكه نه چيزى را خراب كردند و نه چيزى را ساختند تا آن كه در قرن پنجم ميلادى كار به دست قُصىّ بن كلاب افتاد .\r\n\r\n\r\n","description":"","footnote":"\r\n( 1 ) . شايد اين كه كسى بيست هزار شتر داشته باشد ، امر غريبى باشد ، در حالى كه در همين اواخر كه شتران اين منطقه‌شمارش شدند در مجموعه چيزى در اين حدود بودند ، يعنى اين اندازه شتر متعلق به شمارى از شمارى از قبايل بود نه يك نفر .\r\n( 2 ) . بنگريد : سورهء مائده ، آيهء 102 ؛ اين رسوم مربوط به شتر و گوسفندانى است كه چند شكم ، ماده مىزايند و ديگرسوار بر آنها نمىشوند و رسوم خاصى در باره آنان دارند . در اين باره در آثار فقهى توضيحاتى آمده است . از جمله در تعريف آنها بنگريد : المهذب البارع ، ج 3 ، ص 49 . « ج »\r\n( 3 ) . برخى با توجه به روايت منسوب به كلبى در اين باره مبالغه مىكنند و مىگويند : بت پرستى از زمان جرهم باب شد ، دليلش هم آن بود كه تيره‌هايى از جرهم مجبور بودند از مكه دور باشند و به همين جهت ، سنگهايى از كعبه را همراه خود مىبردند و در جايى كه مستقر مىشدند آن سنگ را نصب مىكردند و اطرافش طواف مىنمودند . بدين ترتيب ناخواسته و نادانسته ، بت پرستى آغاز و به مرور ايام متحول شد .\r\n","page_name":" 55 ","page_number":55},
  {"content":"\r\n\r\n\r\nمكه در روزگار قريش\r\n\r\nقصىّ بن كلاب\r\nخزاعه به حكومت خود در مكه ادامه داد و اين در حالى بود كه فرزندان اسماعيل بعد از آواره شدن از مكه در سرزمين‌هاىِ ميان يمن و يمامه و بحرين و اطراف حجاز متفرق گشتند . گفته شده است : برخى از قبايل آنان به شام و عراق هم رسيدند . مورّخان در شمار قبايلى كه از اولاد اسماعيل منشعب گشتند ، اختلاف نظر دارند . اما بسا آنان در اين كه برجسته‌ترين آنها عدنان است ، همداستانند . از اولاد عدنان ، ربيعه و مضر و اباد و انمار جدا شدند . « 1 » قصىّ كه از اولاد مضر بود ، به دور از موطن اجدادش در منطقهء قضاعه مىزيست و جز به همسر مادرش ، يعنى ربيعة بن حرام از قضاعه انتساب نداشت . يعنى او را به نام اين شخص كه قضاعى بود مىشناختند .\r\nيك بار ميان او و يك نفر از قبيلهء قضاعه مسأله‌اى پيش آمد . قضاعى به وى گفت :\r\nآيا به نسب و قومت نمىپيوندى ؟ تو از ما نيستى . قصى نزد مادرش آمد ، در حالى كه اين نكته براى او مسأله‌اى شده بود . در اين باره از مادرش پرسش كرد . مادرش گفت : تو بهتر و شريف‌تر از او هستى . تو فرزند كلاب بن مُرّة بن كعب بن لؤَى بن غالب بن فهر بن مالك بن نضر بن كنانه از اولاد مضر هستى . قوم تو ، اصحابِ بيت الله الحرام و اطراف آن هستند . قصى مصمم شد تا نزد قوم خويش باز گردد و به آنان بپيوندد . وى از اين كه در\r\n\r\n\r\n","description":"","footnote":"\r\n( 1 ) . تاريخ ابن خلدون ، 2 : 300 .\r\n","page_name":" 56 ","page_number":56},
  {"content":"\r\n\r\nزمين قضاعه بماند ، احساس بدى داشت . به همين جهت ، در اولين فرصت با حُجّاج به سمت مكه حركت كرد . در اين وقت حليل بن حبشيهء خزاعى بر اين شهر امارت داشت و كليد كعبه در اختيارش بود . او از دختر حليل خواستگارى كرد . زمانى كه حليل نسب او را شناخت خواستگارىاش را پذيرفت و دخترش را به او داد . وى همان‌جا ماندگار شد تا از او فرزندانى يافت . هر بار كه حليل مريض مىشد كليد را به دخترش مىداد تا خانهء كعبه را بگشايد . گاه نيز كليد را به قصى شُوىِ دخترش يا برخى از فرزندان او مىداد . زمانى كه حليل در بستر مرگ افتاد ، قضى را خواست و ولايت كعبه را به او داده ، كليد را تسليم وى كرد . اما خزاعه حاضر به پذيرش اين امر نشد . قصى نزد بنى كنانه كه قومش بودند رفت و از آنان خواست تا در مقابل وى حمايتش كنند . وى به دنبال برادرِ مادرىاش در قضاعه فرستاد و آنان همراه شمارى از قضاعه به يارى او شتافتند . زمانى كه همه در مكه اجتماع كردند براى حج آماده شدند . در روزهاى پايانى منى بود كه قضاعه به سراغ خزاعه فرستادند و از آنان خواستند تا آنچه را حليل به قصى واگذاشته ، به وى بسپارند ، در غير اين صورت كار به جنگ خواهد كشيد . خزاعه حاضر به قبول اين درخواست نشد . نبرد در فاصلهء دو مأزمهء منى آغاز شد ، جايى كه آن را مفجر « 1 » ناميدند ؛ به اين معنا كه در آنجا فجور و خونريزى شد . آنان پس از يك نبرد شديد حاضر به مصالحه شدند و حكميت را نزد يعمر بن عوف كه مردى از بنى كنانه بود بردند . او براى قصى چنان حكم كرد كه حجابت كعبه و ولايت مكه را داشته باشد تا به وصيّت حليل عمل شود . نيز خزاعه از خانه‌هاى خود در مكه خارج نشوند . خزاعه بدين حكم كه به نفع قصى بود رضايت دادند « 2 » و قصى كار كعبه و امور آن را كه به نوعى سرورى بر مكه بود ، به دست گرفت . وى قوم خود را گرد آورده ، در مكه سكونت داد و به كمك آنان عزت يافت . اين وقايع تقريباً\r\n\r\n\r\n","description":"","footnote":"\r\n( 1 ) . مفجر جايى است ميان منى و مزدلفه كه در زمان ما هم به همين نام معروف است و در آنجا ساختمان دستگاهىهست كه آب را به ارتفاعات منى مىرساند . عاتق گويد : در مكه سه مفجر وجود دارد : مفجر مزدلفه ، مفجر اوسط در ميان منى و كوه سدير كه به حوض البقر در عزيزيه و محصب مىرسد . و مفجر سوم كه ميان كوه نور و كوه سدير در جنوب مكه است .\r\n( 2 ) . شفاء الغرام ، 2 : 66 و بعد از آن .\r\n","page_name":" 57 ","page_number":57},
  {"content":"\r\n\r\nدر ميانهء قرن پنجم ميلادى رخ داد . خزاعه نيز در محلهء خويش ماندند و هيچ اقدامى نكردند . بدين ترتيب قصى اولين مرد از بنى كنانه بود كه به حكومت رسيد و در مكه نظم ادارى ايجاد كرد كه در اين باره توضيحاتى خواهد آمد .\r\n\r\nفرزندان قصى\r\nبعد از درگذشت قصى ، كار به دست فرزندش عبدالدار افتاد و برادرش عبدمناف هيچ رقابتى با وى نكرد ، جز آن كه فرزندان عبدمناف حاضر نشدند برابر عموزادگان خود كوتاه آمده ، كارهاى مكه را پس از درگذشت اين دو برادر ، صرفاً در اختيار آنان قرار دهند . نزديك بود نبردى ميان آنان صورت گيرد ، جز آن كه كسانى واسطه شده ميانشان را صلح دادند و دو طرف ، راضى به تقسيم كارها ميان خود با قرعه شدند . « 1 »\r\nبدين ترتيب رياست ، به فرزندان عبد مناف رسيد و هاشم رشتهء كار را در دست گرفت . پس از آن برادرش اميّه به رقابت با او پرداخت و دشمنىها ميان آنها بالا گرفت تا آن كه در نهايت اميّه شكست خورد . اين نخستين نزاع و منافرت ميان امويان و هاشميان بود . رياست در قريش ، پس از هاشم ، به عبدالمطلب رسيد . در اين وقت ، ميان او و عموزادگانش از فرزندان اميه همچنان اختلاف وجود داشت . با اين حال ، بهرهء عبدالمطلب مانند پدرش هاشم بود . جايگاه او در شرف و رياست و وجاهت در قريش چندان بود كه عموزادگانش نمىتوانستند با او برابرى كنند . « 2 »\r\n\r\nبازگشايى مجدد زمزم\r\nاز مهم‌ترين اقدامات عبدالمطلب ، بازگشايى چاه زمزم بود كه نشانه‌هاى آن از ميان\r\n\r\n\r\n","description":"","footnote":"\r\n( 1 ) . زمانى كه ميان فرزندان عبد مناف و عبد الدار اختلاف شد ، هر كدام پيمانى امضا كردند تا برابر گروه ديگر كوتاه نيايند . گفته شده است كه فرزندان عبد مناف ظرفى را پر از عطر كرده ، دست در آن گذاشته و سپس به كعبه ماليدند تا سوگند خويش را استوار كنند و به همين جهت حلف [ سوگند 
  ] آنان به « حلف المطيبين » معروف شد . بنى عبد الدار هم الاحلاف [ متفقين 
  ] ناميده شدند ( سيرهء ابن هشام ، 1 : 143 )\r\n( 2 ) . در بخش نظام ادارى قريش خواهيم ديد كه بسيارى از تيره‌هاى قريش تنها زير بار چهره‌هاى مبرز خود مىرفتند .\r\n","page_name":" 58 ","page_number":58},
  {"content":"\r\n\r\nرفته و طى سال‌هاى متمادى اثرى از آن وجود نداشت . گفته شده است : او در رؤيا كسى را ديد كه محل چاه را به او نشان داده است . بنابراين مصمم شد تا سر آن را باز كرده و مجدداً در اعماق آن حفرياتى انجام دهد . اما قريش به دليل وجود بتى كه در آنجا بود مانع كارش شدند . وى چندان صبر كرد تا آن كه زمينهء انجام آن فراهم گرديد و وى هم داراى ده فرزند شد . اين بار با كمك فرزندانش تصميم خود را به اجرا درآورد . « 1 » بدين ترتيب زمزم به وضعيت پيشينش در آمده ، مردم از آن بهره بردند . در وقت بازگشايى زمزم ، دو غزال طلا و مقدارى جواهر و شمشير و طلاى زيادى كه پادشاه ساسانى به حرم هديه كرده بود و در زمزم دفن شده بود ، يافت شد . عبدالمطلب با اين طلاها درى براى كعبه ساخت .\r\n\r\nواقعهء فيل\r\nدر زمان عبد المطلب بود كه واقعهء فيل رخ داد . اصحاب فيل گروهى از طاغيان حبشى بودند كه به يمن يورش برده به استعمار آنجا پرداخته بودند . چيزى نگذشت كه ابرهه ، فرمانده آنان تلاش كرد تا دامنه نفوذ خود را به حجاز كه كعبهء عرب در آن قرار داشت برساند . وى از روى دشمنى با آنجا ، شروع به بناى كعبه [ كليساى 
  ] بزرگى كرد ، بدان اميد كه اذهان عرب را از مكه به سوى يمن جلب كند . اما در اين اقدام خود به نتيجه‌اى نرسيد ؛ چرا كه كعبه همچنان قداست خود را نزد اعراب حفظ كرد . در اين وقت او چارهء ديگرى انديشيد و آن اين كه با اقدام فيزيكى جهت نابودى كعبه ، اين قداست را محو كند . براى اين كار سپاه بزرگى تدارك ديده ، به سمت مكه حركت داد تا كعبه را منهدم كند . « 2 » قريش به ناگهان صداهاى شگفتى شنيدند كه پيشاپيش آنان فيلى بزرگى در حركت بود . عرب‌ها تاكنون چنين سپاهى را نديده بودند . عبد المطلب جز اين اقدامى\r\n\r\n\r\n","description":"","footnote":"\r\n( 1 ) . شفاء الغرام ، 1 : 247 .\r\n( 2 ) . گويند كه يكى از مكىها براى تحقير او وارد كنيسهء وى شد و در آنجا قضاى حاجت كرد و همين سبب شد تا ابرهه‌سوگند بخورد كه كعبه را ويران خواهد كرد .\r\n","page_name":" 59 ","page_number":59},
  {"content":"\r\n\r\nنكرد كه از قريش خواست از شتران خود مراقبت كرده و كار بيت را رها كنند . او گفت :\r\nكعبه پروردگارى دارد كه از آن مراقبت خواهد كرد . سپس برخاسته حلقهء در كعبه را گرفت و با گريه و زارى چنين سرود :\r\nاى خدا ! هر كسى بار و بنه خود را نگاه مىدارد و تو همچنين كن .\r\nاگر آن را و قبلهء ما را رها مىكنى ، بدانچه لازم مىدانى دستور ده .\r\nاگر چنين كنى ، اين كارى خواهد بود كه فعل تو را به اتمام خواهد رساند .\r\nخداوند به بهترين صورت از كعبه حمايت كرد و بهترين دفاع ممكن را از آن انجام داد . « 1 » شرح اين مطلب در قرآن به اين ترتيب آمده است :\r\n      بِسْمِ اللَّهِ الرَّحْمنِ الرَّحِيمِ ، أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ ( 1 ) أَ لَمْ يَجْعَلْ كَيْدَهُمْ فِي تَضْلِيلٍ ( 2 ) وَ أَرْسَلَ عَلَيْهِمْ طَيْراً أَبابِيلَ ( 3 ) تَرْمِيهِمْ بِحِجارَةٍ مِنْ سِجِّيلٍ ( 4 ) فَجَعَلَهُمْ كَعَصْفٍ مَأْكُولٍ ( 5 )      \r\n\r\nتشتت و تفرقه در مكه\r\nبه دنبال اين ماجرا رياست عبدالمطلب در مكه ادامه يافت ، جز آن كه قبايلى كه در اطراف بيت مىآمدند فزونى يافته و نسلشان زياد گرديد . تيره‌هاى جديد به باديه رفتند و هر تيره‌اى به سيد و سرور خود فخر مىكرد . بدين ترتيب سلطه‌هاى فراوانى پديد آمد و احكام و عادات ، متعدد گشت . طبعاً عقايد و اديان هم مختلف و متعدد شد . بسيارى از هواپرستان در شهوت‌ها و خواسته‌هاى خويش غرق شده ، به حمايت از آداب و عادات قبيله‌اى خود پرداختند ، در حالى كه از هيچ حاكمى هراس نداشته و از هيچ سلطانى واهمه نمىكردند .\r\n\r\nبرآمدن هلال رسول صلى الله عليه و آله\r\nدر اين درياى آشفته و سيلاب از هم گسسته بود كه آمنه دختر وهب ، در خانه‌اى از خانه‌هاى عبد المطلب وضع حمل كرد و در شبى درخشان از شب‌هاى قريش ، هلال\r\n\r\n\r\n","description":"","footnote":"\r\n( 1 ) . سيره ابن هشام ، 1 : 54 .\r\n","page_name":" 60 ","page_number":60},
  {"content":"\r\n\r\nرسول صلى الله عليه و آله برآمد .\r\nرسول ، مراتب ادب را در حد بهترين‌هايى كه كودكان فرا مىگيرند پشت سر گذاشت ، همان جوانى كه عنايت الهى شامل حال او شد ؛ نه تنها براى هدايت امت به راه اخلاص و نور ، بلكه براى آن كه سرنوشت تاريخ را در مسير جديدى هدايت كند و تأثير نيرومند خود را كه به گونه‌اى كه ستمگران قادر به محوش نباشند ، بر جاى گذارد ، تأثيرى جاودان كه حوادث روزگار ، هيچ گاه نتواند آن را از صحنهء گيتى بردارد .\r\n\r\nبناى كعبه\r\nدر اين زمان بود كه مصيبت آتش گرفتن كعبه و تصميم قريش به بناى مجدد آن و چيدن سنگ‌هايش مطرح گرديد . قريش در اين باره ، گرفتار ترديد و حيرت گرديد .\r\nزمانى كه يكى از آنان در بارهء انهدام كامل آن از پايه و بناى آن از اساس سخن گفت ، ديگران به شدت به هراس افتادند . وليد بن مغيره ، پاى پيش نهاده ، اولين سنگ را برداشت در حالى كه مىگفت : خداوندا به خشم نيا ، ما جز خير در سر نداريم . مردم هم كار او را دنبال كرده ، ديوار كعبه را از اساس برداشتند .\r\nدر اين وقت ، رسول كه جوان بود در انتقال سنگ‌ها با ديگر افراد بنى هاشم همراهى و همكارى مىكرد . هر تيره‌اى ، هر آنچه سنگ مىآورد در جاى خاصى مىنهاد . بنّاها تجديد بناى كعبه را از پايه آغاز كردند . در آن وقت ، قريش از كوه‌هاى حرا و ثبير و از كوه مقطع در ميان طائف و عرفات و نيز از كوه خندمه و حلحله در نزديكى زاهر سنگ مىآوردند .\r\nزمانى كه بناى ديوار تا سطح حجر الاسود رسيد ، « 1 » در بارهء نصب آن با يكديگر به نزاع برخاستند . هر قبيله‌اى بر آن بود تا افتخار نصب آن را خود به دست آورد . اين اختلاف چندان بالا گرفت كه آمادهء كارزار شدند . اما اميّة بن مغيره كه مسن‌ترينشان بود ، پادرميانى كرده ، خطاب به قريش گفت : براى حلّ اختلاف ، هر كسى را كه نخستين\r\n\r\n\r\n","description":"","footnote":"\r\n( 1 ) . شفاء الغرام ، 1 : 95 .\r\n","page_name":" 61 ","page_number":61},
  {"content":"\r\n\r\nشخصى باشد كه پاى به درون مسجد الحرام گذارد ، حكم قرار دهيد . اولين فردى كه وارد شد ، رسول خدا صلى الله عليه و آله بود . وقتى قريش او را ديدند گفتند : اين امين است و ما به دو رضايت مىدهيم . آن‌گاه نزد او رفته و از مشكل آگاهش كردند . رسول فرمود : پارچه‌اى بياوريد . در اين وقت ، آن را پهن كرده سنگ را با دست مباركش در آن نهاد ؛ سپس گفت : اكنون هر طايفه‌اى گوشه‌اى از اين پارچه را بگيرد . همه چنين كردند و آن را از روى زمين برداشتند تا نزديك جايگاه آن رسيدند . آنگاه حضرت ، حجر را برداشت و سرجايش نهاد .\r\nآنان به كار بنايى ادامه دادند تا آن كه ديوار بيت به 18 ذراع يعنى 9 ذراع بيش از بناى منسوب به ابراهيم عليه السلام رسيد . پيش از آن حجر اسماعيل هم جايش تنگ بود . اين بار ، قسمتى از كعبه را داخل آن انداخته بزرگش كردند . براى كعبه هم يك در ورودى قرار دادند تا به هر كس خواستند اجازهء ورود داده و به هر كس نخواستند ندهند . و اين چنين ، درِ قبلى را با سنگ پوشاندند . خانهء كعبه در روزگار ابراهيم سقف نداشت و اين بار سقفى برايش قرار دادند و نيز ناودانى تا آب‌هاى باران را به بيرون هدايت كند . « 1 »\r\n\r\n\r\n","description":"","footnote":"\r\n( 1 ) . شفاء الغرام ، 1 : 95 و بعد از آن .\r\n","page_name":" 62 ","page_number":62},
  {"content":"\r\n\r\n\r\nمسائل عمومى مكه در روزگار قريش\r\n\r\nجنبه‌هاى عمرانى\r\nدر هنگام سخن از جرهم و قطورا اشاره كرديم كه آبادى مكه چندان گسترده نبود بلكه عبارت از خيمه‌هاى مويين در ميان وادى و شعب‌هاى كوه‌ها بود كه گاه به يكديگر چسبيده و گاه دور مىشد . اما در دوره‌اى كه از آن سخن مىگوييم ، به جاى آن خيمه‌هاى مويين ، بناها و خانه‌هاى سنگى يا سنگ و گل برآمد كه اطراف مسجد بود . گاهى هم با گلِ خام ، خانه‌هايى در حاشيهء ابطح‌ها در بالاى مكه و يا در كناره مسيل در محلهء پايين مكه ساخته مىشد .\r\n\r\nآغاز بناى خانه در مكه و در گذاشتن براى آنها\r\nسعيد بن عَمرو سهمى را نخستين كسى دانسته‌اند كه خانه‌اى در مكه ساخت و در بارهء او گفته شد : او نخستين كسى است كه در مكه خانه ساخت و ديوارهاى مسكن خود را با سنگ بنا كرد . « 1 »\r\nبناهاى خانه‌هاى مكه ، بسان امروز نبود كه مانند امروزه به شكل مربع با سقفى روى آن ساخته شود . نخستين كسى كه خانه‌اش را به شكل مربع ساخت حميد بن زهير بود . در اين وقت قريش از ساختن خانهء مربّع در هراس بودند و زمانى كه حميد چنين كرد\r\n\r\n\r\n","description":"","footnote":"\r\n( 1 ) . شفاء الغرام ، 1 : 19\r\n","page_name":" 63 ","page_number":63},
  {"content":"\r\n\r\nمىگفتند : اليوم يا بني لحميد بيته - امّا حياته و امّا مَوته . « 1 » حميد خانه‌اى به شكل مربّع ساخته است ، يا مىماند و يا مىميرد . « 2 »\r\nنيز نخستين كسى كه براى خانه‌اش در گذاشت حاطب بن ابىبلتعه بود . « 3 » تا آن وقت ، در فضاى برابرِ خانه ، ميدانگاهى تعبيه مىكردند تا حجاج و مُعتمرين در آنجا به سر برند .\r\nزمانى هم كه شروع به گذاشتن در براى خانه‌هايشان كردند ، تنها براى برخى از غرفه‌ها و اتاق‌هاى خانه در مىگذاشتند ، اما مدخل اصلى را كه برابر همان ميدانگاه بود ، باز مىگذاشتند . گفته‌اند ، وقتى هند دختر سهيل ، از عمر اجازه خواست تا براى خانه‌اش دو در بگذارد ، عمر مخالفت كرده ، به او گفت : شما مىخواهيد خانه‌هايتان را به روى حجاج و معتمرين ببنديد . اما آن زن گفت : نيّت من ، جز محافظت از حجاج و اموال آنان نيست .\r\nمن آن را به روى غارتگران مىبندم . در اين وقت عمر به او اجازه داد .\r\n\r\nمحل سكونت قبايل در مكه\r\nمىتوان به اين نكته رسيد كه آبادى و عمران در دوره‌اى كه ما از آن سخن مىگوييم ، در وضعيتى خوب و بانشاط بود . دوره‌اى كه چادرها و خيمه‌ها كنار گذاشته شد و به جاى آن در قسمت بالا و پايين مكه ، در حاشيهء وادى ابراهيم بناهايى ساخته شد .\r\nاين بناها تا ابتداى محل امروزى شاميه به سمت قعيقعان ادامه يافت ؛ به طورى كه منازل قبايل مختلف كاملًا به هم چسبيد و هر تيره و طايفه‌اى ، جايى از وادى و شعب‌ها را به خود را اختصاص دادند . البته اين آبادى ، آن‌چنان كه امروزه ما شاهدش هستيم به بلنداى\r\n\r\n\r\n","description":"","footnote":"\r\n( 1 ) . اخبار مكة فاكهى ، به نقل از : فتح البارى ، 8 : 247 ، و بنگريد : الجامع اللطيف ابن ظهيره ، 26 .\r\n( 2 ) . حميد بن زهير از تيرهء بنى اسد بن عبد العزى بود كه در جاهليت بمرد . فرزندان وى عبدالله و عبيدالله و عثمان و زينب اسلام را درك كردند كه شرح حالشان در كتاب‌هاى صحابه‌شناسى آمده است . « ج »\r\n( 3 ) . الإعلام بأعلام بيت اللَّه الحرام ( چاپ شده در حاشيهء خلاصة الكلام ) ، 23 . حاطب بن ابى بلعته ، صحابى معروف‌رسول خدا صلى الله عليه و آله و بدرى است ، كه داستان نامه‌نگاريش براى قريش براى اعلام خبر اعزام لشكر پيامبر صلى الله عليه و آله بسيار شايع است . وى آزاد شده عبيدالله بن حميد بن زهير بود و زمانى هم نامهء رسول خدا صلى الله عليه و آله را براى مقوقس پادشاه مصر برد . وى بعدها در سن 65 سالگى در سال 30 هجرت در روزگار عثمان درگذشت . « ج »\r\n","page_name":" 64 ","page_number":64},
  {"content":"\r\n\r\nكوه‌ها نرسيده بود ، بلكه در همان كف وادى قرار داشت .\r\nگفته‌اند كه قصى در اطراف كعبه محدوه‌اى را معين كرد ، همان مطاف ، و به مردم اجازه داد تا وراى آن در هر چهار طرف ، خانه‌هايشان را بنا كنند . آنان تا پيش از قصى براى خود روا نمىديدند تا براى خود خانه‌اى در همسايگى مسجد داشته باشند . وى به آنان گفت ميان خانه‌هايشان ، كوچه‌هايى براى رفت و آمد به مسجد قرار دهند . مهم‌ترين اين راه‌ها ، طريق شَيْبه بود كه در جاى باب بنىشيبهء امروزى قرار داشت . « 1 » فضاى اطراف كعبه ديوار و در نداشت ، يعنى اطراف جايى كه مسجد الحرام ناميده مىشد ، ديوارى در كار نبود . قصى همچنين دستور داد تا ارتفاع خانه‌هايشان را بيش از كعبه قرار ندهند ، آنچنان كه بر آن مُشْرِف باشد . قريش جلسات عمومى خود را در همان محدودهء مسجد برقرار مىكرد ، چنان كه دارالندوه را هم براى جلسات اختصاصى پديد آورد .\r\nما به تقريب مىتوانيم نقشه‌اى براى مكه ترسيم كرده ، جايگاه طوايف و تيره‌ها را در مكهء آن روز نشان دهيم و همين طور سير آبادى و عمران در شِعب‌ها - يعنى همين درّه‌هايى كه حدّ فاصل كوه‌ها بوده است - را معين كنيم . اين نقشه مىتواند بر پايهء مطالبى باشد كه ازرقى در تعيين جايگاه قبايل در مكه در كتاب اخبار مكه اش آورده است . « 2 »\r\nبراى ارائهء تصويرى از موقعيت قبايل در مكه ، مىتوانيم نقطهء شروع را باب بنىشيبه قرار دهيم ، جايى كه مىتواند ، نقطهء آغاز عمران و آبادى در امُّ القرى بوده باشد ؛ هم چنان كه اين باب ، مهم‌ترين ورودى مسجد الحرام بوده است . خانه‌ها به صورت پيوسته بهم از اينجا به سمت شرق آغاز مىشد و تا ورودى باب على ادامه مىيافت و در سمت شمال اندكى به سمت ورودى باب السلام ادامه داشت ، جايى كه تيره‌هايى از غساسنهء شام و نيز برخى از سفيانىها در آنجا بودند و دكان‌هايى از تاجران عطار هم در لابه‌لاى آن بود . از آنجا اگر يك خط مستقيم به سمت باب النبى صلى الله عليه و آله ادامه دهيم ، برابر خانهء عباس و جُبير بن مُطعم و خانه‌هاى بنى عامر بن لؤى خواهيم بود . مقابل ما محلهء اصحاب الشيرق\r\n\r\n\r\n","description":"","footnote":"\r\n( 1 ) . در جريان توسعه ، مطاف از ميان رفت .\r\n( 2 ) . بنگريد : اخبار مكه ازرقى ، 2 : 187 - 214 .\r\n","page_name":" 65 ","page_number":65},
  {"content":"\r\n\r\nاست كه از آنجا به سمت محلهء حجر رفته ، خانهء ابن علقمه و خانه‌هاى ديگرى از آل‌عدى از ثقيف در آنجا قرار داشته است . از آنجا كه بگذريم به خيابان عمومى در قشاشيه « 1 » مىرسيم كه به سمت بالاى مكه مىرود . در آنجا برابر ما بازارى است كه به آن سوقُ الفاكهه - بازار ميوه - گفته مىشود و بعد از آن سوق الرطب است ، يعنى بازار خرما . سپس محله‌اى است كه به بنىعامر اختصاص دارد . در سوقُ الليل ما به خانه‌اى مىرسيم كه به دارُ مال اللَّه شهرت دارد و در آنجا به بيماران رسيدگى شده ، آنان اطعام مىشوند . نزديك آن خانه ، شعبِ ابى يوسف است كه ما امروز آن را به نام شِعب على مىناميم . خانه‌هاى عبدالمطلب بن هاشم و خانه‌هاى ديگرى از ابوطالب و خانه‌اى هم متعلق به عباس در آنجا قرار داشت . از آنجا ، اگر مستقيم به خيابان عمومى برويم خانهء عاص را در دهانهء ورودى شعب بنى عامر ملاحظه مىكنيم . در اين شعب ، خانه‌هايى متعلق به بنىبكر و نيز بنى عبد المطلب بوده است . ادامهء اين مسير در خيابان عمومى ، ما را به سدّ آل عبدالله مىرساند كه با كمك آن جلوى سيل در وادى ابراهيم گرفته مىشده و به آن رَدْم ادنى گفته مىشده است . چاروادارها در آنجا توقف مىكردند . از آنجا كه بگذريم بازار قصاب‌ها را در سمت راست در شعب ابى دب ملاحظه مىكنيم . پس از آن قبرستان است كه بعد از محلهء شعب عامر قرار دارد ، نيز باغ‌هايى كه پس از آن ما را به مسجد جن مىرساند . در ادامه ، ثنيّهء حجون قرار دارد ، با باغ‌هاى ديگرى كه به شعب صفى مىرسد و اين جايى است كه ما امروزه آن را معابده مىناميم « 2 » و خانه‌هايى از بنى كنانه و آل عُقْبة بن ابى مُعَيط و نيز خانه‌هايى متعلق به ربيعه از بنى عبد شمس در آنجا بوده است .\r\nاگر خط ديگرى از باب بنى شيبه به سمت شمال شرقى در مسعى ادامه دهيم ، ابتدا با خانه‌هاى بنى عدى ، حدّ فاصل ميان باب بنى شيبه و رواق باب السلام روبه‌رو خواهيم شد . در مسعى ، يك ورودى وجود داشت كه به آن خزاميه گفته مىشد و در آنجا جايى\r\n\r\n\r\n","description":"","footnote":"\r\n( 1 ) . شايد قشاشيه منسوب به شيخ قشاشى بايد كه در حوالى قرن يازدهم در مكه مىزيست . در اين باره در جاى خودضمن حوادث دوران شريف احمد بن عبد المطلب در دوران تسلط عثمانىها ، شرحى خواهد آمد .\r\n( 2 ) . صفى السباب : صخره يا پشته‌اى در معابده كه از سمت طلوع خورشيد بر خرمانيه اشراف دارد .\r\n","page_name":" 66 ","page_number":66},
  {"content":"\r\n\r\nبراى بنّاها بود . همچنين در آنجا سقيفه و خانهء حكيم بن حزام و خانه‌هايى بوده كه از ميان آنها برخى متعلق به بنى سهم بوده است . ورودى ديگر در مسعى ، به سمت خانهء خديجه بوده و ادامهء آن تا جايى مىرفته كه امروز « مُدّعى » ناميده مىشود .\r\nدر سمت چپ ما ، وقتى در مسعى بايستيم ، جايى است كه حاجيان سعى به سوى مروه دارند . در مروه خانه‌هاى آل عتبة بن فرقد و خانهء بزرگى براى آل ياسر بوده است ، جايى كه برابر ما سلمانىها و حجامتگران هستند . از مروه كه به سمت مدّعى برويم به ميدان بازى مىرسيم كه بارانداز بارهاى گندم ، روغن ، عسل و حبوبات است كه در آنجا براى فروش عرضه مىشود و ما امروز آن را با نام « محناطه » مىشناسيم . در آنجا خانه‌هايى از بنىعبد شمس و خانه‌اى براى ابوسفيان بوده و اين جايى است كه امروزه « القبّان » ناميده مىشود . همان جايى كه رسول اللَّه صلى الله عليه و آله هنگام فتح مكه ، در حالى كه وارد اين شهر مىشد ، به آن اشاره كرده ، فرمود : كسى كه به خانهء ابوسفيان وارد شود ، ايمن است . بعد از آن خانه‌هاى اولاد عباس قرار دارد تا به مُدّعى برسد . بعد از آن خانه‌هاى اولاد حارث ، سپس سمت چپ راهى است كه به كوه ديلم مىرسد و مشرف بر محلهء القراره « 1 » امروزى است . از آنجا مستقيم به سمت مَعْلات رفته به خانه‌هاى بنى غزوان و نيز خانه‌هايى از فرزندان حارث بن عبدالمطلب مىرسيم .\r\nخط سومى كه از باب بنى شيبه به سمت غرب در جهت دارالندوه ادامه مىدهيم به خانه‌هاى زيادى مىرسيم كه پيش از رواق قرار داشته است . در كنار آن خانهء شيبة بن عثمان ، خانه‌اىبه عنوان انبار كعبه ، خانه‌اى براى صاحب بريد ، خانه‌اى براى بيت‌المال و خانه‌اى متعلق به خطّاب بن نفيل بوده است . از آنجا به سمت شمال كه بالا برويم به رواقى كه از باب الزياده « 2 » تا باب الدريبه هست ، خواهيم رسيد . در آنجا خانه‌هاى بنى خزاعه بوده كه ميان آن محلهء كفاش‌ها است كه از آنجا مىتوانيم به سويقه برويم و سپس به سمت مروه برگرديم . سمت ديگر ، خانه‌هايى از آل زرارة بن تميم هست ؛ بعد از آن\r\n\r\n\r\n","description":"","footnote":"\r\n( 1 ) . ازرقى مىگويد كه آن را « قرارهء مدحى » مىگفتند ، و بسا اطفال قريش در آنجا بازى مدحى مىكردند ، نوعى بازى كه‌شبيه بازى « برجو » ى ماست .\r\n( 2 ) . در چاپ جديد متن عربى كتاب ، همه جا به خطا باب الزياره آمده است ! « ج »\r\n","page_name":" 67 ","page_number":67},
  {"content":"\r\n\r\nشعبى هست كه ما را به قعيقعان مىرساند ، ورودى جايى كه امروز به آن « شاميه » مىگوييم . در اينجا اگر به سمت راست برويد ، يك ورودى به سمت ناحيهء ديلم در نزديكى جايى كه به آن « القراره » مىگوييم ، ديده مىشود . از آنجا مىتوانيد از آن مسير كه باز شده ، بالا رفته ، به جايى فرود آييد كه محل بازار مَعْلات امروزى است . اين مسير را عبداللَّه بن زبير گشود . « 1 » بعد از اين خواهيم ديد كه بازگشايى اين مسير براى آن بود كه راه ميان باغ‌هايش را كه در حاشيهء مَعْلات امروزى بود ، با خانه‌هايش كه در كنار سويقه خريده بود ، به يكديگر متصل كند .\r\nاگر بخش بالاى مكه را كنار گذاشته ، بخواهيم به محلهء پايين مكه يعنى مَسْفله برويم ، بايد نقطهء شروع را بعد از محل مسجد ، برابر باب اجياد قرار دهيم ، يعنى به سمت شرق و جنوب شرقى .\r\nخانه‌هاى بنى عائذ از ابتداى صحن مسجد آغاز مىشده ، به موازات ركن يمانى به سوى غرب تا برابر جايى مقابل زمزم ادامه داشته است و از آنجا در سمت شرق به سوى باب على ، چنان‌كه خانهء برخى از بزرگان آنان تا مسعى و سمت چپ كسى كه از صفا عازم مروه است ، مىرسيده است ، يعنى تقريباً مقابل جايى كه امروزه باب على ناميده مىشود .\r\nخانه‌هاى عدىّ بن كعب از صحن مسجد آغاز مىشده و به سمت صفا از يك جهت و به سمت اجياد از سوى ديگر ، ادامه مىيافته است ؛ البته پيش از آن كه به پايين مكه منتقل شوند .\r\nمسيرى كه از باب الصفا به سمت جنوب به طرف اجياد مىرسد ، سقيفهء بنى عائذ و بازار بزّازها بوده است . نزديك آن خانه‌اى است كه رسول خدا صلى الله عليه و آله آنجا را به عنوان تجارتگاه خود با شريكش سائب بن ابىسائب انتخاب فرموده بود .\r\nوقتى به باب اجياد برسيد و بايستيد ، جايى كه دقيقاً قبله پشت سر شماست ، و ورودىهاى اجياد برابر شما باشد ، دو شعب ديده مىشود : يكى سمت راست كه امروزه\r\n\r\n\r\n","description":"","footnote":"\r\n( 1 ) . در متن به اشتباه « زبير بن عوام » آمده كه خطاست و در مباحث پسين ، مؤلف اشاره خواهد كرد كه عبداللَّه بن زبير راه‌قراره را به معلات باز كرد . « ج »\r\n","page_name":" 68 ","page_number":68},
  {"content":"\r\n\r\nبه آن بئر بليله مىگويند يا اجياد كبير . و ديگرى سمت چپ كه امروزه به آن سدّ مىگويند يا اجياد صغير . البته مقصود من از ادامهء اين مسيرها ، معنايى نيست كه از باز شدن راه‌ها ، آن هم در امتداد شعب‌ها ، به ذهن شما مىآيد . در واقع ، اين عمران و آبادى است كه راه‌ها را مىگشايد و بر رفت و آمد مىافزايد .\r\nبنى تيم « 1 » در حوالى باب اجياد سكونت داشتند و خانه‌هايشان از سمت غرب تا حوالى مسجد امروزى - يعنى حدود صحن امروزى كعبه - مىرسيد . بنى مخزوم در ورودى اجياد كبير بودند ، درست جاى رواق امروزى . گروهى از ازد در پشت آنجا كه به بيمارستان مىرسد سكونت داشتند . پشت آن ، خانهء ابوجهل بن هشام بود كه خيلى با آن فاصله نداشت . در اجياد صغير به سمت جاده‌اى كه به سدّ متصل است ، خانه‌هايى از آن آل عدى بن عبدشمس بود . در اجياد جايى براى دكان‌ها و نيز خانه‌اى براى عبداللَّه بن جدعان بود ؛ جايى كه در آن « حِلف الفضول » انجام شد ؛ پيمانى كه ضمن آن قبايل متفق شدند تا اجازه ندهند كسى در مكه به ديگرى ستم كند . همان‌جا ، خانه‌هايى براى آل هشام بن سلمه بود و نيز چاهى كه ميان دو اجياد قرار داشت و آل سلمه با گروهى از همسايگان خود آن را كنده بودند و ساكنان ورودى شعب دو اجياد از آن استفاده مىكردند . تصور مىكنم اين همان چاه امروزى است كه پيش از بناى بيمارستان قرار دارد ؛ زيرا اينجا جايى است كه نقطهء مشترك دو اجياد است .\r\nبعد از ترك اجياد كبير و صغير ، در خيابان عمومى به سمت جنوب در مسفله ، ابتداى بازار حزوره در نزديكى باب الوداع است . در آنجا درهايى است كه در سمت راست تو در نزديكى مسجد به حدود مطاف مىرسد . مشهورترين آنها « باب الحنّاطين » است و من تصور مىكنم كه آنجا بازار گندم فروشان بوده است . حانط در لغت به معناى كثير الحنطه آمده است . جاى اين درب مىتوانسته محل مناسبى براى فروش محصولات جنوب چون گندم در مكه باشد . در همين سمت ، تيره‌هايى از آل صيفى سكونت داشتند .\r\nنيز خانه‌هايى براى آل عبدالدار و گروهى از بنىمخزوم بوده است . اگر اين مسير را در\r\n\r\n\r\n","description":"","footnote":"\r\n( 1 ) . در متن ، بنى تميم آمده كه خطاست و مقصود بنىتيم از تيره‌هاى قريش است . « ج »\r\n","page_name":" 69 ","page_number":69},
  {"content":"\r\n\r\nبازار كوچك ادامه دهيم ، به منازل بنىاسد بن عبدالعزّى مىرسيم .\r\nبه نظرم شناخت قبايلى كه در شبيكه « 1 » يا محلهء [ حارّة 
  ] الباب يا جرول بوده‌اند ، چندان جالب توجه نيست ؛ چرا كه اين مناطق ساكنان اندكى داشته است ، به جز بخشى از جرول خضراء كه جزء پايين متصل به اطراف مسفله از سمت پشت آن است . حتى اگر شبيكه در روزگار مورد بررسى ما مسكونى بوده باشد ، و تيره‌هايى كه ما اسامى آنان را نمىتوانيم از متون موجود درآوريم ، در آنجا بوده باشند ، با اين حال به باور من جمعيّت قابل توجّهى به مانند محلات ديگر نداشته است .\r\nما مىتوانيم منازلى را در پايين ذى اعاصير بشناسيم . شايد از برخى از قرائن چنين به دست آيد كه مقصود از ذى اعاصير همان جبل عمر است . اما نمىتوانيم بپذيريم كه اين منطقه جز در دوره‌هاى بعد مسكونى شده است ؛ زيرا آن جا به اسم عمر بن خطاب بوده و اگر تيره يا قبيله‌اى پيش از آن در آنجا سكونت مىكرد ، بايست به نام آنان ناميده مىشد .\r\nهمچنين شاهدى در دست نداريم كه در گذرگاه « ثنيه » كه از پشت آن به جرول پايين مىرسيدم ، عمران و آبادى وجود داشته است ، جايى كه آن را الحزنه - ضد السهله - مىناميدند و امروز ما آنجا را الحفائر « 2 » مىناميم . حفائر در آن روزگار راهى براى متصل كردن شبيكه به جرول پايين نداشته است ، زيرا كسى كه اين مسير را براى پياده‌روها باز كرد ، خالد برمكى در زمان عباسيان بود . هدف وى درست كردن يك راه براى رسيدن به باغى بود كه در جرول پايين يا جرول خضراء - كه آن را بدين نام مىناميدند - بنا كرده بود .\r\nاگر اينها را كنار گذاشته از پايين اعاصير ، يعنى همان جبل عمر به سمت هجله برويم ، به حتمه مىرسيدم ، صخره‌هاى كه به يقين سياه بوده است ، زيرا حتمه در لغت به معناى\r\n\r\n\r\n","description":"","footnote":"\r\n( 1 ) . ياقوت در معجم البلدان مىگويد كه شبيكه جايى ميان زاهر و مكه است . در قاموس آمده است : جايى است ميان‌مكه و زاهر ، و در آنجا چاهى است در حاشيه منطقهء تنعيم . نويسندهء قاموس در اوايل قرن نهم هجرى در مكه بوده و اين نشان مىدهد كه در زمان وى شبيكه جايى جز مكه بوده است . شبيكه چاهى ميان مكه و زاهر بوده است . شايد همچنين باشد كه چاه شبيكه با فاصله‌اى از خود شبيكه در مسير زاهر قرار داشته است .\r\n( 2 ) . نام ديگر آن ممادر است ، جايى كه از آنجا خاك براى ساختمان بر مىدارند ( عاتق ) .\r\n","page_name":" 70 ","page_number":70},
  {"content":"\r\n\r\nسياه است . در كنار اين صخره‌ها ، دار الازلام بوده و آنجا ابتداى محل گسترش و پهن شدن سيل در پايين مكه است .\r\nبسا تا اينجا بتوانيم محلات اصلى مكهء دوران جاهليت را معين كنيم . در انتهاى اين بحث نبايد مناطق اطراف را كه مكىها در وقت گرماى تابستان ، عصرها به آنجا پناه مىبردند ، فراموش كنيم . اين عادتى است كه نشانه‌هاى آن را حتى امروزه ميان اهل تفريح از مردمان مكه در رفتن به آن نواحى مشاهده مىكنيم . بسا اين يك عادت هزار و پانصدساله است كه آنان از پدرانشان به ارث برده‌اند .\r\nيكى از مشهورترين تفرّجگاه‌هاى مكه در جاهليت « 1 » جايى است كه آن را ليط مىنامند . به باور برخى از مورّخان ، « 2 » محل آن در پايين مكه نزديك بركهء ماجل كه امروزه محل تفريح ماست ، بوده است . استاد رشدى صالح ملحس در پاورقى خود بر تاريخ ازرقى مىگويد : « ترجيحاً محل آن پشت پادگان نظامى ، در نزديكى جرول عُقبى بوده است . » من هر دو نظر را دور از آبادى نمىبينم ؛ زيرا وادىِ پس از بركهء ماجل به جاده‌اى متصل است كه به پشت همين پادگان مىرسد . بنابراين چرا ليط حدّ فاصل ميان جرول عقبى تا اطراف مسفله نباشد ؟\r\nدر ليط ، اقحوانه‌هايى « 3 » بود كه مردم مكه در شب و در حالى كه لباس‌هاى قرمز و خوشبو پوشيده بودند ، اطراف آنها مىنشستند . حارث بن خالد در اين باره چنين سروده است :\r\n\r\n\r\n","description":"","footnote":"\r\n( 1 ) . برخى كلمهء « جاهليت » را برابر « علم » مىدانند ، و برخى ديگر آن را به معناى اخلاق سفيه و ارزشهاى منفى تلقىمىكنند . بنگريد : فجر الإسلام ، 69\r\nجاهليت وصف مكه نيست ، بلكه وصف ساكنان آن در يك مقطع تاريخى است كه از خداوند دور مىبودند .\r\n( 2 ) . اخبار مكه ازرقى ، ج 2 ، ص 225\r\n( 3 ) . در زمان ما به اقحوانه ، دوار الشمس مىگويند .\r\nسنجارى در وصف اقحوانه نوشته است : جايى در بلاط مكه كه هر كسى از مكه بيرون مىرفت روى آن مىنشست و با ديگران به گفتگو مىپرداخت و تا شب در آنجا مىماند در حالى كه لباسهاى پاك معطر بر تن داشت و به همين جهت ، به اين قبيل مجالس آنان اقحوانه گفته مىشد . بنگريد : منائح الكرم ، ج 2 ، ص 49 - 50 . « ج »\r\n","page_name":" 71 ","page_number":71},
  {"content":"\r\n\r\nاگر كسى از منزلگاه ما بپرسد ، بايد بگويم كه اقحوانه « 1 » منزل بسيار خوب ماست .\r\nجايى كه ما به زندگى لباسى مىپوشانيم كه طعن بدگويان و دروغ‌پردازان ، آن را كدر نمىكند و زمان به ما سخت نمىگذرد . « 2 »\r\nاز ديگر تفرجگاه‌هاى آنان يكى هم شعب خم « 3 » جايى متصل به مسفلهء امروزى بوده است . در آنجا چندين باغ وجود داشته كه به ليط و از آنجا به جرول وصل بوده است .\r\nهمچنين مردم به باغ حمام در مَعْلات مىرفتند . در آنجا هم نخلستان‌هايى و كشت و زرعى بوده است . باغ‌هاى آنجا به خرمانيه ، تا نزديكى جايى كه ما امروزه آن را معابده مىخوانيم ، وصل بوده است . از آنجا تا مُحصّب كه در راهى است كه به منى مىرسيده ، امتداد داشته است .\r\nدر محصّب ، دكّه‌اى « 4 » بود كه اهل تفريح ، هر غروب در آنجا اجتماع مىكردند ، جايى كه مشرف بر باغ‌ها و نخل‌هاى سر به فلك كشيده بود و شعب‌هاى متعدد وادى كه تا منى ادامه داشت ، آنها را در آغوش گرفته بود .\r\nمكّيان باغ‌هايى هم در منطقهء فخّ جايى كه امروز آن را به نام الشهداء مىشناسيم داشتند ، نيز در وادى طوى در ادامهء حجون به سمت ريع الكحل ، نيز باغ‌هاى ديگرى در نواحىمكهء بالا « 5 » تا مزدلفه و عرفه . « 6 » خانه‌هاى موجود در اين مناطق به شكل شهرهاى\r\n\r\n\r\n","description":"","footnote":"\r\n( 1 ) . اين كه اقحوانه اشاره به جايگاه‌هايى باشد كه در تفرجگاه‌ها براى نشستن مىسازند يا اين اسم جايى مشخص در مكه يا اطراف شام باشد ، مؤلف معناى اول را پذيرفته است ؛ در حالى كه غالب منابع در شرح اين شعر ، آن را نام محلى خاص دانسته‌اند . « ج »\r\n( 2 ) . اخبار مكه ازرقى ، ج 2 ، ص 225 و بعد از آن .\r\n( 3 ) . اندكى در جنوب مكه كه از سمت اجياد كبير به آنجا مىروند ، شايد : خمان . ( عاتق ) .\r\n( 4 ) . همان اقحوانه كه اكنون به آن روضه مىگويند . براى مواردى مانند اين بنگريد به معجم معالم الحجاز ( عاتق ) .\r\n( 5 ) . بنگريد : اخبار مكه ازرقى ، ج 2 ، ص 183 ، باب ما جاء فى العيون . و صفحات بعدى كه دربارهء محلّات و دره‌ها وكوه‌هاست .\r\n( 6 ) . مزدلفه 13 كيلومتر از مكه فاصله دارد و از آنجا تا عرفه 12 كيلومتر است .\r\n","page_name":" 72 ","page_number":72},
  {"content":"\r\n\r\nامروزى كنار هم قرار نداشت ، بلكه پراكنده بود و بر حسب عادت عرب در بناى قريه‌ها و شهرهايشان فواصل زيادى ميان آنها وجود داشت . اما بخش متصل به مسجد ، مشتمل بر خانه‌هايى بود كه به هم چسبيده بود و دليلش هم آن بود كه رقابتى در نزديكى به مسجد ميانشان وجود داشت و همه مىخواستند نزديك به مسجد باشند .\r\nقريش در اين اواخر چيزى شبيه ديوار در بالاى مُدّعى ساختند ، و درهايى براى آن گذاشتند ، اما خبرى در اين باره كه شبيه آن را در جاى ديگرى ساخته باشند در دست نيست .\r\n\r\nدين در جاهليت\r\nدر روزگار قصىّ بت پرستى رواج كامل داشت و اين به سبب انتقال آيين‌هاى دينى خزاعه يا جرهم به مكه بود كه پيش از اين به آن اشاره كرديم . گفته‌اند عمرو بن لُحىّ در روزگار خزاعه از مردم خواست دو بت را كه يكى در صفا و ديگرى در مروه بود بپرستند . « 1 » در زمان قصى ، محل اين بت‌ها عوض شده ، يكى را كنار كعبه و ديگرى را در زمزم گذاشتند . مردمان در جاهليت ، كنار آنها قربانى و آنها را استلام مىكردند . به مرور زمان بت‌پرستى گسترش يافت تا آنجا كه چندان در مكه بت فراوان شد كه بدوىها به آنجا آمده ، آنها را خريدارى كرده ، به خانه‌هاى خود مىبردند . هيچ قريشى نبود جز آن كه در خانه‌اش بتى وجود داشت و به قصد تبرّك در وقت ورود و خروج از خانه آن را مسح مىكرد . اين به جز بت‌هايى بود كه در كعبه بود و تا وقت فتح مكه سر جايش بود .\r\nمشهورترين بت آنان هُبَل « 2 » بود كه داخل كعبه نصب شده بود . عُزّى در وادى\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 ، ص 78 ؛ مروج الذهب مسعودى ، ج 3 ، ص 114 .\r\n( 2 ) . جرجى زيدان در انساب العرب گويد كه لفظ هبل ، در عربى نيامده است . عقيدهء او اين است كه اين كلمه يا عبرىاست و يا فنيقى . سپس مىنويسد : كلدانىها كلمهء « بل » را به معناى إله به كار مىبردند . به عقيدهء من اگر اين درست باشد ، اين سخن برخى كه گفته‌اند : « عرب‌ها بت پرستى را از همسايگان فنيقى يا عبرانى يا غيره به ميراث برده‌اند » ، درست است .\r\n","page_name":" 73 ","page_number":73},
  {"content":"\r\n\r\nنخلةالشاميه « 1 » بود . لات در طائف « 2 » و منات « 3 » در منطقهء قديد ، در ساحل درياى سرخ در شمال مكه بود . گفته‌اند قريش در طواف خود مىگفت : واللات و العُزّى ، و مناة الثالثة الاخرى ، تلك الغرانيق العُلا ، إِنّ شفاعتَهنَّ لتُرتجى . هُذَيل هم بتى به نام سواع داشتند كه در كنار آن عبادت مىكردند .\r\nآنان در كنار بتى با نام غبغب هم قربانى مىكردند . نيز تيرهايى ( ازلام ) در كعبه بود كه وقتى در امرى با يكديگر نزاع مىكردند يا بناى تصميمى داشتند ، به سراغ آنها رفته ، به انتخاب مىنشستند . اگر تيرى در مىآمد كه روى آن امر يا نهى بود به همان صورت كه امروزه‌اصحاب خيره « 4 » وقرعه عمل‌مىكنند ، آنهانيز براساس‌آن‌امرونهى ، عمل مىكردند . « 5 »\r\nمورّخان ديانت عرب را به دو قسمت كرده‌اند : حُلّه و حُمس . حمس از آن كسانى بود كه در ديندارى سختگير بودند . كلمهء حمس ، به معناى تشدّد است . اين اعتقاد در ميان قبايلى بود كه مشهورترين آنها عبارت بود از : كنانه ، خزاعه ، اوس ، خزرج و . . . ؛ قريش در اين باره ، يعنى داشتن ديانت حمس ، از همه جلوتر بود . به همين دليل بود كه وقتى يكى از آنان احرام حج يا عمره مىبست ، داخل خانه يا خيمه و باغ نمىشد . زمانى كه كارى در خانه‌اش داشت به داخل خانه نمىرفت بلكه از بيرون ، جايى را سوراخ كرده از آنجا اهل خانه را صدا مىكرد تا چيزى را كه مىخواهد برايش بياورند . نيز وقتى محرم مىشدند ، چيزهايى مانند روغن و شير و پوشيدن لباس پشمين و مويين و استظلال به آنها و ريسيدن و بافتن را هم بر خود حرام مىكردند . « 6 »\r\nزمانى هم كه حُجّاج در عرفات وقوف مىكردند ، اهل حمس از حرم خارج\r\n\r\n\r\n","description":"","footnote":"\r\n( 1 ) . نخلة الشاميه از وادى فاطمه تا مضيق است و نخلة اليمانيه هم به آن متصل است ، جايى در راه طائف از وادى كه‌امروزه به آن اليمانيه گفته مىشود . ( عاتق ) : محل عزّى امروزه معلوم است ، جايى است در دره‌اى كه به آن سقام گفته شده و امتداد آن به نخلة الشاميه در جنوب مىرسد .\r\n( 2 ) . در سمت غربى و نزديك مسجد ابن عباس در طائف ( عاتق ) .\r\n( 3 ) . براى تعيين محل آن به كتاب على طريق الهجره مراجعه فرماييد ( عاتق ) .\r\n( 4 ) . اگر مقصود از « خيره » استخاره باشد امر مشروعى است . اما قرعه با استقسام به ازلام مشروعيت ندارد .\r\n( 5 ) . بنگريد : الأصنام كلبى ، ص 25 و بعد از آن .\r\n( 6 ) . اخبار مكه ازرقى ، ج 1 ، ص 115 و بعد از آن .\r\n","page_name":" 74 ","page_number":74},
  {"content":"\r\n\r\nنمىشدند و به وقوف كنار نَمِره بسنده مىكردند تا حرمت حرم را حفظ كرده باشند . آنها مىگفتند ، ما اهل حمس و اهل حرم هستيم و سزاوار نيست به عرفات كه خارج از حرم است برويم و چيزى جز حرم را تعظيم و تقديس كنيم .\r\nاين جماعت به مخالفان خود از اهل حله هم ، چنين تحميل كرده بودند كه طوافشان تنها با لباسى باشد كه از اهل حمس به صورت خريد يا اجازه يا عاريه مىگيرند . اگر چنين لباسى به دست نياوردند ، بايد لباسشان را بيرون مسجد درآورده ، مردانشان در روز و زنان در شب ، عريان طواف كنند ، در حالى كه در اين مدت نبايد دست به لباسشان بزنند تا زمانى كه طواف تمام شده و برگردند . « 1 » برخى از جوانان مكه هم به نظارهء زنان عريان كه در طواف بودند مىپرداختند . اگر از يكى از آنان خوششان مىآمد ، آنها هم عريان وارد مطاف شده و كارشان به ازدواج مىكشيد ، عادتى كه اسلام آن را ملغى كرد . « 2 » اهل حمس همچنين به اهل حله ، چنين تحميل كرده بودند كه بايد تا وقتى كه در مكه هستند ، از طعامى كه از بيرون از حرم آورده‌اند ، نخورند . به همين جهت آنان مجبور بودند از طعام دارالضيافه‌هاى مكه طعام تهيه كرده و يا از بازار مكه چيزى بخرند .\r\nزمانى كه دختران به سن بلوغ مىرسيدند ، لباس‌هاى زيبا پوشيده و در حالى كه صورتشان باز بود به مطاف مىآمدند . پس از آن ، ايشان را به خانه برده ، آنجا نگاه مىداشتند تا آن كه از آنجا به خانهء شوهرشان بروند . اينان بر آن بودند تا اين دختران را پيش چشمان خواستگاران قرار دهند تا شايد كسى آنان را انتخاب كند و آنان در جوار خانهء خدا از چشم فاسقان در امان باشند . طواف از بت اساف آغاز مىشد و در ابتدا ، طواف‌كننده آن را استلام مىكرد . پس از آن حجر الاسود را استلام كرده ، سپس كعبه را در سمت راست خود قرار داده ، به طواف مىپرداخت . وقتى هفت شوط طواف مىكرد ، اول ركن حجر و سپس بت نائله را استلام مىكرد .\r\nمكىها ، فرزندانشان را ختنه ، مرده‌ها را كفن و غسل جنابت مىكردند . آنان از\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ، ص 115 و بعد از آن .\r\n( 2 ) . بهتر است گفته شود اسلام آن را حرام كرد .\r\n","page_name":" 75 ","page_number":75},
  {"content":"\r\n\r\nازدواج با دختر و نوهء دخترى و دختر خواهر خوددارى مىكردند . همچنين در ازدواج ، مهريه گذاشته ، شهود مىگرفتند و سه طلاقه مىكردند .\r\nدر جاهليت ، غيرت مردان نسبت به زنان شديد بود ، به طورى كه برخى افراط كرده از دختر متنفر بودند و كسانى از آنان به خاطر حفظ آبرو دخترانشان را زنده به گور مىكردند . كسى از آنان گفته بود : دفن البنات من المكرمات . اما بسيارى از عقلايشان اين اقدام را ناروا مىشمردند . از جملهء مخالفان ، زيد بن عمرو بن نُفيل قرشى بود ؛ كسى كه گفته شده است 96 دختر را از زنده به گور شدن نجات داد .\r\nدر آن زمان مردم با كفش وارد كعبه مىشدند ، تا آن كه وليد بن مغيره سنت درآوردن كفش را بنيان نهاد . زنانى كه حيض بودند نزديك كعبه نمىآمدند و دست به بت‌ها نمىزدند ، بلكه در فاصلهء دورى مىايستادند . برخى هم اين نكته به ذهنشان مىآمد كه نماز بخوانند . در اين وقت صورتشان را متوجه كعبه كرده شروع به خواندن نماز مىكردند . وقتى به ركوع مىرفتند ، آن را تا حدى كه وقت داشتند تكرار مىكردند .\r\nهمين طور به سجده مىرفتند بدون آن كه ركعات و سجده‌ها شمارشى داشته و محدود و معين باشد .\r\nدر كنار بت‌پرستى ، اديان ديگرى هم رواج يافت كه مهم‌ترين آنها دهريه بود كه پيروانش مىگفتند : ى  وَ ما يُهْلِكُنا إِلَّا الدَّهْرُ .  « 1 » نيز صابئيانى بودند كه ستارگان را مىپرستيدند . كسانى هم يهودى و يا نصرانى شدند . اينها همه محصول اقتباس فرهنگى قريش و مواجه شدن آنان با اديانى بود كه در همسايگى آنان قرار داشت . مشهورترين كسانى كه كتابهاى آسمانى آن اديان را مىخواندند عبارت بودند از : ورقة بن نوفل ، زيد بن عمرو بن نفيل ، اميّة ابن ابى الصلت ، اميّة بن عوف كنانى ، و هاشم بن عبدمناف . برخى از اينان افكار نادرست قوم خود و بت‌پرستى را رد كرده ، به ترك آنها توصيه مىكردند .\r\nاينان به بحث دربارهء توحيد و جلال و عظمت خدا نشسته ، بعث و نشور و ثواب و عقاب را باور داشتند .\r\n\r\n\r\n","description":"","footnote":"\r\n( 1 ) . سورهء جاثيه ، آيهء 24 .\r\n","page_name":" 76 ","page_number":76},
  {"content":"\r\n\r\n\r\nتجارت\r\nمكه به دليل داشتن موقعيت خاص خود در واقع شدن بر سر راه تجارت عطرها و غلات و انواع لباسها ، در ميان جنوب و شمال ، موقعيت استراتژيك ممتازى داشت .\r\nبازارهاى آن مملو از تاجرانى بود كه به سمت شمال ، به شام مىرفتند يا در سمت جنوب عازم يمن مىشدند . اينان محصولات افريقايى مانند آرد ، صمغ ، عاج و فلزات ( طلا ) را از طريق يمن انتقال مىدادند ؛ همانطور كه پوست ، بخور و لباس را از يمن به نقاط ديگر مىبردند ، يا از عراق ادويه‌جات هندى و از مصر و شام روغن ، غلات ، اسلحه ، حرير و شراب به جاهاى ديگر مىبردند . « 1 » مردمان اين شهر در تجارت مهارت يافته ، سرمايه‌هايشان را فزونى دادند ، به طورى كه كاروان تجارى آن در زمان جنگ بدر به يك هزار شتر رسيده بود . به علاوهء پنجاه هزار دينار اموال منقول كه در ميان بارهايشان بود ، گاه كاروان آنان تا دو هزار و پانصد شتر مىرسيد . ارزش مادى اين كاروان در مقايسه با ثروت‌هايى كه در آن دوره بود ، بسيار بالا بود . ثروت قريش به حدى زياد بود كه در جريان جنگ بدر ، آنان حاضر شدند براى هر اسير خود ، بين هزار تا چهارهزار درهم بپردازند ، مگر كسانى كه پيامبر صلى الله عليه و آله آنان را معاف كرد . « 2 »\r\nمكه از مهم‌ترين مراكز صرّافى در جهان قديم بود و تاجر از هر شهر و ديارى كه بود كالايش براى وارد شدن يا صادر گشتن امنيت داشت . گاه براى خريد كالاهايى كه مىخواست ، به پول زيادى نياز داشت كه صرّافىهاى مكه مانند بانك‌هاى امروزى به او قرض مىدادند و گاه بدهى بالا مىآورد كه در آن صورت هر روز بر ربايش افزوده مىشد و به زحمت مىافتاد . اين ادامه داشت تا وقتى كه قرآن آمد و ربا را تحريم كرد .\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 55\r\n( 2 ) . مردم در آن روزگار با دينارهاى رومى بيزنطى معامله مىكردند . همچنين با درهم‌هاى ساسانى كه از نقره بود . چنان كه از سكه‌هاى دولت حميرى هم در يمن استفاده مىكردند . عرب‌ها تنها در دوران بنى اميه سكه ضرب كردند كه شرحش خواهد آمد .\r\n","page_name":" 77 ","page_number":77},
  {"content":"\r\n\r\n\r\nمسائل اجتماعى و عقلى\r\nبرخى از مورّخان ، مكه را در حدّ قبايلى كه در ساير مناطق عربى بودند قرار مىدهند . برخى ديگر آنجا را سكونت‌گاهى بسان ديگر محل‌هاى استقرار عربها و داراى يك سرنوشت مىدانند . اما اندكى تأمل ما را با نتيجه‌اى جز اين مىرساند . قرآن بيش از يك بار آن شهر را « ام‌ّالقرى » ناميده و اين به تفاوت اين منطقه با مناطق ديگرى اشاره دارد كه در حوالى جزيرةالعرب قرار دارند . قرآن از مفاهيم خاصى در گفتگوى با اين مردم سخن مىگويد كه كسى كه باور دارد ، تصور نمىكند آن معانى با مكه بيگانه باشد .\r\nخداوند از مِشكات ، مصباح ، شيشه ، و نيز مساكنى كه به آنها عروج مىكنند و از انواع عطرها مانند كافور ، زنجبيل و مسك و همچنين از ابزارها و اثاثيهء رفاهى مانند بالشت ، فرش ، تخت ، فرش‌هايى از نخ ديبا و جامه‌هاى ابريشمين از نوع نازك و ستبر و انواع ظروف نقره مانند بلورها و جام ها و نيز انواع زيورها مانند مرجان و لؤلؤ ياد كرده است .\r\nهمين‌طور از كاغذ ، كتابها ، سجلّات ، صُحُف ، قلم‌ها و مداد نام برده شده و در بسيارى از آيات به مس ، آهن ، گِل پخته ، قدح‌هاى زرين و كاسه‌هاى بزرگ حوض مانند و ديگ‌هاى سنگين اشاره دارد . هيچ كس نمىتواند بگويد كه قرآن با كلمات و مفاهيمى با مردم سخن گفته است كه آنان معانى آنها را درك نمىكردند ، يا به مفاهيمى اشاره مىكند كه براى آنان بيگانه است .\r\nبنابراين بايد گفت كه جامعهء آنان ، اين مفاهيم را چندان كه با آنها درآميخته ، مىشناخته است . در اين باره ، دلايلى وجود دارد كه مىتواند آن تصور وهم‌گونهء مورّخان را پاسخ دهد . ادله‌اى كه نشان مىدهد مكهء آن دوره ، برخى از نشانه‌هاى تمدنى را كه ويژهء خودش بوده و در آن مىزيسته ، در خود داشته است .\r\nدر اين مطالب چيز شگفت‌آورى نيست . قريشىهاى مكّى ، به يمن ، شام ، فارس ، هند ، مصر و حبشه مىرفتند و در سفرهاى خود از قصرهاى استوار ، آباد و بزرگ و تمدن‌هاى رنگارنگ آگاه مىشدند ، تمدن‌هايى كه هر كدام از آنها به نوعى و رنگى جلوه كرده بود . بنابراين نبايد از اين كه از هر كدام از آن تمدن‌ها نشانى در مكه و در\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nخانه‌هاى آنان يافت شود و در زندگى آنان جلوه كند ، شگفت زده شد .\r\nدر كنار اين ، مخفىگاه‌هاى آنان سرشار از طلا و نقره بود ، كما اين كه سكه‌هاى دينار و درهمِ ضرب شده هم فراوان داشتند . قرآن در جاىهاى مختلف از آنها ياد كرده است ، آنچنان كه مىتوان فهميد آنان به خوبى اينها را مىشناختند .\r\nاين مردم در بازارهاى خود از اوزان و مقادير استفاده كرده و با انواع تقسيماتى كه براى سنجش اوزان بوده آشنايى داشته و با آنها معامله مىكردند . هيچ چيزى بهتر از اين آيات قرآن بر اين مطلب دلالت ندارد كه :     وَيْلٌ لِلْمُطَفِّفِينَ * الَّذِينَ إِذَا اكْتالُوا عَلَى النَّاسِ يَسْتَوْفُونَ * وَ إِذا كالُوهُمْ أَوْ وَزَنُوهُمْ يُخْسِرُونَ     « 1 » . شمارى از مورّخان ، به تعدادى از حوادث جزئى اشاره كرده‌اند تا بر اساس آنها حدود دانش قريشىها را در دانش اقتصاد يا محدودهء مالكيت آنان نشان دهند . براى نمونه اين روايت : « يك صحابى كه كنيزى خود را به يك هزار درهم از او خريد ، زمانى كه رفقاى او دربارهء پايين بودن قيمت او را سرزنش كردند گفت : به خدا سوگند ! من چيزى بالاتر از هزار نمىشناسم » .\r\nاين مورّخان قصد آن دارند تا نشان دهند كه قريش در بارهء اموال و ارقام بيش از اين نمىدانستند . اما اينان فراموش كرده‌اند كه قرآن با اين مردم در بارهء ارقامى بسيار بالاتر سخن مىگويد : ى  فِي يَوْمٍ كانَ مِقْدارُهُ أَلْفَ سَنَةٍ  « 2 » يا آن كه در قصهء حضرت يوسف عليه السلام مىگويد : ى  وَ أَرْسَلْناهُ إِلى مِائَةِ أَلْفٍ أَوْ يَزِيدُونَ  « 3 » ترديدى در اين نيست ، كسانى كه مىتوانند دهها هزار و صدها را بشمارند ، مىتوانستند بسيار ثروتمند باشند . ثروت ، تمدّن مىآورد و تمدّن هم ابزار رفاه را مىطلبد .\r\nخاندان‌هاى اموى و مخزومى ، در ثروت ، مثال زدنى بودند . ابن جدعان در كار تجارتِ بَرده بود و چنان ثروتى به دست آورد كه او را به قيصر تشبيه مىكردند .\r\nدر اين موضوع شعرى در باره ابن جدعان گفته شده است :\r\n\r\n\r\n","description":"","footnote":"\r\n( 1 ) . سورهء مطففين : آيات 1 تا 3 .\r\n( 2 ) . سورهء معارج ، آيهء 4 .\r\n( 3 ) . سورهء صافات ، آيهء 147 .\r\n","page_name":" 79 ","page_number":79},
  {"content":"\r\n\r\nروزى كه ابن جدعان در كنار حزروه - جايى در مكه - ايستاده بود و گويى قيصر بود يا قصر و خدم و حشمى داشت . « 1 »\r\nدر بارهء مردمى كه قرآن در مقام تشريع حتى از اين هم دقيق‌تر سخن مىگويد ، چه مىانديشيم ؟ خداوند در امر ميراث ، به نصف و ثلث و ربع و خمس و ثُمن و عُشر اشاره كرده و ترديدى نيست كه آنان در شرايطى بوده‌اند كه به راحتى مىتوانستند اين كسرها و چند برابر آن را دريابند .\r\nقريشيان در مكه از لباس ، شلوار و كفش استفاده كرده ، انگشترهايى از طلا و نقره داشتند كه در آنها دانه‌هاى لؤلؤ مىگذاشتند . زنان قريش هم از روسرى ، جلباب و خلخال كه مورد اخير را در پاى خود مىكردند تا در راه رفتن و بلند شدن صداى آن زينت خود را آشكار كنند ى  وَ لا يَضْرِبْنَ بِأَرْجُلِهِنَّ  « 2 » استفاده مىكردند . اين افزون بر استفادهء آنان از گردنبد و النگو و بهره‌مندى از عطرهاى خوشبو بود . گفته‌اند كه عبدالمطلب در دو حُلّه كه ارزش آنها هزار مثقال طلا بود تكفين و دفن شد . چنان كه برخى از قريش لباسى به ارزش پنجاه دينار مىپوشيدند « 3 » كه سيصد ريال امروز بود . در قرآن از كسى ياد شده كه در استفاده از حليه و زيور تلاش مىكرده است . « 4 »\r\nاهل رفاه و تفريح هم مجالس بزمى داشتند كه براى آن از بالش‌ها و فرش‌ها استفاده مىكردند و ميوه‌ها در آن مىچيدند و از بهترين محصولات ميوه‌اى خود براى اين محافل بهره مىبردند . در اين زمينه از ميوه‌هاى تازهء طائف يا ميوه‌هاى خشكى كه از شام و فلسطين توسط تجارشان آورده مىشد ، استفاده مىكردند . آنان خوراك فالوده را هم از طريق اقوام مجاور خويش مىشناختند . « 5 »\r\nساكنان مكه از خرما و انگور ، شراب مىساختند و آنها را در ظروفى از نقره و\r\n\r\n\r\n","description":"","footnote":"\r\n( 1 ) . معجم ما استعجم بكرى ، ص 4\r\n( 2 ) . سورهء نور ، آيهء 31 .\r\n( 3 ) . تاريخ اليعقوبى ، ج 2 ، ص 13 .\r\n( 4 ) . سورهء زخرف ، آيهء 18 .\r\n( 5 ) . الأغاني ، ج 8 ، ص 329 .\r\n","page_name":" 80 ","page_number":80},
  {"content":"\r\n\r\nقدح‌هايى بلورين ريخته ، در مجالس خود مىآوردند و در حالى كه بوى خوش زنجبيل و كافور از آنها بر مىخاست ، توسط ساقيان در مجلس گردانده مىشد .\r\nقريش حلقه‌هايى داشتند كه قصه‌گويان در آنها داستان‌هاى پيشينيان يا داستان‌هايى از مسائل زندگى مردم را نقل مىكردند ، و از آنچه كه براى مردمان در نقاط مختلف عالم رخ مىداد ، سخن مىگفتند . در اين حلقه‌ها پيران با قباهاى گشاد خود و جوانان با لباس‌هاى خوشبوى يا قرمز رنگ خويش كه از بهترين حريرهاى رسيده از فارس يا ساخته شده در عراق و شام بود ، شركت مىكردند .\r\nمكهء روزگارِ قريش بسان پايتخت‌هاى امروز ، پذيراى اقليت‌هاى بيگانه‌اى بود كه با هنر و اموال و احياناً دانش خويش به آنجا مىآمدند . چيزى نمىگذشت كه درست مانند امروز ، در آنجا ميدان فعاليت مىيافتند . بسيارى از كتابهاى سيره از وجود نصاراى روم و دوگانه‌پرستان فارس در مكه سخن مىگويند و اين كه خانواده‌هايى از عراق و مصر و حبشه و سريانى در آنجا مىزيستند . بعيد نيست كه آمدن اين اقليت‌ها يا خانواده‌ها به مكه به دنبال فرار آنان از شورش‌ها يا انواع فشارها « 1 » باشد يا به دلايلى ديگر كه به هر روى در ادوار مختلف تاريخ سبب كوچ انسان‌ها از نقطه‌اى به نقطه ديگر مىشود .\r\nمن اين نظريه را كه معتقد است بيسوادى مطلق در مكه حاكم بوده است ، باور ندارم و اين كه ابزارهاى نوشتن در آن ايام صرفاً روى استخوان و سنگ بوده است ؛ چرا كه قرآن از صُحُف منشّره ( مدثر : 52 ) ، سجلّات الكتب ( انبياء : 104 ) ، مداد ( كهف : 109 ) ، اقلام ( لقمان : 27 ) ، و كلماتى كه اشاره به آشنايى آن مردم با اين ابزارها دارد ، سخن مىگويد .\r\nاز جمله چيزهايى كه جلب توجه مىكند ، اين است كه قرآن در اوايل نزولش ، در\r\n\r\n\r\n","description":"","footnote":"\r\n( 1 ) . گفته‌اند كه شمارى از مردان قريش از فشارى كه به برخى از افرادِ خانواده‌هاى اجنبى مقيم در مكه وارد مىشد آگاه‌شدند ، لذا در خانهء عبداللَّه بن جدعان اجتماع كرده متعهد شدند اجازه ندهند در مكه به كسى ستم شود ، و با يكديگر متحداً از مظلوم دفاع كنند . اين جماعت ، سپس به سوى چاه زمزم رفته با آب آن چهار ركن كعبه را شستند ، آنگاه آب را خوردند و عهد خويش را استوار كردند . رسول خدا صلى الله عليه و آله پيش از بعثت در اين حلف حضور داشتند و بعدها فرمودند : اگر در اسلام هم به اين كار دعوت شوم ، آن را اجابت مىكنم ( بنگريد : سيره ابن هشام ، ج 1 ، ص 145 ) .\r\n","page_name":" 81 ","page_number":81},
  {"content":"\r\n\r\nمكه نوشته و استنساخ مىشده است . ابن‌هشام مىگويد : « عمر نزد خواهرش آمد در حالى كه در دستان او يك صحيفهء قرآنى بود . » بيشتر مورّخان اين روايت را تأييد مىكنند ، روايتى كه نشان مىدهد ، صحف در آن دوره وجود داشته و نسخه‌هاى آن در مكه متداول بوده است . چطور مىشود تصور كرد ، چنين امرى در جامعه‌اى بوده است كه بيسوادى مطلق بر آن حكم‌فرما بوده و چنان كه برخى گفته‌اند ، تنها كسانى به عدد انگشتان دست توانايى خواندن و نوشتن داشته‌اند . « 1 »\r\n\r\nاوضاع ادبى در مكه\r\nقريش در جاهليت در كار بهترين نوع ادب فعّال بود . آنان از فصيح‌ترين و بليغ‌ترين عرب‌ها بودند و سهم آنان در خطابه و وصيت ، يعنى ارائهء كلمات و تعابيرى به عنوان وصايا و امثال قابل اعتنا بود . بسيارى از متون كهن در ادب عربى ، مانند امالى ، طبقات ابن سعد ، عقد الفريد ، الأغاني ، أمثال العرب و مجمع‌الأمثال نمونه‌هايى از بهترين و ارجمندترين جملات ادبى از عصر جاهليت قريش را براى ما حفظ كرده‌اند .\r\nقريش به داشتن بهترين شاعران در جاهليت شهره بود كه برخى از مبرّزترين آنان عبارتند از : ابوطالب ، ابوسفيان ، عبداللَّه بن حذافه ، هبيرة بن ابىوهب مخزومى ، عبداللَّه بن زِبعرى ، زُبَير بن عبدالمطلب . چنان كه شاعرانى هم از اطراف مكه از قبيلهء هُذيل شهرت داشتند مانند : جناده ، جندب ، عروه ، متنخل ، ابوذؤيب ، ابوخراش ، اسامة بن حارث ، عجلان بن خلية . در ميان باديهء مكه و شهرهاى اطراف آن هم كسانى شهرت داشتند كه يادِ از نامشان به درازا مىكشد و البته يافتن نام آنان در كتاب‌هاى معروف ادبى دشوار نيست .\r\n\r\n\r\n","description":"","footnote":"\r\n( 1 ) . استدلالى كه مؤلف در اين باره دارد ، بى دشوارى نيست . در واقع ، زبان عربى زبان تعداد بىشمارى عرب در نواحى مختلف بوده و گرچه لهجه‌هاى متفاوت داشته‌اند اما به هر روى برخى از اين لغات صرفاً لغت و لهجهء قريش نبوده است . در چنين زبان وسيعى لغات فراوانى بوده كه معنايش اين نيست كه حتى اگر قريش مفهومش را مىفهميدند مصداقش را هم داشتند . براى نمونه مىتوان تصور كرد كه در يك صد سال پيش كه كمتر از ده درصد مردم ايران سواد داشتند ، بيش از هشتاد درصد آنان با كلماتى چون قلم و دوات و دفتر و كاغذ آشنا بودند . « ج »\r\n","page_name":" 82 ","page_number":82},
  {"content":"\r\n\r\nاز ضرب‌المثل‌هايى كه در اينجا مىآوريم ، خواننده مىتواند سطح ادبى بالايى را كه مكه در دوران مورد بحث به آن دست يافته بود ، دريابد :\r\nمن أجمل قليلًا سمع جميلًا : كسى كه كم و زيبا سخن بگويد ، سخن زيبا خواهد شنيد .\r\nأنفُك منك وإن كان اذُناً : ( دماغ تو از آن توست حتى اگر گوش تو باشد ) .\r\nإن البلاء موكّل بالمنطق : ( زبان سرخ سر سبز مىدهد برباد ) .\r\nعند جهينة الخبر اليقين : جهينه ( نام قبيله ) خبر درست مىدهند ( حرف راست را از بچه بشنو ) .\r\nالجزاء من جنس العمل : پاداش از جنس عمل است .\r\nإذا عزّ أخوك فهن : اگر برادرت عزيز شد ، تواضع كن .\r\nكل خاطب على لسانه تمرة : هر كسى كه حرف مىزند روى زبانش خرما هست ( زبانش شيرين است ) .\r\nالحرب سجال : جنگ دست به دست مىشود .\r\nحظ في السحاب و عقل في التراب : بهره‌اش در آسمان اما عقلش كم است .\r\nما حيلة الرامي إذا نقطع الوتر : گناه تيرانداز چيست اگر زه كمانش را پاره كنيم .\r\nمن خان هان : كسى كه خيانت كرد ، مورد اهانت قرار خواهد گرفت .\r\nكما تزرع تحصد : ( هر كسى آن درود عاقبت كار كه كشت ) .\r\nمن سابق الدهر عثر : كسى كه با دهر مسابقه دهد زمين مىخورد .\r\nلكل عود عصارة : هر چوب سبزى عصاره‌اى دارد .\r\nما كلّ عورة تصان : هر عورتى پوشيده نمىشود .\r\nغَدَرَك مَن دَلّك على الإساءة : كسى كه تو را به بدى راهنما شود به تو خيانت كرده است .\r\nكُلُّ الصيد في جَوف الفراء : تمام صيد در پوستين است . ( هرچه مىخواهى همين جاست ) .\r\nمُكرَهٌ أخاك لا بطل : برادر تو ، مجبور بود نه اين كه پهلوان بود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكل شاة برجلها معلقة : هر گوسفندى از پايش آويزان مىشود .\r\nزارع لنفسه حاصد لسواه : كار كردن خر و خوردن يابو .\r\nلا قرار على زأر من الأسد : كسى كه نعره شير مىشنود ، آرام و قرار ندارد .\r\nبازارهاى تجارى مكه براى رقابت ميان اصحاب انديشه از جمع شاعران و سخنوران آماده بود و محلى براى ملاقات خطيبان بنام از ساير بلاد عربى به شمار مىآمد . اين بازارها ، ميدانى فرهنگى بود كه ميان دولتهاى يمن در جنوب و حكام حيره و غسان در شمال بى مانند بود . اخبار آن در جاى خود در آثار ادبى ، چندان فراوان است كه نياز به بيان ندارد .\r\nيكى از مشهورترين اين بازارها در مكه ، بازار عُكّاظ بود . مورّخان در بارهء تعيين محل آن اختلاف نظر دارند . من بيشتر به آنچه ياقوت در معجم البلدان گفته است تمايل دارم . بر حسب نظر وى ، جاى آن در يك وادى قرار داشت كه از طائف تا آنجا يك شب راه و از مكه تا آن وادى سه شب راه بود . در آنجا صخره‌هايى بود كه اطرافش طواف مىكردند . اين وصفى است كه از جهات زيادى با ايستگاه « السيل الكبير » قابل تطبيق است . « 1 » در آنجا صخره‌هايى هست كه همچنان سرپاست و وادى بزرگى است كه جا براى حضور بسيارى از قبايل عرب را داشته است . پس از آن بازار مَجنّه « 2 » در نزديكى مكه است . و نيز بازار ذوالمجاز كه در دو ميلى عرفات قرار دارد . « 3 »\r\nقافله‌هاى عرب در ده روز پايانى ماه ذى قعده در عكاظ بودند . از آنجا به سمت ذىالمجنّه رفته و روز ترويه ، هشتم ذى حجه وارد بازار ذوالمجاز مىشدند . به اين مجموعه بايد بازار مكه و منا و دومة الجندل را هم افزود ، اما اينها به لحاظ ادبى و وجود\r\n\r\n\r\n","description":"","footnote":"\r\n( 1 ) . در سالهاى اخير كتابها و مقالات متعددى دربارهء سوق عكاظ چاپ شده و تقريباً همهء آنان پذيرفته‌اند كه محل آن درشرق الحويه در سمت راست كسى است كه از طائف عازم رياض است و چهل و اندى كيلومتر از طائف خارج شده است ( عاتق ) .\r\n( 2 ) . ترجيحاً همان بلدة البحر است . بنگريد : معجم معالم الحجاز ، ذيل مدخل مربوطه ( عاتق ) .\r\n( 3 ) . واقع در پانزده كيلومترى شمال عرفات ، در دره‌اى كه در سمت غربى كبكب از آن جدا مىشود ، سمت راست كسى كه از مكه به طائف رفته و از حنين مىگذرد . در آن‌جا هنوز آثارى برجاى مانده است ( عاتق ) .\r\n","page_name":" 84 ","page_number":84},
  {"content":"\r\n\r\nمناظرات مفاخره‌آميز و مباحثه برانگيز به پاى عكاظ نمىرسيدند . تقىالدين فاسى مىگويد : بازار عكاظ تا زمان قيام مختار در مكه به سال برپا بود . « 1 » در اين وقت ، مردم هراسناك ، آنجا را رها كردند و تا به امروز چنين است . مدتى بعد مجنّه و ذى المجاز هم رها شد ، و با بودن بازارهاى مكه و منا و عرفات از وجود آنها بى نياز گشتند .\r\n\r\nاوضاع علمى\r\nاين هم شگفت نيست كه مكيان داراى نوعى حيات علمى هم بوده باشند . آنان دانش‌هايى داشتند كه در آنها وارد بودند و كسانى از ميان آنان در آن علوم چندان مبرّز بودند كه تا روزگارى دراز در معارف بشرى تأثير داشتند .\r\nآنان در دانش انساب عرب و اخبار آنان تبحّر داشتند و از اخبار امّت‌هاى گذشته يا معاصر يا كسانى كه با آنان روابط تجارى و همسايگى داشتند ، روايت‌ها مىكردند . اين اخبار به طور معمول در مجالس و محافل آنان بازگو مىشد ، به طورى كه اين دانش بعدها به موادى تبديل شد كه كسانى آنها را مدوّن كرده ، منابع تاريخى را پديد آوردند .\r\nهمين‌طور در دانش نجوم و مواقع و حركات ستارگان دستى داشتند و منازل آنها را در بروج مىشناختند . كلدانىهاى در همان روزگار از متخصصان در نجوم بودند و كسانى از عرب به سوى آنان رفتند و از آنان اقتباس كردند ، چندان كه براى آنان دانش كاملى در اين باره فراهم آمد كه بدان فخر مىفروختند .\r\nدربارهء گياهان و باران هم ورودى داشته ، نسبت به دانش شناخت ابر و انواع آن آشنا بودند و موقع آمدن باران را در باديه‌هاشان مىشناختند و از بادها و مسير آنها آگاهى داشتند ، به طورى كه براى هر بادى از مسيرى مشخص مىوزيد ، نامى گذاشته بودند . از آن جمله بود : صبا ، دبور ، صرصر ، عاصف و اسامى ديگرى كه همچنان دانايان ، تا به امروز به پيروى از اعراب در جاهليت ، همان‌ها را به كار مىبرند .\r\nآنان در درياى سرخ ، كشتيرانى داشتند و زمان آنها را با حركت نجوم تعيين\r\n\r\n\r\n","description":"","footnote":"\r\n( 1 ) . چنين است در متن . على القاعده بايد مقصود شورش ابوحمزه خارجى باشد . « ج »\r\n","page_name":" 85 ","page_number":85},
  {"content":"\r\n\r\nمىكردند . كما اين كه در مسافرت‌هاى دور از وطن هم از هدايت ستارگان بهره مىبردند .\r\nسفرهاى آنان تا دورترين نقاط جنوبى دريا تا نزديكى اقيانوس هند مىرسيد ؛ چنان كه برخى از آنان وارد اقيانوس هند شده تا سواحل دور دست آن كه در برخى از سفرنامه‌هاى عربى آمده ، مىرفتند . بدين ترتيب براى كشتيرانى آنان قواعدى پديد آمد كه به توارث به دوره‌هاى بعد رسيد و مسلمانان در روزگار طلايى خود توانستند از آنها استفاده كنند .\r\nدر طب هم معلومات قابل ملاحظه‌اى داشتند ، معلوماتى كه آنان را بر تمامى مشكلات جسمى ، چيره كرده بود . آنان براى اينها اسامى زيادى داشتند كه شما به طور مفصّل مىتوانيد در كتابهاى لغت و منابع اصلى ، آن‌ها را بيابيد . بايد پرسيد اين اسامى از كجا آمده است ؟ آيا اين جز از آن روست كه آنان چگونگى آنها را در جسم مىشناختند و وظايف و كار آنها را درك مىكردند ؟ به همين ترتيب ، دامنهء دانش آنان به گياهان هم مىرسيد ؛ خواص آنها را مىشناختند و بر اساس آن ، از آنها بهره مىگرفتند . آنان از علاج با آتش و قطع عضو و فصد و حجامت آگاهى داشتند و در اين زمينه حكماى مبرّزى داشتند كه حارث بن كلده ثَقَفى شهرت خاصى داشت . وى چندان پاييد كه روزگار معاويه را هم درك كرد و پزشكان عصر او از وى مانندِ يك استاد با ارزش بهره مىبردند . ميراث طبى عرب چندان است كه حتى در روزگار ما ، و حتى جوامع متمدن عصر ما از آن ميراث بهره مىگيرند و بسيارى از آراى طبى آنان را تأييد مىكنند . حتى در باديهء ما ، تا به امروز چنان است كه كسانى كه طب جديد را كنار گذاشته‌اند ، به آنجا مىآيند تا از داروهاى گياهى يا درمان با سوزندان بهره برند . نمىتوان انكار كرد كه اينان ، اين معلومات را از نسل‌هاى گذشته و دوران‌هاى پيشين به ارث برده‌اند و البته تجربه‌ها و مهارت‌هاى خود را هم بر آن افزوده‌اند .\r\nاز ديگر دانش‌هاى آنان ، علم القيافه ، علم الفراسه و علم الرياضه بود . آنان براى اين دانش‌ها ، قواعد و اصولى داشتند كه به رغم گذشت دو هزار سال همچنان جريان آنها ميانشان شايع است .\r\nدر علم القيافه ، رد چيزهاى گم شده را از انسان و حيوان مىگرفتند و جاى پاى او را\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكه با پاهاى ديگر خلط شده بود ، تشخيص مىدادند . اين مهارتى بود كه تاكنون كسى به پاى آنان نرسيده است و همچنان ميان ما كسانى هستند كه اين دانش را به ارث برده‌اند و حتى براى مترقىترين مردمان هم آن دانش شگفت‌انگيز است .\r\nدر علم الفراسه ، از روى قيافه و شكل و سخن شخص ، به اخلاق او مىرسيدند . اين دانشى است كه امروزه در دانشگاه‌ها تدريس مىشود و شايد از آن رتبتى كه دو هزار سال پيش در باديه داشته است هم كمتر باشد .\r\nدر علم القيافه آنان مىتوانستند محل وجود آب‌هاى زير زمينى را بدون استفاده از هيچ گونه ابزارى بشناسند و بدين ترتيب صدها چاه آب را در مكه ، آن هم در روزگارى كه اين شهر از يك قطره آب بهره نداشت ، حفر كنند . همچنان كه در باديه‌هاى مختلف هم در جاهايى كه احتمال وجود آب را مىدادند اين چاه‌ها را حفر كردند .\r\nآنان همچنين از كهانت ، « 1 » عرافت و عيافت « 2 » هم بهره داشتند و به كار تنجيم هم مىپرداختند . در ميان آنان كاهنان به داشتن ذكاوتى خاص كه مىتوانست قرائن خاصى را دريافته و حال را به گذشته پيوند بزند شهرت داشتند . كاهنان و عُرّاف به خاطر شدت ذكاوت خويش عموم مردم را گمراه كرده ، از غفلت آنان بهره‌مند مىشدند . اسلام با آنان درافتاد و مردم را از چنگال اين ذكاوت نجات بخشيد .\r\n\r\nاوضاع هنرى\r\nدر اينجا مقصود ما به طور خاص هنرِ لهو و لعب است . گفته شده است : هيچ قومى پس از ايرانيان و روميان به اندازهء عرب ، حريص به لهو و طرب نبودند . « 3 » ترديدى نداريم كه قريش در مكه ، نمايندهء عرب به شمار مىآمد و طبعاً در غنا هم جلوه كرد ؛ چنان كه\r\n\r\n\r\n","description":"","footnote":"\r\n( 1 ) . از جمله ابزارهاى كهانت ، نزديك شدن به شياطين و جن بود ، چيزى كه توسل به آن شرك است .\r\n( 2 ) . كهانت ، اخبار از مغيبات آينده است ، عرافت اخبار از مغيبات گذشته . برخى معناى آنها را يكى مىدانند ، چنان كه گفته شده است كه كهانت اختصاص به آينده و عرافت اختصاص به گذشته دارد . و البته همهء آنها ترهاتى است كه به هوش و زيركى مدعى كهانت بر مىگردد .\r\n( 3 ) . مروج الذهب ، ج 8 ، ص 31 .\r\n","page_name":" 87 ","page_number":87},
  {"content":"\r\n\r\nثروت و سود و باورهاى مقدّسى كه از آزادى آنان مىكاست ، آنان را در كار ورود به اين هنر كمك مىكرد .\r\nگفته‌اند كه زمانى قوم عاد در روزگار عماليق ، هيئتى را به مكه فرستادند تا براى آنان آب بياورند ، وقتى به مكه رسيدند ، به سراغ شراب و لهو و سماع رفتند . « 1 » وقتى لهو و غنا در مكه از روزگار عماليق باشد ، چرا در روزگار مورد بحث ما ، در حالى كه در تفرجگاه‌هاى خود در لقيط يا وادى فخ هستند ، محفلى برگزار نكنند ، در حالى كه به مرور ذوق آنان در اين كار بيشتر شده و ثروتى برايشان فراهم گشته بود كه به روى جوانانشان سرازير مىگشت .\r\nدر اين ايام ، كنيزكان در خانه‌هاى مردم مكه از سروكول هم بالا مىرفتند ؛ چنان كه زن‌هاى آزاد و اصيل هم حجاب نداشتند و آن گونه كه قرآن اشاره كرده ، زيور جاهلى داشتند . « 2 » آنان در مجالس جشن عمومى ، همراه مردان ، به خصوص در شب‌هاى عروسى به زدن دف و طنبور مىپرداختند . « 3 » غناى نصْب كه نوعى غناى دينى بود و در جشن‌هاى برگزار شده در اطراف كاربرد داشت ، ميان آنان شهرتى چشمگير داشت . در جشن‌هاى امويان و مخزوميان و ديگر چهرگان قريش ، كنيزكانى بودند كه در لهو و غنا و تعارف شراب در مجالس انس تخصص داشتند . صاحب اغانى با اشاره به نصيحت ابوسفيان به قريش براى بازگشت سپاه از جنگ بدر مىگويد : ابوجهل گفت : به خدا سوگند باز نخواهيم گشت مگر آن به بدر برويم ، سه روز آنجا بمانيم ، شترانى را ذبح كنيم و طعام بخوريم و شراب بنوشيم و كنيزكان برايمان بخوانند و عرب خبر ما را بشنود . « 4 »\r\nزمخشرى در تفسير اين آيت قرآنى كه فرمود : ى  وَ مِنَ النَّاسِ مَنْ يَشْتَرِي لَهْوَ الْحَدِيثِ  ( لقمان : 6 ) مىنويسد : نضر بن حارث وقتى آگاه مىشد كه كسى ارادهء مسلمان شدن دارد ، او را به مراسمى در خانه‌اش دعوت كرده ، دستور مىداد به وى طعام و شراب\r\n\r\n\r\n","description":"","footnote":"\r\n( 1 ) . تاريخ الطبرى ، ج 1 ، ص 233 .\r\n( 2 ) . سورهء احزاب ، آيهء 33  وَ لا تَبَرَّجْنَ تَبَرُّجَ الْجاهِلِيَّةِ الْأُولى  .\r\n( 3 ) . تاريخ الطبرى ، ج 1 ، ص 1126 .\r\n( 4 ) . الأغاني ، ج 4 ، ص 183 .\r\n","page_name":" 88 ","page_number":88},
  {"content":"\r\n\r\nداده ، موسيقى برايش بنوازند تا از ايمان آوردن باز ماند . و مىگويد : او تعدادى كنيزكان آوازه‌خوان را در خانه‌اش فراهم مىآورد .\r\nاز مجموع اينها مىتوان نتيجه گرفت كه مكه در جاهليت با هنر لهوى مأنوس بوده و موجى از غناى تند و تيز ، مجالس و محافل عمومى آنان و تفرّجگاه‌ها و خانه‌هاى اشراف و اعيان از قريش را پر كرده بوده است . شايد شاهدى بهتر از آنچه از حسّان نقل شده نباشد كه گويد : جبلّة بن ايهم براى مجالس لهو و لعب خود از كنيزكان آوازه خوان مكّى استفاده مىكرده است . « 1 »\r\n\r\nاوضاع ادارى\r\nگذشت كه قصى نخستين فرد از بنى كنانه بود كه به پادشاهى رسيد و از اين رو حجابت و رفادت و سقايت و كار دارالندوه و رهبرى در اختيار او بود . « 2 » او را قصىّ مُجمّع مىگفتند ؛ چرا كه قريش را در مكه گرد آورد ؛ و قريش را هم در اين سال « قريش » گفتند چون گرد آمدند . تجمّع در لغت برخى عرب‌ها به معنا تقرّش است . تا پيش از آن « قريش » گفته نمىشد .\r\nقصى بيش از آن كه قومش تصور مىكردند ، اهل عمل بود . زمانى كه حكومت را به دست گرفت ، دارالندوه را به عنوان محفل مشورتى قريش تأسيس كرد . در اين محفل ، قريشيانى شركت مىكردند كه چهل سال داشتند . وى آن را به عنوان مركزى در آورد كه\r\n\r\n\r\n","description":"","footnote":"\r\n( 1 ) . الأغاني ، ج 16 ، ص 15 .\r\n( 2 ) . قصى كارهاى مهم را ميان فرزندانش تقسيم كرد ، اما در اين ميان از وارث حكومت و ولايت يادى نشده است . مفهوم آن اين است كه تيره‌ها و قبايل در مكه بعد از قصى تسليم كسى مىشدند كه به فضل شناخته شود . گفته شده است كه عثمان بن حويرث براى دستيابى به حكومت تلاش كرد ، اما موفق نشد . جاحظ در اين باره گويد : مكه همچنان امن بود و هيچ مالياتى نمىپرداخت و تابع هيچ پادشاهى نبود . از مشهورترين كسانى كه قريش در جاهليت سر به فرمانشان سپرد ، از بنىهاشم عبدالمطلب و ابوطالب و زبير بودند و از بنى اميه ، حرب بن اميه و ابوسفيان بن حرب ، و از بنى زهره ، علاء ثقفى ، و از بنى مخزوم ، وليد بن مغيره ، و از بنى سهم ، قيس بن عدى ، و از بنى عدى ، كعب بن نفيل بودند .\r\n","page_name":" 89 ","page_number":89},
  {"content":"\r\n\r\nچهره‌هاى قريش بطائح در آن باشند . قريش بطائح عبارت بودند از : هاشم ، اميه ، مخزوم ، جُمح ، سَهم ، تيْم ، عَدى ، اسَد ، نوْفل و زُهره . « 1 » اين شورا نوعى نظام اشرافى هم بود ، چرا كه فرزندان قصى با هر سن و سالى مىتوانستند در آن وارد شوند .\r\nقصى مسأله آبرسانى به حجاج را مورد توجه قرار داده ، دستور داد منبعى از پوست درست كرده آن را كنار كعبه نهادند و در آن آب شيرين ريخت ، آبى كه به كمك شترها از مناطق دوردست اطراف مكه به آنجا آورده مىشد . او همچنين به دنبال يافتن آب شيرين در مكه بود و به همين جهت چاه عجول را كند كه محل آن در جايى است كه رواق فعلى مسجد در امتداد آن در كنار باب الحميديه « 2 » و باب الوداع قرار دارد . همچنين چاهى در كنار سدّ در سمت مسجد الرايه كند . اين همان چاهى است كه امروزه در جَوْدريه در محل واقع در برابر قصر جفالى واقع شده « 3 » و بئر جبير بن مطعم ناميده مىشود ، چرا كه جبير ، پس از آن كه چاه ياد شده مندرس شد ، آن را تجديد كرد .\r\nفرزندان قصى پس از وى توجه خاصى به چاه‌ها داشتند و همچنان در پى آب شيرين گشته به حفر چاه مىپرداختند .\r\nقصى به اطعام حجاج هم عنايت داشت . قريش هر ساله به همين منظور پولى در اموال خود منظور كرده ، به قصى مىداد تا به كمك آن به اطعام حجاج پرداخته ، كسانى كه زاد و توشه‌اى ندارند از آن استفاده كنند .\r\nقصى با استفاده از همين پول‌ها آرد تهيه مىكرد و با استفاده از ران قربانىها و گردآورى آنهاو طبخشان و نيز ريختن آرد در آنها ، غذايى درست كرده حجاج را اطعام مىكرد . فرزندان او اين را به عنوان يك سنّت حفظ كردند ، آن چنان كه عَمرو نواده او ، در زمانى كه خشك‌سالى و قحطى در مكه پديد آمد ، با استفاده از پولى كه از قريش فراهم آورده بود به شام رفته آرد و نان تهيه كرد و با پختن گوشت ، نان را در آن تريد كرده ،\r\n\r\n\r\n","description":"","footnote":"\r\n( 1 ) . مروج الذهب مسعودى ، ج 3 ، ص 911 .\r\n( 2 ) . دارالحكومهء مكه كه در دوران عبدالحميد ساخته شد و بعدها در مسجد افتاد ( عاتق ) .\r\n( 3 ) . در باره مسجد الرايه و محل آن در فصل مربوط به عمران مكه در دوران امويان سخن خواهيم گفت .\r\n","page_name":" 90 ","page_number":90},
  {"content":"\r\n\r\nمردم را در اين قحطسالى اطعام مىكرد . همين اقدام او سبب شد تا او را هاشم بنامند ، « 1 » تعبيرى كه از روى « هشم الثريد » ساخته شده بود . چنان كه شاعر در بارهء او گويد : عمرو كسى است كه براى مردم ثريد درست كرد ، آن هم در روزگارى كه مردان مكه در دوران سختى و خشك‌سالى به سر مىبردند .\r\nزمانى كه اسلام ظهور كرد ، قريش همچنان به صورت يك سنت به اين كار ادامه مىداد . رسول صلى الله عليه و آله هم با فرستادن مالى با ابوبكر در جريان برگزارى حج در سال نهم هجرى جهت اطعام حجاج اين سنت را امضا فرمود . « 2 » ايشان همين كار را در حجة الوداع هم انجام داد . بعد از آن ابوبكر و ديگر خلفا هم به اين كار ادامه دادند . ابوالوليد ازرقى گويد : اين كار ادامه يافت تا روزگار ما كه خلفا در ايام حج ، در مكه و منى و تا پايان مراسم ، حجاج را اطعام مىكنند . ابوالوليد در ميان قرن سوم هجرى درگذشته است .\r\nتا آنجا كه من مطالعه كرده‌ام ، نديده‌ام كه در دوره‌اى ، اين سنّت حَسَنه تعطيل شده باشد ؛ اما تصور مىكنم در پى برآمدن فتنه‌ها و جنگهايى كه سبب قطع مسير به مكه مىشد ، آن سنت تعطيل مىشده است . نكتهء قابل توجه در اين سنت آن است كه هزينهء آن به طور مشترك توسط قريش و بعدها با مشاركت مسلمانان در صدر اسلام پرداخت مىشد . به مرور اين مشاركت عمومى ، جاى خود را به بيت المال و خزاين خلفا داد . بايد پرسيد : آيا مردم مكه دست از آن مجد و عظمت گذشته برداشتند يا آن كه زندگى بر آنان تنگ شد ؟ همانطور كه پيش از اين گفتيم ، قريش ، فعال‌ترين قبايل جزيرة العرب در كارهاى تجارى بودند . بنابراين در دادن هزينهء اطعام حجاج در موسم حج دستشان باز بود . زمانى كه اسلام برآمد ، فعاليت قريش بيشتر شد و به دنبال فتوحات و گسترش تجارت ، ثروت‌هاى هنگفتى به سوى آنان سرازير شد . با فزونى ثروت بود كه زمين‌هاى آنان در طائف و مدينه و برخى از نواحى مكه و وادىهاى نزديك هم سرسبز و خرّم شد ، چرا كه از اين پول‌ها براى كندن چاه استفاده مىشد . چيزى نگذشت كه اين فعاليت\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ، ص 127 .\r\n( 2 ) . اخبار مكه ازرقى ، ج 1 ، ص 64 .\r\n","page_name":" 91 ","page_number":91},
  {"content":"\r\n\r\nكاهش يافت و به دنبال آن ، ثروت و سرسبزى هم از ميان رفت ، چرا كه چهره‌هاى ثروتمند قريش همراه با دارايىهاى خود براى رفتن به مراكز خلافتِ خارج از جزيرة العرب ، به ديگر شهرها كوچ كردند . بدين ترتيب ، حجاز و مكه به منطقه‌اى مانند يك رباط يا تكيه تبديل شد كه مورد عنايت خلفا و بذل و بخشش‌هاى خلفا و ملوك قرار گرفت . مردم مكه در اين دوره كارى جز آماده كردن شرايط براى طواف حجاج و دعا براى طول عمر صاحبان سلطه نداشتند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nمكه در روزگار پيامبر صلى الله عليه و آله\r\nزندگى پيامبر صلى الله عليه و آله نقطهء تحوّلى در تاريخ مكه بود ، يا به عبارت روشن‌تر حدّ فاصلى ميان دورهء قبل و دورهء جديد آن شهر بود كه به عنوان قبله ، ميليون‌ها مسلمان روزانه پنج بار متوجه آن مىشوند ، يا جايى كه سالانه صدها هزار نفر از نقاط مختلف عالم به سوى آن مىشتابند .\r\nدر نوشتن تاريخ اين دورهء مكه ، بناى آن نداريم تا به تفصيل به مطالبى كه در كتابهاى سيره آمده است بپردازيم ؛ مطالبى كه در جاى خود بسيار گسترده است و ما بناى پرداختن به بيش از آن را نداريم . آنچه مورد توجه ماست ، يك مرور اجمالى و سريع بر رخدادها به هدف ايجاد ارتباط ميان حوادث عمومى از يك طرف و نتيجه‌گيرى از آن‌ها از سوى ديگر است .\r\n\r\nبعثت رسول صلى الله عليه و آله\r\nرسول خدا صلى الله عليه و آله در ميان فرهنگى مبعوث گشت كه به رغم ساختارى كه شرحش گذشت ، مانعى در استفاده از لذات زندگى ايجاد نكرد ، هيچ نوع محدوديتى در اين زمينه وجود نداشت . در آن جامعه ، ارزش‌هاى اخلاقى با معيارهاى خاصى سنجيده مىشد و به اعتبار مقياس‌هايى كه در جاهليت بود ، كسى وجود نداشت كه با وجود عصبيت‌هاى طايفه‌اى ، با طرف مقابل كنار آيد ، يا هر اندازه هم قبيله‌اش ستمگر باشد ، متمايل به سمت قبيلهء مقابل بشود ، يا آن كه ثار و انتقام خود را هر چه كه باشد ، فراموش كند يا آن كه تسليم\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nقاعده‌اى شود كه بر اساس آن ، افتخارات به قبيله‌اى جز فرزندان پدرش مىرسد .\r\nرسول صلى الله عليه و آله در ميان قومى مبعوث گشت كه مبانى آنان چنين بود و چندان آنها را باور داشت كه يك عابد معتقداتش را . كار رسول صلى الله عليه و آله تنها مقابلهء با بت‌پرستى و كارهاى عبادى نادرست آنان نبود ، بلكه مهم روبه‌رو شدن با اين قبيل ارزش‌هاى اخلاقى بود كه جامعه بر محور آن شكل گرفته بود و طالب وحدت و تمركزى نبود كه مىتوانست چهارچوب قبيله‌اى را در هم ريزد .\r\nرسول صلى الله عليه و آله از ميان بنى هاشم مبعوث شد . در اين صورت چگونه بنى اميه و بنى سهم و بنو عدى و بنو زهره و نبو تيم و بنومخزوم وبنواسد و ديگر تيره‌هاى قريش و قبايل كنانه‌اى مىتوانستند تسليم او شوند ؟ اين تسليم شدن در عرف آنان نوعى اهانت به كيان تيره‌ها و برجستگان بود . اين تسليم ، آنان را تسليم دعوتى مىكرد كه تنها افتخار را براى بنوهاشم ثبت مىكرد . پس چرا نبايد مقاومت مىكردند ؟ چرا اين قبيل ارزشهاى اخلاقىِ فاسد ، نبايد با آنچه مانند اسلام ، با عرفش سازگار نيست به معارضه برخيزد ، و چرا نبايد برابر دعوت اسلامى و حق ، استكبار ورزد ، آن هم به هدف پاسدارى از كيان تيره و قبيله و مقابله با دشمنى كه فرداى آن روز آنان را چنان در كوره ذوب مىكند كه ميراث پدران خويش را فراموش كرده ، تمامى معارف گذشته را از ميان مىبرد .\r\nرسول صلى الله عليه و آله دعوت خود را در چنين تنگنايى آغاز كرد و به خاطر همين انگيزه‌ها بود كه آن نبردها و درگيرىها كه شرحش در كتابهاى سيره آمده ، برآمد ؛ درگيرىهايى كه محصول تعصّب و حزب گرايى طايفه‌اى ، قبيله‌اى و تيره‌اى است .\r\nرسول صلى الله عليه و آله اين دشوارىها را چندان تحمّل كرد كه يك فرد صاحب عقيدهء راسخ تحمل مىكند . نخستين كسانى كه در مكه دعوتش را اجابت كردند ، كسانى بودند كه عقلشان بر ميراث موجود مىچربيد و جان آنان را چندان بالا آورده بود كه حاضر به ايستادن در برابر چراغ روشن حق نبودند . البته اين چهره‌ها اندكند و تاريخ ، شمار كمى از آنان را مىشناسد . بنابراين شگفت نيست اگر ببينيم نخستين اطرافيانش تعدادى انگشت شمار بودند .\r\nدين تازه با تعاليم تازه رخ مىنمايد ؛ اين دين به وحدت فرا مىخواند و دستور\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nنسيان قبيله‌گرايى و كفر به بت‌پرستى مىدهد . اين دين ، اباحه‌گرى مطلق را محدود مىكند ، از لذائد و شهوات منع مىكند و بحث حلال و حرام را پيش مىكشد ؛ در اين صورت كدام اخلاق ويرانگرى است كه توحيد و اتحاد را تقويت كند ؟ كدام اخلاق آشوبگرانه‌اى است كه اين محدوديت را تحمّل كند ؟ اين ، نوعى آگاهى و تجربه است كه افراد شهوانى آن را نخواهند پذيرفت . آيا قدم نهادن در اين راه جز براى صاحب وجدانِ آگاهى مىتواند باشد كه تحت تأثير هواهاى وجدانِ قبايلى كه مانند قريش و ديگران را مىسازد ، نيست ؟\r\nاين تعصب چاره‌اى جز بهره‌گيرى از جهالت و نادانى ، و راهى جز مقاومت و دفاع از مبانى خود را ندارد . در اينجا در كنار عامل پاسدارى از كيان قبيله ، عوامل ديگرى هم در كار بود كه از آن جمله اصرار بر منابع مالى ، قدسيت آداب و عادات موروثى و حرص آنان در بهره‌ورى از فسق و فجور شايع و اباحه‌گرى مطلق است .\r\nاين عوامل ، يك جا روى شخص فشار مىآورد ، آن‌چنان كه تنها مالك يقين و صبرش بود . اينها چند نفر مستضعف بودند كه قريش آنان را طرد كرده بود و آنان را با پوست و سنگ داغ شكنجه مىداد . تمامى تيره‌هاى آنان پيمانى بستند كه عليه تمامى بنىهاشم بود ، به طورى كه متعهد شدند با آنان خريد و فروش و معامله نكنند ، مگر آن كه آنان محمد را از خود دور كنند .\r\nمقاومت در مقابل محمد صلى الله عليه و آله تنها منحصر به مكه و مكيان نبود ، بلكه آنان كسانى را گماشتند تا در ايام حج مراقب ارتباط او با افراد قبايل ديگر باشند ؛ به طورى كه اگر با آنان تماسى برقرار كرد يا دعوتش را ميان قومى طرح نمود ، يا به زائرانى پناه برد ، بر او سخت گيرند و مانع از حمايت آنان از او شوند .\r\nزمانى كه محمد صلى الله عليه و آله به طائف رفت تا به قبيلهء ثقيف پناه برد ، آنان از اين كه او را بر ضد قريش حمايت كرده يا بت‌هايشان را به خشم آورند ، خوددارى كردند و ايشان به مكه بازگشت . « 1 »\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 279 .\r\n","page_name":" 95 ","page_number":95},
  {"content":"\r\n\r\n\r\nهجرت رسول صلى الله عليه و آله\r\nآن هنگام كه خداوند اجازهء هجرت به مدينه را داد ، قريش تلاش كردند تا پيش از آن كه رسول صلى الله عليه و آله در جايى استقرار يابد ، و با تكيه بر آنجا از عقيده‌اش دفاع كند و يا كيان جاهلى آنان را به بازى گيرد و دايرهء اباحىگرى شان را محدود سازد ، دعوتش را از ميان بردارند . اما عنايت خداوندى جز بر اين امر استوار نبود كه آن حضرت كارش را در آنچه بناست محقق شود ، به انجام برساند و مكه را از شرف نصرت و حمايت از رسول صلى الله عليه و آله محروم سازد . « 1 »\r\nاكنون كه با همه راه بستن‌ها او توانسته بود از دستشان بگريزد ، آنان بر آشفتند و بر قتل او ، طبق برنامه‌اى كه از پيش تعيين كرده بودند ، اصرار ورزيدند . آنان كسانى را در هر سوى براى يافتن وى فرستادند و براى هر كسى كه او را بيابد يك صد شتر جايزه معين كردند ، اما تلاش آنان به جايى نرسيد .\r\n\r\nجنگ با قريش\r\nرسول صلى الله عليه و آله در مدينه اجازهء نبرد يافت . پسر عمويش حمزه را با لشكرى كوچك براى حمله به كاروان قريش كه از شام باز مىگشت ، اعزام كرد . نيروى ديگرى را هم بار ديگر به همين هدف فرستاد . در سال دوم هجرت ، « 2 » عبداللَّه بن جَحْش را در سريهء سومى فرستاد كه كاروان را تصرّف كرد و آنچه را داشت به عنوان غنيمت برگرفت . سپس آن حضرت ، همراه سيصد نفر براى حمله به كاروانى ديگر از مدينه خارج شد . قريش كه از اين حمله آگاهى يافت با هزار سرباز برابرش آمد . دو گروه سر چاه‌هاى بدر ، جايى در\r\n\r\n\r\n","description":"","footnote":"\r\n( 1 ) . اوس و خزرج دو قبيله مخالف يكديگر در يثرب بودند و يهوديان كه اهل كتاب بودند ، در مجاورت آنان مىزيستند . اين دو قبيله كه از طريق يهوديان با وصف پيامبر صلى الله عليه و آله از كتابهاى آسمانىشان آگاه شده بودند ، بر آن شدند تا با دعوت پيامبر صلى الله عليه و آله اختلاف ميان خود را از ميان بردارند .\r\n( 2 ) . تا پايان اين كتاب از تاريخ هجرى قمرى استفاده خواهد شد .\r\n","page_name":" 96 ","page_number":96},
  {"content":"\r\n\r\nاطراف مدينه و در مسير ينبع ، با يكديگر درگير شدند . اين همان جنگ بدر كُبْرا بود كه مسلمانان در آن پيروز شدند . « 1 »\r\nدر سال سوم ، قريش قصد انتقام‌جويى كرده ، همراه مردان خويش به سوى مدينه به راه افتاد . مدينه آگاه شد و نبرد در دامنهء كوه احد در اطراف مدينه رخ داد . « 2 » پيروزى مسلمانان نزديك بود ، جز آن كه تيراندازان به هوس غنائم از كوه رمات پايين آمدند [ و مسلمانان شكست خوردند 
  ] . اين همان غزوهء احد است .\r\nجنگ‌هاى ديگرى در سال چهارم و پنجم روى داد كه قريش در آنها پيروزى نيافت . در سال ششم بود كه رسول صلى الله عليه و آله به قصد عمره و نه جنگ ، از مدينه خارج گشت .\r\nوقتى به حديبيه رسيد ، دو طرف ، در جايى نزديك منطقهء شُمَيسى امروز كه حدود بيست كيلومتر با مكه فاصله دارد ، كسانى را براى مذاكره فرستادند و رسول صلى الله عليه و آله عثمان بن عفان را فرستاد . مشركان ، سهيل بن عمرو را فرستادند و گفتند : « محمد آن سال را بايد برگردد تا عرب‌ها نگويند قريش تحت فشار تسليم شده است . اما سال ديگر مىتواند براى عمره به مكه درآيد . » رسول صلى الله عليه و آله راضى گشت و بنابراين صلح برقرار شد و آن حضرت به مدينه بازگشت . « 3 »\r\nدر شرايط صلح آمده بود كه دو طرف براى ده سال جنگ را كنار بگذارند . قريش هم سال آينده از مكه خارج شود تا محمد صلى الله عليه و آله بتواند براى عمره وارد مكه شود . به علاوه ، هر طايفه‌اى خواست مىتواند با محمد صلى الله عليه و آله هم‌پيمان شود ، و اگر كسى خواست با قريش .\r\nدر سال هفتم ، رسول صلى الله عليه و آله با دو هزار معتمر به مكه آمد و مناسك عمره را بدون هيچ مانعى انجام داد . هيبت رسول صلى الله عليه و آله روى كسانى از قريش تأثير گذاشت و دو نفر از چهره‌هاى قريش خالد بن وليد و عمرو بن عاص مسلمان شدند . « 4 »\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 436 .\r\n( 2 ) . همان .\r\n( 3 ) . سيره ابن هشام ، ج 2 ، ص 746 .\r\n( 4 ) . با اختلاف در اسلام آوردن عمرو ، در اين باره بنگريد : سيرهء ابن هشام ، ج 2 ، ص 716 .\r\n","page_name":" 97 ","page_number":97},
  {"content":"\r\n\r\n\r\nفتح مكه\r\nپس از حديبيه ، خُزاعه با رسول خدا صلى الله عليه و آله پيمان بست ، چنان كه بنوبكر بن كنانه داخل در پيمان با قريش شد . اين دو طايفه در عرفه با يكديگر نبرد كردند و قريش با سلاح ، و با در اختيار گذاشتن سايه‌بان و آب ، به بنوبكر كمك كرد . اين كمك به عنوان نقض عهد شناخته شد و قريش آغازگر آن بود .\r\nابوسفيان بزرگ مكه ، دريافت كه در برابر حادثه‌اى تازه قرار دارد كه نتيجهء همان پيمان‌شكنى است . منابع اطلاعاتى او هم خبر دادند كه مدينه در حال بسيج نيرو براى تدارك حركت عظيمى است . وى به مدينه رفت تا آبِ رفته را به جوى باز گرداند ، اما قضاى الهى در مسير شدن بود .\r\nرسول صلى الله عليه و آله دستور حركت به سوى مكه را داد و سپاه آماده شد و آنان در حالى كه مىگفتند : اللهم اضرب على آذانهم فلا يسمعوا حتى نبغتهم نبغتهم « 1 » حركت كردند تا به مرّظهران « 2 » رسيدند . ابوسفيان با عده‌اى ديگر براى كسب خبر از مكه خارج شد و چندان رفت كه برابر رسول صلى الله عليه و آله قرار گرفت . حضرت به او فرمود : واى بر تو اى ابوسفيان ! آيا وقت آن فرا نرسيده است كه بدانى خدايى جز خداوند واحد نيست ؟ ابوسفيان گفت :\r\nاگر خداى ديگرى بود مرا بىنياز مىكرد . رسول صلى الله عليه و آله گفت : آيا وقت آن نرسيده است كه بدانى من فرستاده خدايم ؟ ابوسفيان گفت : پدر و مادرم فدايت ! در اين باره ترديد دارم .\r\nعباس به او گفت : واى بر تو ! پيش از آن كه گردنت را بزنند شهادت حق را بگوى . او هم شهادتين را گفت . عباس گفت : اى رسول ! موقعيتى براى او ميان طايفه‌اش قرار ده .\r\nرسول صلى الله عليه و آله فرمود : كسى كه به خانهء ابوسفيان اندر شود ، ايمن است ، كسى كه داخل مسجد الحرام شود ، ايمن است و كسى كه درِ خانه‌اش را ببندد ، ايمن است .\r\n\r\n\r\n","description":"","footnote":"\r\n( 1 ) . عبارت ابن كثير در البداية و النهاية ، ( ج 4 ، ص 281 ) به نقل از موسى بن عقبه چنين است كه حضرت فرمود : اللهم‌خذ على أسماعهم و أبصارهم ، فلا يرون إلّابغتةً ، ولا يسمعون إلّافجأة .\r\n( 2 ) . مر الظهران جايى است كه امروزه به آن وادى فاطمه مىگوييم و در 22 كيلومترى شمال مكه است .\r\n","page_name":" 98 ","page_number":98},
  {"content":"\r\n\r\nرسول صلى الله عليه و آله فرمود تا ابوسفيان را كنار كوه نگاه دارند تا حركت سپاه را ببيند . پس از آن رهايش كردند كه به سرعت به مكه آمد و گفت : اى قريش ! محمد با سپاهى كه پيش از اين ديده نشده است آمد . گفتند : چه كنيم ؟ گفت : هر كس داخل خانهء من شود ، ايمن است . گفتند : خانهء تو گنجايش همه ما را ندارد . او گفت : اگر كسى داخل مسجد شود يا درِ خانه‌اش را ببندد ، هم ايمن است .\r\nرسول صلى الله عليه و آله به فرماندهانش دستور داد تا تنها با كسانى بجنگند كه با آنان مىجنگند .\r\nكسانى هم استثنا شده ، دستور به قتل آنان داده شد ، حتى اگر به پردهء كعبه آويزان باشند .\r\nنيز حضرت توصيه كرد تا متعرض مجروحان و فراريان و اسيران نشوند .\r\nسپاه خالد بن وليد ، احابيش « 1 » را برابر خود يافت و شمشير روى آنان بركشيده ، آنان را شكست داد . زبير هم پيش آمد ، اما قريش پراكنده شده به بالاى كوه‌ها رفته بودند .\r\nابوسفيان نزد رسول صلى الله عليه و آله آمد و فرياد زد : اى رسول خدا ! سبزى قريش خزان شد و ديگر پس از اين قريشى نخواهد بود !\r\nرسول صلى الله عليه و آله فرمود : هر كس داخل خانه ابوسفيان شود ، ايمن است . كسى كه به خانهء حكيم بن حزام « 2 » برود ، ايمن است و كسى كه در خانه‌اش را ببندد ، ايمن است و كسى كه سلاح بگذارد ايمن است .\r\nمردم درِ خانه‌هايشان را بستند و سلاحشان را كنار نهادند . مسجد و خانهء ابوسفيان هم از امان‌خواهان پر شد . موكب رسول صلى الله عليه و آله وارد مسجد شد . آن حضرت حَجَر الاسود را\r\n\r\n\r\n","description":"","footnote":"\r\n( 1 ) . برخى گفته‌اند كه احابيش زنگىهايى بودند كه در برخى از جبال مكه ساكن و با قريش هم‌پيمان شدند . ابن‌هشام به‌نقل از ابن اسحاق آورده است كه احابيش گروهى از بنى الحارث ، بنى خزيمه ، و بنى المصطلق بودند كه با يكديگر هم‌پيمان شده ، احابيش - يعنى سواد مردم به معناى يك جمع زياد - ناميده شدند . عصامى گويد : اينان به خاطر هم‌پيمانىشان با قريش در نزديك كوهى در پايين مكه كه به آن حبشى گفته مىشود ، احابيش ناميده شدند ( سمط النجوم العوالى ، ج 1 ، ص 193 ) .\r\n( 2 ) . خانهء حكيم در پايين مكه بود ، و باور من اين است كه در جايى كنار مسجد خالد بن وليد در شبيكه بوده است . استادحمد جاسر معتقد است كه اين خانه نزديك باب الوداع و خانهء ابوسفيان نزديك مدّعى در محلى به نام القبّان بوده است . اين قبّان در توسعهء ميادين اطراف مسجد از ميان رفت . القبان به معناى ميزان است كه اشياء را با آن وزن مىكنند .\r\n","page_name":" 99 ","page_number":99},
  {"content":"\r\n\r\nاستلام كرد و پس از آن كه طواف كعبه نمود فرمود : اى قريش ! خداوند نخوت جاهليت و بزرگ شمُرى پدران را از شما دور كرد . همهء مردم فرزندان آدم هستند و آدم هم از خاك است . مكه حرم امن الهى است و براى هيچ كس پيش و پس از من حلال نشده است . براى من هم تنها ساعتى از روز حلال گشت . بدانيد هر آنچه از خون و مال از گذشته بوده ، زيرپاىمن‌است مگرسدانت بيت‌وسقايت حجاج . سپس‌فرمود : اى قريش ! اى مكيان ! فكر مىكنيد من چگونه با شما رفتار خواهم كرد ؟ گفتند : با نيكى . برادرى بزرگوار و فرزند برادرى بزرگوار و كريم . حضرت فرمود : اى طلقا ! برويد شما آزاديد .\r\nآن‌گاه حضرت به سمت بتى كه كنار كعبه بود رفت و ضربه‌اى به چشم او زد و اين آيت كريمه را خواند :  وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  ( اسراء :\r\n81 ) . آنگاه مسلمانان در انهدام بت‌ها از يكديگر سبقت گرفتند و آنها را زمين زده ، نابود كردند . در اين روز رسول خدا صلى الله عليه و آله كليد كعبه را به سدنهء آن داد و گفت : اى بنى عبدالدار ! آن را بگيريد و تا قيامت آن را در اختيار داشته باشيد كه جز ظالم آن را از شما نخواهد گرفت . و كليد تا به امروز در دستان آنان است . « 1 »\r\n\r\nنخستين امير مكه\r\nرسول صلى الله عليه و آله چند هفته‌اى در مكه بود تا آن كه خبر تجهيز هوازن و ثقيف براى جنگ را در مكه شنيد . آن حضرت با سپاهش و در حالى كه دو هزار نفر از مكيان هم به او پيوستند ، به سمت طائف حركت كرد . اين پس از آن بود كه عتاب بن اسيد را به امارت مكه گمارد و به او فرمود : مىدانى تو را بر چه كسانى گماردم ؟ بر همسايگان خداوند .\r\nبه آنان نيكى كن .\r\nعتاب يك اموى بود كه روز فتح مكه اسلام آورد . او به تقوا شهرت داشت و يك بار سوگند خورد كه در آنچه رسول صلى الله عليه و آله مرا بدان فرستاد جز دو پيراهن نصيب من نشد . « 2 »\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، ج 1 ، ص 822 و بعد از آن در باره فتح مكه .\r\n( 2 ) . الاستيعاب ، ج 3 ، ص 1024 .\r\n","page_name":" 100 ","page_number":100},
  {"content":"\r\n\r\nرسول صلى الله عليه و آله به طائف رفته ، هفده شبانه روز آن را در محاصره گرفت . اما پس از آن كه از خداوند خواست آنان را به سوى او آورد ، آنجا را رها كرد . اندكى بعد آنان تسليم شده ، نزد رسول صلى الله عليه و آله آمدند .\r\nرسول صلى الله عليه و آله در بازگشت ، به جِعِرّانه « 1 » آمد . از آنجا احرام عمره بست ، سپس به مكه آمد و عمره انجام داد و از آنجا به سمت مدينه حركت كرد . اين پس از آن بود كه بار ديگر امارت عتاب را بر مكه تجديد كرد و براى هر روز او يك درهم قرار داد . اين پول معادل چيزى كمتر از يك ريال امروزى است . بدين ترتيب عتاب نخستين امير مكه پس از اسلام بود .\r\n\r\nنخستين امير حج\r\nدر سال نهم ، شمارى از مسلمانان مدينه ، از مهاجر و انصار ، به قصد حج با امارت ابوبكر راهى مكه شدند . او نخستين امير الحاج در اسلام بود . ابوبكر در حالى به مكه رسيد كه باقىماندهء مشركان هم به انجام مناسك خود بر اساس همان روش پيشين پدران خود مشغول بودند . در كنار آنان مسلمانان هم بر اساس آنچه ابوبكر مىگفت حج انجام مىدادند . در اين وقت بود كه على بن ابىطالب عليه السلام به نمايندگى از مدينه به مكه در آمد تا روز عيد قربان در منى « 2 » آياتى از سورهء برائت را كه به تازگى نازل شده بود ، بر مردم بخواند . در اين دستور آمده بود : در سال آينده هيچ مشركى حج نخواهد گذارد ، كسى عريان گرد كعبه طواف نخواهد كرد ، و با هيچ مشرك و جز آن عهد و پيمانى نخواهد بود ، مگر آن كه كسانى از پيش پيمانى با محمد صلى الله عليه و آله داشتند كه تا پايان مدت پيمان ، بر اساس همان پيمان با آنان برخورد خواهد شد . همچنين خداوند دستور به جهاد با مشركانى را داد كه پيمان خود را نقض كرده‌اند . كسانى هم كه عهدى ندارند چهار ماه فرصت خواهند\r\n\r\n\r\n","description":"","footnote":"\r\n( 1 ) . جعرانه در فاصلهء 29 كيلومترى مكه است .\r\n( 2 ) . منى در فاصلهء حدوداً 10 كيلومترى مكّه است .\r\n","page_name":" 101 ","page_number":101},
  {"content":"\r\n\r\nداشت تا تصميم بگيرند . پس از آن هيچ عهدى براى هيچ مشركى نخواهد بود .\r\nاين بيانيه ، به طور كامل برگرفته از سورهء برائت ( توبه ) بود . در اين فرمان تكليف بسيارى از مسائلى كه تا آن زمان در انتظار تعيين حدود و ثغور قانونى رها شده بود ، تعيين شد .\r\n\r\nحَجّة الوداع\r\nدر سال دهم هجرت بود كه رسول صلى الله عليه و آله اعلام كرد قصد انجام فريضهء حج را دارد و سپس شروع به تدارك مقدّمات سفر كرد . مردم مدينه نيز آماده شدند . وقتى خبر به مكه رسيد ، قريش هم براى ديدار و گرامى داشت مقدمش آماده شدند . رسول خدا صلى الله عليه و آله در اواخر ذى قعده پس از آن كه نماز ظهر را خواند ، از مدينه خارج شد . تمامى همسران و بزرگان مهاجرين و انصار و گروه زيادى از مردم حاضر بودند . آن حضرت با كاروانى عظيم كه هر لحظه بر شمارش افزوده مىشد به سمت مكه به راه افتاد . زمانى كه به مكه رسيد ، از بالاى شهر وارد شد و پس از آن با همراهان عازم مسجد شده ، طواف كرد .\r\nسپس به صفا و مروه رفت و در نهايت به خيمه‌گاهش در آمد . آن حضرت چهار روز در آنجا ماند و روز ترويه هشتم ذى حجه ، ظهرگاه ، با يارانش به سمت منى رفت . در آنجا نماز ظهر و عصر و مغرب و عشا و صبح را گذارد و شب را خوابيد . وقتى خورشيد روز نهم ذى حجه ، روز عرفه ، طلوع كرد به سمت عرفات رفت . قبّهء آن حضرت را در نمره « 1 » زدند و حضرت در آنجا توقف كرد . وقتى ظهر شد سوار بر شترش كه نامش قصوا بود شد . مسلمانان نيز سوار بر شتران به قصد وقوف ، به درون وادى عرنه رفتند كه چند گامى با قبّهء آن حضرت فاصله داشت . در آنجا ايستاد و خطبهء مشهورش را ايراد كرد ، همان خطبه‌اى كه به خطبهء حجة الوداع مشهور است . آن حضرت در اين خطبه ، پايه‌هاى اسلام را استوار كرد و اساس شرك را در هم ريخت . آن حضرت جاهليت را زير پا نهاد ، ربا را تحريم كرد و بر حرمت خون و مال و آبرو تأكيد نمود . نيز برخى از مسائل اسلامى را توضيح داد و امت خود را توصيه به تمسك به كتاب خداوند كرده فرمود : چيزى را ميان شما نهادم كه اگر به آن تمسك كنيد هرگز گمراه نخواهيد شد . سپس گفت : خداوند ! آيا\r\n\r\n\r\n","description":"","footnote":"\r\n( 1 ) . مسجد نمره حدود 5 كيلومتر مانده به كوه عرفات است .\r\n","page_name":" 102 ","page_number":102},
  {"content":"\r\n\r\nابلاغ كردم ؟ گفتند : آرى . گفت : خدايا گواه باش . خدايا گواه باش . خدايا گواه باش . « 1 »\r\nآنگاه به بلال دستور اذان داده ، نماز ظهر و عصر را به قصر خواند . سپس به موقف آمد و روى شتر خويش توقف كرده ، به تضرّع و دعا مشغول گشت تا خورشيد غروب كرد . در اين وقت از عرفات به سمت مزدلفه حركت كرد و نماز مغرب و عشا را در آنجا گذارد و از ابن عباس خواست تا براى او سنگريزه فراهم آورد . سپس به منى رفت و از آن جا عازم مكه شد .\r\nرسول صلى الله عليه و آله پس از فراغت از حج ، به مُحصّب « 2 » آمد ، جايى كه خيمه‌گاهش را سرپا كرده بود . يك شب در آنجا خوابيد و همان شب طواف وداع را انجام داد . صبح آن روز نداى كوچ سر داده شد . مردمان ديگر هم عازم شده ، به همراه او به سوى مدينه حركت كردند . اين در حالى بود كه بزرگان قريش و چهرگان مكه براى توديع ، او را بدرقه مىكردند .\r\nدو ماه و چند روز پس از رفتن رسول صلى الله عليه و آله از مكه بود كه آن حضرت رحلت كرد .\r\nاين امر تأسفى عميق و اندوهى بزرگ به همراه داشت .\r\nبرخى از كتاب‌هاى سيره « 3 » آن حضرت را چنين وصف كرده‌اند : « 4 » اميرالمؤمنين\r\n\r\n\r\n","description":"","footnote":"\r\n( 1 ) . سيره ابن هشام ، ج 2 ، ص 970 .\r\nاين روايت ، برابر حديث ثقلين ساخته شده است كه حضرتش فرمود : إني تارك فيكم الثقلين : كتاب اللَّه وعترتي ، ما إن تمسكتم بهما لن تضلّوا أبداً . اين حديث در منابع معتبر سنى و شيعه آمده و دست كم چندين كتاب در نشان دادن طرق صحيح آن نوشته شده است . از جمله بنگريد : كتاب اللَّه وأهل البيت في حديث الثقلين ، قم ، دليل ما ، 1380 .\r\n( 2 ) . محصب و ابطح دو نقطه در نزديكى معابده در اطراف مكه در مسير منى هستند . ( عاتق : ) هر دو نقطه اكنون آباداست و محلات احياء ، روضه و ششه در آنها قرار دارد .\r\n( 3 ) . در متن عربى به كتاب فتوح مصر از « ابن اسحاق » ارجاع داده شده ! كه آشكارا خطاست . متن وصف رسول خدا صلى الله عليه و آله در بسيارى از مآخذ آمده است . « ج »\r\n( 4 ) . مؤلف در اينجا فقط چند سطر از اصل روايت را آورده است بدون آن كه راوى اين وصف را كه امير مؤمنان عليه السلام است معرفى كرده باشد . ما ترجمهء كهن اين حديث را از روى كتاب سيرت رسول اللَّه صلى الله عليه و آله ج 1 ؛ ص 398 - 399 آورديم . ترجمهء ديگرى از اين روايت را مىتوان در مجمل التواريخ والقصص ( ص 209 - 210 ) مشاهده كرد . « ج »\r\n","page_name":" 103 ","page_number":103},
  {"content":"\r\n\r\nعلى - رضي اللَّه عنه - چون صفت پيغمبر - صلوات اللّه عليه - كردى ، گفتى : نه درازى باريك بود و نه كوتاهى خُرد ، بلكه ميانهء اين هر دو بود ، راست اندامِ تمام پشت ، مويى داشت نه جعدى جعد و نه تيزى تيز ، ميانهء اين هر دو بود ، نه كِرْ و نه تيز ، رويى داشت نه گِرد و نه برآمده چون روى فربهان ، و نه خشك و نِزار چون روى نحيفان ، بلكه روىْ گرد به قاعده بود ، سپيد و روشن و لطيف . چشمى داشت سپيدش سپيد و سياهش سياه ، مژگانى راست به هم در رُستَه ، دراز و بسيار ، و استخوان اعضاهاى وى بزرگ و قوى ، ميان شانهء وى گشاده و ميان خط نافش باريك ، موىهاى اندامش خرد و تُنك ، انگشتانش - هم از آنِ دست و هم از آنِ پاى - درش و بزرگ ؛ كف‌هاى وى نرم چون حرير بود ، و چون از جاى خود برخاستى و مىرفتى ، از چُستى همانا كه مرغ بود كه مىپريد ، و چون التفات كردى به يك بار التفات كردى ، نه چون رعنايانْ سرخوهله [ به معناى كجى و ناراستى 
  ] داشتى . و در ميان هر دو كتفش مُهر نبوّت بودى ، و او خود كه صد هزار درود حق بر وى باد ، خاتم پيغمبران و مهتر عالَميان بود ، و در سخا از همه بهتر بود ، و در شجاعت از همه بيشتر بود ، و در فصاحت از همه نيكوتر و تمام‌تر بود ، و در عهد و پيمان از همه درست‌تر بود ، و در خوى و خُلق از همه نيكوتر بود ، و در تعيُّش با مردم از همه بزرگ‌تر . بر بديهه چون وى را بديدندى از وى هيبت داشتندى ، و چون با وى مخالطت كردندى وى را چون جان و دل دوست گرفتندى ، نه پيش از وى مثل وى كسى توانستندى ديدن ، و نه بعد از وى كسى مثل وى تواند يافتن ، صَلَّى اللّهُ عَلَيْهِ و آله و سلَّم . « 1 »\r\n\r\n\r\n","description":"","footnote":"\r\n( 1 ) . سيرت رسول اللَّه ، ج 1 ، ص 398 - 399\r\n","page_name":" 104 ","page_number":104},
  {"content":"\r\n\r\n\r\nمسائل عمومى مكه در روزگار رسول صلى الله عليه و آله\r\n\r\nبُعد دينى\r\nزندگى در مكهء پس از فتح ، متفاوت با چيزى بود كه پيش از آن در اين شهر جريان داشت . اين بَعد از آن بود كه ارزش‌هاى والاى جديد ، قبيله‌گرايى و تفاخر به پدران و انتقام‌جويى و نوعى از برترى جويى كه منجر به نابودى شد و امتياز خواهى براى بزرگان و قدرت بر جمع آورى ثروت از راه حق و باطل را از بين برده بود و جاى آن را اخوّت دينى گرفته بود . در اين وقت ، بزرگى به دين بود و هيچ عربى بر عجمى برترى نداشت و سيادت و صدارت منحصر به اصحاب تقوا شد . اين معيارها در فرهنگ جامعه تأثير گذاشت و اخلاق تازه‌اى را كه الهام گرفته از قرآن بود پديد آورد و افق‌هاى تازه‌اى را بر اساس سيرهء نبوى پديد آورد كه سابقه نداشت ، به طورى كه در ديدگاه‌هاى جامعهء جديد اثر گذاشت و نخوت و عصبيّت جاهلى را از ميان برد . يكى از پيامدهاى آن اين بود كه فضاى شعر را هم محدود به آن چيزى كرد كه تنها برگرفته از دين بود و رنگى از اخلاق قرآنى داشت .\r\nالبته ما نمىتوانيم اين وضعيت را شامل تمامى مردمان مكهء آن زمان بدانيم . آگاهيم كه مكهء همان روزگار پر از بدوىها و افراد بى فرهنگ از شهرنشينان بود كه در كنار مؤمنانى كه زندگىشان را وقف خداى متعال كرده و براى باورهايشان احترام قائل بودند ، زندگى مىكردند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nبُعد اجتماعى\r\nيكى از پيامدهاى فتح مكه توسط اسلام ، پديد آمدن نوعى سازمان اجتماعى تازه بود كه تمامى آداب و عادات را ويران ساخت و به جاى آن رويّهء تازه‌اى كه مبتنى بر قرآن و سنّت نبوى بود ، شكل گرفت .\r\nدر اين دعوت اجتماعى بود كه زنده به گور كردن دختران كه ميان طوايفى از قريش و شمار فراوانى از عرب شايع بود از ميان رفت . نكاح مَقت كه بر اساس آن زن شوهر مرده به عنوان ارث به پسران شوهرش يا خويشانش مىرسيد ، باطل اعلام شد . همين طور ازدواج با خواهر و عمه و خاله و دختران برادر و خواهر تحريم گشت و تعدد زوجات ، از بيش از چهار همسر محدود شد . حتى همين مقدار هم با شروطى كه قرآن گذاشته بود به شدت رو به كاهش گذاشت و يا از ميان رفت .\r\nزن ، آزادى زيادى را كه عرب منكر آن بود به دست آورد و البته براى اين آزادى حدودى گذاشته شد كه تعدّى از آن روا نبود . او نبايست زينت خود را جز در جاى خاص و تعريف شده ( آن‌چنان كه در سورهء نور آمده ) آشكار مىكرد . شوهر او حقى بر وى داشت كه قرآن آن را بيان كرده بود ، آنچنان كه مىتوانست از او فاصله بگيرد يا او را تأديب كند ، البته نه به شكل افراطى در حدّ آنچه از پدرانشان به ارث برده بودند .\r\nدر سازمان اجتماعى تازه ، مسأله ازدواج و طلاق تعريف شده بود . همين طور قوانين مربوط به شير دادن . با بردگى هم مبارزهء سختى صورت گرفت و به جاى آن نظم جديدى كه از مشكلات بردگان مىكاست استقرار يافت و حقوقى به آنان داده شد كه قريش و عرب به آن باور نداشتند . در اين نظام جديد ، راه‌هايى براى آزادى بردگان تدارك ديده شد كه بسيار فراوان بود .\r\nدر نظام اجتماعى - اقتصادى جديد ، ربا تحريم شد ، ابرازى كه به وابسته كردن افراد ضعيف به قوى ، در تمامى جوامع عربى و به خصوص در مكه تبديل شده بود ، آنچنان كه ثروتمند هر كارى كه مىخواست انجام مىداد . شراب و قمار هم تحريم گرديد . همين طور تمامى نظام خريد و فروش و قضاوت و ميراث كه سبب برانگيختن روح طغيان و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتجاوز مىشد ، ملغى گرديد و به جاى آن نظم تازه‌اى كه جانبدار عدالت و مساوات در حدود شرعى آن بود ، بر پا شد . « 1 »\r\nدر اين وقت كه بيشتر بزرگان صحابه يا چهره‌هاى برجستهء قريش در اين فضاى تازه عازم مدينه شده تلاش مىكردند تا پاى جاى پاى رسول صلى الله عليه و آله بگذارند و رسول صلى الله عليه و آله هم به خاطر لطفى كه به مدينه داشت و به او پناه داده و حمايتش كرده بودند ، از بازگشت مهاجران به مكه كراهت داشت . آرى در اين وقت و به رغم آن وضعيت ، مكه همچنان پر از ساكنان اصلى خود از تيره‌هاى مختلف و كسانى از اعراب مهاجر به آن و نيز موالىِ جذب شده به آنجا بود . اين افراد بر پايهء آموزه‌هاى جديد به معاملات تجارى خود پرداخته ، به كارهاى صنعتى معمول و محدودى كه با آنها آشنايى داشتند و نيز كشت و زرع و باغستان‌هايى كه در اطراف مكه و نواحى آن داشتند ، مشغول بودند .\r\n\r\nبُعد علمى\r\nموقعيت تجارى مكه در روزگار قريش چنان ايجاب كرده بود تا آنان مجبور به ثبت و ضبط امور تجارى خويش باشند . به همين دليل ، كاتبانى در آنجا بودند كه مىتوانستند اقدامات تجارى را كه تا شرق و غرب امتداد داشت ثبت كنند . حتى شواهدى وجود دارد كه نشان مىدهد برخى از زنان هم با كتابت آشنا بودند ، چنان كه حفصه همسر رسول خدا صلى الله عليه و آله چنين بود .\r\nزمانى كه وحى بر رسول صلى الله عليه و آله آغاز گرديد ، آن حضرت در نوشتن قرآن توسط كاتبان تا سر حد امكان ، اصرار داشت . اين علاوه بر آن بود كه به حافظهء نيرومند برخى از ممتازين از صحابه هم اعتماد مىشد .\r\nبه رغم آن كه كتابت ، چندان قوى و سريع نبود ، اما نوشتن روى هر آنچه مقدور بود ، از قبيل چوب ، استخوان ، پوست و سنگ صورت مىگرفت . در برخى از اوقات روى ورق هم مىنوشتند ، چرا كه ما در خبر اسلام آوردن عمر مىخوانيم كه خواهر و\r\n\r\n\r\n","description":"","footnote":"\r\n( 1 ) . مطالب پيش‌گفته به صورت پراكنده در آياتى از قرآن آمده است .\r\n","page_name":" 107 ","page_number":107},
  {"content":"\r\n\r\nشوهر خواهرش مشغول خواندن چيزى از قرآن در قالب صحيفه‌اى بودند ، كه عمر بر آنان وارد شد . « 1 »\r\nبدين ترتيب توان گفت مكهء زمان رسول صلى الله عليه و آله به لحاظ كتابت ، در حدّى بوده كه مىتوانسته كتاب تدوين كند ؛ گرچه در اين تدوين و كتابت ، حروف فاقد نقطه بوده است .\r\nچرا كه نقطه‌گذارى از زمان حجّاج ثقفى باب شد . رسول صلى الله عليه و آله هم كار كتابت را تشجيع و تسريع كرده ، برخى از اين افراد به مدينه رفتند تا در آنجا نيز اين حركت را آغاز كنند .\r\nعنايت رسول صلى الله عليه و آله به كتابت در مدينه بيشتر شد . شاهد آن كه هر كسى از اسراى مكه كه كتابت مىدانست ، مىتوانست با آموختنِ نوشتن به ده نفر از مسلمانان ، خود را آزاد كند . « 2 »\r\nمكهء پس از فتح ، با استفاده از قرآن ، خود را براى فهم تازه‌اى آماده كرد . كتاب‌هاى سيره و مغازى و آثارى مانند كتاب‌هاى طبقات در زمينهء اخبار مربوط به امام على عليه السلام و ابن مسعود و ابن عباس و ابوذر غفارى و ابوالدراء به ما مىگويند كه آنان بعد از فتح مكه ، به اين شهر رفت و آمد داشتند . از اين مطالب مىتوان دريافت كه مكه از دانش آنان بهره‌مند مىشده و بر معارف تازه‌اش به خاطر همين ارتباطها مىافزوده است . به ويژه كه مىدانيم چهره‌هاى ياد شده داراى عالىترين مراتب علمى ميان اصحاب رسول خدا صلى الله عليه و آله بودند . دربارهء برخى از اينها گفته مىشد : اگر همه مردمان روى زمين نزد آنها آيند ، باز آنها به لحاظ علمى بر آنان سرورى دارند . بايد به اين مطالب ، اين نكته را هم افزود كه مردمان مكه نيز پيش از رحلت رسول صلى الله عليه و آله به مدينه رفت و آمد داشتند و نزد برخى از مهاجران اقامت كرده ، هر آنچه آنان از دانش داشتند براى رفع جهالت خويش از آنان فرا گرفتند . اين نيز نوعى بهره‌گيرى علمى بود كه مكيان در دورهء مورد بحث ما از آن برخوردار بودند .\r\n\r\n\r\n","description":"","footnote":"\r\n( 1 ) . مؤلف كه اصرار دارد نشان دهد عرب با كاغذ به معناى امروزى آن هم آشنا بوده ، صحيفه را به خطا عبارت از دفترى كاغذى معنا كرده است . در حالى كه مصحف قرآنى كه شمارى اوراق ميان دو جلد بود ، مىتوانست از پوست هم باشد نه آن كه لزوماً از كاغذ باشد . « ج »\r\n( 2 ) . الروض الأنف ، ج 5 ، ص 245 .\r\n","page_name":" 108 ","page_number":108},
  {"content":"\r\n\r\nابن هشام در بارهء معاذ بن جبل مىنويسد : رسول خدا صلى الله عليه و آله در روز فتح مكه وى را به عنوان قاضى مكه منصوب كرد ، درست همان وقت كه عتاب بن اسيد را امير مكه گردانيد .\r\nما از دانش معاذ بن جبل و امتيازات علمى او آگاهيم و اين را هم بايد نوعى ديگر از انواع بهره‌مندىهاى علمى مكيان به لحاظ تعليم و تربيت به شمار آوريم . اين كه كتاب‌هاى تاريخى اشاره به اعزام معاذ بن جبل به يمن براى آموزش مردم دارند ، منافاتى با آنچه كه در بارهء اقامت وى در مكهء پس از فتح گفته شده است و طبعاً استفادهء مكيان از دانش او در آن وقت ، ندارد . طبرى مىافزايد : رسول صلى الله عليه و آله هُبَيرة بن شبل ثقفى را هم با وى شريك گردانيد . « 1 » ابن حجر در الإصابه گويد : هبيره در سال فتح - سال هشتم هجرت - ولايت مكه را داشت و زمانى كه رسول صلى الله عليه و آله از طائف برگشت ، امارت مكه را به عتاب سپرد .\r\n\r\n\r\n","description":"","footnote":"\r\n( 1 ) . منائح الكرم ، 1 : 502 . « ج »\r\n","page_name":" 109 ","page_number":109},
  {"content":"\r\n\r\n\r\nروزگار خلفاى نخست\r\n\r\nروزگار ابوبكر\r\nگذشت كه رسول خدا صلى الله عليه و آله امارت مكه را پس از فتح آن به دست عتاب بن اسيد سپرد . عتاب از بهترين بنىاميه بود كه نسبش به قصىّ بن كلاب مىرسيد . او در دورهء امارتش بر مكه در زمان رسول صلى الله عليه و آله نمونه‌اى از سيرهء مقبول را كه رسول ، او را بدان وصيت كرده بود ارائه داد . حضرت فرمود : آيا مىدانى تو را بر چه كسانى امير كردم ؟ بر همسايگان خداوند ، پس با آنان نيكى كن .\r\nابوبكر كه به خلافت رسيد ، عتاب را در مكه باقى گذاشت و او در دوران ابوبكر هم امارت اين شهر را داشت . برخى از مورّخان نوشته‌اند : همان روزى كه ابوبكر مُرد او هم درگذشت . برخى هم نوشته‌اند : روزى كه خبر مرگ ابوبكر به مكه رسيد ، او مرد .\r\n\r\nروزگار عمر\r\nنخستين امير مكه در ابتداى خلافت عمر محرز بن حارثه از بنى عبدشمس قرشى بود . پس از آن قنفذ بن عمر بن جدعان ، سپس نافع بن عبدالحارث خزاعى ، بعد از آن احمد بن خالد بن عاص بن هشام بن مغيره مخزومى ، سپس طارق بن مرتفع « 1 » و بعد از او\r\n\r\n\r\n","description":"","footnote":"\r\n( 1 ) . در الإصابه به نام طارق بن مريفع ضبط شده است . بنگريد : ذيل مدخل مربوطه .\r\n","page_name":" 110 ","page_number":110},
  {"content":"\r\n\r\nحارث بن عبدالمطلب از بنىهاشم ، اميران مكه بودند . « 1 »\r\nتعدد آنان جلب توجه مىكند . اين مطلب به سياست عمر در برخورد شديد با واليانش باز مىگردد كه سخت از آنان مراقبت داشت و تواند كه علت تعدد ، همين امر باشد . عمر تنها از تعداد معدودى از اميرانش راضى بود « 2 » و به همين دليل فراوان عزلشان مىكرد . وى سنت مقاسمهء اموال آنان را هم پايه گذارى كرد ؛ به اين ترتيب كه پيش از رفتن والى ، اموال او را محاسبه مىكرد و در پايان امارتش ، باز ثروت وى را حساب كرده ، هر چه بر آن افزوده شده بود يا مقدارى از آن را بر مىداشت و به بيت المال مىسپرد ، مگر آن كه بر وى ثابت مىشد كه آن اموال را از راه‌هاى مشروع به دست آورده است .\r\n\r\nروزگار عثمان\r\nدر بحث از واليان خليفهء اول و دوم در مكه ، به رويدادهاى مربوط به آن دو در مدينه نپرداختيم ؛ چرا كه ما تاريخ مكه مىنويسيم و به همين دليل ، به اخبار نقل شده چندان مىپردازيم كه ارتباطى با موضوع مورد بحث ما داشته باشد . اما در اين مقطع نياز مبرمى به طرح يك بحث استطرادى در باره عثمان در آن حادثه بزرگى كه رخ داد داريم ؛ چرا كه آن حادثه پيامدهايى داشت كه به مكه نيز مربوط مىشد .\r\nداستان عثمان مفصل‌تر از آن است كه به اختصار برگزار كرده يا ضمن فصل كوتاهى بياوريم . مورّخان قديم و جديد در بارهء علل و اسباب آن فراوان گفته‌اند ، كما اين كه در نتيجهء آن تحقيقات هم ، اختلافاتى روى داده است . با اين همه آنان در اين مطلب اتفاق نظر دارند كه آن رويداد ، نخستين حادثه‌اى بود كه اختلاف نظر ميان مسلمانان را پديد آورد و اولين شكافى بود كه صفوف مسلمين را بر هم زد .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 164 .\r\n( 2 ) . يكى از كسانى كه عمر هيچ گاه عزلش نكرد معاويه بود و بر حسب باور مؤلف ، وى بايد از جمله كسانى باشد كه‌عمر سخت از وى راضى بوده است . « ج »\r\n","page_name":" 111 ","page_number":111},
  {"content":"\r\n\r\nبه عقيدهء من كار عثمان چندان شگفت نبود . « 1 » او فردى بخشنده و نرمخو بود و با مشاورانش به مسالمت رفتار مىكرد و هيچ كارى را بدون مشورت آنان انجام نمىداد .\r\nخلافت او پس از خلافت عمر بود . عمر مردى ترسناك ، قدرتمند و استوار بود كه قريش از او حساب مىبردند و سركشان از او در هراس بودند و نزديكان از وى در خوف بودند .\r\nزمانى كه سماحت و نرمى ، جاى اين قبيل رفتارهاى جبارانه را گرفت ، به ناچار واكنشى ايجاد كرد كه منتهى به حادثهء قتل عثمان شد . روشن است كه اين قبيل واكنش ابتدا در ميان گروه محدودى آغاز مىشود ، اما چيزى نمىگذرد كه دايرهء آن گسترده مىشود و مخالفان در انتقاد از خليفه زبان گشوده و با پيروان او در مىافتند . اعتراض آنان بر يارانش ، و نيز اعتراض به نفوذ امويان در دربارش و سپردن كارها به آنان « 2 » و تسلّط بذل و بخشش‌هاى سخاوتمندانه از بيت‌المال از جمله اين انتقادها بود . به طورى كه امام على عليه السلام نزد وى رفت و به او گفت : اى عثمان ! بهترين بندهء خداوند نزد او ، امام عادل است و بدترين مردم نزد خداوند امام ستمگر است . من از سطوت و نقمت الهى تو را برحذر مىدارم كه عذاب او شديد و دردناك است . « 3 »\r\nبرخى از فرماندهان سپاه در شهرها كه از برجستگان قريش بودند ، اعتراضشان به عثمان اين بود كه او بدون مشورت آنان خلافت را در دست گرفته است . « 4 »\r\nهرچه زمان مىگذشت بر دامنهء اين مخالفت ها افزوده مىشد ، تا آن كه دامنهء آن به شهرها رسيد و قيل و قال ، فزونى يافت . در اين وقت مجالسى براى بحث در اين باره و متحد كردن ديدگاه‌ها و تلاش‌ها بر پا شد .\r\n\r\n\r\n","description":"","footnote":"\r\n( 1 ) . اين تحليل مؤلف خود از آن قضاياى شگفت است و به نظر مىرسد بر خلاف نظر صحابه‌اى است كه صدها بار به‌عثمان اعتراض كردند و او نه تنها توجهى نكرد ، بلكه آنان را توبيخ كرده ، آزار هم رساند . با اين حال ، ما متن نوشتهء مؤلّف را ترجمه كرده‌ايم . « ج »\r\n( 2 ) . بنگريد : كامل ابن اثير ، ج 3 ، ص 42 ، 69 .\r\n( 3 ) . در متن كتاب آدرسى براى اين جمله داده نشده است . متن كامل اين سخنان امام را بنگريد در : نهج‌البلاغه خطبهء 164 . « ج »\r\n( 4 ) . كامل ابن اثير ، ج 3 ، ص 42 .\r\n","page_name":" 112 ","page_number":112},
  {"content":"\r\n\r\n\r\nفتنه\r\nهم‌زمان با آغاز سال 35 ، انقلاب آغاز شد . ابتدا در كوفه و سپس به اعراب ساير شهرها انتقال يافت . در اين وقت قاريان ( قرّاء ) بزرگ كه براى مرابطه و مجاهده به مصر رفته بودند ، در حالى كه مردم را به انقلاب دعوت مىكردند ، از مصر خارج گشتند .\r\nاعراب كوفه و بصره هم به دنبال آنان از شهرهايشان براى رفتن به مدينه بيرون آمدند . اين جماعت راه را طى كردند تا آن كه به دروازه‌هاى مدينه رسيدند . اهل مدينه بناى دفاع داشتند ، « 1 » اما شورشيان قصد جنگ با اصحاب رسول خدا صلى الله عليه و آله را نداشتند . آنان چنين نشان دادند كه از تصميم خويش منصرف شده‌اند ؛ بنابراين برگشتند و از شهر فاصله گرفتند و وقتى مطمئن شدند مدافعان شهر به خانه‌هايشان رفته‌اند ، بازگشتند و شهر را بدون نبرد به اشغال درآوردند . سپس به محاصرهء خانهء عثمان نشسته و چندين روز به اين كار ادامه دادند تا آن كه او را كشتند . « 2 »\r\nبيشترمنابع تاريخى « 3 » بر آنند كه‌غالب اصحاب رسول صلى الله عليه و آله در مدينه ، تلاش مىكردند تا ميان آنان را اصلاح دهند . سردستهء اين مصلحين على بن ابىطالب عليه السلام بود . اما كار از اصلاح گذشته بود و شعله‌هاى آن آتش هر نوع كوشش مصالحه‌آميز را از ميان برد .\r\n\r\nواليان عثمان در مكه\r\nروزگار عثمان با آن شكل دردناك و فتنهء بزرگ گذشت ، در حالى كه در مقايسهء با\r\n\r\n\r\n","description":"","footnote":"\r\n( 1 ) . چنين اظهار نظرى با واقعيت تاريخ سازگارى ندارد . در مدينه ، جز افراد انگشت شمار ، عثمان مدافعى نداشت . انصار ، بزرگ‌ترين طايفهء ساكن اين شهر ، اكثريت قريب به اتفاقشان مخالف عثمان بودند . « ج »\r\n( 2 ) . همان ، ج 3 ، ص 85 و بعد از آن .\r\nتمام آنچه مؤلف بيان كرده ، بر خلاف نصوص مسلم تاريخى است . از ميان اصحاب رسول خدا صلى الله عليه و آله ، عثمان مدافعان انگشت‌شمارى داشت به طورى كه حتى بعد از كشته شدن او ، كسى از مدافعان ياراى دفن وى را در بقيع نداشت و به نوشتهء ابن شبه ، او را در حشّ كوكب در پشت بقيع دفن كردند . در اين باره شرحى عريض و طويل در تاريخ سياسى اسلام « تاريخ خلفا » نوشته‌ايم . « ج »\r\n( 3 ) . بدون ترديد ادعايى بر خلاف نقل‌هاى تاريخى است .\r\n","page_name":" 113 ","page_number":113},
  {"content":"\r\n\r\nساير شهرها كمترين تأثير را در شهر مكه باقى گذاشت . به نظرم مهم‌ترين دليلِ آرامش در مكه آن بود كه عمّال عثمان در اين شهر به اندازه‌اى كه عمال ساير شهرها مىتوانستند مردم را تحت فشار بگذارند ، قادر به اين كار نبودند . دليل آن هم اين بود كه خاندان‌هاى بزرگى كه در مكه بودند با بزرگان از مهاجرين در مدينه در ارتباط بودند و اخبار و شكايات به سرعت ميان دو شهر رد و بدل مىشد ، و هر زمانى كه نياز بود ، اين اخبار توسط خويشان و نزديكان انتقال مىيافت . شاهد اين مطلب آن است كه عثمان واليان متعددى در اين شهر گذاشت و فراوان آنان را عزل كرد . امارت اين شهر به دست اين افراد بود : على بن عدى بن ربيعه از بنى عبدشمس ، خالد بن عاص از بنو مخزوم ، حارث بن نوفل از بنى عبدالمطلب ، عبدالله بن خالد بن اسيد بن عبدشمس ، عبداللَّه بن عامر حضرمى ، و نفع بن عبدالحارث از خزاعه . « 1 »\r\n\r\nحركت عايشه\r\nزمانى كه محاصرهء عثمان شديدتر شد ، از على عليه السلام و طلحه و زبير و عايشه و ديگر زنان رسول صلى الله عليه و آله درخواست كمك كرد . نخستين كسانى كه به يارى او رفتند ، على و ام حبيبه بودند . ام حبيبه سوار بر قاطر و در حالى كه ظرف آبى هم با او بود به طرف خانهء عثمان رفت . گفتند : ام حبيبه است . اما مخالفان بر صورت قاطر او زدند و مردم در حالى كه اسباب و اثاثيهء روى قاطر به سمت زمين كج شده بود ، آن را گرفتند . ام حبيبه نزديك بود كشته شود كه او را به خانه‌اش باز گرداندند .\r\nوقتى عايشه از اين امر آگاهى يافت آمادهء رفتن به مكه شد . « 2 » مروان از طرف عثمان نزد او آمد و به وى گفت : اگر مىماندى شايد خداوند به كمك تو اين مرد را نجات\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 165 ( چاپ الحلبى ) .\r\n( 2 ) . كامل ابن اثير ، ج 3 ، ص 99 . عايشه بر اساس متون مسلم تاريخى ، بدترين دشمنى را با عثمان كرد و همواره او رانعثل مىناميد . در اين باره مىتوان به متون اصيل تاريخى مراجعه كرد و حقيقت را دريافت . « ج »\r\n","page_name":" 114 ","page_number":114},
  {"content":"\r\n\r\nمىداد . عايشه گفت : مىخواهى با من همان رفتارى شود كه با ام حبيبه شد ؟ نه به خدا .\r\nسپس به مكه عزيمت كرد .\r\nوقتى حج را به انجام رساند و خبر قتل عثمان و بيعت با على عليه السلام به او رسيد ، گفت :\r\nعثمان مظلوم كشته شد . به خدا سوگند مطالبهء خون او را خواهم كرد ! ابن ام كلاب به او گفت : چرا ؟ به خدا سوگند تو نخستين كسى بودى كه عليه او سخن گفتى . عايشه گفت :\r\nآنان او را توبه دادند و باز كُشتند . عايشه مردم را در حجر اسماعيل جمع كرده خطابه‌اى خوانده گفت : غوغائيان از اهالى شهرها و بدويان « 1 » و بردگان مدينه اجتماع كردند و اين مرد را كشتند و كارشان از سخنشان بر آمد . به خدا سوگند اگر به خاطر آنچه با او دشمنى كردند گناهى بوده باشد ، چندان كه طلا در آتش گداخته و پاك مىشود يا لباس در آب از چركى طاهر گردد ، او نيز از آن گناه پاك شد . « 2 »\r\nعايشه دنبال كار دعوت خود را گرفت . طلحه و زبير هم از مدينه بيرون آمده در مكه به عايشه پيوستند . همين طور امويان مقيم مكه ، و شمار ديگرى از كسانى كه به مكه آمده بودند ، دعوت او را به شورش پذيرفتند . « 3 » در اين وقت امير عثمان در مكه هم به او پيوست . همين طور يعلى بن اميه امير عثمان در يمن نيز به آنان پيوست . اين افراد از مالشان هم مايه گذاشتند و امويان در اين باره ، نهايت تلاش را داشتند . يعلى بن اميه اموال فراوانى را كه از يمن آورده بود در اختيار اينان گذاشت . عبدالله بن عامر همچنين كرد .\r\n\r\n\r\n","description":"","footnote":"\r\n( 1 ) . در بارهء اينان تعبير اهل المياه را به كار برده كه مقصود قبايلى است كه در باديه‌ها اطراف هركجا كه آب باشد گردمىآيند . « ج »\r\n( 2 ) . مع الاسف مؤلف در اينجا هم مطابق منابع موجود تاريخى سخن نگفته است . عايشه از كشته شدن عثمان خوشحال شد ، اما خبرى كه وى را متأسف كرد و او را از بازگشت به مدينه بازداشت ، خبر بيعت با امام على عليه السلام بود كه وى به هيچ روى آن را خوش نداشت . وى كه شديدترين تبليغات را بر ضد عثمان كرده بود ، اكنون با اين قبيل استدلال‌ها به خون‌خواه او تبديل شده طلبكار امام على شده بود . در اين باره به كتابهاى مفصل مراجعه فرماييد . « ج »\r\n( 3 ) . كامل ابن اثير ، ج 3 ، ص 206 ، شعر ابن ام كلاب به نقل از طبرى خطاب به عايشه چنين است :\r\n منكِ البداء و منكِ الغير * منكِ الرياح و منكِ المطر\r\nأنتِ أمرتِ بقتل الإمام * و قلتِ لنا إنه قد كفر \r\n","page_name":" 115 ","page_number":115},
  {"content":"\r\n\r\nبدين ترتيب جلسات و اجتماعات براى روشن كردن جهت‌گيرى كه اين حركت بايد داشته باشد برپا شد . عقيدهء عايشه آن بود كه به مدينه روند و قاتلان عثمان را بكشند .\r\nطلحه و زبير بر اين باور بودند كه همراه سپاه به بصره رفته در آنجا بنيهء خود را با امكانات آن جا تقويت كنند . در نهايت عايشه تسليم اين عقيده شده ، نداى خروج به سمت بصره را سر دادند . اين سپاه با سه هزار نفر مرد در حالى كه در ميان آنان عايشه سوار بر هودجى روى شترى نيرومند بود ، عازم عراق شدند . « 1 » [ و نتيجهء آن ، ماجراى جنگ جمل بود كه تأثير منفى فراوانى روى جامعهء اسلامى گذاشت 
  ] . « 2 »\r\n\r\nواليان مكه\r\nبا تسليم شدن اصحاب جمل ، مكه و حجاز و ديگر شهرها در اختيار امام على عليه السلام قرار گرفت . تنها مىبايست شام را مستثنى كرد كه به آن اشاره خواهيم كرد . على عليه السلام در رأس سپاهش در كوفه اقامت گزيد و ابوقتاده انصارى را به اميرى مكه منصوب كرد .\r\nاندكى بعد او را عزل كرده ، مكه را به دست قُثَم بن عباس سپرد . « 3 » قثم از مردان قريش و هاشمى بود كه در مكه خالصانه براى امام على عليه السلام تلاش كرد و با مردم كه همسايگان خداوند بودند به نيكى رفتار كرد . او اموال زيادى را براى اصلاح امور در مكه به كار گرفت كه بعد از اين به آن خواهيم پرداخت . على عليه السلام در طول خلافتش نتوانست حج به جاى آورد ، چرا كه درگير جنگ‌ها بود . در سال 37 عبدالله بن عباس و در سال 39 قثم بن عباس امير الحاج بودند .\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 206\r\n( 2 ) . جملهء اخير از ماست . مؤلف در اينجا بر خلاف قرار اول كه متعهد شده بود اخبار مكه را بگويد ، بحث را ضمن چند صفحه دربارهء جنگ جمل ادامه داده است . بنابراين ، به دليل آن كه ارتباطى با بحث اصلى كتاب نداشت ، و به علاوه ديدگاه‌هايى مطرح شده بود كه نياز به نقد داشت ، حذف شد . طالبين مىتوانند به متن عربى مراجعه فرمايند . مقدار حذف شده دو صفحه است . « ج »\r\n( 3 ) . شفاء الغرام ، ج 2 ، ص 165 .\r\n","page_name":" 116 ","page_number":116},
  {"content":"\r\n\r\n\r\nمكه در ميان على و معاويه « 1 »\r\nدر سال 39 على عليه السلام قُثَم بن عباس را به عنوان امير الحاج معين كرد . معاويه نيز يزيدبن شجره رهاوى را با سه هزار سرباز فرستاد تا حج را با مردم بگذارد و براى معاويه بيعت بگيرد و قثم بن عباس ، امير على بر مكه را از آن شهر بيرون كند . قثم نيز براى دفاع آماده شد . زمانى كه ابن شجره دو روز پيش از ترويه به مكه رسيد و دانست كه شهر آمادهء دفاع است ، در پى ابوسعيد خدرى فرستاده به او گفت : وى قصد الحاد در مكه را ندارد .\r\nعقيده او اين است كه وى و قثم هر دو از شهر خارج شوند تا مردم با هر كسى كه خواستند حج را به جاى آورند . قثم پذيرفت و مردم شيبة بن عثمان را براى حج گذارى انتخاب كردند . حج كه برگزار شد ، سپاه شام به فرماندهى يزيد بن شجره به شام برگشته و قثم وارد مكه شد . كار به همين روال بود تا آنكه معاويه بر تمامى بلاد اسلامى تسلط يافت و اميرى براى مكه فرستاد .\r\nسال 40 فرا رسيد ، در حالى كه سپاه معاويه براى تصرف مناطقى كه در اختيار امام على عليه السلام بود آماده حركت بودند تا در آن مناطق از مردم براى معاويه بيعت بگيرند . اين حركت به فتح مدينه و مكه و سپس يمن منجر شد . سپاه على عليه السلام حاضر به حركت از عراق نبود و وى از بابت آنان آزار و اذيت فراوان كشيد و در نهايت توانست نيروى اندكى را كه قادر به جنگ نبود اعزام كند . اين گروه به يمن رفته آنجا را تصرّف كردند سپس به سوى مكه آمدند ، اما هنوز به آنجا نرسيده بودند كه خبر كشته شدن على عليه السلام رسيد . مردم مكه به سوى امير سپاه على ، يعنى جارية بن قدامه « 2 » آمده فرياد زدند : اكنون كه على عليه السلام كشته شده با تو بيعت نمىكنيم ؛ اما او از آنان خواست تا با كسى كه پس از او مىآيد بيعت كنند و آنان پذيرفتند .\r\n\r\n\r\n","description":"","footnote":"\r\n( 1 ) . در اينجا نيز مؤلف چهار صفحه در بارهء منازعات ميان امام على عليه السلام و معاويه دارد كه بخش‌هاى مهم آن نيازمند به نقد است و ربطى به تاريخ مكه ندارد . طبعاً اين چهار صفحه حذف شده و ادامه بحث در بارهء نزاع آنان بر سر مكه ترجمه شده است . « ج » . دو مورد اخير ، تنها صفحاتى است كه از اين كتاب حذف شده است .\r\n( 2 ) . از فرماندهان امام على عليه السلام ؛ بنگريد : طبرى ، ج 4 ، ص 105 .\r\n","page_name":" 117 ","page_number":117},
  {"content":"\r\n\r\n\r\nكشته شدن امام على عليه السلام\r\nكشته شدن امام على عليه السلام محصول يك تعصّب گمراهانه بود . سه نفر از خوارج تصميم گرفتند ، براى از ميان بردن اختلاف ميان مسلمانان ، سه نفر يعنى على ، معاويه و عمرو بن عاص را بكشند . موعد آنان هفدهم رمضان سال 40 بود . عبدالرحمن بن ملجم كه مأمور قتل امام بود به مسجد كوفه آمده پنهان شد و در وقت خروج امام براى نماز صبح ، آن حضرت را به قتل رساند . دو نفر ديگر هم اقدام كردند ، اما موفق نشدند . « 1 »\r\nامام على عليه السلام در نجف « 2 » در نزديكى شهر كوفه دفن شد . بسا انتخاب آن نقطه از صحرا به خاطر آن بود تا خوارج آنجا را نبش قبر نكنند .\r\n\r\n\r\n","description":"","footnote":"\r\n( 1 ) . الكامل ابن اثير ، ج 6 ، ص 196 .\r\n( 2 ) . معجم البلدان ياقوت ، ج 8 ، ص 286 .\r\n","page_name":" 118 ","page_number":118},
  {"content":"\r\n\r\n\r\nمسائل عمومى دوران خلفاى نخست\r\n\r\nوضعيت دينى و علمى\r\nفرهنگ مكه در پرتو دين تازه ، رو به گسترش نهاد و به رغم آن كه قبايل عرب در بسيارى از نواحى جزيرة العرب پس از رحلت رسول صلى الله عليه و آله تمايل به ارتداد داشتند و اگر اقدام ابوبكر نبود اين واقعه رخ مىداد ، اما مكه بر آنچه ياد گرفته بود استوار ماند .\r\nزمانى كه شمار زيادى از مردم مكه براى تأديب مرتدانِ از قبايل ، از مكه بيرون رفتند يا براى انجام كار در مدينه در كنار خانهء خليفه ، عازم اين شهر شدند ، بسيارى از شيوخ شهر بر پايهء همان چه قرآن به آنان تعليم داده بود ، در مكه ماندند . جوانان هم به آموختن آيات قرآنى پرداختند و به تدريج شمار كاتبانى كه به تدوين و نگارش آيات حفظ شده از سوى شيوخ صحابه و بزرگان از مهاجرين مىپرداختند بيشتر و بيشتر شد . در اين وقت مسجد الحرام پر از رجال حديث و قاريان و اصحاب فتوا بود و در مجالس آنان در تفسير آيات قرآن و مقارنهء ميان آنها و آنچه از لغت عربى مىشناختند ، گفتگو مىشد .\r\nاين حلقات علمى در وقت حج بيشتر مىشد و زمانى كه يكى از صحابهء معروف كه فراوان در محفل رسول صلى الله عليه و آله رفت و آمد كرده بود از مدينه به مكه مىآمد ، بهره‌گيرى علمى از او فزونى مىيافت .\r\n\r\nبُعد اجتماعى\r\nمهاجرت مردمان مكه به نقاط ديگر ، در اين دوره به خاطر فتوحات گسترش يافت ، ثروت آنان بيشتر شد و سرمايه‌هايى كه بسيار بيش از چيزى بود كه زمان رسول صلى الله عليه و آله وجود\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nداشت ، در دستان آنان انباشته شد و قريش بار ديگر تجارت تابستانى و زمستانى خود را كه از حدود مكه بيرون مىرفت آغاز كرد .\r\nاز سوى ديگر ، مهاجرانى از شهرهاى مختلف فتح شده به اين سوى سرازير شدند و با آمدن آنان بسيارى از لغات و آداب و رسوم آنان نيز وارد اين شهر شد . مكيان گونه‌هاى جديدى از غذا را تجربه كردند و برخى از رداهايى كه اواخر دورهء جاهلى باب شده بود ، منهاى استفاده از حرير كه قرآن تحريم كرده بود ، بار ديگر باب شد و در عوضِ عدم استفاده از حرير ، در استفاده از رنگهاى متنوع براى لباس‌ها مانند قرمز و زرد روشن اصرار بيشترى شد .\r\nاين بار مجالس داستان‌سرايى كه زمانى مرفهان هنرمند آنها را فراهم مىآوردند در شكل حلقات درسى و خواندن مواعظ آغاز شد ، مجالسى كه اصحاب سيره و مغازى در آنها روايت نقل مىكردند ، و يا ثروتمندان از تجارت و قيمت اجناس مختلف سخن مىگفتند .\r\nمكه اين زمان ، با معناى مركزيت در حكومت آشنا مىشد و تعصب نسبت شيوخ را در تيره‌ها و قبايل فراموش مىكرد ، چيزى كه نخستين بار در حكومت عتاب بن اسيد و پذيرش آن تجربه كرد و آن را تنها منبع قابل اعتنا در اوامر و نواهى بعد از قرآن و سنت دانست . اين در حالى بود كه در جاهليت ، حكومت ميان ده‌ها شيخ كه به صورت‌هاى مختلف حكومت مىكردند ، تقسيم شده بود .\r\nعتاب برخوردى مهربانانه و عدالت جويانه‌اى با آنان داشت كه مكيان در گذشته ، تجربه‌اى از آن نداشتند ؛ چندان كه حلم و تواضع او چنان بود كه محيط امنى را برايشان فراهم كرد كه در آن از هيچ مستبد و ستمگرِ خونريزى هراس نداشتند . اين وضعيت در دوران خلفاى نخستين ادامه يافت . اميران مكه در اين مدت از نزديكى خود به مركز خلافت و ارتباطشان با چهره‌هاى برجسته در مدينه آگاه بودند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبُعد عمرانى\r\nدر اين دوره ، بر شمار خانه‌هاى موجود در اطراف بيت‌اللَّه افزوده گشت ؛ زيرا بيشتر مهاجرانى كه به مكه مىآمدند علاقه‌مند بودند نزديك بيت اقامت كنند . به همين دليل مركز امّ القرى به صورت يك منطقهء به هم فشرده در آمد و اطراف آن شهر به قبايل ديگر اختصاص يافت و تابع مكه شناخته شد .\r\nاين به هم فشردگى خانه‌ها در سمت شمال مكه ، از مُدّعى بالاتر نرفت ، چنان كه در جنوب از اوايل هجله و پيش از شبيكه آن سوتر نرفت . اما در شرق و غرب آن ، خانه‌هاى مسكونى از ابتداى اجياد كبير و صغير به سمت قشاشيه و از آنجا تا مناطق نزديك به سوق الليل و شعب بنىهاشم ، و از سويقه تا قرارة المدحى تا جايى نزديك به محلى كه ما آن را شاميه مىناميم ، ادامه داشت .\r\nدر روزگار عثمان ، ثروت مكه به مراتب بيش از آنى بود كه در زمان شيخين وجود داشت ؛ چرا كه بخشش‌هاى عثمان زمينهء تازه‌اى براى گسترش تجارت در اين شهر فراهم كرد . البته اين كه بخشش‌هاى او منشأ گسترش ثروت شده باشد ، امر شگفتى نبود ؛ زيرا او پيش از خلافتش هم فردى سخاوتمند بود و داستان‌ها در اين باره گفته مىشد . وقتى خلافت به وى رسيد ، هم‌زمان با گسترش فتوح و فراوانى غنايم كه به مدينه سرازير شده بود ، به طور طبيعى بر سخاوت عثمان هم افزوده شد . « 1 » در اين وقت برجستگان و خويشان عثمان هم از بذل و بخشش‌هاى وسيع او بهره‌مند شدند . نوشته‌اند كه عثمان ششصد هزار به زبير داد ، دويست هزار به طلحه و به ديگران نيز به همين مقدار . بنابراين ، ثروت بود كه از در و ديوار مكه بالا مىرفت ، به همان مقدار كه از غنايم هم مىرسيد و بردگانى از سرزمين‌هاى فتح شده ، چه با خريد و چه هديه ، به مكه آورده مىشد . از اينجا تمدن برآمد و بر شمار كسانى كه در مزارع اطراف مكه فعاليت مىكردند افزوده شد و باغ‌ها و بستان‌ها در برخى نواحى پديد آمد و چاه‌ها حفر شد و سدها براى آب باران پديد آمد و\r\n\r\n\r\n","description":"","footnote":"\r\n( 1 ) . اين همان چيزى بود كه صحابهء رسول خدا صلى الله عليه و آله سخت بر آن اعتراض داشته آن را بىوجه مىدانستند ، به خصوص‌كه اين بخشش‌ها غالباً نسبت به خويشان و اقوامش بود . « ج »\r\n","page_name":" 121 ","page_number":121},
  {"content":"\r\n\r\nاقطاعات زيادى در زمين‌هاى طائف يافت شد كه بيشتر آنها متعلق به قريش بود . بسيارى از قريش براى مراقبت از غَلّات آنجا به طائف منتقل شدند ، به طورى كه تا به امروز بسيارى از تيره‌هاى قريش در آن نواحى زندگى مىكنند .\r\nدر اين وقت مكه به دليل سكونت كسانى كه به آنجا مهاجرت مىكردند ، از موالى ايرانى و رومى شور تازه‌اى به دست آورد . بسيارى از ساكنان شهر هم كه در زمان شيخين براى فتوحات رفته بودند ، به مكه بازگشتند ، برخى با غنائم ، و برخى با دانشى كه كسب كرده بودند . در اين وقت مكه سرشار از مجالس علمى و بازارهايى پر از كالاهاى ثروتمندان بود . مكه آنچنان كه ديگر شهرهاى اسلامى در فتنهء عثمان وارد شدند ، مداخله‌اى در اين امر نكرد . البته كسانى از مهاجرانِ اين شهر به مدينه ، به حكم آن كه در مدينه بودند و درگير در سياست‌هاى بالاى حكومتى ، در آن ماجرا درگير شدند .\r\nما نيازى به شرح دلايل اين امر نداريم ، چرا كه پيش از اين هم اشاره شد كه مكه به دليل همجوارى با مدينه و بهره‌مندى از ارتباط خاندان‌هاى مهاجران مقيم آنجا كه با روابط خاص خود از مواهب حكومت عثمان بهره‌مند بودند ، زمينه‌اى براى فتنه و شورش نداشت . زمانى هم كه عايشه نداى شورش داد ، از مكيان ، جز اندكى به او نپيوستند . آنها هم اغلب از امويان و پيروان آنان و برخى كسان ديگر بودند كه درگير در سياست ، آن هم در سطح بالا بودند . و البته اينان نماد رأى عمومى مردم نبودند .\r\nهمانطور كه مكه ، با واليان عثمان در طول خلافتش در فعاليت‌هاى عمرانى همراهى داشتند ، از واليان امام على عليه السلام هم رضايت داشته و به آنان علاقمند بود .\r\nزمانى كه قثم بن عباس تلاش كرد تا با رفاه‌گرايى نشأت گرفته از انباشته شدن ثروت پيش‌گفته مبارزه كند ، نزديك بود كه مردم رام او گردند و به دعوتش پاسخ گويند . من يقين دارم ، اگر حكومت قثم بر مكه ادامه يافته بود ، مكهء ثروتمند ، روى مرزهاى مباح باقى مىماند و هرگز رفاه‌طلبى آن چندان طغيان نمىكرد كه ما گونه‌هاى مختلف آن را در دورهء بعد به روشنى مىبينم ، به خصوص در دوران اموى كه شرح آن را به دست خواهيم داد .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nاصلاحات\r\nعمر دست به برخى از اصلاحات عمومى زد كه از آن جمله توسعهء مَسعى بود . در اين مسير خانه‌اى متعلق به آل خطاب بود كه آن را گرفت و منهدم كرد و فضا را براى حجاج باز كرد . ازرقى مىگويد كه بعدها كسانى اين زمين افزوده را گرفته ، نشيمنگاه‌هايى در آن درست كردند و سپس صندوق‌هايى براى نگهدارى متاع خود در شب در آنجا گذاشتند . اندك اندك در آنجا خيمه‌هايى از شاخهء نخل درست كردند و بعداً در دوران بنىاميه آنها با خشت ناپخته مىساختند و در موسم حج اجاره مىدادند . آل‌عمر در اين باره به مخاصمه برخاسته آنجا را پس گرفتند . در آن وقت ، پوست فروشان در آنجا بودند . « 1 »\r\nدر زمان عمر ، سيل ام‌نهشل به مسجد درآمد ؛ آن هم از طرف مدّعى نه از سوى وادى ابراهيم كه معمولًا از آن طريق مىآمد . ام‌نهشل ، نام زنى بود كه در اين سيل آب او را برد و از بين رفت . سيل مسجد را گرفت و مقام ابراهيم را از جاى خود كند كه بعداً آن را در پايين مكه پيدا كردند . زمانى كه عمر از اين ماجرا آگاه شد ، در رمضان سال 17 به مكه آمد « 2 » و پس از تحقيق از محلّ اصلى آن ، مقام را به آنجا برگرداند . سپس در فكر چاره‌اى براى سيل بر آمده ، دستور داد زمين مدّعى را بالا آوردند تا سيل آنجا را نگيرد . بدين ترتيب سيل در همان مسير وادى ابراهيم حركت كرده در پشت رَدْم بنى جُمح كه با خاك و سنگ‌هاى سخت درست شده بود ، « 3 » مىماند . در اين وقت مردم سواره و پياده در راهى كه به عنوان سد ساخته شده بود حركت مىكردند تا در نهايت به كعبه مىرسيدند . به همين جهت آنجا را مدّعى ناميدند . عمر سپس به فكر اصلاحات ديگر و نيز توسعهء مسجد افتاد . وى خانه‌هايى كه به مسجد چسبيده بود خريد و كسانى كه از دادن خانه‌هايشان امتناع كردند ، آنها را قيمت كرد و پولشان را به عنوان امانت در\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 212 .\r\n( 2 ) . اخبار مكه ازرقى ، ج 2 ص 134 .\r\n( 3 ) . همان .\r\n","page_name":" 123 ","page_number":123},
  {"content":"\r\n\r\nبيت المال گذاشت . زمانى كه ديدند او روى حرف خود ايستاده است ، به اجبار پولشان را گرفتند . « 1 »\r\nسپس به ساختن ديوارى در اطراف مسجد پرداخت كه ارتفاع آن كمتر از قامت يك انسان بود . آنگاه براى آن درهايى در مقابل راه‌هايى كه به مسجد منتهى مىشد باز كرد .\r\nاين اقدام در سال هفدهم از هجرت بود . مورّخان در بارهء مساحتى كه عمر بر مسجد افزود سخنى نگفته‌اند . شيخ حسين باسلامه گمانش بر اين است كه اين افزوده ، بيش از چيزى كه برابر مقامات اربعه بوده ، نبوده است . عمر همچنين دستور داد چراغ‌هايى روى ديوارهاى مسجد نصب كنند . نيز با پارچهء قبطى « 2 » پرده‌اى براى كعبه درست كرد . زمانى كه مدائن فتح شد دو هلال فرستادند تا در كعبه آويزان كنند .\r\nعمر به مسائل حج هم توجه داشت و در تمام دوران خلافت خود بر آن نظارت مىكرد . تنها سالى كه نتوانست به حج بيايد ، همان سالى بود كه درگذشت و در آن سال نايب وى عبدالرحمن بن عوف بود .\r\nدر زمان عثمان ، بحث نياز به توسعهء مسجد مطرح شد . او هم خانه‌هايى را به هدف توسعهء مسجد خريدارى كرد . « 3 » سپس رواقى مسقّف براى مسجد ساخت و اين نخستين رواقى بود كه بر سر مسلمانان سايه انداخت . همچنين به مانند عمر ، كعبه را با پارچهء قبطى پوشاند . نيز علائم حرم را كه حد فاصل حِلّ از حرم بود تجديد كرد . در زمان وى بود كه بندر از شُعيبيه به جدّه منتقل شد . پيش از اسلام و در آغاز آن ، شعيبه بندر مكه به حساب مىآمد تا آن كه در اين وقت جدّه جايگزين آن شد . اين اقدام به درخواست مردم مكه بود ، چرا كه جدّه به مكه نزديك‌تر بود . عثمان خود به آنجا رفت و دستور داد تا اين انتقال صورت گيرد . « 4 »\r\n\r\n\r\n","description":"","footnote":"\r\n( 1 ) . شفاء الغرام ، ج 1 ، ص 224 .\r\n( 2 ) . اخبار مكه ازرقى ، ج 1 ، ص 168 . قباطى : پارچه‌اى كه قبطىهاى مصرى مىبافتند .\r\n( 3 ) . اخبار مكه ازرقى ، ج 2 ، ص 55\r\n( 4 ) . شُعَيبيه در 30 كيلومترى جنوب جدّه است . خود جِدّه هم به معناى ساحل درياست .\r\n","page_name":" 124 ","page_number":124},
  {"content":"\r\n\r\nعثمان به جز سال اوّل ، هر سال به حج آمد . در آخرين سال حكومت وى ، عبداللَّه ابن عباس با مردم حج گزارد .\r\nامام على عليه السلام فرصتى براى توجه به مسائل مكه در دوران خلافتش به دست نياورد .\r\nآن حضرت يكسره مشغول نبردهاى طولانى بود كه در دوران خلافتش درگير آنها شده بود .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nروزگار اموى\r\n\r\nكناره‌گيرى امام حسن عليه السلام از خلافت\r\nبلافاصله پس از رحلت امام على عليه السلام در كوفه مردم با فرزندش حسن به عنوان خليفه بيعت كردند . پيش از رحلت آن حضرت ، از وى خواستند تا كسى را به جاى خود نصب كند . آن حضرت گفت : همانطور كه پيامبر صلى الله عليه و آله اين كار را نكرد من نيز كسى را تعيين نمىكنم . اگر خداوند خواست ، شما را بر بهترين شما مجتمع خواهد كرد ، همانطور كه پس از پيامبر صلى الله عليه و آله چنين كرد . « 1 » زمانى كه آن حضرت وفات يافت ، قيس بن سعد بن عباده پا پيش نهاد و در عراق با امام حسن عليه السلام بيعت كرد . پس از آن مردم در هفدهم رمضان سال 40 ، روز وفات امام على عليه السلام با حسن بيعت كردند .\r\nدر همان سال ، مردم شام با معاويه بيعت كردند . امام حسن عليه السلام بدون آن كه جدى باشد « 2 » با سپاه عراق به سمت شام حركت كرد . معاويه هم با اهل شام آمد . زمانى كه دو سپاه برابر هم قرار گرفتند ، كسانى براى صلح تلاش كردند . در نهايت كار به خلع امام\r\n\r\n\r\n","description":"","footnote":"\r\n( 1 ) . روشن است كه اين نص تاريخى ساختگى است . امام على عليه السلام مهم‌ترين منتقد خلافت ابوبكر بود و بارها گفته بودكه قريش حق او را غصب كرده‌اند . بنابراين كسى كه اين نص را جعل كرده ، تلاش كرده است تا نه تنها نسب امام حسن را به جانشينى از سوى امام على عليه السلام انكار كند بلكه ، ديد او را نسبت به خلفاى گذشته هم مثبت نشان دهد . به هر روى ، اين نص پذيرفتنى نيست و البته تفصيل مطلب در اينجا نتواند بود . « ج »\r\n( 2 ) . امام حسن عليه السلام كاملًا در جنگ جدى بود و عزت عراق را در ادامهء نبرد مىديد اما نيك آگاه بود كه با مردم سست اراده‌نمىتوان كارى از پيش برد .\r\n","page_name":" 126 ","page_number":126},
  {"content":"\r\n\r\nحسن عليه السلام از خلافت و تسليم آن به معاويه در ربيع الاول سال 41 تمام شد . بدين ترتيب كار معاويه در شرق و غرب استوار شد و آن سال را عام الجماعه ناميدند . « 1 »\r\nابن كثير در روايتى از ابوالعريف ، چُنين نقل كرده است : ما از پيشاهنگان سپاه حسن عليه السلام و دوازده هزار نفر بوديم كه به جنگ اهل شام رفتيم . وقتى خبر صلح امام حسن عليه السلام را شنيديم ، چنان شد كه از خشم گويى پشتمان شكست . وقتى حسن بن على به كوفه درآمد ، كسى به او گفت : منّا السلام عليك يا مُذِلَّ المؤمنين ! آن حضرت فرمود : من مذلّ المؤمنين نيستم . من دلم نمىخواست براى پادشاهى با آنان بجنگم . « 2 »\r\n\r\nخلافت معاويه\r\nزمانى كه كار خلافت معاويه استوار شد ، وى در بسط سلطنت خود به تمامى شهرها كوشيد و براى اين كار به بذل و بخشش‌هاى فراوان به دشمنانش مشغول گشت . به علاوه كوشيد تا با حلم وبردبارى ، با همه رفتار كند و همين‌طور از سطوت و قدرتش بهرهء فراوان برد . ياران او در مكه و مدينه چنين دريافتند كه مصلحت آنان ايجاب مىكند تا همگى به شام منتقل شوند و معاويه هم مقْدم آنان را گرامى داشت .\r\n\r\nامارت مكه در دوران معاويه\r\nمعاويه در اين زمينه توجه خاصى از خود نشان داده ، برخى از بزرگان و زبدگان قريش را به امارت آن شهر منصوب كرد . مورّخان در بارهء اسامى اين حاكمان و مدّت امارت آنان اختلاف نظر دارند . ثابت چنان است كه مشهورترين آنان عبارتند از : عُتبة بن ابىسفيان برادر معاويه ، احمد بن خالد بن هشام مخزومى ، مروان بن حكم ، و سعيد بن عاص . از اين افراد هم ياد شده است : ابو عبدالرحمان يكى از اشراف و سخاوتمندان و سخنوران مكه ، عمرو بن سعيد بن عاص اشدق ، و عبدالله بن خالد بن اسيد . « 3 »\r\n\r\n\r\n","description":"","footnote":"\r\n( 1 ) . اسدالغابه ، 4 : 387\r\n( 2 ) . اين مطالب ، همان ديدگاه‌هاى رسمى تواريخ سنى است و آشكار است كه غالب آنها نياز به نقد و تصحيح دارد . « ج »\r\n( 3 ) . شفاء الغرام ، ج 2 ، ص 66 .\r\n","page_name":" 127 ","page_number":127},
  {"content":"\r\n\r\nمعاويه در سال 44 به حج آمد ، زمانى كه عبدالله بن خالد امير مكه بود . در سال 50 هم به حج آمد و طبق سياستى كه داشت بذل و بخشش فراوان كرد كه شرحش خواهدآمد .\r\n\r\nولايت‌عهدى يزيد و شورش در مكه\r\nتا اين زمان مكه خود را تسليم رهبرى معاويه كرده بود .\r\nسياست بنوهاشم و بنوعبدالمطلب و اولاد زبير هم متمايل به آرامش و صلح بود ، طبعاً به انگيزه‌هاى مختلف ، مثلًا براى جلوگيرى از خونريزى ، يا بهره‌مندى از بخشش‌هاى معاويه ، يا تسليم واقعيت شدن . اين بود تا آن كه در اين وقت شاخ فتنه ظاهر گشت . بيش از ده سال از خلافت عمر بگذشت تا آن كه مغيرة بن شعبه تصميم گرفت تا به بيت معاويه خدمتى كرده باشد . به همين دليل پيشنهاد كرد ، معاويه فرزندش يزيد را به عنوان ولى عهد خويش مطرح كرده ، براى او بيعت بگيرد . معاويه ابتدا اظهار ترديد كرد ، اما سپس راضى شده به جد شروع به كار كرد . او در اين باره به شهرها نامه‌نگارى كرد ، اما حجاز بر خلاف ساير شهرها به مقابله برخاست . « 1 » او به امير مدينه كه مروان بن حكم بود نامه نوشته ، از او خواست براى يزيد بيعت بستاند . مروان ، نامهء معاويه را در مسجد براى مردم خواند ، مردم به مخالفت برخاستند . عبدالرحمن بن ابىبكر برخاسته گفت : انتخاب خوبى براى امّت محمد نكرديد . شما برآنيد تا حكومت را هِرَقليّه كنيد كه هر هرقلى كه مىميرد ، هرقل ديگرى جايگزين او مىشود . حسين بن على عليه السلام هم برخاست و مخالفت كرد . عبدالله بن زبير همچنين كرد . اين خبر به معاويه رسيد ، اما او اهميتى براى اين مخالفت‌ها قائل نشد و دنبالهء كار خود را پيش گرفت و به بيعت گرفتن براى فرزندش يزيد از ساير شهرها پرداخت .\r\nمعاويه شروع به خريدن مردم با پول كرده با آنان ملايمت كرد تا آن كه بيشتر مردم\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 251 .\r\n","page_name":" 128 ","page_number":128},
  {"content":"\r\n\r\nبه وى جذب شدند و مردمانى در شام و عراق با او بيعت كردند . اما در مكه و مدينه كسانى كه نامشان را برديم با او به مخالفت برخاستند . معاويه خود به مدينه آمد و با معارضان بحث و گفتگو كرد و آنان با شدّت با او برخورد كردند . پس از آن نزد عايشه رفت تا از او برابر آنان استمداد كند ، اما كارى از پيش نبرد . او نيز دست به شدّت عمل زد و تلاش كرد تا به زور كارش را پيش ببرد . « 1 »\r\nروايت ابن كثير اين است : معاويه خطاب به حسين بن على ، عبداللَّه بن زبير ، و عبداللَّه بن عمر گفت : كسى كه از پيش هشدار دهد ، در واقع از آنچه پيش آيد عذر خواسته است . من در ميان شما خطبه مىخوانم ، كسى از شما بر مىخيزد و من را برابر مردم تكذيب مىكند . من تحمّل كرده مىگذرم . حالا من چيزى مىگويم ، به خدا سوگند اگر يك نفر شما در اينجا سخنى بر خلاف من بگويد ، پيش از آن كه كلامى در پاسخش گفته شود ، شمشيرى بر فرقش فرود خواهد آمد و آن وقت ، هر كس ، فقط بايد در انديشهء جان خود باشد . آنگاه صاحب شمشيرش را در حضور آنان خواست و گفت : بالاى سر هر كدام دو نفر را كه هر كدام شمشيرى دارند بگمار . اگر كلمه‌اى در تصديق يا تكذيب از زبان آنان درآمد هر دو نفر شمشيرشان را بر او فرود آورند . آنگاه معاويه از خانه خارج شده ، بر منبر رفت و پس از حمد و ثناى الهى گفت : اين گروه از رهبران و برگزيدگان از مسلمانان ، كسانى هستند كه كارى جز با مشورت آنان تمام نخواهد شد . آنان راضى شده و با يزيد بيعت كردند ؛ با نام خدا بيعت كردند . در اين وقت مردم هم بيعت كردند ، چرا كه منتظر بيعت اين جماعت بودند .\r\n\r\nدر خلافت يزيد\r\nبدين ترتيب كار بيعت يزيد به انجام رسيد . بعد از آن معاويه مدت زيادى نپاييد تا آن كه در سال 60 بمرد . او به فرزندش چنين نصيحت كرد : مراقب اهل حجاز باش . آنان اصل و عزّت تو هستند . هر كسى از آنان نزد تو آمد اكرامش كن . كسى كه نيامد ، از او بپرس . تا آنجا كه گفت : من جز از سه نفر براى تو هراسى ندارم : حسين بن على ، عبدالله\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 259 .\r\n","page_name":" 129 ","page_number":129},
  {"content":"\r\n\r\nبن زبير و عبدالله بن عمر . اما حسين ، اميدوارم خداوند او را كفايت كند . اما ابن زبير ، اگر بر او غلبه كردى ، قطعه قطعه‌اش كن . اما ابن عمر ، ورع او را مشغول خواهد كرد . او را با آخرتش تنها بگذار ، او هم تو را با دنيايت تنها خواهد گذاشت .\r\nبه دنبال روى كار آمدن يزيد در سال 60 هجرى ، يزيد به وليد بن عتبه ، حاكمش در مدينه نوشت : اما بعد ، حسين و عبداللَّه بن زبير را چندان سخت نگاه دار تا بيعت كنند و السلام ! وقتى نامه به او رسيد ، حسين و عبدالله بن زبير را خواست . حسين نزد او رفت و وى نامهء يزيد را به وى نشان داد . حسين گفت : كسى مانند من ، پنهانى بيعت نمىكند ؛ وقتى مردم را دعوت كردى ، ما را هم بخوان تا يك جا كار انجام شود . زبير در آمدن تعلّل كرده همراه با دوستانش به مكه رفت . وليد كسانى را در پى او فرستاد ، اما موفق به بازگرداندن او نشدند . در اين وقت ، حسين بن على هم از فرصت مشغول شدن وليد به ابن زبير استفاده كرده ، شبانه خاندانش را گرد آورد و شب بعد از آن ، راهى مكه شد . اما ابن عمر ، در نقلى چنين است كه بيعت كرد و در نقلى ديگر آن كه گفت : وقتى همه مردم بيعت كردند و كسى جز من نماند ، من هم بيعت خواهم كرد . در روايت سومى هم آمده است كه در اين وقت او در مكه بود و در راه با امام حسين عليه السلام كه از مدينه عازم مكه بود ، برخورد كرد و از قضايا آگاه شدند . وى به مدينه آمد و بيعت كرد . « 1 »\r\n\r\nقيام حسين بن على عليه السلام و شهادت ايشان\r\nبا رسيدن حسين بن على عليه السلام به مكه مردم در اطرافش جمع شدند و مجالس خود را در حضور و با محوريت او برگزار كردند و به سخنش گوش دادند . در اين وقت فرستادگان شيعيان عراق نزد او آمده ، نامه‌هايى از شخصيت‌هاى شيعه برايش آوردند كه در آنها از وى خواست شده بود تا به عراق برود : « ما امامى نداريم ، نزد ما بيا ؛ بسا خداوند ما را بر هدايت در اطراف تو مجتمع و متحد سازد » . حسين ، عموزاده‌اش مسلم بن عقيل را به كوفه فرستاد تا حقيقت امر را آشكار سازد . وقتى مسلم به كوفه رسيد ، جمعيت\r\n\r\n\r\n","description":"","footnote":"\r\n( 1 ) . بنگريد : كامل ابن اثير ، ج 3 ، ص 259 ؛ تاريخ يعقوبى ، ج 2 ، ص 287 .\r\n","page_name":" 130 ","page_number":130},
  {"content":"\r\n\r\nزيادى در اطرافش جمع شدند . او هم فريفتهء اين جمعيت شده ، نامه‌اى به مكه فرستاد تا حسين را در آمدن به كوفه ترغيب كند .\r\nمن از عقيده ابن عباس در اين باره در شگفت هستم كه گفت : در وقتى كه آنان اميرى دارند كه مالياتشان را مىگيرد ، تو را دعوت كرده‌اند ، پس در اصل تو را براى جنگ دعوت كرده‌اند و من از بابت رها كردن تو توسط آنان انديشناكم .\r\nاين عقيده‌اى بود كه ناشى از نگرشى عميق و نگاهى متفكرانه از يك فرد مجرّب بود . افرادى به جز ابن عباس هم همين مطلب را براى حسين گفتند . اما آنچه در غيب خداوند مقدّر بود رخ داد .\r\nحسين بن على ، پيروانش را در مكه كه بيش از هشتاد نفر نمىشدند آماده كرده به سوى كوفه به راه افتاد . زمانى كه نزديك اين شهر رسيد ، اخبارى به او رسيد كه خليفه ، كسى را به كوفه فرستاده است كه اين شهر را تنبيه كرده ، و بر شيعيان چندان سخت گرفته كه از اطراف مسلم پراكنده شده‌اند . حسين از اين مطلب نگران شده خواست باز گردد ، جز آن كه برادران مسلم نپذيرفتند و گفتند كه بايد انتقام برادرشان را بگيرند يا آن كه در راه او كشته شوند . آنان در نخستين گام رسيدن به كربلا و پيش از آن كه بتوانند صفوف خود را منظّم كنند كشته شدند . سپاهيان يزيد بر آنان يورش برده ، همگى را كشتند و زمين كربلا به خون فرزند دختر رسول خدا صلى الله عليه و آله رنگين شد ، آن هم به فجيع‌ترين شكل كه نه تنها تا به امروز بلكه تا پايان روزگار ياد آن خواهد ماند . اين واقعه در دهم محرّم سال 61 هجرى بود . « 1 »\r\n\r\nاميران يزيد در مكه\r\nدر نخستين سالِ خلافتِ يزيد ، عمرو بن سعيد بن عاص كه به خاطر فصاحتش به اشدق معروف بود ، امير مكه بود . او كمتر از دو سال امارت اين شهر را داشت . پس از آن يزيد در سال 61 زمانى كه زمزمه‌هاى شورش در مدينه آغاز شده بود ، او را به اين شهر\r\n\r\n\r\n","description":"","footnote":"\r\n( 1 ) . بنگريد : كامل ابن اثير ، ج 3 ، ص 259 - 286 ؛ تاريخ يعقوبى ، ج 2 ، ص 288 .\r\n","page_name":" 131 ","page_number":131},
  {"content":"\r\n\r\nفرستاد . در اين وقت حارث بن خالد بن عاص مخزومى امير مكه شد . برخى از مورّخان امارت او را به نيابت عمرو بن سعيد ياد كرده‌اند .\r\nدر سال 62 يا 63 وليد بن عقبة بن ابى سفيان امير مكه شد . در دوران او بود كه حركت عبدالله بن زبير در مكه آغاز شد . در اين باره به تفصيل سخن خواهيم گفت .\r\nكسان ديگرى هم امارت اين شهر را داشتند كه عبارتند از : عثمان بن محمد بن ابىسفيان ، عبدالله بن زيد بن خطاب و يحيى بن حكيم بن صفوان بن اميه ، كه در ترتيب امارت آنان اختلاف نظر هست . « 1 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 168 .\r\n","page_name":" 132 ","page_number":132},
  {"content":"\r\n\r\n\r\nشورش ابن زبير « 1 »\r\nگذشت كه يزيد بن معاويه در سال 60 به والى خود در مدينه نوشت تا براى او از مخالفان بيعت بگيرد . نيز گفتيم كه حسين بن على و عبدالله بن زبير در رأس مخالفان بودند كه به مكه رفتند و حسين بن على پس از مدتى در پاسخ به دعوت شيعيانش در كوفه عازم آن جا شد كه به شهادت رسيد .\r\nاما ابن زبير همچنان در مكه ماند . زمانى كه خبر كشته شدن امام حسين عليه السلام را شنيد فرصت را براى تصميمى كه سال‌ها آن را مسكوت گذارده بود ، مناسب ديد . به باور من اين انديشه خاص او بود . وى از همان زمان عثمان ، آن گاه كه عثمان در جريان شورشْ او را بر در خانه خود گمارد ، خود را شايستهء خلافت مىديد . همين كه عثمان از ميان همه او را براى اين كار برگزيده بود ، معنايش آن بود كه به موقعيت او و ويژگىهاى ممتازش واقف بود . ابن زبير در روزى كه مسلمانان على عليه السلام را براى خلافت معرفى كردند ساكت ماند . اما اندكى بعد به سپاه معارضان حكومت على عليه السلام كه از حزب خاله‌اش عايشه بودند ، پيوست . اما وقتى آگاه شد كه شاميان با معاويه بيعت كرده‌اند و ديگر شهرها هم با وجود بزرگان قريش و صحابه آن را پذيرفته‌اند و نيز ديد كه معاويه با خود او از در دوستى درآمده و در اين باره اصرار دارد ، به او مىگويد : « مرحبا بابن عمة رسول الله و ابن\r\n\r\n\r\n","description":"","footnote":"\r\n( 1 ) . عبدالله بن زبير در سال اول هجرت به دنيا آمد . پدرش زبير يكى از اصحاب نزديك به پيامبر صلى الله عليه و آله ، مادرش اسماء دختر ابوبكر ، و خالهء او عايشه بود . ابن زبير از كودكى به جسارت شهره بود .\r\n","page_name":" 133 ","page_number":133},
  {"content":"\r\n\r\nحواريه ، و اى غلام ! يك صد هزار به او بده و تمام نيازهاى او را بر آور » ، آرى در اين شرايط بهتر ديد ساكت بماند . « 1 »\r\nوى در تمام اين مدت ساكت ماند و فعاليت خود را معطوف به خويشان و اطرافيانش كرد و خانهء بزرگش را در همسايگى باب دريبه براى واردان و زائرانش باز گذاشت . او جلساتى تشكيل مىداد كه در آنها آشكارا از عقايدش در بارهء حكومت و انتقادهايش كه عامل امويان در مكه يعنى عمرو بن سعيد بن عاص اشدق را آزار مىداد ، سخن مىگفت .\r\nخبر اين مجالس به عمرو بن سعيد مىرسيد ، اما او چاره‌اى جز تغافل نداشت ؛ زيرا از موقعيت ابن زبير ميان مردم مكه و بهره‌ورى او از جرأت مثال‌زدنىاش آگاه بود . كما اين كه اخبار ابن زبير در شام به معاويه مىرسيد و او با حلم و نيكى با او روبه‌رو مىشد .\r\nمعاويه مُرد و در سال 60 هجرى با يزيد بيعت شد . در اين وقت ابن زبير نخستين اقدام عملى را با كُندى آغاز كرد ، اما رقيب او حسين بن على عليه السلام در مكه و شهرهاى اسلامى موقعيتى داشت كه بر موقعيت ابن زبير مىچربيد . اكنون كه خبر رحلت امام حسين عليه السلام را در سال 61 شنيد برخاست و آشكارا به دعوت پرداخت .\r\nدر اين وقت ، اشدق والى يزيد در مكه كوشيد تا با جدّيت و در عين حال مدارا فعاليت ابن زبير را محدود كند . وى كسانى را در اطراف ابن زبير و به ميان ياران او فرستاده ، جاسوسانى را مأمور كرد تا كارهاى او را كنترل كنند ، درست به مانند آنچه امروزه خارجىها انجام مىدهند . او كسانى را در ورودىهاى مكه گماشت تا اسامى افرادى را كه وارد مكه مىشوند يادداشت كنند و هويت آنان را بشناسند . هر كسى را كه ارتباط خاصى با ابن زبير داشت ، به مكه راه نمىدادند . اما اين تلاش‌ها تأثيرى در ارادهء ابن زبير نداشت . يزيد دستور داد تا ابن زبير را دست بسته به سوى وى بفرستند ، اما اشدق جز آن كه زنجيرى نقره‌اى براى او بفرستد نتوانست كارى از پيش ببرد . « 2 »\r\n\r\n\r\n","description":"","footnote":"\r\n( 1 ) . كامل ابن اثير ، ج 4 ، ص 26 .\r\n( 2 ) . كامل ابن اثير ، ج 3 ، ص 305 .\r\n","page_name":" 134 ","page_number":134},
  {"content":"\r\n\r\n\r\nحمله‌اى براى تأديب ابن زبير\r\nدر اين وقت اخبارى رسيد كه حكايت از شروع ناآرامىها در مدينه داشت . يزيد به عمرو بن سعيد دستور داد تا به مدينه برود . عمرو ، حارث بن خالد مخزومى را به نيابت از خود در مكه گذارد و به وى توصيه كرد تا مراقب ابن زبير باشد ، توصيه‌اى كه هيچ خاصيتى نداشت ، زيرا ابن زبير با توجه به قدرت و موقعيتى كه در مكه داشت ، اهميتى براى اين كارهاى واليان و هوشيارى آنان قائل نبود . « 1 »\r\nيزيد از سال 61 در انديشهء تأديب ابن زبير بود . وى از عمرو بن سعيد كه به مدينه منتقل شده بود خواست تا عليه ابن زبير آماده شود . او هم سپاهى مركب از دو هزار نفر فراهم آورده فرماندهى آن را به عمرو بن زبير ، برادر عبدالله و نيز انيس بن عمر اسلمى سپرد . اين سپاه به مكه رفت و بخشى از آن در ابطح ، و برخى ديگر در ذىطوى مستقر شد . ابن زبير و نيروهاى او با آنان درگير شده ، از منطقه دورشان كردند . اين حملهء تأديبى در اواخر سال 61 بود .\r\n\r\nشورش در مدينه\r\nسال 62 رسيد و ناآرامىها در مكه و مدينه ادامه داشت . مردم مدينه نامه‌اى به عبدالله بن زبير نوشته به او گفتند : اكنون كه حسين بن على عليه السلام كشته شده است ، هيچ رقيبى براى ابن زبير وجود ندارد . مدتى بعد در خلع يزيد متفق شده و عامل او را از مدينه اخراج كردند . اين وقايع ادامه يافت تا در سال 63 به واقعهء حَرّه منتهى شد . در اين واقعه بود كه شمشير يزيد بعد از حادثهء كربلا و قتل امام حسين عليه السلام ، فاجعهء جديدى آفريد و به دنبال دستور يزيد ، سپاهش به زور مدينه را گرفت و آن را سه روز براى شاميان مباح كردند . « 2 »\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 305\r\n( 2 ) . تاريخ يعقوبى ، 2 : 298\r\n","page_name":" 135 ","page_number":135},
  {"content":"\r\n\r\n\r\nنخاوله « 1 »\r\nآنچه در اين مقطع انسان منصف را آزار مىدهد ، مطلبى است كه برخى از مورّخان نوشته ، گفته‌اند كه نخاوله كه شيعيان فعلى ساكن مدينه هستند ، از نسل همين اباحىها در مدينه هستند . اين نظرى است كه آشكارا تعصّب در آن ، خانه كرده است . نسل آنان چه ارتباطى با تشيع دارد ؟ اگر آنچنان كه مىگويند اهالى مدينه فرزندان متولد شده از اين اباحىها را در ناحيه‌اى از مدينه گذاشتند ، چرا اين نسل از اين نام و نشان شرمنده نشده ، در بلاد متفرق نگشتند ؟ گريز آنان از اين ديار ، معقول‌تر مىنمايد تا آن كه در گوشه‌اى از مدينه بمانند و تا به امروز پابرجا باشند .\r\nواقعيت آن است كه برخى از مورّخان ، برابر روايات نقل شده ، عقل خود را به كنار مىگذارند . برخى ديگر اسير گرايش‌هاى مذهبى و باورهاى خويش هستند و بيش از آن كه براى حقيقت و تاريخ به ثبت وقايع بپردازند ، اسير شهوات و خواسته‌هاى نفسانى خود هستند .\r\nآنچه اسباب تأسف است اين كه برخى از مردم مدينه ، تا به امروز متأثر از اين قبيل اخبار هستند و به برادران نخاوله‌اى خود چنين نظرى دارند . سنى نبودن نخاوله هم تأكيدى بر اين نگاه و نظر آنان شده است . اما واقعيت آن است كه نخاوله « 2 » بخشى از شيعيانى هستند كه در جهان اسلام زندگى مىكنند و تشيع هم پديدهء شگفتى در سرزمين‌هاى عربى نيست و تاريخ در تمام ادوار خود و در ميان بسيارى از خاندان‌ها و توده‌ها ، با آن آشنا بوده است . برخورد تند مردم با نخاوله نشأت گرفته از سياست عثمانىهاست كه به دلايل سياسى با تشيع درگير بودند . فاصلهء ميان نخاوله و اجماع و اتحاد امت جز اين نيست كه مسلمانان به آنان توجه كرده و در قانع كردن آنان بكوشند تا\r\n\r\n\r\n","description":"","footnote":"\r\n( 1 ) . در بارهء نخاوله بنگريد كتاب : جامعهء شيعهء نخاوله در مدينهء منوّره ، قم دليل ما ، 1380 .\r\n( 2 ) . در سعودى ، و در محافل ادارى ، از آنان با عنوان النخليون ( مفرد آن : نخلى ) ياد مىشود . من در معجم معالم الحجازفصلى را به آنان اختصاص داده‌ام و عقيدهء خودم را در ارتباط با آنچه مؤلف بيان كرده ، توضيح داده‌ام . اما آن مطالب اجازهء نشر نيافت ( عاتق ) .\r\n","page_name":" 136 ","page_number":136},
  {"content":"\r\n\r\nايشان به صفوف برادرانشان پيوسته و همگى روى كلمهء واحده‌اى كه بتواند اين شقاق و اختلاف را بر دارد ، متحد شوند ، آن هم در وقتى كه ما بيش از هر زمان ديگر به اتحاد و اتفاق نيازمنديم .\r\n\r\nنبرد در مكه و آتش گرفتن كعبه\r\nهنوز واقعهء حرّه در اواخر سال 63 در مدينه تمام نشده بود كه يزيد به مسلم بن عَقَبه « 1 » فرمانده سپاه شام ، دستور داد تا براى جنگ با ابن زبير راهى مكه شود . در نيمهء راه بود كه مسلم بن عَقَبه مرد و پيش از آن سپاه را به حصين بن نُمير « 2 » سپرد . او فرماندهى را بر عهده گرفت و در اواخر محرم سال 64 به مكه رسيده در بيرون آن مستقر شد .\r\nابن زبير هم با نيروهاى خود كه جمعى از مردم مكه و شمارى از قبايل اطراف بودند و كسانى از بزرگان مدينه به آنان پيوستند ، آماده شده ، دو طرف به نبرد با يكديگر پرداختند . اين مسأله ادامه يافت تا آن كه سپاه شام در سوم ربيع الاول 64 مجنيق نصب كرده ، شروع به ريختن نفت و سنگ روى كعبه كردند كه منجر به آتش گرفتن پرده و خراب شدن ديوار آن شد . « 3 »\r\nبه عقيدهء من هدف آنان كعبه نبود ، زيرا سپاه شام هم به سمت آن نماز مىخواندند و كسى كه به سوى كعبه نماز مىخواند ، آن را هدف قرار نمىدهد و راضى به انداختن سنگ - چنان كه برخى مورّخان گفته‌اند ، يا به عقيدهء برخى ديگر - و آتش به سوى آن نمىشود .\r\nآنچه من مىفهمم اين است كه ابن زبير به كعبه پناه برده بود و از آن به عنوان ابزارى براى حفظ خود استفاده مىكرد . سپاه شام هم مىكوشيد تا او را كه در پشت كعبه پنهان شده بود ، هدف قرار دهد و طبعاً برخى از سنگها به كعبه اصابت كرد . برخى از مورّخان ميانه‌رو گفته‌اند كه اصحاب ابن زبير در كنار كعبه آتش روشن كرده بودند و اين آتش به\r\n\r\n\r\n","description":"","footnote":"\r\n( 1 ) . مسلم بن عقبة بن رباح مرى از فرماندهان دوران اموى است . مسلم به خاطر اين كار زشت خود مسرف لقب‌گرفت .\r\n( 2 ) . حصين بن نمير سكونى هم از فرماندهان دوران اموى است .\r\n( 3 ) . اخبار مكه ازرقى ، ج 1 ، ص 135 .\r\n","page_name":" 137 ","page_number":137},
  {"content":"\r\n\r\nپردهء كعبه رسيد و با توسعهء آن برخى از چوب‌ها و سقف كعبه در آتش سوخت . « 1 » اين روايت در مقابل روايات تند ديگر نزديك‌تر به واقع مىنمايد .\r\n\r\nنجات يافتن ابن زبير\r\nنبرد همچنان ادامه داشت تا آن كه خبر مرگ يزيد به مكه رسيد . در اين وقت سپاه شام سست شد و حصين بن نمير هم دريافت كه از اين پس ادامهء جنگ بىهدف است . به همين دليل با ابن زبير به گفتگو نشست و گفت : اين مرد - يعنى يزيد - مرده است و تو سزاوارترين مردم به حكومت هستى . بيا با من به شام برويم ؛ در آنجا حتى دو نفر بر تو اختلاف نخواهند نكرد .\r\nابن زبير اين را يك خدعه خواند و به شدت رد كرد . ابن نمير هم از او روىگردان شد . در نقلى آمده است كه ابن زبير از كار خويش پشيمان شد و كسى را در پى ابن نمير فرستاد تا به او پيغام دهد : به شام نمىآيم ، اما از هر كسى توانستى براى من بيعت بگير .\r\nنويسنده تاريخ سياسى اسلام مىافزايد : ابن زبير تحت تأثير افكار قومى بود ، يعنى تمايل داشت تا سيادت به حجاز باز گردد ، همانطور كه در روزگار رسول صلى الله عليه و آله و خلفاى سه‌گانه چنين بود ، به همين جهت حاضر به ترك حجاز نشد . نويسندهء همان كتاب در بارهء دولت عربى مىنويسد : باقى ماندن ابن زبير در مكه عامل مهم ضعف او بود ، زيرا جنگ در آنجا روا نبود و اگر جنگ مىشد جسارت به حرمت كعبه بود .\r\nمن متأثر بودن ابن زبير را از افكار قومى بعيد نمىدانم . او در مقايسهء با معاصران خود به شدّت روى اين مسأله حساسيت داشت ، اما به عقيدهء من اين مطلب نبايد مانع از رفتن او به شام براى گرفتن بيعت مىشد . وى مىتوانست پس از رو به راه شدن اوضاع و استقرار حكومتش به حجاز برگردد . بنابراين بايد براى نرفتن وى عامل ديگرى را جستجو كرد كه همان ترس از خدعه بود كه روايات گذشته هم به آن اشاره دارد . براى كسى مانند حصين بن نمير همچنين خدعه‌اى بعيد نمىنمود . او مىتوانست با اين فريب\r\n\r\n\r\n","description":"","footnote":"\r\n( 1 ) . همان ، ج 1 ، ص 139 .\r\n","page_name":" 138 ","page_number":138},
  {"content":"\r\n\r\nدشمن خود را به شام برده ، به عنوان يك غنيمت به كسى كه در آنجا بر سركار خواهد آمد ، تحويل دهد . از ابن زبير هم كه فردى بيدار و حريص و بلندپرواز بود ، چنين توجهى نسبت به خدعهء حصين بن نمير امرى طبيعى بود .\r\nبه هر روى ، دو گروه در اين گفتگوى صلح ، با يكديگر توافق نكردند . حصين بن نمير عقيده‌اش اين بود كه ادامهء اين نبرد ، بىهدف خواهد بود . بنابراين دست از محاصرهء مكه برداشت و به شام برگشت . در آنجا خلافت در اختيار معاوية بن يزيد قرار گرفته بود كه در ربيع‌الاول سال 64 در اجتماعى از مردم اعلام كناره‌گيرى كرده ، گفت : من كارى را بر عهده گرفتم كه قادر به انجام آن نيستم . من كار شما را به شما واگذار كردم ، هر كسى را مايليد انتخاب كنيد . مورّخان در بارهء مدت زمان خلافت او از نصف يك ماه تا سه ماه اختلاف نظر دارند .\r\nبدين ترتيب كار ابن زبير در مكه و حوالى آن استقرار يافت و مردم آنجا و مدينه با او بيعت كردند . پس از آن بصره و كوفه هم با او بيعت كردند . وى كسانى را به مصر و يمن فرستاد كه آنان هم همگى با وى بيعت كردند . در خراسان نيز با او بيعت شد و گروه زيادى از خوارج هم با او بيعت نمودند . همچنين اهل حمص و فلسطين و عراق و ساير بلاد شام ، به جز دمشق او را همراهى كردند .\r\nشمارى از مردم دمشق هم براى ابن زبير فعاليت كرده ، در اطراف ضحاك بن قيس فهرى نايب دمشق كه از اصحاب پيامبر صلى الله عليه و آله بود ، گرد آمدند . او هم خطبهء بلندى خواند و مردم را به بيعت با ابن زبير فرا خواند . « 1 »\r\nمروان بن حكم ديد كه كار شام نيز به مانند ساير شهرها به تدريج در اختيار ابن زبير قرار خواهد گرفت . بنابراين قصد رفتن به مكه و بيعت با ابن زبير داشت تا براى بنىاميه امان بگيرد . در راه به شمارى از امويان برخورد كه او را از اين تصميم باز داشتند . آنان به وى گفتند : تو شيخ قريش هستى ، و خالد بن يزيد بچه است و عبدالله بن زبير پير . تنها آهن مىتواند آهن را فرو كوبد . خالد را مقابل ابن زبير قرار نده ، بلكه خودت را كه بزرگ\r\n\r\n\r\n","description":"","footnote":"\r\n( 1 ) . العقد الفريد ، ج 2 ، ص 313 .\r\n","page_name":" 139 ","page_number":139},
  {"content":"\r\n\r\nقريش هستى مقابل او قرار ده . ما با تو بيعت مىكنيم . او هم دستش را دراز كرده ، افراد مزبور در سوم ذىقعدهء سال 64 در جايى به نام جابيه با او بيعت كردند .\r\nسپس با ياران خود به سوى هواداران ابن زبير كه در شام بودند و فرماندهى آنان را ضحاك بن‌قيس بر عهده داشت حركت كرد . در نبرد سختى كه درگرفت ، ضحاك كشته شد و هوادارانش متفرق شدند . اين رخداد در اواخر ذى حجه سال 64 بود . بدين ترتيب كار امويان در شام استقرار يافت و بيعت با مروان بن حكم تمام شد . اين در حالى بود كه شهرهاى ديگر در اختيار ابن زبير بود و با او به عنوان خليفهء مسلمانان بيعت شد . « 1 »\r\n\r\nعصبيّت يمنى - قيسى\r\nزمانى كه درست دقت كرده ، بر آن باشيم تا عوامل اختلاف در شام را ميان هواداران بنى اميه و ابن زبير بررسى كنيم ، در مىيابيم كه مسأله فراتر از جنگ اموى - زبيرى است . آشكار است كه برخى از قبايل يمن از قرن‌ها پيش از اسلام به مرور در شام استقرار يافته بودند و زمانى دراز در آنجا زيسته بودند . با آغاز فتوحات اسلامى ، قبايلى از حجاز نيز در آنجا مستقر شدند كه به نام عدنانى يا نزارى شناخته شده و نام قيسى بر آن غلبه كرده بود .\r\nشمار يمنىها و قيسىها چندان در شام فراوان بود كه اردن و فلسطين را هم پوشش داده بود .\r\nترديدى نيست كه يمنىها با توجه به اصل و اساس خود بر قيسىها فخر مىكردند .\r\nآنان در دوره‌اى از تاريخ ، بزرگان و رهبران جزيرة العرب بودند . چنان كه خزاعه كه قبيله‌اى يمنى بود ، پيش از قريش بر مكه فرمانروايى مىكرد . همين طور اوس و خزرج كه در مدينه بودند ، همين وضعيت را داشتند . از سوى ديگر ، قيسىها كه از نسل فاتحان صدر اسلام بودند ، به گونه‌اى ديگر بر يمنىها فخر مىكردند و خود را هادى آن سرزمين مىدانستند . اين مفاخره ، عاملى براى بالا گرفتن عصبيتى بود كه اسلام از آن پرهيز\r\n\r\n\r\n","description":"","footnote":"\r\n( 1 ) . الآداب السلطانية ( تاريخ فخرى ) ، ص 164 .\r\n","page_name":" 140 ","page_number":140},
  {"content":"\r\n\r\nداده بود .\r\nيك دوره بر اسلام گذشت كه مردم اين عصبيت‌ها را فراموش كردند ، اما چيزى نگذشت كه بر اثر بالا گرفتن فتنه‌ها بار ديگر بر سر انتخاب خليفه ، آن عصبيت‌ها زنده شد . كسانى از خلفاى اموى هم از اين فتنه‌گرى و عصبيت‌گرايى براى استوار كردن موقعيت خود بهره گرفتند . آنان به رغم آن كه با قيسىها پيوند داشتند ، گاه به مصاهره و ارتباط سببى با يمنىها دست مىيازيدند تا برابر دشمنى قيسىها بتوانند از آن رابطه استفاده كنند . اين مسأله به خصوص زمانى رخ مىداد كه قيسىها به سمت بنى هاشم مىآمدند و البته در اين مرحله بالا گرفتن تعصّب ، امرى شگفت نبود .\r\nدر اين صورت نبايد از اين كه در ايام ابن زبير كسانى در شام نداى حمايت از او را سر مىدهند شگفت زده شويم ؛ درست همانطور كه كسانى بر ضد ابن زبير حاضر به دفاع مسلحانه از امويان بودند .\r\nبدين ترتيب در اينجا بحث زبيرى و اموى جز در اين حد نبود كه قيسىها آرزوى پيروزى قبايل حجاز را داشتند و يمنىها كه در آرزوى نابودى قيسىها بودند ، حتى اگر اين بر خلاف مصالح امويان ، دامادهاى آنان مىبود .\r\nمعاويه به اختلاف ميان قيسىها و يمنىها در شام واقف بود و با سياست بىمانند خود با آن مدارا مىكرد . وقتى يزيد آمد كمابيش همان وضع ادامه داشت ، اما با مرگ او درگيرى آغاز شد و مروان بن حكم توانست از شمشير يمنىها كه شمارشان بسيار بيش از قيسىهايى بود كه حامى ابن‌زبير در حجاز بودند ، استفاده كند . « 1 »\r\n\r\nويژگىهاى ابن زبير\r\nدر اين شرايط براى كسى مثل ابن زبير ، اين كه در شهرها بر بيعت با او متفق شوند چيز زيادى نبود . او پسر حوارى پيامبر و مادرش دختر ابوبكر و خاله‌اش هم عايشه بود .\r\nخودش هم فردى عابد بود و وقتى به سجده مىرفت از بس طولانى بود گنجشك‌ها بر\r\n\r\n\r\n","description":"","footnote":"\r\n( 1 ) . بنگريد : تاريخ دمشق ، ج 319 ؛ تاريخ يعقوبى ، ج 2 ، ص 299 ، كامل ابن اثير ، ج 3 ، ص 258 .\r\n","page_name":" 141 ","page_number":141},
  {"content":"\r\n\r\nپشت او مىنشستند و بر مىخاستند [ ! 
  ] . مانند ديوار محكم بود و طبيعى بود كه در كار دعوت خود استوار باشد ، چرا كه به سرعت و صبر و اراده شهرت داشت . عمر بن عبدالعزيز گويد : روزى به ابوسليكه گفتم : وصف ابن زبير را براى ما بگوى . او گفت : به مانند او كسى را كه پوستى روى گوشت و گوشتى روى عصب و عصبى روى استخوان و جانى چنين در جسد ، به مانند او نديدم ؛ در وقت محاصرهء مكه آجرى از منجنيق ميان ريش و سينهء او خورد ، اما او هيچ نهراسيد و نمازش را قطع نكرد و جز براى ركوع سر فرود نياورد .\r\nغرورش هم تا همين حد بود و نفسى شريف داشت ، همچنان كه فصيح و داراى بيانى نيرومند و صدايى رسا بود ، به طورى كه وقتى سخن مىگفت صدايش را كوه ابوقبيس باز مىگرداند . « 1 »\r\nاينها صفات و ويژگىهايى است كه براى رهبرى و زعامت به كار مىآيد . بنابراين شگفت نيست كه در خط رهبرى مسلمانان افتاده باشد . آنچه بايد به اين مطالب ضميمه كرد ، تعصب او نسبت به سرزمين مكه است كه محل تولد اسلام در حجاز بود و او تلاش مىكرد تا نيروى آن را باز گرداند تا بتواند آشفتگى دنياى اسلام را از ميان ببرد و از آنجا بر مقدّرات دنياى اسلام سيطره يابد . نيز به اين مطالب بايد افزود كه امويان در بلاد اسلام چه كردند . مسلمانان در سراسر جهان اسلام شاهد اقدامات امويان بودند كه نمونه‌اش كشته شدن امام حسين عليه السلام و مباح كردن مدينه و جنگ با مكه و تغيير روش شورايى به ملوكيت و نظام موروثى در حكومت بود ، كارهايى كه جاى نقد و ايراد فراوان داشت .\r\nجمع اين شرايط ، به علاوهء آن ويژگىها ، زمينه را براى پيروزى ابن زبير و توجه مسلمانان در شهرهاى اطرف به او فراهم كرد . « 2 » با اين همه خواهيم ديد كه با وجود اين شرايط مساعد و مناسب ، زمان چندانى نگذشت كه حكومت او سست گرديد و خلافت\r\n\r\n\r\n","description":"","footnote":"\r\n( 1 ) . بنگريد : كامل ابن اثير ، ج 4 ، ص 260 ؛ تاريخ طبرى ، ج 2 ، ص 850 .\r\n( 2 ) . به رغم اين وضعيت ، برخى از اشخاص بزرگى مانند عبداللَّه بن عباس ، محمد بن حنفيه ، عبداللَّه بن عمر ، و علىابن الحسين در مقابل ابن زبير موضع گرفتند . ابن عباس مجبور به ترك مكه شده به طائف رفت و همان‌جا درگذشت . ( ج )\r\n","page_name":" 142 ","page_number":142},
  {"content":"\r\n\r\nبار ديگر به خاندان اموى در دمشق بازگشت و اين هم عوامل خاص خود را داشت كه به آن خواهيم پرداخت .\r\n\r\nآغاز زوال حكومت ابن زبير\r\nمروان بن حكم بلافاصله پس از پيروزى بر ياران ابن زبير در شام در سال 65 ، سپاه نيرومندى را با فرماندهى خود به سمت مصر اعزام كرد تا عامل ابن زبير را از آنجا بيرون كند . سپاه ديگرى را هم به فرماندهى فرزندش عبدالعزيز به سمت عقبه در اردن فرستاد و هر دو سپاه پيروز شدند و مصر در اختيار مروان قرار گرفت .\r\nمروان به شام برگشته ، سپاهى را به سوى حجاز و سپاهى را به سمت عراق فرستاد اما پيش از آن كه بتواند كارى از پيش ببرد مرد . زمانى كه فرزندش عبدالملك جايگزين وى شد ، تلاش زيادى براى استوارى پادشاهىاش كرد . از يك سو با شيعيان شورشى كوفه - توابين - جنگيده آنان را شكست داد . « 1 » سپس به سوى عراق لشكركشى كرده ، والى ابن‌زبير را از آنجا بيرون راند . آنگاه با شنيدن اخبارى كه از شورش‌هاى احتمالى در شام به گوشش خورد به آنها پرداخت و همهء فتنه‌ها را از ميان برد « 2 » و بدين ترتيب بيشتر شهرها را تحت سيطرهء خود در آورد . در اين وقت تنها مشكل باقى مانده وجود ابن زبير در مكه بود .\r\n\r\nانحلال دولت زبيرى\r\nعبدالملك بن مروان بيش از آنچه به نظر مىرسد ، نسبت به كار خويش آگاه بود .\r\nوى زمانى كه ابن زبير با خوارج و شيعيان عراق درگير بود ، او را به حال خود رها كرد و در انتظار آن ماند تا وى نيرويش را در اين منازعه از دست بدهد و ضعيف شود . ما پيش از اين ، دربارهء خوارج اشاراتى داشتيم و گفتيم كه آنان به خاطر پذيرش حكميت از سوى\r\n\r\n\r\n","description":"","footnote":"\r\n( 1 ) . سپاه شام در جنگ با توابين پيروز شد ، اما در نبرد با سپاه مختار شكست خورد و عبيدالله بن زياد به همراه تعدادزيادى از شاميان كشته شدند ( ج ) .\r\n( 2 ) . مروج الذهب ، ج 242 .\r\n","page_name":" 143 ","page_number":143},
  {"content":"\r\n\r\nعلى بن ابىطالب عليه السلام از وى انتقاد داشتند . در بارهء شيعه هم اشاراتى داشتيم كه چطور به خونخواهى امام على عليه السلام و فرزندش حسين عليه السلام از ظالمان و ستمگران روى آوردند ، داستانى كه دامنه آن همچنان ادامه يافت . ابن زبير همچنان در اين مجادله تلاش مىكرد و مايه مىگذاشت تا آن كه نيرويش به تحليل رفت و در اين وقت بود كه عبدالملك سپاه خود را به كوفه فرستاد . مصعب با سپاهى به مقابلهء آنان رفت در حالى كه مردم عراق از شدّت بخل ابن زبير تحت فشار بودند و از سوى ديگر ، به خاطر كشته شدن مختار ، فرماندهء شكست‌خوردهء خود ، به دنبال انتقام بودند .\r\nاموىها در همان آغاز حركت خود ، سيل پول را به سوى مراكز رهبرى زبيرىها سرازير كرده ، شيرينى آرزوها را به سوى خانه‌هاى رؤسا سرازير كردند . بدين ترتيب آنان زبيرىها را تنها گذاشتند . اموىها راه پيروزى خود را با عبور از كشته‌هاى عراقى و حجازىها هموار كردند و بدين ترتيب پس از كشته شدن مصعب بن زبير در سال 71 عبدالملك پيروز گرديد و در كوفه با او بيعت شد . « 1 »\r\n\r\nمحاصرهء ابن زبير براى بار دوم در مكه\r\nكار استقرار دولت اموى بعد از تصرّف شام و مصر و ديگر شهرهاى اسلامى كه آنها را تصرف كرده بودند تمام نشد مگر بعد از آن كه عبدالملك در اين انديشه افتاد تا ريشهء زبيرىها را از جايگاه اصلىشان در مكه هم بِكَند . او در سال 72 حَجّاج را با سپاه بزرگى به سوى عراق و حجاز فرستاد . اين سپاه ابتدا عراق را تصرف كرده ، سپس به سوى حجاز حركت كرد و در طائف فرود آمد ، جايى كه حَجّاج در آنجا متولد شده بود . « 2 »\r\n\r\n\r\n","description":"","footnote":"\r\n( 1 ) . كامل ابن اثير ، ج 4 ، ص 13 .\r\n( 2 ) . حجاج از قبيله ثقيف بود كه در طائف سكونت داشتند . او در آنجا معلم بچه‌ها بود و زمانى كه كار تعليم زندگى او راتأمين نكرد ، به شام رفت و به پليس روح بن زنباع پيوست . زمانى ، عبدالملك نياز به مردى داشت تا مؤخرهء سپاه را اداره كند ، روح او را معرفى كرده ، از قساوت و درايت وى سخن گفت . وى درست گفته بود و او توانست موقعيت خوبى در دستگاه عبدالملك به دست آورد . به تدريج بر رتبت او افزوده شد تا آن كه فرماندهى سپاه عراق براى حمله به ابن زبير به او سپرده شد . بنگريد : وفيات الأعيان ، ج 1 ، ص 173 .\r\n","page_name":" 144 ","page_number":144},
  {"content":"\r\n\r\nسپس پيشاهنگان سپاه خود را به سوى عرفه فرستاد . در آنجا نيروهاى ابن زبير در مقابل آنان برآمدند و درگير شدند كه ضمن آن نيروهاى زبيرى شكست خوردند . سپس حجاج به بئر ميمون ، جايى ميان مكه و منى آمد . در اين جا بود كه طارق بن عمرو فرماندهء اموى هم كه به مدينه رفته ، آنجا را تصرّف كرده ، براى عبدالملك بيعت گرفته بود ، به وى پيوست .\r\nبا رسيدن هلال ماه ذىحجهء سال 72 مكه در محاصره بود و حجاج راهى براى ورود به مكه نداشت . با فرا رسيدن روز عرفه ، حجاج هم همراه سپاهش تلبيه‌گويان ايستاد . سپس به مزدلفه رفت و از آنجا به منى آمد اما او و سپاهش براى اتمام مناسكشان نتوانستند به مكه بيايند و همچنان در احرام ماند . زبيرىها و طرفدارانشان هم نتوانستند به عرفات بروند و قربانىهاى خود را همان‌جا در مكه ذبح كردند و همچنان در محاصره ماندند .\r\nدر آغاز سال 73 بود كه سپاه حجاج در ميان حجون و بئر ميمون استقرار يافت . اين بعد از آنى بود كه عبدالملك اجازهء وارد شدن به مكه را به او داد ، در حالى كه پيش از آن به وى توصيه كرده بود كه او را محاصره كرده و از وارد شدن به مكه خوددارى كند .\r\nنيروهاى حجاج اندك اندك جلو رفتند تا برخى از نيروها در سمت باب بنى شيبه و تقريباً در محاذات باب صفابه درهاى ورودى مسجد الحرام رسيدند . نيروهاى زبيرى به داخل مسجد رفته و در پناه كعبه سنگر گرفته بودند . حَجاج دستور نصب منجنيق را داد كه نصب شد و اين براى بار دوم بود كه اين نقطه در دورهء ابن زبير با منجنيق مورد حمله قرار مىگرفت . سنگ‌ها به كعبه اصابت كرد و چنين تصور مىشد كه هدف همان كعبه است .\r\nدر اين باره بايد دقت بيشترى كرد . حجاج با همهء قساوت و دشمنى كه داشت كسى نبود كه اسلاميت و قِبله‌اى را كه خود به سوى آن نماز مىخواند فراموش كند و با منجنيق به جان آن بيفتد . اين قبيل جنگ‌هاى پرحرارت كه در بسيارى از ادوار ، مسلمانان را به خطاهاى بزرگ كشانده ، بيش از آن كه اين نبردها مقصود بالذات باشد ، نتيجهء طبيعى هيجانات ناشى از خشمى است كه عقل و حكمت براى متعادل كردنشان در آن‌ها حضورى ندارد . و البته ما زبيرىها را هم تبرئه نمىكنيم . آنان هم در ايجاد اين دشمنى و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nعنادى كه چنين متبلور شد سهيم بودند ، چرا كه با تحصن در كعبه ، امويان را وادار به اين اقدامات كردند . سنگ‌ها به همان اندازه به كعبه مىخورد كه بر سر اينان فرود مىآمد .\r\nاندكى تأمل كافى بود به آنان نشان دهد كه دفاع در مقابل چنين سپاه جرّارِ بىپايانى فايده‌اى ندارد و بهتر است براى حفظ خون افرادى كه در آنجا بودند و نيز قدسيت بيت‌اللَّه الحرام اظهار اطاعت كنند .\r\nواقعيت آن است كه انسان شجاع نمىتواند به نداى عقل درست گوش بدهد .\r\nعبداللَّه بن زبير با اعتقادى كه به حق خود براى امارت بر مسلمانان داشت ، و نيز باورش به فاسد بودن حكومت در شام و نيز اعتماد به نفسى كه داشت ، مرد برجسته‌اى بود كه مىتوانست امور مسلمانان را در دست داشته باشد . او شجاعت خاصى داشت . كافى است بدانيم كه يك بار كه امويان بر يكى از درهاى مسجد هجوم بردند او به تنهايى و بدون اين كه كسى همراهش باشد به آنان يورش برد و آنان را تا حجون به عقب راند . « 1 » مردمى از مكه نزد وى آمده گفتند : آيا دربارهء صلح با آنان گفتگو نمىكنى ؟ گفت : به خدا سوگند هرگز چنين چيزى را از آنان درخواست نخواهم كرد . مردم از اصرارى كه وى براى جنگ داشت ، به تنگ آمده به تدريج به سمت ابطح رفتند تا از حجاج امان بگيرند و او هم امان مىداد . برخى شمار اين افراد را حدود ده هزار نفر دانسته‌اند ؛ با اين حال اين مسأله تأثيرى در ثبات ابن‌زبير نداشت . « 2 »\r\n\r\nشجاعت اسماء\r\nاسماء هم شجاعتى از خود نشان داد كه تاريخ كمتر به يادگار دارد و بعيد مىنمايد كه بعدها هم مانند پيدا كند . واقدى مىنويسد : مصعب بن نائب از نافع مولى بنىاسد نقل كرد كه گفت : ابن زبير در بارهء پراكنده شدن مردم از كنارش ، به مادرش گلايه كرد . او گفت : اگر تو مىدانى كه بر حق هستى صبر كن ، چرا كه ياران تو براى همان كشته شده‌اند .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 169 .\r\n( 2 ) . كامل ابن اثير ، ج 4 ، ص 34 . به نظر مىرسد مؤلف بيش از حد از ابن زبير خوشش آمده و شيفتهء بافته‌هايى شده است كه مورّخان زبيرى با نفوذى كه در متون تاريخى در اين دوره و بعد از آن داشته‌اند ، آنها را سرهم كرده‌اند . « ج »\r\n","page_name":" 146 ","page_number":146},
  {"content":"\r\n\r\nخود را اسير دست بچه‌هاى بنى اميه نكن كه با آن بازى كنند . راوى گوى : وى نزديك مادر شده سر او را بوسيد و گفت : به خدا سوگند عقيدهء من همين است ، اما من دوست داشتم عقيدهء تو را بدانم . حالا به من بنگر ؛ من امروز كشته خواهم شد ؛ اسماء گفت : پسرم برو ببينم كار تو به كجا مىانجامد .\r\nتا اين مقدار شجاعت و ثبات اسماء را مىشناسيم . اما مرحله‌اى كه پس از آن رخ داد هزارها بار از اين هم بالاتر است ؛ زيرا چيزى كه مىشنويم حتى با تعابيرى مانند عزم و ثبات و شجاعت قابل وصف نيست ، بلكه از اين‌ها بالاتر است .\r\nاسماء به ابن زبير گفت : اين زره چيست كه پوشيده‌اى ؟ اين مال مردى است كه طالب شهادت نيست .\r\nعبدالله گفت : اين را پوشيدم تا قلب و خاطر تو آرام باشد .\r\nاسماء گفت : نه . . . آن را درآر . . . عبدالله آن را از تنت بيرون آر .\r\nتعبير « از تنت بيرون آر » چندان قاطع است كه در فرهنگ‌هاى لغت چيزى نمىتوان يافت كه بتواند معناى اين جرأت را به درستى برساند .\r\nاين شجاعت يا چيزى كه بارها از آن بالاتر است ، به مقدار زيادى بيانگر عمق اين فاجعهء هولناك با همهء جزئيات و تلفات و صدمه‌اى است كه بر كعبه وارد آمد . « 1 »\r\n\r\nپايان كار ابن زبير\r\nابن زبير همچنان به كار خود ادامه داده ، صبحگاهان نمازش را با آرامش خواند .\r\nپس از آن افراد اندكى را كه در اطرافش بودند به پايدارى فرا خواند . سپس دست به حمله زده ، پانصد نفر از سربازان پياده و سواره را از در مسجد تا به حجون به عقب راند . در اين\r\n\r\n\r\n","description":"","footnote":"\r\n( 1 ) . در اين بخش و آنچه گذشت مؤلف همدلى زيادى با ابن زبير نشان مىدهد و در حالى كه ده‌ها برابر از عظمت شخصيت امام حسين عليه السلام و اصحاب او نقل شده ، اشاره‌اى هم به آنها ندارد . اين كه مطالب مربوط به ابن زبير و اسماء چه اندازه درست است بايد تأمل بيشترى صورت گيرد ؛ چرا كه زبيرىها بعدها با تأليف آثارى در تاريخ اسلام به تحريف آن پرداختند .\r\n","page_name":" 147 ","page_number":147},
  {"content":"\r\n\r\nوقت ، پاره آجرى بر صورت وى اصابت كرده ، صورت او را زخمى كرد . وى خون آن را در دست گرفت و به اين شعر تمثل كرد :\r\n و لسنا على الأعقاب تدمى كلومنا * و لكن على أقدامنا تقطر الدما « 1 » \r\nما پشت به ميدان جنگ نكرده‌ايم كه خون از جراحت‌هاى ما بيايد . بلكه در حالى كه روبرو ايستاده‌ايم خون از ما مىريزد .\r\nپس از آن بىهوش شد و روى زمين افتاد . در اين وقت به سراغ او رفته ، وى را كشتند . با كشته شدن وى حكومت زبيرىِ مكه به نقطهء پايان خود رسيد . امويان داخل مسجد شده ، طواف كرده و با گرفتن پردهء كعبه خداى را براى اين پيروزى سپاس گفتند .\r\nاين رخداد در 17 جُماداى اوّل سال 73 بود . « 2 »\r\nبه دستور حجاج ابن زبير را در گردنهء كَدى « 3 » نزديك حجون در بالاى مكه به دار آويختند . عقبة بن مكرم با سند متصل به بنى نوفل ، حديثى را نقل كرده است كه حَجاج به دنبال اسماء مادر زبير فرستاد كه بيايد . او نپذيرفت . دوباره كسى را فرستادند كه مىآيى يا شاخ تو را گرفته به زور بياوريم . باز هم نپذيرفت و گفت : به خدا سوگند به پاى خود نخواهم آمد مگر آن كه شاخ مرا گرفته به زور ببرند . سپس حجاج نزد وى آمد و گفت : كار مرا با عبداللَّه چگونه ديدى ؟ گفت : آن چنان كه تو دنياى او را خراب كردى و او دين تو را ! در نقلى ديگر آمده است كه ابن زبير چندان بر دار بود تا آن كه حجاج دستور دفن او را در حجون داد و مادرش او را غسل داده ، كفن نمود و او را خوشبو كرد .\r\nپس از اين ماجرا حجاج در مكه ماند و براى عبدالملك بن مروان بيعت گرفت . او بنىهاشم را هم تحت فشار گذاشت . وى كه در اين باره قصد سختگيرى داشت ، با فرمان\r\n\r\n\r\n","description":"","footnote":"\r\n( 1 ) . شرح نهج‌البلاغه ابن ابىالحديد ، ج 3 ، ص 284 . شعر از حصين بن حمام مرى است . « ج »\r\n( 2 ) . كامل ، ج 4 ، ص 24 .\r\n( 3 ) . كدا جايى به جز كُدا است . هر دو در انتهاى مكه در سمت مسفله هستند و به جز كُداء است كه جايى نزديك مقبرهءشيخ محمود است .\r\n","page_name":" 148 ","page_number":148},
  {"content":"\r\n\r\nعبدالملك اين رويه را كنار گذاشت . « 1 » وى محمد بن حنفيه و عبدالله بن عمر را به خاطر بىطرفىشان تحت فشار گذاشت . عبدالله بن عمر از روى اضطرار با امويان بيعت كرد . « 2 » سپس حَجاج تعداد زيادى از صحابه و تابعين را به شام برد و آنان از روى اجبار با عبدالملك بيعت كردند . بدين ترتيب اين انديشهء ابن زبير كه مىخواست موقعيت دينى و مركزيت مكه را براى خلافت به آن باز گرداند ، از ميان رفت . حكومت ابن زبير در مكه از سال 63 تا 73 براى ده سال به درازا كشيد و دامنهء نفوذ آن طى اين سال‌ها به بسيارى از شهرهاى اسلامى ديگر هم گسترده بود .\r\n\r\nبازگشت امويان به مكه\r\nبا سقوط دولت ابن زبير ، مكه به دست امويان افتاد و گروهى از زبدگان اموى بر آن امارت كردند . مورّخان دربارهء اسامى آنان اختلاف دارند . به نظرم مهم‌ترين دليل اين اختلاف نظر آن است كه نگاه مورّخان در اين دوره از توجه به جزئياتى كه در حجاز بوده ، درست مانند هر شهر شكست‌خوردهء ديگر ، منصرف و به نقطه‌اى ديگر معطوف شده است . در اين زمان كانون توجه مورّخان ، كارهاى عمومى مسلمانان در شام و برخى از شهرهاى دنياى اسلام بود كه به سبب اتفاقات مهمى كه در آنها روى مىداد ، از يك موقعيت عمومى ممتاز و برجسته برخوردار بودند .\r\nمورّخان مكه يك سرى اسامى از حاكمان اموى مكه را نوشته‌اند و مورّخان ديگر اسامى ديگرى كه كم و بيش با آنها اختلاف دارد . مقابله اين اقوال اين نتيجه را به ما مىدهد كه مجموعاً در دورهء اموى چيزى حدود 21 نفر طى 59 سال و تا سال 132 بر مكه حكومت كردند . اين فهرست به جز نام افرادى است كه تاريخ از آن ياد نكرده است .\r\nبه نظرم بهترين فهرستى كه بشود به آن اعتماد كرد ، فهرست تقىالدين فاسى در شفاء الغرام است . « 3 » وى در شرح نام امرايى كه از سوى عبدالملك پس از ابن زبير بر اين\r\n\r\n\r\n","description":"","footnote":"\r\n( 1 ) . عقد الفريد ، ج 2 ، ص 317 .\r\n( 2 ) . طبقات ابن سعد ، ج 5 ، ص 81 .\r\n( 3 ) . شفاء الغرام ، ج 2 ، ص 170 .\r\n","page_name":" 149 ","page_number":149},
  {"content":"\r\n\r\nشهر گمارده شد ، از اين اسامى ياد كرده است : مَسْلمة بن عبدالملك ، حَجاج بن يوسف ، حارث بن خالد مخزومى . سنجارى از مورّخان مكه از جملهء نكات شگفتى كه در بارهء دوره امارت اين حارث نقل كرده اين است كه عايشه دختر طلحه حج گزارد و وى او را دوست مىداشت . عايشه به حارث پيغام فرستاد كه نماز را به تأخير بينداز تا طواف من تمام شود . او همچنين كرد كه سبب اعتراض حاجيان شد . زمانى كه عبدالملك از اين مسأله آگاه شد گفت : اگر عايشه از من راضى باشد ، خشم بنى مروان آسان است . وقتى عايشه ، مناسك حجش را تمام كرد ، حارث در پى او فرستاد و وى را به مجلسى دعوت كرد كه با او سخن بگويد . او پاسخ داد كه موعد ما پس فردا خواهد بود . « 1 » اما همان شب از مكه رفت . تصوّر من بر اين است كه در اين روايت شائبهء دشمنى با امويان وجود دارد .\r\nبرخى ديگر از واليان دورهء اموى در مكه عبارتند از : خالد بن عبدالله قسرى ، عبدالله بن سفيان مخزومى ، عبدالعزيز بن عبدالله بن خالد ، نافع بن علقمه كنانى ، و يحيى بن حكم بن ابىالعاص . فاسى مىگويد فكر مىكند از جملهء واليانِ عبدالملك در مكه يكى هشام مخزومى و ديگرى ابان بن عثمان بن عفّان بوده است . « 2 »\r\nيكى از واليان وليد بن عبدالملك بر مكه ، عادل‌ترين خلفا پس از چهار خليفه نخست ، يعنى عمر بن عبدالعزيز بود . ابن فهد مىگويد كه عراقىها در دورهء امارت وى ، از عراق و ستم حَجاج به مكه مىگريختند تا در پناه وى باشند . عمر نامه‌اى دربارهء ستم حجاج به مردم عراق ، به وليد نوشت . وقتى وليد در اين باره نامه به حجاج نوشت ، او پاسخ داد : ادامهء اين رويه ، نفعش به شورشيان مىرسد . بهتر است امارت مكه را به خالد قسرى بسپاريد . وليد توصيهء حجاج را پذيرفت و خالد را براى بار دوم در سال 93 به اميرى مكه منصوب كرد . سپس مىافزايد : در اين وقت ، خالد دستور داد تا بر منبر ، به على ابن ابىطالب عليه السلام دشنام داده شود . خطبا آن حضرت را سبّ مىكردند و بر حَجاج درود مىفرستادند . بعد به سب حجاج دستور داد كه آنان چنين كردند ! همو مىافزايد : خالد\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 38 « ج »\r\n( 2 ) . همان ، ج 2 ، ص 172 .\r\n","page_name":" 150 ","page_number":150},
  {"content":"\r\n\r\nمردم را به اطاعت از بنى اميه تحريك كرده و مىگفت : اگر بدانم كه اين حيوانات زبان داشته باشند و اطاعت از امويان نكنند آنها را از حرم بيرون مىكنم . وى دستور داد تا عراقىها را به زور از مكه بيرون كرده و پناهندگان به عراقىها را تهديد كرد . وى تا سال 96 امير مكه بود .\r\nدر دوران خلافت سليمان بن عبدالملك ، طلحة بن داوود حضرمى و سپس عبدالعزيز بن عبدالله بن خالد براى بار دوم ، بر مكه امارت كردند . امارت عبدالعزيز چندان ادامه يافت كه خلافت به عمر بن عبدالعزيز رسيد .\r\nدر اين دوره محمد بن طلحه و پس از آن عروة بن عياض و عثمان بن عبيدالله بن قيس امارت مكه را بر عهده داشتند . سخن ابن جرير حكايت از آن دارد كه در خلافت عمر بن عبدالعزيز كسى جز عبدالعزيز بن عبداللَّه بن خالد اميرى مكه را بر عهده نداشت .\r\nفاسى به نقل از فاكهى مىگويد كه افراد ديگر بسا از طرف عمر بن عبدالعزيز و پيش از خلافت او و زمانى كه در مكه مقيم بوده ، امارت مكه را بر عهده داشته‌اند .\r\nدر زمان امارت عبدالعزيز بن عبدالله ، وى نامه‌اى از عمر بن عبدالعزيز دريافت كرد كه از كرايه دادن خانه‌هاى مكه نهى كرده و دستور داده بود تا خانه‌هايى كه در منى ساخته شده ، تخريب و با زمين برابر شود . در اين زمان مردم به صورت پنهانى خانه‌ها را اجاره مىدادند . « 1 »\r\nدر زمان خلافت يزيد بن عبدالملك ، گروهى به امارت مكه رسيدند كه عبارت بودند از : عبدالعزيز بن عبدالله بن خالد و عبدالرحمان بن ضحاك . ابن جرير طبرى گويد كه در سال 103 مكه را با مدينه به او سپردند . پس از آن در نيمهء ربيع اول سال 104 از امارت هر دو عزل گرديد . ابن كثير گويد : سبب عزل او اين بود كه از فاطمه بنت الحسين خواستگارى كرد و چون او نپذيرفت ، اصرار و تهديد كرد . فاطمه ، به يزيد بن عبدالملك شكايت كرد و او نيز وى را عزل كرده ، عبدالواحد بن زياد نصرى را به امارت مكه گمارد .\r\nدر خلافت هشام بن عبدالملك اين افراد به امارت مكه رسيدند : عبدالواحد بن\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 173 .\r\n","page_name":" 151 ","page_number":151},
  {"content":"\r\n\r\nزياد ، و پس از او ابراهيم بن هشام مخزومى . ابن فهد مىگويد كه ابراهيم به طور افراطى خودمحور بود . گفته‌اند كه در منى در خطبه‌اش گفت : شما از داناتر از من سؤال نخواهيد كرد ! در اين وقت عالمى از عراق برخاست و دربارهء قربانى پرسيد كه واجب است يا مستحب ؟ او نتوانست جواب دهد . شايد اين خبر هم ناشى از برخوردهاى انتقادى تند با امويان باشد . پس از ابراهيم ، محمد بن هشام و سپس نافع بن علقمهء كنانى امارت مكه را بر عهده داشتند .\r\nدر خلافت يزيد بن وليد ، يوسف بن محمد بن يوسف ثقفى كه دايى وليد بود به امارت مكه رسيد . وى تا پايان خلافت وليد ، عهده‌دار اين منصب بود . در زمان يوسف بود كه خليفهء اموى دستور دستگيرى ابراهيم بن هشام و برادرش محمد را داد كه هر دو زمانى امارت مكه را داشتند . وقتى آن دو را به شام بردند ، در آنجا به خاطر مسائلى كه مربوط به دورهء امارتشان بود ، شلاق خوردند . سپس آنان را به كوفه فرستادند و خالد قسرى را هم نزد آنها بردند و عامل كوفه هر سه را زندانى كرده چندان شكنجه كرد تا همگى در يك روز از روزهاى محرم سال 126 مردند .\r\nهمچنين در خلافت يزيد بن وليد ، عبدالواحد بن سليمان بن عبدالملك به امارت مكه رسيد . « 1 »\r\n\r\nابوحمزهء خارجى\r\nدر امارت عبدالواحد بن سليمان بود كه ابوحمزه خارجى در ذىحجهء سال 129 با سپاهى عظيم به مكه يورش برد و عبدالواحد كه نتوانست در برابر او بايستد ، در روز عيد قربان به مكه گريخت و شهر را براى ابوحمزه رها كرد تا بر آن سلطه يابد .\r\nاين ابوحمزه در آغاز از شيعيان على بن ابىطالب عليه السلام و نامش مختار بن عوف از اهالى حضرموت بود . وى سال‌ها همراه حُجّاج به مكه آمده ، مردم را به خروج بر ضد امويان دعوت مىكرد . وى در مكه با عبدالله بن يحيى كندى ملاقات كرد . اين عبدالله\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 173 .\r\n","page_name":" 152 ","page_number":152},
  {"content":"\r\n\r\nمردم را به سوى خود دعوت مىكرد و به وى لقب طالب الحق داده بودند . ابوحمزه از وى خواست همراه او به حضرموت برود كه رفت . در آنجا بود كه وى و قومش براى مبارزهء با امويان با او بيعت كردند . در اين وقت وى بر عامل امويان در حضرموت و صنعا شوريد و بر آنان غلبه كرد .\r\nپس از آن ابوحمزه با سپاهش عازم مكه شده در ذىحجهء سال 129 زمانى كه حاكم شهر گريخت ، اين شهر را تصرف كرد و از آنجا به مدينه رفت . عبدالواحد بن سليمان در آنجا به مقابلهء با او برخاست كه دو طرف درگير شدند و ابوحمزه او را شكست داد و به سال 130 بر مدينه هم مسلط گرديد . از آنجا براى مبارزه با امويان به سوى شام رفت .\r\nمروان سپاهى را برابر او فرستاد كه ابوحمزه را شكست داده ، مدينه را از او باز پس گرفت .\r\nابوحمزه به مكه برگشت . اندكى بعد سپاه اموى او را در وادى القرى « 1 » نزديكى خيبر محاصره كرده ، كشتند و بار ديگر بر مكه مسلط شدند . « 2 »\r\nفاسى « 3 » به نقل از ذهبى مىگويد : وقتى امويان سپاه ابوحمزه را در وادى القرى شكست دادند ، ابوحمزه همراه با برخى از سپاهيان خود به مكه گريخت و او را در آنجا يافتند . سوارانى كه به تعقيب وى آمده بودند ، از سمت مسفله و مَعْلات او را محاصره كردند به طورى كه راه گريزى نداشت . وى پس از آن كه دفاع جانانه‌اى كرد ، همان روز كشته شد . در اين وقت ، سپاه اموى به سوى يمن رفتند تا خليفهء منصوب از طرف ابوحمزه يعنى عبدالله بن يحيى را از ميان بردارند . آنان ضمن كشتن او ، سپاهش را پراكنده ساختند و اين حركت را در نطفه خفه كردند . بدين ترتيب مكه و مناطق جنوبى جزيره بار ديگر زير سلطهء امويان درآمد .\r\n\r\n\r\n","description":"","footnote":"\r\n( 1 ) . از وادىهاى مشهور حجاز در شمال مدينه است .\r\n( 2 ) . كامل ، ج 4 ، ص 297 و بعد از آن .\r\n( 3 ) . شفاءالغرام ، ج 2 ، ص 175 .\r\n","page_name":" 153 ","page_number":153},
  {"content":"\r\n\r\n\r\nمسائل عمومى دورهء اموى\r\n\r\nبعد سياسى\r\nانتقال خلافت به شام ، حدّ فاصلى ميان دو دورهء تاريخى در حجاز است . حجاز از اين نكته نيك آگاه بود كه در حاكميت سياسى - دينىِ دنياى اسلام نفوذ دارد ، كما اين كه در آغاز مكه خود را از اصحاب حلّ و عقد در حكومت به شمار مىآورد . اما از زمانى كه معاويه خلافت را به شام انتقال داد ، مكه از اين موقعيت فرو افتاد و به نوعى تابع و پيرو تبديل شد و امارت آن شهر از آن پس تابعى از فرمانروايى شام گرديد .\r\nمعاويه تلاش كرد تا در عوضِ چيزى كه از مكه و مدينه گرفته است ، بزرگان از مهاجر و انصارِ آن را راضى نگاه دارد . ابزار وى براى اين كار بذل و بخشش‌هاى فراوان و بىحسابش بود و در اين زمينه از ويژگىهاى خاص خود استفاده مىكرد .\r\nبراى نمونه عبدالله بن عباس ، عبداللَّه بن زبير ، عبداللَّه بن جعفر طيّار ، عبداللَّه بن عمر ، عبدالرحمن بن ابىبكر ، ابان بن عثمان و كسانى از آل ابىطالب و ديگر افرادى از بزرگان از مكه و مدينه نزد وى در شام مىآمدند و برخوردار از مواهب او شده ، نيازمندىهايشان بر آورده مىشد و با ارقامى فوق تصور به آنان بخشش‌هايى صورت مىگرفت .\r\nمعاويه علاوه بر اين ، از حلم وسيع و اخلاق تحمل‌پذيرش در مقابل برخى از معارضان و مخالفان استفاده مىكرد ؛ ويژگىاى كه كمتر ميان ديگران ديده مىشد .\r\nقلقشندى در صبح الأعشى مىنويسد : معاويه به حج رفت و از زنى از بنىكنانه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nسراغ گرفت كه در حجون ساكن بود و به دارميه شهرت داشت . او را كه سياه و بسيار چاق بود نزد وى آوردند . از او پرسيد : دخترِ حام ! چگونه‌اى ؟ زن گفت : من فرزند حام نيستم .\r\nمن از بنىكنانه هستم . معاويه پرسيد : مىدانى براى چه به دنبال تو فرستادم ؟ گفت : جز خداوند كسى غيب نمىداند . معاويه گفت : گفتم تو را بياورند تا از تو بپرسم ، به چه جهت على را دوست داشتى و ما را دشمن ؟ زن گفت : آيا بر من مىبخشى ؟ معاويه گفت : نه . زن گفت : حتى اگر بر من نمىبخشى باز به تو مىگويم . من على را به خاطر عدالتش در ميان رعيت و تقسيم بالسويهء بيت المال دوست داشتم . و تو را به خاطر جنگ با كسى كه از تو سزاتر به حكومت بود و به خاطر اين كه در طلب چيزى بودى كه حق تو نبود ، دشمن داشتم . معاويه گفت : براى همين شكمت باد كرده و سينه‌هايت بزرگ شده است ! زن گفت : آهاى ! اينها اين وصف تو ، به هند مىماند نه به من . معاويه گفت : آرام ! من چيزى جز خير نگفتم . سپس از زن پرسيد : على را چگونه يافتى ؟ دارميه پاسخ داد : او را چنان ديدم كه سلطنت ، آن چنان كه تو را فريب داده او را فريب نداد و چندان كه نعمت ، تو را به خود مشغول كرد ، او را مشغول نكرد . معاويه گفت : راست گفتى . آيا نيازى دارى ؟ زن گفت : تو برآورده خواهى كرد ؟ معاويه گفت : آرى . زن گفت : يك صد شتر سرخ موى كه فحل باشند و چوپان هم داشته باشد . معاويه پرسيد : با آنها چه مىكنى ؟ گفت : با شير آنها بچه‌ها را غذا مىدهم و به كمك آنها در برابر بزرگ‌ترها سرافرازم و با استمداد از آنها ميان خانواده‌ها را صلح مىدهم . معاويه گفت : اگر من اينها را به تو بدهم مىتوانم جاى على را در وجود تو بگيرم ؟ زن گفت : هرگز نمىتوانى . معاويه گفت : سبحان الله ! هنوز من به مرتبهء على نرسيده‌ام ؟ سپس اين شعر را خواند كه تمامى خصلت‌هاى خوبش را جمع كرد :\r\nاگر من با شما با حلم رفتار نكنم ، بعد از من چه كسى مىتواند چنين كند .\r\nاموالى كه به تو داديم مال تو باشد ، اما ياد كن كه تو را با اين كه با او جنگيده بودى ، با آرامش و سلم پاسخت را داد .\r\nسپس گفت : به خدا سوگند اگر على بود ، چيزى از اين اموال به تو نمىداد . زن گفت :\r\nبه خدا سوگند ، حتى مويى هم از مال مسلمين به من نمىداد !\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nآنچه از اين قصهء مبالغه‌آميز مىتوان به دست آورد اين است كه پيروزىهاى معاويه ، نتوانسته بود جامعهء مكه را فريب دهد ، چنان كه بذل و بخشش‌هاى سخاوتمندانه‌اش ، روحيهء نقادى موجود در اين شهر را از ميان نبرده و رفاه زندگى كه در اين دوره مردم در آن مىزيستند ، مانع از بروز آزادىخواهى بدوى و صراحت و مردانگى آنان نشده بود . چنان كه قدرت و سلطنت معاويه هم ارادهء اين زن را سست نكرد ؛ زيرا وقتى از او پرسيد : آيا اگر اين شترها را به تو بدهم ، جاى على را براى تو خواهم گرفت ؟ آن زن پاسخ داد : هرگز .\r\nهمچنين از اين حكايت مىتوان نتيجه گرفت كه معاويه سخت مىكوشيد تا با تمام استعدادى كه در صبر و حلم از خود بروز مىداد ، در عوض گرفتن قدرت سياسى مكه و مدينه ، با مردم اين شهر برخوردى نرم داشته باشد . او در سياست ، پيروز شد ، چنان كه در مكه به مانند شام تصور بر اين بود كه مىبايست از اين مرد اطاعت كرد . چنان كه به صحابىِ رسول بودن او اعتراف داشتند و اين كه از خاندانى برجسته از ميان قريش است و شخصيت بالايى دارد و در شام از نفوذ كافى برخوردار است و اخلاقش نرم و دست و دلباز است ؛ چيزهايى كه رياست را متناسب با او و وى را شايستهء اطاعت و پيروى نشان مىداد .\r\nبه سخن ديگر ، معارضان در اين دو شهر تسليم واقعيت شدند و من بر اين باور هستم كه اگر نبود آنچه در روزهاى آخر خلافت وى دربارهء ولايت‌عهدى يزيد از سوى معاويه طرح شد ، آن شورش‌هاى بعدى در حرمين پديد نمىآمد و تاريخ جريان عادى خود را دنبال مىكرد .\r\nاما انديشهء موروثى كردن خلافت و انتقال آن به يزيد ، دوباره جريان معارضه را تازه كرد ، چندان كه پسر دختر پيامبر صلى الله عليه و آله قربانى شد و براى ابن زبير هم فرصتى پيش آمد تا دعوتش را مطرح كند و براى مدتى طولانى كسى برابر در نيايد .\r\nعبدالله بن زبير نمونهء يك رهبر انقلابى ! بود . او شخصيت و شجاعت كم‌مانند و ديگر شرايط رهبرى را داشت و من ترديد ندارم كه او حمايت كسانى را كه تصور مىكردند بايد خلافت به حجاز باز گردد ، پشت سر خود داشت . چنان كه نزديك بود ابن\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nزبير در كارى كه به آن آگاهى داشت توفيق حاصل كند و مكه در وضعيتى بود كه سلطهء دينى مىتوانست به آن باز گردد . ديديم كه مروان بن حكم كه حجت امويان در آن وقت بود عزم آمدن به مكه و بيعت با ابن زبير را داشت ، تصميمى كه جوانان اموى در جابيه مانع از عملى شدن آن شدند و با او به عنوان خليفه بيعت كردند .\r\nاين اقدامات ، تبعات خاص خود را داشت . سپاه شام با فرماندهى امويان ، نهضت مكه را مورد حمله قرار داده ، همه تلاش‌ها را از ميان برده ، آمال و آرزوهاى او را در بطائح مكه دفن كرده ، و جسدش را بر بلنداى حجون به دار آويختند .\r\nاز پيامدهاى اين ماجرا تنها نابودى تلاش‌هاى ابن زبير و دفن آرزوهاى او در بطحاء مكه نبود ، بلكه آثار روحى آن روى مردم مكه تأثير گذاشت ، به طورى كه ريشه‌ها و شعله‌هاى موجود را خشكاند و خاموش كرد و مردم اين شهر را چنان ساخت كه به زندگى در حاشيهء سياست بسنده كردند ، درست بعد از آن كه چند دهه در وسط سياست مىزيستند .\r\nدر پى نابودى حركت ابن زبير در مكه ، و طى سال‌هاى بعد حوادث مهمى در شهرهاى اسلامى و در طول خلافت امويان تا پايان آن رخ داد ، حوادثى كه ضمن آن مسلمانان به جان هم افتادند و موج‌هاى مهيب بر آنان فرود آمد . خوارج قدرتى به هم زدند و شيعيان و علويان و زيديان شأن ديگرى داشتند و مرجئه و معتزله و شعوبيه هم براى خود بروبيايى داشتند . اما مكيان نقشى در اين مسائل بر عهده نداشتند و هيچ گروهى بر ضد گروه ديگر وارد ميدان نشدند ؛ گويى به همان تجربه‌هاى پيشين بسنده كرده و يا از پيروزى نااميد شده بودند . چيز ديگرى هم هست كه بايد در بررسى اين مقطع تاريخى از آن غفلت نكنيم و آن اين كه مكىها ، چنان مىنمايد كه متأثر از شرايطى بودند كه در عهد شيخين پديد آمده بود و سايه‌اى از آن در روزگار ابن زبير بر سر آنها بود . وقتى آن را از دست دادند و بر خلاف تصور آنان حوادثى رخ داد كه به شدت آنان را گرفتار وحشت كرد ، زان پس كوشيدند تا زندگى را با سكوت سپرى كرده ، نگاهشان به زندگى جز نگاه يك بازيگر اهل شوخى نباشد كه با حقايق روبرو نمىشود ، مگر به اندازه‌اى كه از آن دور مىشود . زمانى كه آنان مذهب ابوبكر و عمر را قبول كردند جدى بودند ، اما\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nوقتى آراء مختلف شد و مذاهب متعدد پديد آمد و طرفداران هر يك با حرارت به دفاع از مذهب خود پرداختند و دجال‌ها و مهدىها و مدعيان نبوّت فزونى يافتند ، آرى در اين وقت ، نگاه مكىها به اين اوضاع بيش از آن كه جدى باشد ، نگاهى منبعث از روحى غير جدى و و در واقع شوخ مسلك بود .\r\nبسا بهترين وصفى كه مىتواند توضيحى بر تحليل ما باشد ، مطالبى است كه على بن محمد بن على بن العباسى ، يكى از داعيان بعدى عباسى در خطبه‌اش گفت . سخن وى اين بود : كوفه و اطراف آن شيعهء على هستند ، بصرىها عثمانى مذهبند و ساكت . اهل جزيره حرورى مذهبند ، و اما شام جز طاعت بنىاميه را نمىشناسند . در مكه و مدينه غلبه با ابوبكر و عمر است . « 1 » اين نگاهِ غير جدى مكىها به دليل ثابت ماندن آنان بر ميراث ابوبكر و عمر بود كه آن شهر را در يك مدت طولانى تا پايان دوره مورد بحث ما ، يعنى عصر اموى ، در وضعيت ثابت نگاه داشت . در اين زمينه ، مىبايست از برخى از استثناها كه در شمارى از قصايد شعرى يا گفتگوهاى ادبى در مجالس ادبى كه برخى از جوانان در اطراف مسجدالحرام آنها را منعقد مىكردند ، ياد كرد . آنان در اين مطالب ، گفتگوهاى مناقشه‌آميزى از زندگى خود يا در انتقاد از دولت اموى داشتند . همين اقليت ، به خاطر اين مطالب آزار فراوان ديدند . چنان كه يوسف بن محمد بن هشام ، عرجى شاعر مكى را به خاطر هجو امويان تحت فشار گذاشته او را شلاق زد و زندانىاش كرد تا آن كه قريب نه سال بعد در همان زندان مرد . همين طور خالد بن عبدالله قسرى ، سعيد بن جبير را تحت فشار گذاشته او را شكنجه كرد . وليد بن عروه سعدى آخرين عامل امويان در مكه نسبت به گروهى از جوانان سختگيرى كرد و اين از آن روى بود كه آنان شب‌ها جلساتى بعد از نيمه شب در مسجد الحرام داشتند و در گفتگوهاى خود از سياست امويان انتقاد مىكردند . وى جاسوسانى را بر آنان گماشت و در نهايت برخى را پراكنده كرد و بر برخى هم سختگيرى نمود . همين طور نسبت به شاعر معروف مكه ، سديف بن ميمون كه از همين جماعت بود سختگيرى كرده ، او را به زندان انداخت و دستور داد تا هر شنبه ، صد\r\n\r\n\r\n","description":"","footnote":"\r\n( 1 ) . أحسن التقاسيم ، ج 3 ، ص 293 ، 294 .\r\n","page_name":" 158 ","page_number":158},
  {"content":"\r\n\r\nضربه شلاق به او بزنند . گفته‌اند كه وى چندان در زندان ماند تا آن كه عباسيان پس از ورودشان به مكه او را آزاد كردند . وى در اين باره قصيدهء معروفى را سرود كه اولش چنين است :\r\nاساس دين با آمدن بزرگان بنى عباس استوار گرديد . « 1 »\r\nو در انتقاد از امويان كه شمارى از آنها با وجود عباسيان بر تخت خلافت ، روى فرش‌ها نشسته بودند مىگويد : اين كه ديدم روى فرش‌ها و تخت‌ها نشسته‌اند ، مرا و سايرين را به خشم آورد !\r\nاين قصيده بسيار طولانى است و در كتاب‌هاى ادبى آمده است .\r\nدوباره به همان روحيهء غير جدى برگرديم كه بر تمامى امت سايه انداخته و آن را به قناعت كشانده بود و مدتى بعد اين قناعت را به نوعى از زهد كشاند . برخى از آنان از عابدان مشهور شده و يا به دنياى علم پناه بردند . برخى ديگر به هرزه‌گرى در زندگى روى آوردند و به سراغ نوعى از فساد رفتند كه البته جنبهء هنرى هم داشت . برخى هم همچنان كه خواهيم گفت ، گرفتار لهو و لعب شدند .\r\n\r\nبعد علمى و دينى\r\nدر اينجا از آن دسته‌اى سخن خواهيم گفت كه روى به علم و زهد آوردند .\r\nمورّخان بر آنند كه مكّهء اين دوره به مقدار زيادى به اين سمت و سو تمايل پيدا كرد و كسان ديگرى هم كه از بلاد ديگر كوچ كرده به مكه آمده بودند ، به آنان پيوستند ، مهاجرانى كه فتنه‌هاى موجود در ولاياتشان دامن آنان را گرفته بود و به اجبار به محل اصلى اين دين گريخته بودند تا در اينجا به دور از آشوب‌ها ، به آرامش دست يابند . به همين دليل شمار آنان رو به فزونى نهاد و مكه مملو از عالمانى شد كه حلقه‌هاى علمى در مسجد تشكيل مىدادند .\r\nعبدالله بن عباس در اوايل دورهء اموى با فرار از اختلافات سياسى به اين جمع\r\n\r\n\r\n","description":"","footnote":"\r\n( 1 ) . محاضرات خضرى ، ص 48 .\r\n","page_name":" 159 ","page_number":159},
  {"content":"\r\n\r\nپيوست . وى نشيمنگاه خويش را در دار زمزم ، در سمت چپ كسى كه به آن وارد مىشود قرار داد ، جايى كه از آن علم و معارف انتشار يافت . ما نيازى به شرح و تفصيل دربارهء ابن‌عباس نداريم . كسى نيست كه نداند او از بزرگان صحابه بود و از ميان آنان ، عالم‌ترين و پراطلاع‌ترين و عاقل‌ترين آنان بود . او حِبر الامّه و مفسّر كتاب خدا بود و بازگشت او به مكه به قصد تدريس ، امتيازى بود كه بعدها هيچ گاه مكه به چنان معامله‌اى با سود علمى سرشار و افتخارآميز ، دست نيافت . « 1 »\r\nحلقهء علمى ابن عباس در مسجد الحرام توسعه يافت . تشنگان براى رفع عطش علمى خود به اين سرچشمهء جوشان علمى هجوم آوردند و بدين ترتيب تبديل به حركت علمى نيرومندى شد كه تأثير خود را ميان تمامى گروه‌هايى كه در گوشه و كنار مسجد پراكنده بوده و به كار علمى مشغول بودند ، باقى گذاشت . « 2 »\r\nاين مدرسه ، دانشمندان فراوانى را تربيت كرد كه از آن جمله‌اند : مجاهد بن جبر ، عطاء بن ابىرباح ، طاووس بن كيسان ، سعيد بن جبير ، سليمان بن يسار ، ابوالزبير محمد بن مسلم بن تدرس اسدى ، عمرو بن دينار جُمَحى « 3 » و عِكرمه مولى ابن عباس . نزديك‌ترين اينان به ابن عباس همين عكرمه بود و به همين جهت بيشترين روايت و علم ابن عباس ، از طريق او بر جاى مانده است . مجاهد بن جبر هم امتيازات خاصى دارد ، كما اين كه يك دورهء طولانى قاضى مكه بود .\r\nمكتب پديد آمده در مكه ، رسالت خود را به قوىترين صورت ممكن و در قالب يك مكتب زنده ، انجام مىداد . معارف موجود در اين مكتب از يك نسل به نسلى ديگر\r\n\r\n\r\n","description":"","footnote":"\r\n( 1 ) . ازرقى با سند متصل از عطاء نقل مىكند كه زمزم دو حوض داشت ، يكى بين خود زمزم و ركن بود كه مردم از آن آب مىنوشيدند ، و دومى كه عقب‌تر بود و براى وضو از آن استفاده مىشد . سپس مىگويد : جاى نشستن ابن عباس ، در زاويهء زمزم بود كه به سمت صفا و وادى و دست چپ كسى بود كه وارد زمزم مىشد .\r\n( 2 ) . ابن عباس ، در ايام اقامت خود در مكه ، به طائف رفت و آمد مىكرد . زمانى كه در سال 68 مرگش فرا رسيد ، در طائف بود و همانجا دفن شد . بنگريد : محاضرات خضرى ، ص 7 .\r\n( 3 ) . او از موالىِ يكى از مكيان و فردى موثق در حديث بود كه كسانى او را بر عطا و مجاهد هم مقدم مىدارند . بنگريد : العقد الثمين ، ج 6 ، ص 334 .\r\n","page_name":" 160 ","page_number":160},
  {"content":"\r\n\r\nانتقال مىيافت تا آن كه عالمانى چون سفيان بن عُيَينه « 1 » و مُسْلم بن خالد « 2 » و سپس شافعى پديد آمدند كه در اين باره توضيح خواهيم داد . « 3 »\r\n\r\nبُعد هنرى\r\nگروهى ديگر از مردم ، در پى همان نگاه بازيگرانه در زندگى به سوى تفريح‌طلبى و هنر و بازيگرى روى آوردند .\r\nيكى از ابعاد آن در شعر ، ظهور ظرايف ادبى و شعرى ميان اين افراد بود . اين گرايش در اين برهه از تاريخ مكه چندان شيوع يافت كه در ادوار ديگر مانند ندارد . به دنبال آن بود كه كسانى چون عمر بن ابى ربيعه و عبداللَّه بن قيس « 4 » و عرجى و حارث بن خالد مخزومى و شعراى ديگرى پديد آمدند كه هرچند در حد آنان نبودند ، اما به طور عمومى نمايندهء صادق همان جنبهء رفاه‌طلبى و مُجون و فساد در عصر خودشان بودند .\r\nزنان رفاه‌طلب خرسندى و خشنودى خود را با روى آوردن به ادب و شنيدن آنها آغاز كرده ، برخى از خانواده‌هاى اشرافى از اين زنان ، به گونه‌اى متعرض شعرا شده ، آنان را به زياده‌روى واداشته و خيال شاعرانهء آنان را تحريك مىكردند . حتى برخى با آنان\r\n\r\n\r\n","description":"","footnote":"\r\n( 1 ) . سفيان بن عيينة بن ابى عمران . شافعى مىگويد : اگر مالك و سفيان نبودند ، علم اهل حجاز از دست رفته بود . وى درسال 198 در مكه درگذشت . العقد الثمين ، ج 4 ، ص 592 .\r\n( 2 ) . مسلم بن خالد بن قرقره كه به او ابن جرجه هم گفته مىشود ، فقيه مكه و معروف به زنجى ، از فقهاى حجاز بود كه شافعى از او دانش فقه آموخت . بنگريد : العقد الثمين ، ج 7 ، ص 187 .\r\n( 3 ) . دانش حديث در نيمهء دوم حكومت اموى اندكى جدى گرفته شد و از آنجا كه شمار فراوانى از اصحاب رسول‌خدا صلى الله عليه و آله در مدينه و مكه بودند ، كسانى به قصد استفادهء علمى از آنان ، از شهرهاى مختلف به حجاز مىآمدند . هدف اين افراد افزون بر انجام اعمال حج ، شنيدن احاديث آنان بود كه به مرور بر جاذبهء آن افزوده مىشد . بنابراين وجهى از انتشار حديث و همين طور علم قراءات و تفسير را بايد در همين رفت و آمد به حجاز به قصد انجام حج دانست . جسته گريخته در ميان شرح حال رجال حديثى و عالمان اين دوره ، مىتوان اشاراتى در اين باب يافت كه بخشى از آنها در اين منبع آمده است : دور الحج في إثراء الحركة العلمية ، حجازى حسن على طراوه ، قاهره ، مكتبة زهراء الشرق ، 1423 . « ج »\r\n( 4 ) . در كتاب طبقات الشعراء و به پيروى او الأغاني ، نام وى عبيداللَّه آمده ، اما مشهور برآنند كه نامش عبداللَّه است .\r\n","page_name":" 161 ","page_number":161},
  {"content":"\r\n\r\nدرآميخته ، گاه داخل اجتماعات پاك آنان شده به شنيدن غناى آنان مىپرداختند و شاعران را در انشاى اشعار رقيق تشجيع مىكردند .\r\n قالت : لو أن أبالخطاب وافقنا * اليوم نلهو و ننشد فيه أشعارا \r\nآن زن گفت : اى كاش ابوالخطاب امروز موافقت مىكرد كه خوش باشيم و در آن اشعارى را انشاد كنيم .\r\nاين ظرافت‌گويى به تدريج به مجالس انس شب نشينى براى شنيدن داستان‌ها كشيده شده ، آنان در غفلت از مردم فرو رفتند و آثار آن را با استفاده از لباس‌هاى فاخر و از خزّ مىپوشاندند : ( به اين اشعار بنگريد )\r\nشب‌نشينى مىكردند و مىگفتند : اى كاش ما هميشه شبمان را برقرار مىديديم .\r\nاى كاش مردمان از لهو ما غفلت مىكردند و ما همه شب را به قمار مىنشستيم .\r\nآنان چندان از عبور شب غفلت كردند تا آن كه صبحگاهان بر آمد .\r\nآنان برخاستند و آثار شب‌نشينى را با لباس‌هاى خزّ محو مىكردند تا رد پاى آنان را نگيرند .\r\nآنان برخاستند در حالى كه مىگفتند : اى كاش دامن شب روز را مىگرفت و طلوعش را به تأخير مىانداخت . »\r\nمن بر اين باور نيستم كه تمايل و توجه اين زنان به شب‌نشينىها به معناى آن است كه اينان فاجر و فاسد بودند ، بلكه به اين معناست كه آنان زندگى را به سخره و شوخى گرفته . آنان زنانى اهل تفريح بودند كه از زيبايى خوششان مىآمد و به آرزوها و خواست‌هايى كه محيطشان براى آنان ترسيم مىكرد گرايش داشتند . « 1 »\r\nدامنهء اين ظرايف ادبى چندان به انحطاط كشيده شد كه دامن مواقف حج ، يعنى مشاعر مقدّسه را هم گرفت . مسعودى سخن يكى از حجاج شاعر را اين‌چنين براى ما نقل مىكند :\r\n\r\n\r\n","description":"","footnote":"\r\n( 1 ) . الأغاني ، ج 1 ، ص 105 .\r\n","page_name":" 162 ","page_number":162},
  {"content":"\r\n\r\nچه جاى خوبى است موقف ، چه جاى خوبى است كعبه در مسجد ، و چه جاى خوبى است نزديك استلام حجر كه زنان مزاحم ما مىشوند !\r\nدر اين وقت خالد بن عبدالله قسرى والى مكه خشمگين شده دستور جدايى زنان و مردان را در مطاف صادر كرد . ما اين شعر عرجى را از زبان آوازه خوانان مىشنويم كه چنين سروده است :\r\n من اللائى لم يحججن يبغين حسبة * و لكن ليقتلنّ البرِيء المغفلا \r\nزنانى هستند كه براى حساب آخرت حج به جاى نمىآورند ، بلكه براى آن است تا انسان‌هاى پاك اما غافل را بكشند .\r\nروايات تاريخى اين نكته را هم افزوده‌اند كه اين ظرايف ادبى آلوده ، دامن برخى از فقهاى حجاز را هم گرفت . در اين روايات آمده است كه آنان شعورى نرم‌تر و تسامح بيشترى در قياس با فقهاى شهر داشتند و از جمله عبيدالله بن عمر عمرى گويد : من براى حج عازم بودم . زن زيبايى را ديدم كه كلامى بر زبان آورد كه دشنام بود . شترم را به او نزديك كرده به او گفتم : اى كنيز خدا ! مگر تو حاجيه نيستى ؟ آيا از خدا نمىترسى ؟ در اين وقت رويش را كه از زيبايى ، خورشيد را محو مىكرد باز كرده گفت : عمويم ! تو هم آرزو دارى . من همان هستم كه عرجى در باره‌ام سروده است :\r\nزنانى هستند كه براى حساب آخرت حج به جاى نمىآورند ، بلكه براى آن است تا انسان‌هاى پاك اما غافل را بكشند .\r\nوى گويد : من گفتم : از خداوند مىخواهم كه اين صورت را گرفتار عذاب جهنم نكند . وقتى اين خبر به سعيد بن مسيب رسيد گفت : اگر او فقيهى از فقهاى عراق بود به آن زن مىگفت : دور شو ، خداوند تو را زشت گرداند . اما عابدان حجاز هم ظريف‌گو هستند .\r\nدر آن وقت ، بسيارى از زنان روى خويش را باز مىگذاشتند « 1 » و بدون نقاب كعبه را طواف مىكردند . ازرقى اشاراتى به اين مطلب دارد . وى در روايتى از جدش چنين\r\n\r\n\r\n","description":"","footnote":"\r\n( 1 ) . بنگريد : الأغاني ، ج 10 ، ص 54 ، ج 14 ، ص 165 .\r\n","page_name":" 163 ","page_number":163},
  {"content":"\r\n\r\nآورده است : عطاء از اين كه زن با نقاب طواف كند كراهت داشت . نظر ابن ابى مخارق هم همين بود . سپس گويد : عطاء همچنان عقيدهء خود را داشت تا برايش ثابت گشت كه عايشه با نقاب طواف كرده و همين مطلب سبب شد تا او هم اجازه دهد .\r\nمكىها در شنيدن غنا با تسامح برخورد مىكردند ، به طورى كه طبقات ممتاز ، كنيزكان خواننده داشتند و به آنان ادبيات عربى مىآموختند و صناعت شعرى تعليم مىدادند و آنان را رها مىكردند تا از غنايى كه از بلاد خود آورده بودند بخوانند ، در حالى كه به آن غناها رنگ حجازى مىدهند . ابوالفرج گويد : نخستين كسى كه از اهالى مكه غنا خواند ، سعيد بن مسجح بود . او غناى فرس و لحن‌هاى روميان را شنيد و ضرب را آموخت . سپس آنچه را از صداهاى خارج از غناى عرب را كه زشت مىشمرد دور انداخت و پس از آن بر روشى كه جمع ميان همهء غناها بود مىخواند و مردم هم پس از وى ، از او پيروى كردند . « 1 »\r\nمدينه هم در اين آلودگى شريك شد و كار آوازه خوانى ميان مكه و مدينه شهرت يافت ، اما مكه به سمت شعر غنايى كه در آنها شعر عمر بن ابىربيعه و ياران او خوانده مىشد ، پيشى گرفت . در هر دو شهر ، موالى آوازه‌خوان از مردان و زنان شهرت يافتند كه از آن جمله مىتوان به جميله ، هيث ، طويس ، دلال ، برد الفؤاد ، نومة الضحى ، رحمة ، هبةاللَّه ، معبد ، مالك ، ابن عايشه ، نافع ، عزة الميلاء ، حبابه ، سلامة القس ، « 2 » بلبله ، لذة العيش ، سعيدة ، و زرقاء ياد كرد . اخبار اينان به تفصيل در اغانى آمده است . « 3 »\r\n\r\n\r\n","description":"","footnote":"\r\n( 1 ) . الأغاني ، ج 3 ، ص 281 .\r\n( 2 ) . نامش عبدالرحمن بن ابىعمار جشيمى بود كه به عبادت شهره بود و به همين خاطر به او « القس » گفتند . ابتدا ، غنا ازسلامه به طور غير عمد شنيده شد ، اما بعدها غناى وى تا آن‌جا بالا رفت كه بدان شهرت يافت همانطور كه به عبادت شهرت يافته بود . بنگريد : الأغاني ، ج 8 ، ص 333 .\r\n( 3 ) . در اين باره به كتاب دكتر شوقى ضيف با عنوان الشعر و الغناء في مكة و المدينة في العصر الأموي مراجعه فرماييد . ايضاً بحث مفصلى تحت عنوان « موقف فقهاء الحجاز و نساكه من الشعر و الغزل » در كتاب مجتمع الحجاز في العصر الأموى صورت گرفته است . فصل پنجم آن كتاب با عنوان « الغناء والشراب » هم در همين زمينه است ( مدينه منوره ، مركز بحوث ودراسات المدينة المنوره ، ص 2001 ) . در اين زمينه طه حسين هم تحليل‌هايى دارد كه در كتاب پيش‌گفته مورد ارزيابى و نقد قرار گرفته است ( همان ، ص 241 - 242 ) . در بخش خاصى از اين كتاب كه دربارهء آراء فقهاى حجاز دربارهء غنا است ، اقوال زيادى نقل شده است كه به عكس مردم عراق كه غنا را تجويز نمىكنند ، بيشتر فقهاى حجاز آن را روا مىشمرند . ( همان ، ص 464 - 465 ) . « ج »\r\n","page_name":" 164 ","page_number":164},
  {"content":"\r\n\r\nبدين ترتيب نادره‌گويى و فكاهه‌سرايى و شور و نشاط ، در مكه شيوع يافت ، همچنان كه فخر فروشى به زيبايى و جمال كُشنده :\r\nما از اهالى خيف از ديار منى هستيم و براى مقتولى كه او را ( از عشق ) كشته‌ايم قصاص نخواهيم شد .\r\nاين زنان ، در لباس‌هاى خز و حرير و زينت‌هايى از ياقوت و زبرجد محو گشته بودند .\r\nاين جماعت مشتاق در تفرجگاه‌ها و نزهتكده‌هاى خود در اطراف مكه و زاهر و در منطقهء عقيق مدينه و نواحى طائف بودند . همچنان كه نويسندهء اغانى گفته است ، آنان سوار بر چهارپايان زيباى خود مىشدند ، در حالى كه گردنبدهاى طلا به گردن آنان آويخته بود ، يا آنكه با قباهاى تزيين شده و لباس‌هاى نازك ساخته شده از كتان يا ابريشم كه برخى بلندتر از برخى ديگر بود حركت مىكردند . گويى پلكانى است كه از نهايت صافى و صيقلى ، استوار ايستاده است . و نيز اشرافِ اينان ، سرگرم استوار كردن قصرهاى خود در حاشيهء شهرها بودند كه يكى از مشهورترين آنها قصر العقيق در اطراف مدينه است .\r\nدر ميان اهل رفاه در اين دوره ، غذاهاى متنوّع شامى و فارسى شايع بود . همچنان كه استفاده از صندلى در اطراف سينىهاى پر از ميوه و نيز كاربرد قاشق‌هايى از چوب و حوله‌هايى در كنار كاردهايى كه از قديم استفاده مىكردند ، رواج داشت . در بناهاى خانه‌ها هم از مهندسىهاى جديد استفاده مىشد ، و طبقات خانه‌هايى با استفاده از سنگ و بر پايه ستون‌ها و قوسىها به آسمان مىرفت ، در حالى كه در زينت آنان از فسيفساء « 1 » و سنگ مرمر استفاده شده بود . « 2 » برخى از آثار آنها هنوز هم در بقاياى قصر ابن عاص در\r\n\r\n\r\n","description":"","footnote":"\r\n( 1 ) . تزييناتى كه با چيدن سنگهاى ريز و درشت كنار هم فراهم مىآمد .\r\n( 2 ) . الأغاني ، ج 1 ، ص 211 .\r\n","page_name":" 165 ","page_number":165},
  {"content":"\r\n\r\nحاشيهء مدينه ديده مىشود .\r\nدايرهء اين رفاه‌گرايى ، چندان بالا گرفت كه دامن برخى از بزرگان را هم گرفته ، آنان نيز به تفريح و ساختن بناهاى وسيع و زيبا روى آوردند و براى خويش روا شمردند تا در مجالس آوازه‌خوانى حاضر شده به اشعار رقيق و نرم گوش داده و به صداى آنها مترنّم شوند . براى سكينه بنت الحسين چندان دشوار نبود تا از شعر عمر بن ابىربيعه استقبال كند . « 1 » گاه كه در ميان راه با او روبرو مىشد ، افسار قاطر او را مىگرفت تا شعرش را براى او بخواند . آنگاه به شعر او مىگوش مىداد و در بارهء برخى از معانى آن با وى مناقشه مىكرد .\r\nدر بيشتر خانواده‌ها در اين دوره ، از پوشش عباى بلند كه از پوست شتر بود و روى قبا انداخته مىشد ، در حالى كه از عقب آويزان بود و از وسط چاك خورده بود ، استفاده مىشد . برخى از آنان هم عمامه بر سر مىگذاشتند كه حجم آن بر حسب سن و موقعيت شخص مختلف بود . گاه روى عمامه هم طيلسانى انداخته مىشد كه عبارت از پارچه‌اى از حوله بود كه تا كتفها را مىپوشاند . زنان هم شلوارى گشاد و پيراهنى كه ميانهء آن از گردن چاك داشت بر تن مىكردند . علاوه بر آن به خصوص در فصل سرما ، رداى كوتاهى هم بر تن داشتند . در وقت خروج از خانه ، چادر بلندى داشته و سرشان را هم با پارچه‌اى مىپوشاندند . برخى از آنان صورت خود را باز گذاشته و خلخال‌هايى در پاى داشتند .\r\nبه هر روى ، حجازىها اين دوره پس از خاموشى حركت ابن زبير در حوزهء زندگى سياسى ، برخى به دنبال زهد و عبادت و علم رفته و كسانى هم مشغول هنر و لهو گشتند . به اين مقدار نيز بسنده نكرده ، در توسعهء اين هنر در دمشق و نيز يمن و عراق نيز كوشيدند .\r\nوليد بن عبدالملك و برادرش يزيد بهترين آوازه خوانان را از مكه به شام آورده و صداى آنان را در شام به آسمان بردند . « 2 » غريض از دست والى مكه به يمن گريخت و الحان خود\r\n\r\n\r\n","description":"","footnote":"\r\n( 1 ) . دربارهء صحت و سقم اخبارى كه در ارتباط با سكينه و شعراى زمان در الأغاني آمده بنگريد به كتاب سكينه ازعبدالرزاق مقرم ( قم ، شريف رضى ، 1412 ) و كتاب توفيق الفكيكى در باره سكينه .\r\n( 2 ) . الأغاني ، ج 5 ، ص 109 .\r\n","page_name":" 166 ","page_number":166},
  {"content":"\r\n\r\nرا در آنجا منتشر ساخت . « 1 » شاگردان مسجح در مكه ، در اواخر دورهء اموى به عراق رفتند و الحان خود را در آنجا شايع كردند . آنان در عراق مكتبى را پديد آوردند كه بعدها از دل آن اسحاق موصلى و ابن جامع و ديگران درآمدند . ابجر ، آوازه خوان مكى ، به مصر رفت و الحان مكى را در آنجا گستراند ، « 2 » حُجّاجى كه از نقاط مختلف به مكه مىآمدند ، با هنر آوازه‌خوانى در مكه در آميخته شده ، آنگاه آنها را به شهرهاى دنياى اسلام منتقل مىكردند . امويان نيز با توجيهات و تحليل‌هايى كه داشتند در اين كار به آنان كمك مىكردند . اين مسير تا به آنجا پيش رفت كه نسلى برآمد كه عيش را از راه‌هاى سهل و ساده به ارث برده و با بخشش‌ها و صدقات خو گرفته بود و بر درآمدى كه از اين بابت از شهرهاى ديگر به دست مىآورد تكيه مىكرد و طبعاً حقوق سياسى خود را به فراموشى سپرده بود .\r\nاگر مجاز باشم كه قدرى از حوادث جلو بيفتم ، بايد بگويم : اين تحليل اموى در اين شهر ، چيزى بود كه بعدها تمامى دولت‌هاى اسلامى كه بعدها حكومت اين شهر را در اختيار گرفتند يا بر آن اشراف و نظارت داشتند ، دنبال كردند . آنان سر كيسهء بخشش‌ها را براى مردم اين شهر شل مىكردند تا آنان را با اين بذل و بخشش‌ها سرگرم كرده ، از رويكرد جدّى به زندگى باز دارند . در اين صورت ، آنان هيچ هدفى جز خوردن و نواختن يا زهد ورزيدن و دعاى به جان خليفهء مسلمين نداشتند . اگر اين دولت‌ها در اين بذل و بخشش‌ها اخلاص داشتند ، به جاى آنها ، مراكز علمى در اين شهر بنا مىكردند يا به احياى زمين‌هاى موات مىپرداختند يا كارخانه‌هاى صنعتى مىساختند ، اما بايد گفت آنان مغرض بودند . آنچه ما در كَلّ بر ديگران شدن از گذشته به ارث برديم و فقرى كه بر آن پايه باليديم ، و روحيهء گدا منشى كه نسبت به حجاج و زوار داشتيم ، و بدتر و بيشتر مردانگى كه از دست داديم ، و مجدى كه بيش از همهء مسلمانان اولاى به ميراث و حق آن\r\n\r\n\r\n","description":"","footnote":"\r\n( 1 ) . الأغاني ، ج 2 ، ص 398 .\r\n( 2 ) . الأغاني ، ج 3 ، ص 346 .\r\n","page_name":" 167 ","page_number":167},
  {"content":"\r\n\r\nبوديم ، همه بر ذمّهء تاريخ است .\r\n\r\nبعد عمرانى\r\nقطبى در كتاب الإعلام خود از فاكهى نقل كرده است كه گفت از جملهء آثار رسول صلى الله عليه و آله مسجدى است در بخش بالاى مكه در نزديكى چاه جبير بن مطعم بن نوفل . « 1 » سپس گويد : منازل مردم در زمان كهن از اين چاه فراتر نمىرفت و بالاتر از آن خالى از سكنه بود . عمر بن ابى ربيعه در اين باره گويد :\r\nقبايل نوفل در مكه ساكن شدند اما من در پشت چاه هستم كه دورترين منزل است . « 2 »\r\nعلت انتخاب آن جا اين بود كه معشوقهء من كه در اطراف مكه زندگى مىكرد ، مورد تهمت واقع نشود و افرادى كه نمىتوانستند زبانشان را نگاه دارند ، و حرفى را كه نبايد بزنند ، به زبان مىآوردند ، در اين باره چيزى نگويند كه اسباب زحمت معشوقهء من شود .\r\nاز اين نكته مىتوان دريافت كه روزگار قديم كه فاكهى به آن اشاره دارد اشاره به دوران اموى است و در شعر ابن ابى ربيعه هم كه شاعر همان دوره است ، شاهدى بر اين نكته وجود دارد كه دورترين منزل ، در پشت چاه بوده است . بنابراين آبادى مكه در اين دوره ، از آن چاه و مسجد فراتر نمىرفته است . عقيدهء من چنان بود كه مردم مسجدى را كه اكنون برابر « الحلقه » است ، به عنوان مسجد الرايه مىشناسند . چاه هم به نظر من همان چاه كماليه است كه امروزه بر جاى مانده و چند متر با آن فاصله دارد . اما اكنون چنين دريافتم كه استاد عبدالقدوس انصارى به تحقيق در بارهء محل چاه و مسجد پرداخته و معتقد است كه مسجد الرايه ، مسجدى است كه در كنار جودريه « 3 » قرار دارد و عمارت شركت برق در پشت آن است . در كنار آن و چسبيده به آن ، چاه جبير بن مطعم بوده است . من هم در حال حاضر عقيدهء او را درست مىدانم و در اين خصوص دلايلى دارم :\r\n\r\n\r\n","description":"","footnote":"\r\n( 1 ) . مقصود مسجد الرايه است . « ج »\r\n( 2 ) . الإعلام ، ص 43 .\r\n( 3 ) . جدر ، نوعى گياه رملى است و بسا آن گياه در نزديك جايى كه مسجد الرايه بوده ، مىروييده است ؛ چون در آن زمان‌خانه‌اى در اينجا نبوده و به همين جهت جودريه ناميده شده است . ( عاتق : ) جودرى در حجاز نوعى لحاف از پنبه است كه روى آن پارچه كشيده‌اند و يكى از اجزاء اصلى در خانواده‌ها تا همين عصر اخير بود . يكى از پيرمردان به من گفت : شارع جودريه محل فروش اين نوع از لحاف بوده است .\r\n","page_name":" 168 ","page_number":168},
  {"content":"\r\n\r\n1 - قطبى در كتاب الإعلام پس از اشاره به اين كه عمران در آن زمان از آن چاه فراتر نمىرفته است ، گويد : اما در زمان ما - كه مقصودش اوايل دوران عثمانى است « 1 » - آبادى تا حدود زيادى به سمت مَعْلات پيش رفته است . « 2 » اشارهء او به توسعهء آبادى در سمت مَعْلات ، اشاره به آن دارد كه مسجد الرايه با مَعْلات فاصله داشته است . اگر فرض كنيم كه مسجد الرايه همان است كه برابر بازار است ، بايد گفت فاصلهء ميان آن و مَعْلات بسيار اندك است و كمترين آبادى مىتوانسته آن را مستقيم به مَعْلات وصل كند .\r\nاما اگر مسجدى را كه در جودريه است ، مسجد الرايه بدانيم ، سخن قطبى كاملًا درست مىنمايد ، زيرا مقدار فاصلهء ميان آنجا و مَعْلات مىتواند اين جملهء قطبى را توجيه نمايد كه عمران به مقدار زيادى به سمت مَعْلات پيش رفته است .\r\n2 - مورّخان مكه مىگويند كه وقتى ابن زبير راهى را گشود كه ما امروز به آن فلق مىگوييم ، هدفش آن بود تا خانه‌هايش را در منطقهء سويقه به باغ‌هايش از اين مسير متصل كند . آنچه مىتوان از اين نكته دريافت اين است كه باغ‌هاى او چندان از فلق دور نبوده و چنان مىنمايد كه موقعيت آن در محل بازار يا نزديك آن بوده است ؛ زيرا بازار به جاى باغ‌هاست و همچنان آثار آن در حاشيهء آن موجود است . بنابراين اگر درست باشد كه باغ‌هاى او در محل بازار يا نزديك به آن بود ، بعيد مىنمايد كه خانه‌هاى مكه تا جايى برابر باغ‌ها بوده باشد ، زيرا به طور معمول در شهرها ، باغ‌هاى هر شهر در نواحى اطراف آن است . از آن‌جايى كه روزگار ابن زبير چسبيده به دوران اموى است ، تصور چنان است كه باغ‌هاى او در نواحى مكه بوده و آبادى مكه و خانه‌هاى آن تا جايى دست كم صد متر پيش از باغ‌ها بوده است . اين همان چيزى است كه با محل مسجد موجود در پشت شركت برق امروزى قابل تطبيق است . بنابراين ، آنچه درست‌تر به نظر مىرسد اين است كه گفته شود مسجد الرايه و چاه مطعم همان دو جايى هستند كه برابر شركت برق در جودريه قرار دارند ، جايى كه انتهاى خانه‌هاى مكه در دوران اموى بوده است .\r\n\r\n\r\n","description":"","footnote":"\r\n( 1 ) . محمد بن احمد بن محمد نهروالى مشهور به قطبى متوفاى سال 990 است . « ج »\r\n( 2 ) . الإعلام ، ص 43 .\r\n","page_name":" 169 ","page_number":169},
  {"content":"\r\n\r\nبه باور من در سمت شبيكه هم ، آبادى مكه از شبيكه آن سوتر نبوده است ، زيرا محلهء الباب پس از اين دوران درست شده كه شرح آن خواهد آمد . در اين زمان مكه ديوار نداشته است ؛ زيرا آنچه از عبارت تقى الدين فاسى مىفهميم آن است كه آبادى مكه در اين عهد از ديوارى كه از دوران جاهلى نزديك مدّعا مىشناختيم ، فراتر رفت .\r\nسپس آن ديوار منهدم گرديد و مكه بدون سور بود تا آن كه در روزگار قتاده در سمت مَعْلات ديوارى ساخته شد كه از آن سخن خواهيم گفت .\r\nبايد توجه داشت كه مقصود ما از آبادى در مكه در اين دوره ، معنايى كه از محدوده به صورت معمول به ذهن مىرسد ، نيست ؛ زيرا معروف است كه بسيارى از سكنه ، در مسافات دوردست از اين محدوده سكونت داشتند . شعب عامر در جاهليت مسكونى بوده است ؛ همين طور حجون و معابده . بنابراين مراد از محدوده ، آبادى متصل است كه به معناى نفى زندگى در نواحى اطراف ، نزديك يا دور ، نيست .\r\n\r\nاصلاحات عمومى\r\nدر اين دوران ، ثروت شهر بالا رفت و دليلش هم آن كه بسيارى از خانواده‌هاى مكى كه به بلاد فتح شده مىرفتند ، بخشش‌ها و ثروت‌هاى فراوانى را كه معاويه و جانشينان وى به آنان مىدادند ، به مكه مىآوردند . طبعاً در مقايسهء با زمان عثمان ، فعاليت‌هاى تجارى بيشتر شده و كشاورزى هم از آنچه در آن دوران بود ، توسعه يافت .\r\nبسيارى از اراضى موات آباد گرديد و در كندن چاه رقابت خاصى پديد آمد و اقطاعات زراعى در طائف و نواحى آن گسترش يافت . نوشته‌اند كه سليمان بن عبدالملك در زمان خلافتش به طائف آمد . وقتى از كنار خرمن‌هاى كشمش مىگذشت تصور كرد اينها حرّه‌هاى سياه « 1 » است .\r\nمعاويه به مسألهء آب در مكه توجه كرده ، ده چاه در آنجا كند و آبش را روان ساخت كه ازرقى آنها را نام برده و محلش را نشان داده است . او مىافزايد : وى بر آنها\r\n\r\n\r\n","description":"","footnote":"\r\n( 1 ) . حرّه منطقهء سنگلاخى سياه رنگ اطراف مدينه است . « ج »\r\n","page_name":" 170 ","page_number":170},
  {"content":"\r\n\r\nحاشيه‌هايى قرار داد كه عبارت از باغستان‌هايى بود كه در آنها درخت خرما و كشت و زرع بود . از آن جمله چشمه‌هايى در مَعْلات و حجون و شهداء و برخى هم در نواحى مكه بود . برخى هم بركه‌هايى داشتند كه مردم وارد آنها مىشدند . نيز چشمه‌اى در پايين مكه بود كه از ميانهء وادى از زير زمين عبور مىكرد و بركه‌اى داشت كه مردم از آن آب بر مىداشتند . « 1 »\r\nابن زبير از آب اين چشمه‌ها بهره مىبرد و خودش هم چاه‌هايى كند « 2 » و تلاش‌هاى خوبى در جهت رشد كشاورزى داشت و باغ‌هايى از مال خود در نقاطى مانند نقا و سليمانيه در جاى بازار امروزى تا اطراف معابده ايجاد كرد . « 3 » نيز راه ميان قراره و نقا را گشود ، در حالى كه ميان آن‌ها تپه‌هايى بود كه همچنان آثار تراشيده شدن در آنها باقى است .\r\nابن زبير همچنين به كار اصلاح ورودىهاى شهر پرداخته ، براى بازگشايى برخى از خيابان‌ها اقدام به خراب كردن برخى خانه‌ها كرد . همچنين از ثروتمندان مكه خواست كه به احياى اراضى موات موجود در نواحى مكه بپردازند . هدف وى افزايش حبوبات و سبزيجات براى اهالى بود . مانند همين اقدامات را در طائف نيز انجام داد به طورى كه طائف در زمان وى به لحاظ كشاورزى به موقعيتى دست يافت كه سابقه نداشت . همچنين باغستان‌ها در شمال مكه و جنوب آن گسترش فراوان يافت و بازارهاى مكه پر از محصولاتى از حبوبات و سبزيجات اطراف آن شده ، شهرى و باديه‌نشين در ناز و نعمت مىزيستند . او صنعتگرانى را كه از مهاجران اطراف مكه بودند تشويق كرد تا خانه‌هايى در مكه بسازند . اگر دولت ابن زبير ادامه يافته و فتنه‌ها و جنگ‌ها او را مشغول نكرده بود ، كار مكه رونق يافته بود . نگاه وى به مكه متفاوت از نگاه كسانى بود كه مكه را انبانى از گدايان مىدانستند .\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 183 .\r\n( 2 ) . همان ، ص 183 .\r\n( 3 ) . مقصود مؤلف ، حلقه‌اى است كه در مَعْلات قرار دارد كه اكنون تغيير كرده و به ذى طوى در جرول انتقال داده شده‌است .\r\n","page_name":" 171 ","page_number":171},
  {"content":"\r\n\r\n\r\nاصلاحات ادارى\r\nابن زبير ادارهء خاصى را در مكه پديد آورد كه مىتوان آن را مانند ادارهء پليس امروزى دانست . وى كسانى از ياران خود را در آنجا گماشته بود تا بر امنيت عمومى نظارت داشته باشند . كسان ديگرى بر بازار نظارت داشتند ، گروهى به كار بريد - نامه رسانى - مىپرداختند . اينان چهارپايان سريعى داشتند كه مىتوانستند اخبار شهرها و قراى اطراف را به او منتقل كنند .\r\nبا بازگشت امويان به مكه ، امير اين شهر شغل حاجبى را ايجاد كرد كه كارش مراقبت از اموال او در سرزمين‌هاى فتح شده و نيز گرفتن شكايات و رساندن به او بود . وى يك نيروى شامى هم در اختيار حاجب گذاشته بود تا در ابطح مراقب اوضاع باشند ، همچنين كتّابى كه بخشش‌هاى مردم را ثبت و ضبط مىكردند . نيز ساختمانى ويژه و متعلق به بيت‌المال در كنار دارالندوه ساخت . برخى از اميران مكه در اين زمان كسانى را به نيابت از خود در امر قضاوت و نماز به كار مى گرفتند ، چنان كه از ابن عباس و برخى از شاگردان مكتب او در مسائل قضايى استفاده مىكردند . تا پايان دولت ابن زبير ، سكّهء مورد استفاده در معاملات ، همان سكهء عمرى بود كه در مدينه ضرب شده و در كنار آن كلمات فارسى بود . اما امويان سكهء خاص خود را در دمشق ضرب كردند كه ميان مردم مكه هم در كنار سكه‌هاى ديگر رواج يافت .\r\nدر اين دوره ، كار بريد و راه ارتباطى مكه با شام به عنوان مركز خلافت توسعه يافت . « 1 »\r\n\r\n\r\n","description":"","footnote":"\r\n( 1 ) . مؤلف در اينجا اشارتى به راه‌هاى حج و مسيرهايى كه قافله‌ها براى حج مىپيمودند نكرده است . بايد توجه داشت كه مسألهء حج‌گزارى براى همهء مسلمانان از همان عصر رسول صلى الله عليه و آله آغاز شد و بلافاصله پس از رحلت هم به دليل ضرورتى كه ايجاب مىكرد ، در ماه‌هاى نزديك به حج ، مردم به سمت مكه حركت مىكردند . طبيعى است كه حركت آنان به دليل مشكل امنيت ، كاروانى بوده و به سرعت بحث قافله‌هاى حج مطرح شده است . اين كه از چه زمانى اين قافله‌ها سامان‌دهى شده ، و آيا تعيين مسيرها با نظر حكومت‌ها و دولت‌ها بوده است يا نه ؟ بايد تحقيق شود . عجالتاً از دورهء اموى چهار مسير مهم وجود داشته است كه بعدها با اندك تغييرى همان مسيرها مورد استفاده قرار گرفته است : راه شامى ، راه مصرى ، راه عراقى و راه يمنى . توجه داشته باشيم كه منهاى اشتراك دو راه مصرى و شامى ، سه ركن از اركان كعبه به نام‌هاى يمانى ، عراقى و شامى ناميده شده كه برابر همين سه ناحيه بوده است . اينها چهار مسير اصلى بوده كه بر اساس آنچه در تواريخ مانده ، توقف‌گاه‌ها و شهرهايى كه حجاج از آنها عبور مىكردند ثبت شده است . در بارهء راه‌هاى چهارگانهء حج در اين دوره بنگريد : مظاهر الاهتمام بالحج ، حجازى حسن على طراوه ، قاهره ، مكتبة زهراء الشرق ، 1423 ، صص 85 - 111 . « ج »\r\n","page_name":" 172 ","page_number":172},
  {"content":"\r\n\r\n\r\nاصلاحات در مسجد\r\nمعاويه اصلاحاتى در مسجد به عمل آورد ، اما آن را توسعه نداد . وى زمانى كه به حج آمد ، از شام ، يك منبر سه پله‌اى همراه آورد تا روى آن خطبه بخواند . خلفاى پيشين در وقت خطبه خواندن مقابل كعبه و در حِجر ، « 1 » ايستاده خطبه مىخواندند . معاويه همچنين از بردگان ، خدمه‌اى براى كعبه معين كرد كه تصوّر مىكنم خواجه بودند . وى از ديباج و پارچه‌هاى قِبْطى ، پرده براى كعبه درست كرد . بعد از او يزيد و زبير و ديگر خلفاى اميه هم به اين كار ادامه دادند . « 2 »\r\nاما عبدالله بن زبير چندين خانه را خريدارى كرده ، سمت شرقى و جنوبى مسجد را توسعه داد .\r\nازرقى مىگويد از جمله خانه‌هايى كه ابن زبير خريدارى كرد ، متعلق به جد وى ازرق بود كه در شرق مسجد قرار داشت و قيمت آن كمتر از چند ده هزار دينار نبود .\r\nمساحت مسجد در اين توسعه به حدود 32400 ذراع و در شكل مربع رسيد . همين طور رواق‌هايى هم روى ستون‌هاى چوبى براى آن ساخته شد . « 3 »\r\n\r\nبناى كعبه\r\nزمانى كه برخى از ديوارهاى كعبه در پى آتش سوزىِ زمان محاصرهء سال 64 آسيب ديد ، ابن زبير دستور داد تا آن را از پايه بردارند و سپس بر اساس جايى كه ابراهيم\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 79 .\r\n( 2 ) . همان .\r\n( 3 ) . همان ، ج 2 ، ص 55\r\n","page_name":" 173 ","page_number":173},
  {"content":"\r\n\r\nبنا كرده بود ، آن هم بر طبق خبرى كه از خاله‌اش عايشه شنيده بود ، آن را بنا كرد . مضمون اين حديث آن بود كه رسول صلى الله عليه و آله فرموده بود : اگر قوم تو تازه مسلمان نبودند ، كعبه را بر مىداشتم و حجر را داخل آن مىكردم . قوم تو به خاطر كمبود پول ، آن را از كعبه بيرون انداختند . آنگاه براى آن ، دو درِ شرقى و غربى قرار مىدادم كه مردم از يكى داخل و از ديگرى خارج شوند . همين طور درِ آن را روى زمين نصب مىكردم . قوم تو آن را بالا برده‌اند تا هر كس را خواستند اجازهء ورود دهند و هر كس را نخواستند ندهند . « 1 » روايتى به اين مضمون در بخارى و مسلم هم آمده است .\r\nابن زبير بر اساس اين روايت ، شروع به بناى كعبه كرد و كعبه به همين صورت بود تا آن كه حجاج به حجاز آمد و از عبدالملك اجازه گرفت كعبه را به همان صورت پيشين كه حِجْر بيرون از آن بود ، بازسازى كند و يك در براى آن بگذارد . عبدالملك اجازه داد .\r\nمورّخان گويند بعدها كه عبدالملك حديث مزبور را شنيد ، گفت : اى كاش به همان صورتى كه ابن زبير ساخته بود ، آن را باقى مىگذاشتيم ! برخى هم گفته‌اند كه مهدى عباسى خواست آن را مثل بناى ابن زبير بسازد . « 2 » در اين باره با امام مالك مشورت كرد و او گفت : تصور مىكنم كعبه بازيچهء دست ملوك شود ؛ يكى بر عقيدهء ابن زبير باشد و ديگرى بر عقيدهء عبدالملك ، يكى آن را خراب كند و ديگرى آن را بسازد ! پس مهدى از تصميم خود منصرف شد و كارى نكرد . « 3 »\r\nعبدالملك در سال 75 سقف مسجد را تجديد كرد و در بناى آن از چوب ساج استفاده كرد . « 4 » همين طور دستور داد تا روى آن ستون‌ها ، سرستون‌هاى زرين گذاشته شود . . . . وى به عامل خود خالد بن عبدالله قسرى دستور داد ميان صفا و مروه را چراغ روشنايى نصب كند . همين طور به او دستور داد تا چراغى برابر ركن حجر الاسود قرار\r\n\r\n\r\n","description":"","footnote":"\r\n( 1 ) . شفاءالغرام ، ج 1 ، ص 97 .\r\n( 2 ) . همان ، ج 1 ، ص 99 .\r\n( 3 ) . همان ، ج 1 ، ص 100 .\r\n( 4 ) . اخبار مكه ازرقى ، ج 2 ، ص 56 .\r\n","page_name":" 174 ","page_number":174},
  {"content":"\r\n\r\nدهد . او براى اين چراغ عمودى نصب كرد و اين نخستين بار بود كه به طور رسمى در مسجد چراغ گذاشته مىشد . تا پيش از آن برخى از همسايگان مسجد روى ديوار خانهء خود چراغ مىگذاشتند تا مردم از نور آنها استفاده كنند . ازرقى در اين باره از جدش عقبة بن ازرق نقل كرده است كه او روى ديوار خانه‌اش چراغ گذاشته بود تا مردمى كه طواف مىكنند ، از نورش استفاده كنند ؛ اين بود تا آن كه خالد بن عبدالله او را از اين كار منع كرد و خودش چراغى برابر ركن حجر الاسود نصب كرد . « 1 »\r\nدر سال 80 به روزگار عبدالملك سيل عظيمى به سمت مسجد آمد و ديوار برخى از خانه‌هايى را كه محيط به مسجد بود ويران كرد . عبدالله بن سفيان ، در اين باره گزارشى براى عبدالملك نوشت و او هم پول فراوانى فرستاد و دستور داد تا ديوارهايى از آهك و گل براى خانه‌هايى كه به مسجد چسبيده هستند بسازد كه مانع از هجوم سيل و نفوذ آب به داخل مسجد شود .\r\nعبدالملك دستور داد تا مسجد را بازسازى كنند آن گونه كه ديوارها را ساخت و سقف آن را با چوب ساج بنا كرد و بالاى ستون‌هاى موجود با طلا مزيّن گرديد ، به طورى كه روى هر كدام از آنها پنجاه مثقال طلا بود . « 2 » اما در مساحت مسجد توسعه‌اى نداد . « 3 »\r\nهمچنين عبدالملك دو پرده و سايبان از ابريشم و دو قدح شيشه‌اى به كعبه اهدا كرد كه داخل آن از سقف آويزان شد . « 4 »\r\nزمانى كه وليد به خلافت رسيد ، كارهاى پدرش را در بارهء سقف مسجد خراب كرد و از نو بناى استوارى را روى پايه‌ها و ستون‌هايى كه از فسيفساء زينت يافته بود بنا كرد و آن را توسعه داد و داخل آن را با سنگ مرمر فرش كرد . سنگ‌هاى مرمر را به دستور او از شام و مصر ، با سرعت به مكه منتقل كردند .\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ، ص 193 .\r\n( 2 ) . منائح الكرم ، ج 2 ، ص 45 . « ج »\r\n( 3 ) . عمارة المسجد ، باسلامه ، ص 16 .\r\n( 4 ) . اخبار مكه ازرقى ، ج 1 ، ص 147 .\r\n","page_name":" 175 ","page_number":175},
  {"content":"\r\n\r\nهمچنين براى مسجد ايوان‌هايى هم درست كرد . « 1 » وى دو هلال و يك تخت از طلا به كعبه اهدا كرد . شيخ حسين باسلامه در بارهء ايوان‌ها مىنويسد : شايد مقصود فاسى از تعبير شرافات يا ايوان‌ها همان سراپرده‌هايى است كه براى نمازگزاران در مسجد درست شده است .\r\n\r\nنخستين‌ها در مسجد\r\nدر اين مسجد نخستين بار از خدمهء مسجد الحرام كه از بردگان بودند ، سخن به ميان آمده اما تصريح به خواجه بودن يا نبودن آنان نشده است . اما معروف آن است كه يزيد ابن معاويه اوّلين كسى است كه از خواجه‌ها استفاده كرد و بعيد نمىنمايد كه از همان‌ها كسانى را به مسجد تقديم كرده باشد .\r\nاز جملهء مطالبى كه مورّخان نوشته‌اند اين است كه بردگان در اين دوره صفوف نمازگزاران را در مسجد مرتب كرده ، از آن مراقبت مىكردند . « 2 »\r\nاز نخستين‌هاى ديگر ، تشكيل صفوف در اطراف و دورادور كعبه است . « 3 » مردم در ماه رمضان در پشت مقام ابراهيم با فاصلهء زياد نماز خوانده و اجازه مىدادند هر كسى مىخواهد طواف كند . اما در امارت خالد بن عبدالله قسرى ، او دستور داد تا امام دقيقاً پشت مقام بايستد و صفوف هم دور كعبه يعنى در همهء اطراف آن حلقه بزند . وقتى به او اعتراض شد كه اين مانع از طواف افراد در اين وقت مىشود وى گفت كه طواف بايد بعد از نمازهاى مستحبى تراويح باشد . بنابراين نماز آغاز نمىشد مگر بعد از آن كه طواف تمام شود و بدين ترتيب مردم در يك مرحله نماز مىخواندند و در مرحلهء ديگر طواف مىكردند و اين امر زير نظر همان بردگان كه خدمهء كعبه بودند صورت مىگرفت .\r\n\r\n\r\n","description":"","footnote":"\r\n( 1 ) . تاريخ عمارة المسجد ، ص 23\r\n( 2 ) . اخبار مكه ازرقى ، ج 2 ، ص 52 .\r\n( 3 ) . منائح الكرم ، ج 2 ، ص 31 - 33 سنجارى مىگويد كه براى نخستين بار حَجّاج اين كار را انجام داد . در بارهء اختلاف‌نظر در اين باره ، ايضاً از نظر فقهى ، به همان منبع بنگريد . « ج »\r\n","page_name":" 176 ","page_number":176},
  {"content":"\r\n\r\nدر زمان خالد قسرى براى اولين بار در رمضان كسى را روى كوه ابوقبيس گماشتند كه وقت طلوع فجر فرياد مىزد و مردم را از ادامهء خوردن و آشاميدن باز مىداشت .\r\nنويسندهء مرآة الحرمين گويد كه خالد قسرى در دوران حكومتش ، دستور انهدام مناره‌ها را داد ، زيرا شنيده بود كه برخى از مؤذنين در بالاى آنها به مغازله مىپردازند .\r\nاز ديگر كارهاى خالد آن بود كه وى چاهى را كند كه آب از آن بيرون مىآمد و تا زمزم مىرسيد . اين آب از لوله‌هاى سربى مىگذشت ، سپس در فواره‌اى ظاهر مىشد و از آن‌جا در يك حوض سنگى مىريخت كه ميان زمزم و ركن و مقام قرار داشت . آنگاه آب مزبور ، از حوض بيرون ريخته داخل يك مجراى سربى مىشد و از آنجا به بركه‌اى در بازار در نزديك باب صفا مىرفت كه مردم از آن وضو مىگرفتند . در آن زمان باب صفا نزديك‌تر از امروز به صحن مسجد بود . مورّخان متفقند كه هدف خالد از اين كار آن بود كه با اين آب به رقابت با آب زمزم بپردازد . « 1 » شايد كسانى كه اين نكته را جعل كرده‌اند ، بر آن بوده‌اند تا از وى يا بنىاميه انتقام بگيرند ، چرا كه كارهاى خالد در مكه با چنين جرأتى عليه دين هماهنگى ندارد . قبلًا ديديم كه مسعودى نقل كرد كه خالد با شنيدن آن شعرى كه كسى از شعرا گفته بود و مضمونش آن بود كه چقدر موسم و كعبه و حجر خوب است كه با زن‌ها روبرو مىشويم ! خشمگين شد و گفت : اما از اين پس ديگر مصادمت و مزاحمتى نخواهد بود ! و سپس در مطاف مردان را از زنان جدا كرده ، كنار هر ركنى ، پاسبانى را با شلاق گماشت تا ناظر اوضاع باشند . « 2 »\r\nمن نمىتوانم بپذيرم كسى كه به خاطر خلط ميان زنان و مردان اين چُنين خشمگين مىشود ، جرأت محاربهء با زمزم را پيدا مىكند . اما به هر روى ، خالد در رفتارهايش بسيار\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 85 .\r\n( 2 ) . شعر اين است : ( منائح الكرم ، ج 2 ، ص 43 . از الجامع اللطيف ، ص 81 )\r\n يا حبذا الموسم من موعد * و حبذا الكعبة من مشهد\r\nو حبذا اللائي يزاحمننا * عند استلام الحجر الأسود \r\nمانند اين شعر در باره مناره گفته شد و خالد قسرى دستور داد آنها را هم منهدم كنند . بنگريد : منائح الكرم ، ج 2 ، ص 44 . « ج »\r\n","page_name":" 177 ","page_number":177},
  {"content":"\r\n\r\nافراطى و تند بود . شايد همين رفتارها و يا بيزارى برخى نسبت به كارهاى امويان ، سبب شيوع آن مطالب در باره‌اش شد .\r\nاز جملهء شواهد رفتارهاى تند خالد آن است كه وى كسى را نزد عبدالله بن شيبه فرستاد تا درِ كعبه را در وقتى كه باز كردن آن معمول نبود ، باز كند . زمانى كه وى امتناع كرد ، خالد دستور داد صد ضربه شلاق به او زدند . وى هم نزد سليمان بن عبدالملك رفته شكايت كرد . سليمان به دايىاش در مكه محمد بن هشام دستور داد تا همان صد ضربه شلاق را به خالد بزند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nدوران اول عباسى\r\n\r\nمقدمه : سقوط امويان\r\nدر بحث گذشته‌مان در بارهء امويان ، به تلاش‌هايى كه آنان در استوار ساختن اركان حكومت خود داشتند اشاره كرديم ؛ در اينجا به اجمال به اين نكته خواهيم پرداخت كه هنوز ستون‌هاى آن دولت چندان استوار نشده بود كه گرفتار اختلال شد و اركانش رو به ضعف گذاشت . در واقع ، هنوز سال 100 هجرى نگذشته بود كه بدنهء آن دولت رو به ضعف نهاد و همزمان با پايان يافتن سال 132 عمر آن به سر آمد .\r\nدر محدودهء بررسى تاريخ مكه و ارتباط آن با تاريخ عمومى جهان اسلام ، تصور مىكنم بهتر باشد ما به اختصار به مهم‌ترين عوامل سقوط دولت اموى در طول اين سال‌ها و جايگزينى دولت عباسى بر ويرانهء آن بپردازيم تا بتوانيم بحث خود را در بارهء مكه در پرتو تحولات عمومى جهان اسلام تعقيب كنيم .\r\nبسا بتوان آنچه را در اين باره گفتنى است در نكات زير خلاصه كرد :\r\n1 - نخستين عامل ، تخم اختلافى بود كه به سبب رقابت بر سر ولايت‌عهدى ميان افراد خاندان اموى پاشيده شد و اين كه هر كدام از آنان براى ضربه زدن به رقيب ، به توطئه عليه ديگرى و ياران او از ميان بزرگان و فرماندهان مشغول شدند .\r\n2 - انتشار روح عصبيّت با تمايل برخى از آنان به سمت مضرىها و گروهى ديگر به يمنىها كه سبب پديد آمدن اختلاف و شقاق و كنيه‌ها گرديد .\r\n3 - تعصّب عربىگرى رايج آنان و تحقير موالى و اهالى شهرهاى ديگر كه با آنان به\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمخالفت بر مىخاستند ، چيزى كه سبب برانگيخته شدن روح شعوبىگرى شده ، شعله‌هاى آن را بر افروخت و زمينه را براى قبول قيام‌ها و پيوستن مردم به حركت‌هاى مخالف ، از خوارج يا شيعه و ديگران فراهم مىكرد .\r\n4 - فرو رفتن بسيارى از آنان در اتراف و توجه به لذائذ دنيوى كه اختصاص به آنان و اطرافيانشان داشت و همين طور توجهشان به لهو و انتخاب انواع همنشينان و نديمان كه سبب برانگيختن بسيارى از انتقادها عليه آنان در ميان بسيارى از متدينين شهرها مىشد .\r\nاز يكى از شيوخ بنىاميه در بارهء علت سقوطشان پرسيدند . او پاسخ داد : ما به لذات خويش مشغول گشتيم و از تفقد كسانى كه تفقد آنان بر ما لازم بود باز مانديم . « 1 »\r\nعباس به برادرش بشر بن وليد مىگويد : تصوّر مىكنم كه خداوند اجازهء هلاكت شما را داده است . سپس به اين اشعار تمثل جست :\r\nمن شما را به پناه بردن به خداوند از دست فتنه‌هايى كه مانند كوه بالا مىرود و آنگاه خاموش مىشود ، فرا مىخوانم .\r\nمردمان از سياست شما خسته شدند . پس به ستون‌هاى دين چسبيدند و به مخالفت برخاستند .\r\nمردمان روبه صفت را به خود نچسبانيد . اين روبهان وقتى بچسبند ، مشغول چرا مىشوند .\r\nبا دستان خود شكم خويش را ندريد ؛ چرا كه در آنجا حسرتى فراوان است و جاى جزع و فزع نخواهد بود . « 2 »\r\n5 - توهين به مسلمانان آن هم در عمق وجود و شعور آنان ، كه در جريان حمله به كعبه توسط منجنيق ، و حلال شمردن مدينه براى لشكر طى سه روز و به‌كارگيرى سخت‌ترين و مستبدانه‌ترين اعمال در جنگ با امام حسين عليه السلام و كشتن او صورت گرفت .\r\nمن گرچه با توجه به تحقيقات خودم ، بعيد مىدانم كه امويان به عمد به كعبه حمله كرده\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 194 .\r\n( 2 ) . كامل ، ج 4 ، ص 266 .\r\n","page_name":" 180 ","page_number":180},
  {"content":"\r\n\r\nباشند ، اما بايد توجه داشت كه وقتى احساسات عمومى برانگيخته شد مردم ، به فلسفه‌بافىها و توجيهاتى مانند آنچه من گفتم ، اعتماد نمىكنند .\r\nاز آنچه گذشت ، مىتوان چنين نتيجه گرفت كه عوامل مؤثر در سقوط امويان ، متعدد بود و دولت اموى به ناچار مىبايست به نقطهء پايان خود مىرسيد . بنابراين نبايد از فرصت‌جويى دشمنان براى دست زدن به اقدام عليه آنان شگفت زده شد .\r\n\r\nعلويان و خلافت\r\nمهم‌ترين دشمن امويان ، جماعت علويان بودند كه هيچ گاه از آنچه آن را حق غصب شدهء خود در خلافت مىناميدند ، غافل نشدند . آنان هرگز خون ريخته شدهء امام حسين عليه السلام را فراموش نكردند . اين جماعت شاهد مهربانى مسلمانان نسبت به خود بودند ، و مىديدند كه چهره‌هاى برجسته و شاخص موضع مخالفت نسبت به امويان داشتند ؛ همه اينها آنان را در موضعشان تشجيع مىكرد . چنان كه حمايت شيعيانشان در عراق بر يقين آنان مىافزود . علويان در طول خلافت اموى ، هر گاه كه فرصتى پيش مىآمد جلساتى داشتند و به طور پنهانى امامت خود را به امام ديگرى از خود واگذار كردند و وقتى او در مىگذشت ، ديگرى را به جاى او مىگماشتند . در سال 96 سليمان بن عبدالملك بر بخشى از اسرار آنان واقف گرديد . وى بر ضد امام آنان كه در آن وقت ابوهاشم بن محمد بن حنفيه بود توطئه كرده او را مسموم كرد . زمانى كه ابوهاشم مرگش را نزديك ديد ، در كنارش محمد بن على بن عبدالله بن عباس ديد . بسا او را به خاطر اطمينانش ، اهل ديده ، حق خود در خلافت را به او واگذار كرد . « 1 »\r\n\r\nخلافت عباسيان\r\nبدين ترتيب اين حق از اولاد على به عموزادگان آنان از اولاد عباس منتقل گرديد .\r\nعباسى ياد شده در حوالى سال يك صد هجرى به كار انتشار دعوت در خراسان پرداخت\r\n\r\n\r\n","description":"","footnote":"\r\n( 1 ) . الفاطميون في مصر ، حسن ابراهيم حسن ، 38 . اين مطلبى بود كه عباسيان تبليغ كردند تا به اين طريق « امامت » مورد ادّعاى ابوهاشم را از خاندان « على » به خاندان « عباس » منتقل كنند و از اين طريق مشروعيت كسب كنند . « ج »\r\n","page_name":" 181 ","page_number":181},
  {"content":"\r\n\r\nو پس از آن كسانى را به شهرهاى ديگر فرستاد . هنوز سال 128 فرا نرسيده بود كه دعوت عباسى آماده شد و در اطراف آن كسانى از شيعهء امام على عليه السلام و برخى از متديّنين و نيز كسانى از موالى و شمارى از مخالفان سياسى و ناراضيانى از تودهء مردم ، گرد آمدند ، و در حالى كه ابومسلم خراسانى در رأس آن قرار داشت ، توانستند بر خراسان مستولى شده ، پرچم عباسيان را بالا برند .\r\nاز آن به بعد بود كه عباسيان به نبرد ادامه دادند و بر اساس آنچه تواريخ جزئيات آن را نوشته‌اند حركت خود را تا سال 132 با فتح دمشق پايان دادند . بدين ترتيب امويان ساقط گشتند و خلافت به ابوالعباس سفّاح ( م 136 ) نخستين خليفهء عباسى رسيد .\r\n\r\nدعوت عباسى در مكه\r\nابوجعفر منصور برادر سفاح ، براى كار دعوت عباسيان در حجاز فعّال بود و براى برادرش در مكه و مدينه بيعت مىگرفت . در آن‌جا هيچ مقاومتى جز از سوى جماعتى از علويان صورت نگرفت .\r\n\r\nظهور نفس زكيّه در مكه و پنهان شدن او\r\nانديشهء مخالفت عباسيان از سوى مردى از چهره‌هاى برجستهء علويان مكه از بنى هاشم با نام محمد بن عبدالله بن حسن بن حسن بن على بن ابىطالب عليه السلام آغاز شد كه افزون بر علم و شرف ، شهرت به ورع و زهد هم داشت و ملقّب به نفس زكيّه شده بود .\r\nاين علوى ، در اين شرايط ، قدرتى براى گرفتن حقش در اختيار نداشت و به همين دليل كارى بيش از مخالفت با بيعت كردن از سوى خود با عباسيان نتوانست انجام دهد ؛ و پس از آن هم مخفى شد . « 1 » به نظر مىرسد عباسيان تصوّر كردند كه طرد وى مىتواند آنان را از ديگر كارهاى اساسى كه در اين وقت حساس كه زمان تأسيس دولت بود باز دارد . به همين جهت با وى به نرمى برخورد كرده ، برخى از عموزادگان را براى گرفتن\r\n\r\n\r\n","description":"","footnote":"\r\n( 1 ) . البداية و النهاية ، ج 10 ، ص 81 .\r\n","page_name":" 182 ","page_number":182},
  {"content":"\r\n\r\nبيعت نزد او فرستادند و خواستند با كمك مالى و مصالحه مسأله را فيصله دهند . زمانى كه در اين كار توفيقى به دست نياوردند ، او را رها كرده و به دنبال استوار كردن پايه‌هاى دولت خود در حجاز برآمدند تا وقتى كه توانستند امارت مكه و مدينه را به طور كامل در اختيار گرفته ، ريشهء امويان را بخشكانند . اين در حالى بود كه از گروهى از ياران نفس زكيه كه از بيعت امتناع كرده و گريخته بودند ، غافل گشتند . آنان همچنين مجرمان سياسى را از زندان امويان رها كردند . يكى از آنان سديف بن ميمون ، شاعر مكه بود كه بر سفاح وارد شد . در آن لحظه سليمان بن هشام بن عبدالملك نزد سفاح بود . خليفه او را مورد تفقد قرار داد و وى گفت :\r\nرجالى كه نزد تو هستند ، فريبت ندهند كه زير اين دنده‌ها بيمارى پنهان شده است .\r\nشمشير را ميانشان بگذار و تازيانه را چندان بالا ببر كه روى اين زمين يك اموى برجاى نماند . « 1 »\r\n\r\nعمال عباسيان در مكه\r\nزمانى كه سفاح به قدرت رسيد ، در همان سال 132 ، مكه را در اختيار عمويش داود ابن على بن عبدالله قرار داد . اندكى بعد مدينه و يمن و يمامه را هم به آن ضميمه كرد .\r\nداود به محكم كردن پايه‌هاى دولت عباسى پرداخت و دستور داد تا برخى از آثار اموى در مكه را از ميان ببرند . از آن جمله مخزن آبى بود كه خالد بن عبدالله قسرى ميان زمزم و مقام ساخته بود ، و نيز بركه‌اى كه مردم در نزديكى باب الصفا از آن وضو مىگرفتند .\r\nسپس آب اين بركه را به بركهء ديگرى كه در سمت ديگرى در نزديك مسجد بود ، منتقل كردند .\r\nاندكى بعد ، سفاح ، داود را عزل كرده ، دايىاش زياد بن عبدالله حارثى را حاكم مكه ، مدينه و يمن كرد . وى تا سال 136 بر اين مناطق حكومت كرد . در اين سال عزل شد و به جاى او عباس بن عبدالله بن معبد بن عباس روى كار آمد كه تا مرگ سفاح در آنجا\r\n\r\n\r\n","description":"","footnote":"\r\n( 1 ) . كامل ، ج 4 ، ص 333 .\r\n","page_name":" 183 ","page_number":183},
  {"content":"\r\n\r\nحاكم بود .\r\nاز جملهء كسانى كه از سوى سفاح امارت مكه را يافت ، عمر بن عبدالحميد بن عبدالرحمن بن زيد بن عمر بن خطاب بود .\r\nدر سال 136 ابوجعفر منصور به خلافت رسيد ، در حالى كه مكه در دست عباس بن عبدالله بن معبد بود . بعد از او زياد بن عبدالله حارثى امارت يافت كه پيش از آن زمان سفاح هم مدتى حاكم اين منطقه بود . امارت وى تا سال 141 به درازا كشيد . پس از وى مكه را به هيثم بن معاويه سپردند كه تا سال 143 امير بود . با عزل وى سرى بن عبدالله بن حارث بن عباس بن عبدالمطلب حاكم شد و تا سال 145 بر سرير امارت نشست . « 1 » در اين وقت بود كه قيام علويان با رهبرى نفس زكيّه او را وادار به خروج از مكه كرد .\r\n\r\nبازگشت نفس زكيه\r\nمنصور بر اين باور بود كه نمىبايست در كار نفس زكيه و برادرش ابراهيم سستى از خود نشان دهد . وى اخبارى در بارهء از سرگيرى فعاليّت‌هاى آنان داشت . به همين جهت به رباح بن عثمان حاكم خود در مدينه ، دستور داد تا با شدّت با مردم برخورد كرده و به هيچ علوىِ هاشمى در آن‌جا رحم نكند . او نيز چنين كرد و با حجازىها برخورد سختى نمود و بسيارى از علويان را به زندان انداخت .\r\nحاكم مدينه ، به تعقيب نفس زكيه و برادرش ابراهيم پرداخت ، اما اثرى از آنان به دست نياورد . نفس زكيه در مدينه پنهان شد ، اما ابراهيم به بصره گريخت تا مردم آن نواحى را به برادرش دعوت كند . والى چاره‌اى جز سختگيرى بر پدر اين دو برادر كه در زندان بود نيافت . او سوگند خورد كه تا دستگيرى آنان ، پدر را در زندان نگاه خواهد داشت . اما پدر هم سخت‌تر از آن بود كه رباح تصور مىكرد . نفس زكيه به پدر پيغام فرستاد كه حاضر است براى آزادى او خود را در اختيار رباح قرار دهد ، اما او نپذيرفت « 2 »\r\n\r\n\r\n","description":"","footnote":"\r\n( 1 ) . برخى مورّخان ترتيب واليان مكه را با اندكى تفاوت آورده‌اند ، بنگريد : شفاء الغرام ، ج 2 ، ص 177 .\r\n( 2 ) . البداية و النهاية ، ج 10 ، ص 81 .\r\n","page_name":" 184 ","page_number":184},
  {"content":"\r\n\r\nو به وى دستور داد تا كار دعوت را دنبال كنند . او هم چاره‌اى جز آشكار كردن انقلاب پيش از رسيدن موعد مقرّر نداشته و قبل از آن كه با برادرش ابراهيم در بصره براى شروع حركت اتفاق كنند ، با عجله دست به قيام زد .\r\nبه محض آغاز قيام ، بيشتر اهالى مدينه در اطراف وى گرد آمدند ؛ چنان كه امام مالك و ابوحنيفه و كسانى از علما كه در طبقهء اينان بودند ، از او حمايت كردند . تنها تعداد اندكى تخلّف كرده و به بيعت قبلى خود با منصور وفادار ماندند . امام مالك در مقابل اين افراد كه استدلال به بيعت خود با منصور مىكردند گفت : شما به اكراه بيعت كرده‌ايد و سوگند مُكْرَه ، سوگند نيست . « 1 » اينان هم به شورشيان پيوسته ، والى مدينه را بيرون كردند .\r\nپس از آن رهبرى انقلاب ، سپاهش را به مكه فرستاده در سال 145 آن‌جا را گشود و سرى بن عبدالله عامل عباسيان را بيرون راند و به جاى وى حسن بن معاويه از عموزادگانش از آل على را به جاى وى گماشت . زبير بن به كار مىگويد كه والى مكه پدر نفس زكيه و نامش جرير بن معاويه بود . « 2 » دامنهء اين انقلاب تا يمن گسترش يافت و آنجا نيز از دست عباسيان درآمد . وقتى خبر به بصره رسيد ، ابراهيم نيز حركتش را آغاز كرد و آنجا را به تصرّف خود درآورد .\r\nدر اين وقت منصور براى ريشه كنى اين فتنه ، سپاه عظيمى را به سمت حجاز فرستاده ، به مدينه حمله كردند و نفس زكيه را در 14 رمضان سال 145 كشتند . پس از آن به مكه رفت كه علويان هم براى نجات خويش از آنجا گريخته ، مكه را ترك كردند . « 3 »\r\nمنصور سپاهى هم به بصره فرستاده ، جنبش ابراهيم را نيز سركوب كرد . پس از آن به تعقيب بقاياى اين حركت در خراسان و سند و يمن و جزيره و بلاد مغرب و مصر برآمد و هر چيزى را كه نشانى از حيات علويان در شهرهاى مختلف اسلام\r\n\r\n\r\n","description":"","footnote":"\r\n( 1 ) . البداية و النهاية ، ج 10 ، ص 84 .\r\n( 2 ) . روشن نيست مطلبى كه مؤلّف نقل كرده ، در اصل چه بوده است . نام پدر نفس زكيه ، عبدالله ( محض ) بن حسن بن‌حسن بن على بن ابىطالب است كه در سال 145 در سن هفتاد سالگى در زندان منصور عباسى در بغداد در گذشت . بنگريد : عمدة الطالب ، ص 103 ( چاپ مطبعة الحيدرية ، نجف ) ( ج ) .\r\n( 3 ) . البداية والنهاية ، ج 10 ، ص 91 .\r\n","page_name":" 185 ","page_number":185},
  {"content":"\r\n\r\nداشت ، از ميان برد . بدين ترتيب بار ديگر حكومت عباسى به رهبرى ابوجعفر منصور استوار گرديد . « 1 »\r\n\r\nعباسيان در مكه\r\nزمانى كه دولت عباسى در مكه استقرار يافت ، سرى بن عبدالله ، حاكم پيشين را دوباره بر آنجا گماشتند ؛ اما در سال 146 عزل شد و جاى او را عبدالصمد بن عبدالله ، عموى منصور گرفت .\r\nعبدالصمد آگاه بود كه انديشهء علوىگرى با مرگ نفس زكيه از بين نرفته است ؛ به همين دليل آماده براى نبرد با اين تفكّر شد . وى شنيد كه سديف بن ميمون ، شاعر مكى ، يكسره مردم را بر ضد عباسيان دعوت مىكند . وى همو بود كه زمانى هم مردم را بر ضد امويان بر مىانگيخت . عبدالصمد از شعر سديف در هجو منصور آگاه شد . شعر اين بود :\r\n از روى ستم در كشتار مردم افراط كردى * دستت را نگاه دار كه مهدى آن را خواهد پوشاند\r\nپرچمى حسنى حتماً به سوى تو خواهد آمد * كه پرخروش است و يك حسنى رهبرى آن را خواهد داشت \r\nعبدالصمد خبر آن را براى منصور نوشت و خليفه دستور داد تا طرفداران اين انديشه را تحت فشار قرار داده و سديف را هم زنده زنده دفن كند كه او همچنين كرد .\r\nولايت عبدالصمد تا سال 149 يا 150 به درازا كشيد . ابن ظهيره امارت او را تا سال 157 مىداند . عبدالصمد از عجايب مخلوقات بود . وى با همان دندان‌هايى كه اولين بار درآورده بود تا پايان عمر زندگى كرده و فك پايين او يك تكه بود .\r\nمحمد بن ابراهيم امام ، والى بعدى مكه بود كه تا سال 158 حكومت كرد . اين همان سالى است كه منصور در آن [ و در شهر مكه 
  ] درگذشت .\r\n\r\n\r\n","description":"","footnote":"\r\n( 1 ) . تاريخ طبرى ، ج 9 ، ص 259 .\r\n","page_name":" 186 ","page_number":186},
  {"content":"\r\n\r\nدر خلافت مهدى ، امير مكه ، ابراهيم بن مهدى بود كه تا سال 161 ماند . بعد از وى ، جعفر بن سليمان تا سال 166 حكومت كرد و در اين سال ، بار ديگر محمد بن ابراهيم امام ، حاكم مكه شد .\r\nدر خلافت هادى عباسى ، حاكم مكه عبيدالله بن قثم در سال 166 يا 167 بود .\r\nهمهء اين واليان از اولاد عباس بوده و بيشتر آنان ، بر طائف و جده و برخى بر مدينه هم به طور همزمان حكومت مىكردند . « 1 »\r\n\r\nدومين قيام علوى\r\nبه رغم فعاليت شديد عباسيان ، ريشهء تفكر علوى نخشكيد . سال 169 با حوادث جديدى كه علويان به راه انداختند آغاز شد . آنان حركت خود را از مدينه آغاز كردند ، جايى كه در گذشته ، تحت فشار بود و اكنون هم بيشتر . رهبرى اين حركت را حسين بن على بن حسن بن حسن بن حسن بن على بن ابىطالب بر عهده داشت . وى جز آنچه مىپوشيد و آن هم پوستينى با لباسى زير آن بود ، چيزى نداشت . يك بار بر مهدى عباسى وارد شد و او چهارصد هزار دينار به وى داد كه حسين تمامى آن را در بغداد و كوفه تقسيم كرد . « 2 »\r\nاز شگفتىها آن كه در طول ربع قرن دو نفر از اولاد امام حسن عليه السلام رهبرى دو قيام را بر عهده داشتند و وارد اقدامى مخاطره‌آميز شدند ، در حالى كه جد آنان ، يعنى امام حسن عليه السلام به مسالمت جويى شناخته مىشد . از آن شگفت‌تر اين كه اين ماجراجويى در ميان اولاد على عليه السلام ديگر آرام و قرار نگرفته ، به دنبال هر حركت و نهضتى ، حركت ديگرى آغاز مىشد و تا نزديك روزگار ما كه اكنون مشغول نگارش تاريخ آن هستيم ، يكسره ادامه دارد .\r\nحسين بن على ، بعد از بيرون راندن حاكم مدينه ، دارالاماره را تصرف كرده ،\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 178 .\r\n( 2 ) . البدايه والنهايه ، ج 10 ، ص 107 .\r\n","page_name":" 187 ","page_number":187},
  {"content":"\r\n\r\nيارانش به زندان هجوم بردند و ياران در بند خود را آزاد كردند . اين جماعت با وى بيعت كردند و به مدت يازده روز در مدينه ماندند . « 1 » گفته‌اند مهم‌ترين نكته در قيام وى ، آزاد كردن بردگان بود آن هم با اين استدلال كه برده شدن آنان شرعى نبوده و منادى او پس از قيام اعلام كرد ، هر برده‌اى نزد ما بيايد آزاد است . « 2 »\r\n\r\nواقعه شهدا\r\nاين جماعت به سمت مكه به راه افتادند . سپاه عباسى در محلهء فخ كه همان وادى شهدا در راه مكه و با فاصلهء شش ميلى آن است ، با آنان روبرو شدند . « 3 » نبرد در همين نقطه رخ داده ، حسين بن على در حالى كه مُحْرم بود ، و سختى و مرارت زيادى كشيد ، كشته شد . يك صد تن از همراهان او هم كشته شدند . اين واقعه در اواخر سال 169 بود . قبور آنان در آنجا معروف است ؛ چنان كه قبر رهبر آنان ، در يك بلندى در كنار وادى است .\r\nاين واقعه چندان سخت بود كه گفته‌اند : بعد از مصيبت كربلا ، حادثه‌اى شديدتر و فجيع‌تر از آن نبود . « 4 »\r\nبدين ترتيب عباسيان دومين قيام علوى را در ديار فخ دفن كردند ؛ اما اين ماجرا پيامدهايى داشت كه عباسيان را براى يك دورهء طولانى گرفتار كرد . دو نفر از اين معركه گريختند . يكى از آنان يحيى بن عبدالله و ديگرى برادرش ادريس بود . « 5 » اولى به بلاد ديلم رفته ، در آنجا يارانى به دست آورده ، مدعى خلافت شد و با كمك آنان نيرويى پديد آورد كه هارون مجبور به فرستادن يك سپاه پنجاه هزار نفرى براى سركوب آن شد .\r\n\r\n\r\n","description":"","footnote":"\r\n( 1 ) . الآداب السلطانيه ، ص 173\r\n( 2 ) . شفاء الغرام ، ج 2 ، ص 179 .\r\n( 3 ) . مكه آن زمان از حارة الباب دور تر نبود . به همين جهت مسافت ميان فخ و مكه شش ميل بود ، اما امروزه با ايجادخيابان الامراء در طرف مكه به سمت جرول ، مكه به منطقه شهداء متصل شده است .\r\n( 4 ) . مروج الذهب ، ج 2 ، ص 257 .\r\n( 5 ) . ادريس بن عبداللَّه محض بن حسين مثنى ؛ در شرح دوران فاطمى خواهيم گفت كه جعفر بن محمد ، مؤسس‌حكومت اشراف در مكه در اواسط قرن چهارم با اين ادريس در جدش عبدالله بن محض بن مثنى به هم مىرسند .\r\n","page_name":" 188 ","page_number":188},
  {"content":"\r\n\r\nدومى به مغرب رفت و بربرها در اطرافش جمع شدند و دولتى كه بعدها به دولت ادريسى شهرت يافت ، تأسيس كرد . زمانى كه هارون دريافت كه از پس او بر نمىآيد ، كسى را مأمور كرد تا او را بكشد . « 1 » اينها مطالبى است كه مورخان به آن پرداخته‌اند ، اما در صدد نقل آن مطالب نيستيم . « 2 »\r\n\r\nبازگشت عباسيان به مكه براى بار سوم\r\nبا پيروزى سپاه عباسى در فخ ، دوباره امارت مكه به آنان بازگشت . در طول خلافت هادى و هارون ، محمد بن عبدالرحمن سفيانى و پس از او در دوران هارون ، كسانى امارت يافتند كه ترتيب حكومت آنان چندان روشن نيست . اينان عبارت بودند از : احمد بن اسماعيل ، عماد بربرى ، سليمان بن جعفر ، عباس بن محمد بن ابراهيم امام ، عبيدالله بن قثم ، على بن موسى ، فضل بن عباس ، محمد بن عبدالله ، و موسى بن عيسى . « 3 »\r\nدر اين زمان بود كه رشيد ، امين و مأمون را به ولايت‌عهدى برگزيد و عهدنامه‌اى نوشت و داخل كعبه آويزان كرد و از اهالى مكه خواست تا براى اجرا و تنفيذ آن ، از آن مراقبت كنند و بر ضد كسانى باشند كه با آن مخالفت مىكنند .\r\n\r\nواقعهء احباش\r\nدر اين وقت ، گروهى از حبشىها در سال 173 يا 183 به جده حمله كردند .\r\nاهالى جده به مكه گريخته از مردم آنجا درخواست كمك كردند . گروهى از مردم به حمايت از آنان حركت كردند . حبشىها كه احساس كردند شكست مىخورند ، به كشتىهاى خود نشسته گريختند . امير مكه ، يك سپاه دريايى را بسيج كرد تا آنان را از جده دور كنند .\r\n\r\n\r\n","description":"","footnote":"\r\n( 1 ) . تاريخ الإسلام السياسي ، ج 2 ، ص 120 .\r\n( 2 ) . اخبار ادريسيان را بنگريد در : الاستقصاء الأخبار دول المغرب الأقصى ، ج 1 ، ص 67 .\r\n( 3 ) . بنگريد : شفاء الغرام ، ج 2 ، ص 180 .\r\n","page_name":" 189 ","page_number":189},
  {"content":"\r\n\r\nدر خلافت امين ، داود بن عيسى امير مكه بود . وى پسرش سليمان را به نيابت از خود به مدينه فرستاد . « 1 »\r\nشمارى از مردم مدينه نامه‌اى مشتمل بر يك قصيدهء بلند به داود بن عيسى نوشته از او خواستند به مدينه بيايد و آنجا را به عنوان مركز حكومت خود انتخاب كند . يكى از مكىها ، برابر آن ، قصيده‌اى سروده مطالب آن را رد كرد و از فضايل و امتيازات مكه و اين كه آن‌جا مىبايد مركز باشد ، سخن گفته است . يك نفر از جده ، قصيده‌اى عليه آن دو قصيده سروده به حكميت ميان آنان پرداخت . اين داستان در برخى از كتاب‌هاى ادبى به تفصيل آمده است . من نقل آن را خوش ندانستم ، چون تصورم بر اين است كه اين گزارش يك داستان جعلى است كه براى مفاخرهء ميان دو شهر ساخته شده و صنعت شعرى در آنها به كار رفته است . من نيازى به اين قبيل مفاخره ميان دو شهر ندارم ؛ دو شهرى كه در همهء عرصه‌هاى زندگى ، حتى بدون يك استثنا ، عناصر مشترك دارند .\r\n\r\nنداى خلع امين در مكه\r\nداود حاكم مكه بود كه امين از او خواست عهدنامهء ياد شده را كه هارون الرشيد در كعبه گذاشته و ميثاقى براى ولايت عهد او بود ، براى وى بفرستد . داود از اين عهدشكنى خشمگين شده از مردم مكه خواست جايى اجتماع كنند . وقتى همه گرد آمدند خطابه‌اى ارائه كرد و كار امين را در نقض پيمان به آنان يادآور شد . آنان با وى هم‌صدا شده خواستار خلع امين شدند . او گفت : شاهد باشيد كه من او را خلع كردم . به نام مأمون با من بيعت كنيد . آنان همچنين كردند . اين خبر ، مأمون را بسيار مسرور كرد و زمانى كه سپاهيانش بر امين پيروز شدند ، او را همچنان در مقام حاكم حرمين ابقا كرد كه تا اواخر سال 199 حكومتش ادامه يافت . « 2 »\r\n\r\n\r\n","description":"","footnote":"\r\n( 1 ) . بنگريد : شفاء الغرام ، ج 2 ، ص 180 .\r\n( 2 ) . بنگريد : شفاء الغرام ، ج 2 ، ص 182 .\r\n","page_name":" 190 ","page_number":190},
  {"content":"\r\n\r\n\r\nسومين قيام علويان به رهبرى افطس\r\nمكه مركزيتى براى اين قيام نداشت ، اما دامنهء آن به مكه هم رسيد . سرى بن منصور شيبانى بادعوت مردم به‌علويان ، عليه‌مأمون در عراق قيام كرد . هنوز عباسيان بر بخشى از عراق تحت سلطهء وى غلبهء نكرده بودند كه او سپاهى را به فرماندهى حسين بن حسن . . .\r\nبن على بن ابىطالب « 1 » معروف به افطس در سال 199 به مكه اعزام كرد . زمانى كه اين فرماندهء علوى به نواريه ، « 2 » جايى در نزديكى مكه رسيد ، داود بن عيسى عامل عباسيان ، مكه را ترك كرد . او گفت : من جنگ در مكه را درست نمىدانم . افطس در شامگاه روز ترويه وارد مكه شده ، از آن‌جا به عرفه رفت و شب را در آنجا ماند . بسيارى از مردم روز را در آنجا بدون امام و خطيب وقوف كرده بودند . افطس سپس به مزدلفه آمده ، نماز صبح را با مردم خواند و از آنجا به منى و سپس به مكه رفته ، مدتى در آنجا اقامت كرد ؛ آنگاه عازم جده شد و آنجا را اشغال كرده ، بر اموال مسلّط گرديد . با فرا رسيدن محرم سال 200 وى دو پرده از ابريشم نازك بر كعبه پوشاند كه يكى زرد و ديگرى سفيد بود .\r\nاموال كعبه را هم برداشت و ميان سپاهيانش تقسيم كرد . « 3 » بسا نظرش آن بود كه كعبه نيازى به اموال راكد و متراكم ندارد . سپاهى كه در راه خدا مىجنگد ، بيشتر نيازمند اين قبيل اموال است .\r\nافطس همچنان حاكم مكه بود تا آن كه خبر قتل رهبر اين قيام ، ابوالسرايا ، به او رسيد . گويا ابوالسرايا دريافته بود كه مردم به خاطر قساوتش ، از او روىگردان شده‌اند . به همين جهت پاى يكى از بزرگان علوى يعنى محمد بن جعفر الصادق عليه السلام را به ميدان كشيد\r\n\r\n\r\n","description":"","footnote":"\r\n( 1 ) . شايد حسن سوم باشد ، زيرا زمان دور تر از آن است كه حسن مثنى مراد باشد . تصور نمىرود نوادهء امام على عليه السلام تاسال 199 زنده مانده باشد ( عاتق ) .\r\n( 2 ) . ازرقى مىگويد : جايى است در وادى بطن سرف كه ميان تنعيم و وادى فاطمه است .\r\n( 3 ) . البداية و النهاية ، ج 10 ، ص 240 .\r\n","page_name":" 191 ","page_number":191},
  {"content":"\r\n\r\nو از او خواست تا مردم به اسم او بيعت كنند ، اما وى نپذيرفت . افطس از فرزند او كمك گرفت تا وى بيعت را بپذيرد كه پذيرفت و بدين ترتيب مكه مستقل شد .\r\n\r\nقيام محمد ديباج در مكه\r\nمحمد بن جعفر الصادق ، پيرى از پيران آل ابىطالب بود كه از پدرش روايت مىكرد . او را به خاطر زيبايى صورتش ، ديباج مىخواندند . علويان او را به قبول بيعت وادار كرده در ربيع الاول سال 200 با او بيعت شد . چندين ماه وضعيت چنين بود بدون آن كه او دستى در كارها داشته باشد . در اين مدت پسرش و افطس رشتهء امور را در دست داشتند و آنان هم رفتار بسيار بدى با مردم مىكردند . مأمون از اين امر اطلاع يافته ، سپاه عظيمى را به سوى آنان فرستاد . نبرد سنگينى ميان آن دو سپاه در بئر ميمون « 1 » رخ داد كه سبب بيرون راندن اين جماعت در جمادى الثانيه سال 200 از مكه شد . « 2 » محمد ديباج به مناطق جُهينه در شمال ينبع گريخت . در آنجا سپاهى گردآورده به مدينه حمله كرد كه موفقيتى به دست نياورد و براى درخواست امان ، راهى مكه شد .\r\nدر اين ميان ، نكتهء شگفت آن است كه گروهى از علويان عليه مأمون كه خود به تمايل شديد به علويان شهرت داشت ، « 3 » شورش كنند . مأمون با آنان خوش رفتارى كرده ، دخترش ام حبيب را به ازدواج على بن موسى الرضا عليه السلام درآورد « 4 » و تلاش كرد تا ولايت عهدى پس از خود را به وى بسپارد ؛ چنان كه روى منابر به نام وى خطبه خوانده به نام وى درهم ضرب كرد . وى در سال 201 دستور داد تا لباس سياه را كنار گذاشته و از رنگ سبز كه شعار علويان بود ، « 5 » استفاده كنند . همچنين بخشش‌هاى فراوانى در حق آنان كرد و شمارى از بزرگان آنان را در مكه و مدينه مقدّم داشت و چنان نمود كه مىخواهد به نفع آنان از خلافت كناره‌گيرى كند . با اين حال آنان حاضر به اطاعت از وى نشده و حاضر به\r\n\r\n\r\n","description":"","footnote":"\r\n( 1 ) . بئر ميمون در راه منى است .\r\n( 2 ) . الآداب السلطانيه ، ص 201\r\n( 3 ) . برخى اين تمايل را ، صرفاً سياسى و ابزارى مىدانند و هدف مأمون را جلب مردم خراسان كه شيعهء خاندان علوىبودند ، بيان مىكنند .\r\n( 4 ) . البداية والنهاية ، ج 10 ، ص 249 .\r\n( 5 ) . همان ، ص 251\r\n","page_name":" 192 ","page_number":192},
  {"content":"\r\n\r\nفراموش كردن حق خود نسبت به خلافت نشدند .\r\nبرخى از مورّخان بر اين باورند كه قيام طرفداران ديباج از آن روى بود كه مىديدند مأمون ، از شيعيانِ برادرش موسى بن جعفر عليه السلام حمايت مىكند و در واقع ، روابط اين دو گروه از شيعيان گرفتار اختلاف شده بود . « 1 »\r\n\r\nبازگشت عباسيان براى بار چهارم\r\nپس از شكست ديباج ، در خلافت مأمون ، عيسى بن يزيد جلودى ، فرمانده سپاه مهاجم عباسى ، به عنوان حاكم مكه تعيين شد . پس از وى يزيد بن حنظلهء مخزومى به امارت رسيد . « 2 »\r\n\r\nچهارمين قيام علوى\r\nچيزى نگذشت كه در سال 202 علوى ديگرى با نام ابراهيم بن موسى بن جعفر ، برادر على بن موسى الرضا - كه مأمون زمانى او را ولى عهد كرده بود - از يمن به مكه آمده ، آنجا را اشغال كرده ، حاكم آنجا را كشت و به آزار عباسيان پرداخت . اندكى بعد عباسيان او را بيرون كردند . تقى الدين فاسى از عتيقى روايت كرده است كه ابراهيم پسر امام كاظم عليه السلام ، از طرف مأمون ، والى مكه بود . بدين ترتيب اين را كه او انقلابى بوده نفى كرده و مىگويد كه وى در سال 202 با مردم حج به جاى آورد ، در حالى كه از سوى مأمون حاكم مكه بود . ابن كثير مىگويد كه در سال 202 ابراهيم بن مهدى عباسى در بغداد شوريده ، مأمون را خلع كرد و براى خود بيعت گرفت . بعيد نيست كه قيام ابراهيم بن موسى كاظم در مكه به دفاع از مأمون بوده باشد ؛ زيرا وى ابتدا براى مأمون و پس از آن براى برادرش على بن موسى بيعت گرفت . « 3 »\r\n\r\n\r\n","description":"","footnote":"\r\n( 1 ) . تاريخ الإسلام السياسي ، ج 2 ، ص 120 .\r\n( 2 ) . شفاء الغرام ، ج 2 ، ص 183 .\r\n( 3 ) . بنگريد : البداية والنهاية ، ج 10 ، ص 249 ( آخرين رخدادهاى سال 202 ) .\r\n","page_name":" 193 ","page_number":193},
  {"content":"\r\n\r\nهارون بن مسيّب و حمدون بن على بن عيسى ، امارت مكه را از سوى مأمون بر عهده گرفتند و به احتمال به نيابت ، امارت مىكردند . همچنين صالح بن عباس و سپس سليمان بن عبدالله در اين زمان ، امير مكه بودند . از واليان ديگر مكه محمد بن سليمان و نيز حسن بن سهل ، محمد بن هارون و عبيدالله بن حسن بودند « 1 » كه بيشترشان علوى بودند .\r\nچنين مىنمايد كه مأمون از گماشتن اين علويان در امارت مكه نگران نبوده است يا چنين تصور مىكرده است كه آنان تمايل حزبى به عموزادگانشان ندارند و بدين ترتيب با نصب آنان مىتوانسته است بخشى از شيعه را راضى نگاه دارد . تقى الدين فاسى در شفاء الغرام گويد كه عبيدالله بن عبدالله بن حسن [ بن جعفر بن حسن بن حسن 
  ] تا سال 209 امارت داشت ؛ اما دحلان گويد كه امارت او تا زمان درگذشت مأمون به سال 218 ادامه يافت . « 2 »\r\n\r\nسرورى ترك‌ها\r\nدر روزگار معتصم ، امارت مكه در اختيار صالح بن عباس و پس از او اشناس تركى در سال 226 بود . وى نخستين تركى است كه بر مكه حكومت كرد و به باور من امارت او شرم‌آور بود و كسان ديگرى به نيابت از او كارها را انجام مىدادند .\r\nمعتصم نخستين عربى است كه بر ترك‌ها اعتماد كرد و آنان را فراهم آورد و براى خريد آنان از سمرقند و فرغانه و نواحى آنجا هزينه كرد . وى بر آنان ديباج و كمربند طلا پوشاند و مناصب دولتى را به آنان وانهاد و به امارت نواحى مختلف گماشت . او ترك‌ها را بر فارس‌ها كه خلفاى عباسى پيشين بر آنان اعتنا داشتند ، ترجيح داد ، چنان كه بر عرب‌ها هم كه امويان آنان را بر ديگران مقدم مىداشتند ، برترى داد . مادر وى يك\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 154 .\r\n( 2 ) . خلاصة الكلام ، ص 9 . وى زمانى هم امارت كوفه را از طرف مأمون بر عهده داشت . بنگريد : سر السلسلة العلوية ، ص 19 . زمان ديگرى مأمون او را به امارت فدك منصوب كرد . المجدي ، ص 84 « ج »\r\n","page_name":" 194 ","page_number":194},
  {"content":"\r\n\r\nترك بود . « 1 »\r\nمعتصم چندان به اشناس اعتماد كرد كه وقتى اشناس عازم حج شد ، خليفه ، امارت هر شهرى را كه او در آنجا وارد مىشد به او واگذار مىكرد تا به مكه برسد و بازگردد . به همين جهت ، وقتى وارد مكه شد ، امير آنجا گرديده ، نامش بر منابر برده شد . اما محمد بن داود بن عيسى از وى در برگزارى حج نيابت كرد .\r\nمحمد بن داود تا پايان خلافت معتصم در سال 227 و برخى از سال‌هاى خلافت واثق يا همهء آن ، همين موقعيت را داشت . « 2 »\r\n\r\nغارت بنوسليم\r\nدر سال 230 شمارى از بنوسليم به قصد غارت برخى از شهرهاى حجاز « 3 » به آن مناطق حمله كرده به تباهى و غارت بازارها پرداختند و آزارشان به شمار فراوانى از مردم رسيد . آنان به راهزنى پرداخته و به سپاه والى مدينه هم حمله كردند . در سال 230 ، واثق سپاهى را به فرماندهى يكى از ترك‌ها با نام بغاى كبير به حجاز فرستاد . وى پنجاه نفر آنان را كشت و يك هزار نفر را كه به شرّ و فساد شهرت داشتند اسير كرده در مدينه زندانى كرد . « 4 »\r\nبنوسليم به طور معمول نزديك به مدينه ، در حرّهء بنوسليم زندگى مىكردند و طايفه‌اى از قيس عيلان بودند كه به قدرت و كثرت شهره بودند . به باور من اين نخستين شورش غيرسياسى است كه قبايل بدوى حجاز طى تاريخ دورهء اسلامى دست به آن زدند\r\n\r\n\r\n","description":"","footnote":"\r\n( 1 ) . بنگريد : تاريخ الخلفاء ، جلال‌الدين سيوطى ، ( تصحيح محمد محيى الدين عبدالحميد ، قم ، رضى ، 1370 ش ) ، صص 334 - 335 .\r\n( 2 ) . از ترك‌هاى مشهورى كه معتصم از آنان كمك گرفت مىتوان به افشين ، اشناس ، ايتاخ و وصيف اشاره كرد . بنگريد : تاريخ طبرى ، ج 10 ، ص 307 .\r\n( 3 ) . مقصود شهر الجار است كه آن زمان ، حكم جده امروزى را داشت . بنگريد به كتاب من با نام معجم معالم الحجازمدخل مربوطه ( عاتق ) .\r\n( 4 ) . در بارهء تعداد كشته‌شدگان و مجروحان اختلاف است . بنگريد : محاضرات خضرى ، الدولة العباسية ، ص 249 .\r\n","page_name":" 195 ","page_number":195},
  {"content":"\r\n\r\nو هدفشان چيزى جز فساد و سير كردن شكم گرسنگان نبود .\r\nشگفت نيست كه در همين روزگار ، صولت و شوكت خلفا نزد رعايا شكسته شد ، چنان كه اندكى پيش از آن ، بخل خلفا در بخشش آغاز شده ، سبب فقر و فاقه باديه‌هاى حجاز گرديد . اين فقر ، بى توجهى به سلطان را به همراه داشت و اين خود منجر به بازى باديه‌نشينان با امنيت عمومى شد . اين رفتار فسادزا چندان به درازا كشيد كه به صورت يك عادت درآمد و قبايل حرب در ميان مكه و مدينه و نيز قبايل ديگرى در شرق و جنوب آن ، بر همين پايه رشد يافتند . به همان اندازه كه حجاز از اين وضعيت آسيب ديد ، حكومت‌ها نيز ، و اين در طول قرن‌ها ادامه داشت تا اين اواخر كه دولت سعودى بر سر كار آمد و دست آنان را كوتاه كرد . اگر آن زمان عباسيان اين خطر را دريافته بودند و قبايل را به آنچه برايشان سودمند بود سوق داده بودند ، آنان را از فساد بازداشته ، بىنيازشان كرده بودند و از آنان مردمانى مفيد ساخته بودند .\r\nمورّخان ، پايان خلافت واثق را به سال 232 نقطهء تحوّلى مىدانند كه در آن ، عصر اول و طلايى عباسى به عصر دوم عباسى كه روزگار تجزيه و فتنه‌هاى بزرگ است ، تبديل مىشود .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nمسائل عمومى در عصر عباسى اول\r\n\r\nمسائل سياسى\r\nزمانى كه ستارهء عباسيان در افق سياست طلوع كرد ، مكه همان وضعيت پيشين را داشت ، يعنى متديّنان در آن عبادت مىكردند و معلمان حلقه‌هاى درس خود را داشتند و اهل رفاه ، با تشكيل مجالس عيش در پى كسب لذّات خويش بودند ؛ چيزى كه شرح آن را در دورهء اموى به دست داديم .\r\nاما سياست ، ميدان كوچكى بود كه تنها شمارى از بزرگان علوى خود را درگير آن كردند . زمانى كه جنبش عباسى به ايفاى نقش جدى خود در شهرهاى دنياى اسلام پرداخت و ابوجعفر منصور برادر سفاح در مكه به او دعوت مىكرد ، علويان تلاش كردند تا اهالى مكه را به نام بيت هاشمى به ميدان بكشند ، اما توفيق چندانى نيافتند . « 1 » به باور من مهم‌ترين عامل اين خمودى آن بود كه مردمان مكه در اوج لهو و لعب خود خلافت را فراموش كرده و اهل ورع شهر هم از روى ورع ، سياست را رها كرده بودند .\r\nدر چنين شرايطى كار ابوجعفر منصور سهل و ساده بود . او با اندكى تلاش توانست اهالى شهر را در مقابل كار انجام شده قرار دهد . آنان به نام عباسيان با او بيعت كردند و بزرگ هاشمىهاى آن زمان ، يعنى نفس زكيه را رها كردند و او خود به باديه گريخت .\r\n\r\n\r\n","description":"","footnote":"\r\n( 1 ) . شيعيان بر اين باورند كه فرزندان فاطمه دختر پيامبر صلى الله عليه و آله وارثان شرعى جانشينى پيامبرند . عباسيان ، ميراث رسول‌را از آن جدشان عباس مىدانند .\r\n","page_name":" 197 ","page_number":197},
  {"content":"\r\n\r\nتا آنجا كه به علوىها مربوط مىشود ، انصاف چنان است كه نبايد تلاش‌هاى قابل ملاحظهء علويان را در استوار كردن موقعيت‌شان فراموش كنيم . اين نه فقط در مكه بلكه در بسيارى از شهرهاى اسلام چنين بود . اما اين تلاش‌ها سودى در بر نداشت ، و يا به سخن ديگر ، آنان را به هدف نرساند .\r\nدر بارهء فعاليت‌هايى كه در مكه صورت گرفت ، مىتوان به آنچه ما در فصل گذشته گفتيم مراجعه كرد . نفس زكيّه در سال 132 از مكه گريخت تا آن كه به سال 145 فعاليت خود را در مدينه آغاز كرده ، قيامى به نام علويان برپا نمود . توفيق براى مدتى رفيق او بود ، تا آن كه چندى بعد سپاه عباسى بر او يورش برده با از ميان بردن موانع ، وى را در همان سال كشتند و علويان و شيعيان هم از گردش پراكنده گشتند .\r\nبعد از اين ماجرا بود كه عباسيان هشيار شده ، امارت مكه را جز به دست افرادى از خاندان عباسى نسپردند تا بتوانند از غائلهء علويان جلوگيرى كنند . آنان همچنين اصرار داشتند تا طائف و جده را هم در بسيارى از اوقات ضميمهء مكه كنند تا دايرهء نفوذ كسى را كه بر مىگزيدند براى تمامى بلادى كه از نظر آنان وضعيت مشكوك داشت ، گسترش دهند .\r\nاما بايد گفت اين مسأله تأثير چندانى در كار علويان نداشت . ديديم كه در سال 169 دومين قيام صورت گرفت و پس از آن در سال 199 سومين . جز اين كه آن تلاش‌ها ، همگى بىثمر بود و همراهان آنها جانشان را در اين زندگى بر سر اهدافشان گذاشتند .\r\nچهارمين بار ، علوى ديگرى به نام ابراهيم بن موسى كاظم به سال 202 در يمن قيام كرده با سپاهش به مكه آمد و آنجا را در روزگار مأمون در اختيار گرفت ؛ اين در حالى بود كه مأمون بيش از بيشتر خلفاى عباسى به علويان توجه داشت . « 1 » اما او هم به مانند ديگر اسلاف خود شكست خورد .\r\nو اين‌چنين مكه در بيشتر اين دوران كه تاريخ آن را مىنگاريم ، تاراج شده ، محل تاخت و تاز قيام‌هايى بود كه رقابت ميان عباسيان و دشمنانشان از علويان عامل پديد\r\n\r\n\r\n","description":"","footnote":"\r\n( 1 ) . در آينده باز هم به قيام‌هاى علوى اشاره خواهيم داشت .\r\n","page_name":" 198 ","page_number":198},
  {"content":"\r\n\r\nآمدن آنها بود .\r\nاين مسأله سبب شد تا جز در سال‌هاى محدود ، مكه روى استقرار سياسى را نبيند . و نتيجهء آن اين بود كه اين شهر شاهد فشارها و گرانىهايى بود كه در بيشتر سال‌هايى كه مصائب اين قيام‌ها در آن ديده مىشد ، در آنجا پديد مىآمد .\r\nيك محقق سياسى به راحتى مىفهمد كه مكه به صورت مستقيم زير سلطهء عباسيان بود و كمترين استقلالى نداشت . بهترين شاهد آن اين كه فرزندان بنىعباس در بيشتر سال‌هاى اين دوره بر آن حكومت مستقيم داشتند . دليل گماشتن اين افراد ، اعمال سياست بغداد در تمامى امور داخلى مكه بود . اين رويه در اين دوره شگفت نيست ؛ زيرا مسلمانان اين زمان ، چيزى از استقلال اقليمى يا وطن‌گرايى نمىشناختند . اين زمان خليفه ، قبلهء تمامى سرزمين‌هاى اسلامى منهاى شورشيان يا مدعيان خلافت از غير عباسيان بود .\r\nاين نظريه‌اى بود كه در دورهء امويان و پيش از آن ميراث آگاهى فارسيان بود .\r\nفارسىها ، انديشهء الهى بودن حكومت مقدس را مطرح كردند و مىتوان همان مضمون را در اين سخن ابوجعفر منصور ديد كه مىگويد : إنّما أنا سُلطانُ اللَّه في أرضِه . آنان بر اين باور بودند كه سلطنت‌شان را از خدا گرفته‌اند نه از مردم . اين بر خلاف باورى بود كه حاكمانِ دورهء خلفاى نخستين داشتند . « 1 »\r\n\r\nتوجه خلفا به مكه\r\nبايد بر اين نكته تأكيد بورزيم كه خلفاى عباسى به رغم قيام‌هايى كه در اين شهر بر ضد آنان صورت مىگرفت ، توجه خاصى به مكه داشتند . شايد ميان مردم عادى با رهبران علوىِ اين شورش‌ها تفاوت مىگذاشتند . شايد هم از روى مداراى با مردم در برابر دشوارىهايى كه در اين شهر برايشان پديد مىآوردند ، اين ملاطفت را با مردم مىكردند .\r\n\r\n\r\n","description":"","footnote":"\r\n( 1 ) . تاريخ الإسلام السياسي ، ج 2 ، ص 221 .\r\n","page_name":" 199 ","page_number":199},
  {"content":"\r\n\r\nمكه در اين زمان از برخى از خلفا كه براى حج به آن‌جا مىآمدند ، استقبال كرد .\r\nمنصور چهار بار طى سال‌هاى 140 ، 144 ، 147 ، و 152 حج به جاى آورد . اين منهاى حجّى بود كه پيش از خلافتش در سال 136 انجام داد . زمانى كه در سال 158 براى بار ششم به حج مىآمد ، پيش از آن كه به مكه برسد ، در بئر ميمون ، چندين كيلومتر مانده به مكه و در نزديكى منى ، درگذشت . « 1 »\r\nمهدى عباسى در سال 160 و 164 حج به جاى آورد . اما هارون بيش از هر خليفه‌اى حج به جاى آورد . او 9 بار طى سال‌هاى 170 ، 173 ، 174 ، 175 ، 177 ، 179 ، 181 ، 186 ، 188 حج به جاى آورد . هارون براى حج سال 173 از بغداد مُحْرم شد . در سال 179 هم فاصلهء منى و عرفات و تمام مشاهد را پياده رفت . در همين سال ، ابتدا در رمضان عمره انجام داد ، سپس به مدينه رفت و تا ايام حج ماند و حج گزارد . وى آخرين خليفه‌اى است كه از بغداد به حج آمد . « 2 » نيز نوشته‌اند كه او تنها خليفه‌اى است كه براى وى يخ به مكه آوردند . « 3 »\r\nدر يكى از سفرهاى حجِ هارون ، مسعى را براى سعى او خلوت كردند و او مشغول سعى بود . در اين وقت عبدالله بن عمر بن عبدالعزيز بن عمر بن خطاب كه مشغول سعى بود ، فرياد زد : اى هارون ! هارون گفت : لبيك يا عم . عبدالله گفت : از صفا بالا برو . او رفت .\r\nدر اين وقت عبدالله گفت : بدان كه هر كدام از اين بندگان تنها به خاطر خودش محاسبه مىشود ، اما از تو در بارهء همهء آنان محاسبه خواهى شد . هارون گريهء زيادى كرد . سپس به او گفت : چيز ديگرى هم به تو بگويم : اگر مردى در مال خودش بد تصرّف كند ، مالش را از دست تصرّف او خارج مىكنند ، اما واى بر تو كه در اموال مسلمانان اسراف مىكنى و بد تصرّف مىكنى ! و فرداى قيامت نزد خداوند در آن باره محاسبه خواهى شد . در اين\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 125 .\r\n( 2 ) . همان .\r\n( 3 ) . به نظرم اين يخ طبيعى بوده است كه در سرزمين‌هاى سردسير با وسايل ساختگى آنها را نگهدارى مىكنند و اينان توانسته بودند يخ را با وسايلى كه در اختيار داشتند ، نگهدارى كنند و در بيشتر ماه‌هاى سال به نقاط دوردست ببرند .\r\n","page_name":" 200 ","page_number":200},
  {"content":"\r\n\r\nوقت گريهء هارون بيشتر شد . سپاهش خواستند او را دور كنند ، اما هارون مانع شد . « 1 »\r\nخلفا هر كدام به قدر توجّهشان به حرمين به حُجّاج بذل و بخشش مىكردند . مهدى در سال 160 سى ميليون درهم و سيصد هزار دينار كه از مصر به او رسيده بود و دويست هزار دينار كه يمن برايش رسيده بود و هزار دست لباس بخشش كرد . بخشش‌هاى رشيد در مكه ، در يكى از سال‌هايى كه به حج آمد ، به 5 / 1 ميليون دينار رسيد . « 2 »\r\nيك مورخ محقق با ديدن اين ارقام بلند بالا ، نمىتواند توجهش را ازاين نكته دور نگاه دارد كه نتيجهء اين همه كمك‌هاى گسترده چه شد ؟ در حالى كه اگر اين قبيل بذل و بخشش صرف كارهاى توليدى شده بود ، آثار آن در توليد ثروت در اين بلاد تا به امروز برجاى مانده و اين بلاد به گونه‌اى ديگر درآمده بود ، آنچنان كه نيازى به صدقه و بخشش نداشت . اما خلفا با اين قبيل بخشش‌ها از بيت المال ، تنها در فكر جذب قلوب مردم و راضى كردن بزرگان آن بودند . « 3 »\r\n\r\nجنبه‌هاى علمى\r\nدر بحث‌هاى گذشته در اين زمينه ، مكه را در حالى رها كرديم كه در ميانهء عصر اموى ، مكتب علمى ابن عباس در آن فعّال بود . محصول آن حلقه‌ها ، مجاهد بن جبر ،\r\n\r\n\r\n","description":"","footnote":"\r\n( 1 ) . الإعلام بأعلام بيت اللَّه الحرام ، ص 147 .\r\n( 2 ) . شفاء الغرام ، ج 2 ، ص 367 ( اين ارجاع از چاپ ايمن فؤاد سيد ، قاهره ، 1999 ) .\r\n( 3 ) . احمد سباعى ، مؤلف كتاب حاضر ، بارها از كمك‌هاى مالى كه به مردم مكه و به طور كلى حجاز در طول قرون صورت گرفته انتقاد كرده است . انتقاد وى همين است كه اين كمك‌ها سبب شده است تا اين مردم تحركى نداشته و چشمشان به دست ديگران باشد . عقيدهء وى اين است كه اگر خلفا و امرا به جاى اين كمك‌ها ، تلاش مىكردند تا اين منطقه به لحاظ اقتصادى خودكفا شود بهتر بود . به اعتقاد وى ، اين كمك‌ها سبب شده بود تا شمارى ديگر نيز از نقاط مختلف جهان اسلام به مكه آيند و اين شهر به صورت پايگاهى براى گدايان درآيد . محمدعلى فهيم بيومى ، نويسندهء كتاب مخصصات الحرمين الشريفين في مصر أبان العصر العثماني انتقاد سباعى را وارد ندانسته است . اولًا آن كه حتى اگر اين ايراد درست باشد ، اين كوتاهى خود مردم مكه است . ثانياً آن كه اين منطقه به قدرى خشك و لم‌يزرع بود كه اساساً امكان نداشت بدون اين كمك‌ها روزگار خود را سپرى كند . بنگريد : مخصصات الحرمين الشريفين في مصر ( قاهره ، دارالقاهره للكتاب ، 2001 ) ، صص 37 - 38 . « ج »\r\n","page_name":" 201 ","page_number":201},
  {"content":"\r\n\r\nعطاء بن ابىرباح ، طاووس ، عكرمه و مانند آنان بود . وقتى وارد عصر اوّل عباسى مىشويم شاهد حلقه‌هاى علمى عمرو بن دينار ، عبدالله بن ابىنجيح ، محمد اوقص و پس از آن عبدالملك بن عبدالعزيز بن جريج هستيم كه در مسجد الحرام برگزار شده و شمار زيادى از فقيهان و محدثان اين طبقه كه ذكر نامشان به طول مىكشد ، در آن حلقه‌ها حضور داشتند .\r\nتاريخ به ما نشان مىدهد كه عمرو بن دينار ، فردى موثّق و كثير الحديث بود و در مكه فتوا مىداد . او در سال 126 مُرد و عبدالله بن ابىنُجيح جاى او را در افتاء گرفت .\r\nچنان كه تاريخ مىگويد عبدالملك بن عبدالعزيز بن جريج ، چهره‌اى برجسته در ميان علماى مدرسهء مكه بود . او از نخستين مؤلفان در علم حديث بود ، اگر نگوييم اولين بود .\r\nزمانى كه به سال 150 درگذشت ، برخى از مشهورترين فقها كه از آن جمله اوزاعى ، سفيان بن عُيينه و فُضيل بن عياض بودند از وى بهره بردند . سفيان بن عيينه ، مبرّزترين آنان بودكه شافعى و احمد بن حنبل و محمد بن اسحاق و يحيى بن اكثم قاضى و ديگران از او بهره بردند . شافعى گويد : اگر مالك و ابن عيينه نبودند ، عِلم حجاز از ميان رفته بود .\r\nعبدالعزيز كنانى « 1 » از شافعى بهره برد ، كسىكه يكىاز درخشان‌ترين فقيهان و مفسّران بود .\r\nفعاليت‌هاى علمى مكه محدود به اين حلقه‌هاى درسى نبود بلكه بسيارى از فقهاى اين شهر به شهرهاى ديگر رفته ، علومشان را نشر كرده و احاديث‌شان را روايت كردند ، علاوه بر آن كه درهاى مكه به روى واردان باز بود و كسانى از هر نقطه به آن‌جا مىآمدند تا از دانش آن شهر بهره برند . مساجد اين شهر در ايام حج ، مركزى براى طالبان علم و فتوا و اهل مناقشه و مباحثه بود . حلقه‌هاى مناظره در خانه‌هاى فقيهان برپا مىشد ؛ چنان كه در حلقه‌هاى آنان ، چندان علم و دانش بود كه پرسشگران و اهل مناظره را سيراب مىكرد .\r\n\r\n\r\n","description":"","footnote":"\r\n( 1 ) . كتابى را با نام الحيدة به او منسوب مىكنند كه وى شرح مذاكره و مباحثهء خود را با مأمون در قضيهء خلق قرآن در آن نوشته است . در آنجا آمده است كه مريسى رئيس معتزله ، به كنانى گفت : كلمهء « جعل » در آيهء ىجعلناه قرآنا عربياًى و در ساير موارد ، به معناى خلق است . كنانى مىگويد : « جعل » در آيهء ىيجعلون لله البنات‌ى و آيهء ىولاتجعلوا لله عُرضةً لأيمانكم‌ى به معناى خلق نيامده است . مريسى نتوانست پاسخ بدهد و مأمون سرشكسته شد .\r\n","page_name":" 202 ","page_number":202},
  {"content":"\r\n\r\nكار تشريع و تفريع مسائل فقهى ، در اين دوره متحول شد و در برخى از مراكز مانند عراق با كمك قياس بسيار توسعه يافت . اين در حالى بود كه در مكه به همان شكل پيشين باقى مانده بود و جز در دايرهء نصوص وارده و منسوب به رسول صلى الله عليه و آله توسعه نيافت . همين امر - يعنى تكيه بر روايت - ويژگى فعاليت‌هاى علمى در مكه و مدينه بود . در حالى كه در نقاط ديگر مذاهبى كه قائل به رأى بوده و بر اساس قياس عمل مىكردند ، در افق اجتهاد و تأويل ، به پيش مىرفتند .\r\n\r\nجنبه‌هاى هنرى\r\nحوزهء فقه و فقها و علما را رها كرده به ميان بازيگران و هنرپيشگان و اهل تفريح و مسخره‌گرايى برويم كه مكه را در ميان گرفته و مجالس انس آن همانند آنچه در روزگار اموى بود ، فراوان بود . اما حجم آن در دورانى كه مورد بررسى ماست ، چندان يكنواخت نبود ، چرا كه ثروتى كه حجازىها در دورهء اموى و اوايل عصر عباسى از آن بهره بردند ، به تدريج به دليل تغييرات سياسى كه ناشى از شرايط زندگى در حجاز بود ، افت كرد .\r\nهمان گونه كه از مباحث پيشين به دست آمد ، سياست امويان ، اقتضايش آن بود كه اموال فراوان و بخشش‌هاى گسترده را بر سر مردم حجاز بريزند تا آنان را از توجهشان به كسب خلافت باز دارند . مكه و مدينه از ثروت ، بهرهء فراوان بردند و اهل رفاه و اتراف اين شهر ، در عيش و نوش فرو رفتند . اما وقتى عباسيان آمدند ، توجهشان به ايرانيان بود كه نقشِ تأسيسى در دولت‌شان داشتند . در آن وقت ، بخشش‌هاى حكومتى به سمت رهبران و بزرگان عراق و خراسان سرازير شد و در نتيجه به تدريج توجه به حجاز كم شد و فقر و بيچارگى به خانه‌هايى كه زمانى رفاه از سر آنها مىباريد ، وارد شد . در اين وقت از آن بخشش‌هاى گسترده خبرى نبود ، مگر آنچه كه از طريق خلفا و بزرگانى كه به حج مىآمدند و يا صله‌هاى مختصر نصيب آنان مىشد . افزون بر اين ، روابط حجازىها با عباسيان چندان مناسب نبود و همان گونه كه گفتيم آنان منشأ دردسرهاى فراوانى براى عباسيان شدند و آنان را گرفتار زحمت زيادى كردند ، به طورى كه آنان پول زيادى صرف خاموش كردن شعلهء اين شورش‌ها كردند . چيزى كه بايد به اين شورش‌ها افزود ،\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nشورش بدوىها در خلافت واثق و حركت فسادگرايانه و آزاردهندهء آنان بود . اين كافى نيست كه ما در توجيه آن فساد به فقر و گرسنگى باديه اشاره كنيم ، چرا كه حكّام عباسى اين مردم ، آن اندازه كه استوار كردن پايه‌هاى دولت و اركان حكومت برايشان اهميت داشت ، براى اخلاق و ارزش‌ها اهميتى قائل نبودند . شورشى ، به هر دليل و هر رنگى كه برآشوبد ، مستحق محروميت و مرگ بود .\r\nهمهء اين عوامل جمعاً آثار خاص خود را در پايين آمدن سطح ثروت و غنا در مكه ، تمايل بيشتر مترفان به اسراف و از سوى ديگر كمك به شورشىها و در نهايت به همراه خشكى طبيعى موجود در اين بلاد ، آثار خود را در ضعف زندگى و گسترش فقر و فاقه در اين شهر داشت .\r\nبسا باقى ماندهء خانواده‌هاى اهل اتراف و هنر كه گرفتار فقر حاكم بر حجاز شده بودند ، تحت فشار قرار گرفته ، در پى كسب و روزى روانهء سرزمين‌هاى خدا شدند .\r\nنويسندهء اغانى از چهره‌هاى مشهورى ياد مىكند كه با استفاده از هنر خود در عراق به كسب و كار مشغول بودند كه از آن جمله يحيى مكى ، « 1 » ابن جامع ، « 2 » يزيد حوراء « 3 » و دنانير « 4 » بودند . همهء اينها ، مردمانى از مكه بودند كه بلاد خود را به سوى عراق ترك كرده هنر خويش را به آن‌جا بردند . نويسندهء اغانى بر آن است كه ابراهيم موصلى ، « 5 » از مشهورترين آوازه‌خوانانِ روزگار عباسى ، هنر خويش را از مردى حجازى گرفته بود .\r\n\r\n\r\n","description":"","footnote":"\r\n( 1 ) . يحيى بن مرزوق مكى از موالى اديب و از مغنيان مشهور ، در مكهء روزگار اموى باليد و به سال 220 مرد . ( الإعلام ، ج 3 ، ص 1155 ) .\r\n( 2 ) . ابن جامع مكى ، مغنى مشهور كه از الحان آگاهى زيادى داشت و با رشيد و ادباى زمانش اخبارى دارد . وى به سال 187 مرد .\r\n( 3 ) . از موالى و كنيه‌اش ابوخالد است . آوازه‌خوانى از طبقهء ابراهيم موصلى است كه در مدينه متولد شد و زمان مهدى عباسى به عراق آمد .\r\n( 4 ) . كنيز يحيى برمكى . از مشهورترين آوازه‌خوانان در قصر عباسى است كه حوالى سال 193 مرد .\r\n( 5 ) . ابراهيم بن ميمون تميمى نديم موصلى . يگانه مغنّى زمان خويش كه مخترح الحان بود . وى به سال 188 مرد . ( الإعلام ، ص 19 )\r\n","page_name":" 204 ","page_number":204},
  {"content":"\r\n\r\nاين مطلب ، نشانگر حجم استفادهء عراقىها از مهاجران حجازى است . چنان كه نشان مىدهد كه هجرت هنر آوازه‌خوانى ، امرى واقعى است كه عامل آن نيازمندى آوازه‌خوانان به رزق و روزى بوده است .\r\nنكتهء ديگر آن است كه پايين آمدن سطح ثروت و غنا در اين شهر و به دنبال آن بيرون رفتن اصحاب هنر و هنرپيشگى و آوازه‌خوانى و مسخره‌گرايى ، آثار خود را در زندگى روزمره هم باقى گذاشت و آن اين بود كه اهالى اين شهر ، به همان درسى كه از حلقه‌هاى علمى و مجالس مىگرفتند اكتفا كردند و اين آنان را به سمت زهد و زندگى خشك و رضا و رغبت در تعليم و تفقّه كشاند . آن حركت علمى كه در ابتداى اين بحث به آن اشاره كرديم و نيز آنچه در بارهء علماى برجسته در تفسير و حديث و افتاء به عنوان محصول آن حركت علمى ديديم ، از آثار همين امر است .\r\nبه دنبال آن است كه مىبينم مكهء اين دوره ، به وفور زاهد و عابد شهرت يافت و كسانى از ميان مهاجرانِ به اين شهر ، مكه را مأواى انزواى خويش داشتند ، آن گونه كه با پناه بردن به آن از مظاهر زندگى در شهرها ببرند و زير سايهء كعبه ، خويش را وقف عبادت كنند . فراوانى اين قبيل افراد عابد كه بسيارى از طبقات فقير بودند ، فقر را ميان اين جماعت گسترش داد . در مقابل ، افراد نيكوكار شروع به ساختن تكيه‌هايى براى آنان كرده و حقوق مرتب براى آنان معين كردند . اين نخستين گام‌هايى است كه مكه در مسير زندگى جديدى كه مىتوان از آن به « زندگى در پناه تكيه‌ها » تعبير كرد ، بر مىدارد . آثار اين مطلب در دورهء دوم عباسى بسيار روشن بود و ما در مباحث آينده از آن سخن خواهيم گفت .\r\n\r\nجنبه‌هاى عمرانى\r\nيك پژوهشگر ، از مطالعاتى كه در باب آثار مكتوب در بارهء مكه دارد ، هيچ‌گاه نتيجه‌گيرى نخواهد كرد كه آبادانى مكه در اين دوره ، در مقايسهء با دوران اموى ، رو به توسعه بوده يا بر محدودهء مناطق مسكونى مكه افزوده شده است . بلكه به عكس ، در اين دوره ، تعداد ساكنان مكه رو به كاهش گذاشت و مكيان در بلاد مختلف ، پراكنده گشته ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدر سرزمين‌هاى سرسبز ساكن شدند و املاكى در مصر و مغرب و شام و عراق به دست آوردند به طورى كه در مكه ، جز تعدادى اندك كسى نماند و در كنار آنان ، شمارى از مجاوران كه به قصد كسب شرف مجاورت بيت الله به اينجا آمده بودند . حكام مكه بر اساس سنّت عمر بن خطاب عادت كرده بودند تا پس از اداى فريضهء حج بگويند : يا غريب ، بلادك ! و هدف اين بود كه غريبه‌ها در اينجا نمانند و دارايى اين بلاد را به خود اختصاص ندهند .\r\nچنين مىنمايد كه قيام‌هاى علويان كه در فصل گذشته ضمن بحث از وضع سياسى مكه از آن سخن گفتيم ، و نبردها و فتنه‌هايى كه از آن‌ها برخاست ، بيشترين تأثير را در رواج فقر در ميان اهالى اين بلاد و عقب انداختن آن از دايرهء عمران و آبادى داشت . با اين حال بايد گفت : فقر اهالى ، چنان نبود كه آنان را به محروميت كامل از اصلاحات بكشاند ، چرا كه به هر روى برخى از خلفا ، به برخى از مسائل عمومى توجه داشتند .\r\nاز آن جمله توجه هارون به چشمه‌هايى بود كه از پس از روزگار معاويه ، در خاك پنهان گشته بود . وى به احياى آنها پرداخت و آب آن‌ها را در يك چشمه متمركز كرد كه به آن رشا گفته مىشد . آنگاه براى آن ، بركه‌هايى را در قسمت بالا و پايين مكه درست كرد كه آب در آنها مىريخت و مردم از آن استفاده مىكردند . اين روشى بود كه تا پيش از لوله‌كشى كه در سال‌هاى اخير رواج يافته ، مورد استفادهء مردم بود . « 1 » اما زمانى كه آن مقدار بركه كفاف نداد ، زبيده همسر هارون دست به كار شده ؛ زمين حنين را خريد ، جايى كه در آن نخل و زراعت بود . وى آنها را از بين برد و براى انتقال آب آنجا به مكه ، قنات‌هايى را درست كرد تا آن را به اطراف اين شهر برساند . « 2 » سپس در وادى نعمان ، در\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 186 .\r\n( 2 ) . چشمهء حنين از كوهى كه به آن طاد گفته شده و نزديك مزارع شرايع در راه مكه است سرچشمه مىگيرد ، و به بستان‌حنين مىريزد . زبيده بستان حنين را خريد و آب آنجا را با قنات به مكه آورد . بنگريد به پيوست مربوط به عين زبيده در اخبار مكه ازرقى ، ج 2 ، ص 265 . اين قنوات در نهايت به بالاى مكه مىرسيد و جز در قرون اخير وارد خود مكه نشد .\r\n","page_name":" 206 ","page_number":206},
  {"content":"\r\n\r\nبالاى عرفات ، جايى را خريد و آب آنجا را هم با قنات به عرفات رساند . وى همچنين بركه‌هاى موجود در مكه‌را اصلاح كرده ، بركهء ديگرى بر آن افزود تا آب در آنها جمع شده ، مردم از آن استفاده كند . مخارج اين كارها در حدود يك ميليون و هفتصد هزار مثقال طلا ، معادل يك ميليون و هفتصد هزار دينار طلا بود . « 1 »\r\nمأمون هم دستور ايجاد پنج بركه را در مكه داد كه آب چشمهء زبيده بر آنها مسلط بود . يكى از آنها در شعب ابويوسف ( شعب على ) ، ديگرى در صفا ، سومى در خياطين در نزديكى جايى كه ما به آن باب ابراهيم مىگوييم و نزديك به گذرگاه باب الثنيه ، « 2 » چهارمى نزديك سوق الخطب در هجله و پنجمى در ماجل ابوصلابه بود . « 3 » جوىهايى هم براى انتقال آب چشمهء زبيده به آنها ايجاد كرد .\r\nهارون خانه‌اى ميان صفا و مروه ، در حاشيهء مسعى ساخت كه به آن باب القوارير « 4 » مىگفتند . بئر هاشم هم داخل آن افتاد ، چاهى كه به آن سحله يا بئر جبير بن مطعم مىگفتند و اين به خاطر آن بود كه او آن را از هاشم خريد . اين چاه همچنان تا زمان ما در باب قايْتباى « 5 » موجود است . گفته شده است عبدالمطلب زمانى كه چاه زمزم را كند و ديگر نيازى نداشت ، چاه هاشم را به مطعم بخشيد .\r\nياسر خادم زبيده هم به دستور او وضوخانه‌هايى در كنار باب اجياد كبير ساخت و چاه حفر « 6 » را در آن داخل كرد . همهء اين محدوده ، در توسعهء جديد در رواق باب اجياد قرار گرفته است .\r\n\r\n\r\n","description":"","footnote":"\r\n( 1 ) . همان .\r\n( 2 ) . ازرقى درب الثنيه را همان درب الشبيكه مىداند .\r\n( 3 ) . ماجل در لغت به هر آبى گفته مىشود كه ريشه از كوه يا وادى دارد . بركهء مسفله ، ماجلى متعلق به ابى صلابه بود كه‌بعدها به بركة الماجل شهرت يافت و مردم آن را به بركة الماجن يا ماجد تغيير دادند .\r\n( 4 ) . اخبار مكه ازرقى ، ج 2 ، ص 202 .\r\n( 5 ) . اين باب و چاه مزبور در توسعهء اخير مسجد الحرام از ميان رفت .\r\n( 6 ) . اين هم از ميان رفت .\r\n","page_name":" 207 ","page_number":207},
  {"content":"\r\n\r\nهمچنين زبيده خانه‌هاى زيادى از جمله دار ارقم را كه محل پنهان شدن رسول صلى الله عليه و آله در سال‌هاى نخست بعثت بود ، خريد . « 1 » اين خانه در محله‌اى در سمت چپ كسى بود كه از صفا بالا مىرود و برخى آن را دار الخيزران « 2 » مىنامند ؛ اما قطبى بر اين باور است كه خانهء خيزران جز دار ارقم و البته در كنار آن بوده « 3 » است . « 4 »\r\nهارون دستور داد تا مناره‌هايى روى بلندى كوه‌هاى مسلط بر گذرگاه‌هاى مكه ساختند و مؤذنانى براى آنها قرار داد ؛ چرا كه كسانى از مكيان صداى اذان مسجد الحرام را نمىشنيدند . از آن جمله روى كوه ابوقبيس ، چهار مناره درست شد . همچنين روى كوه الاحمر ، مقابل آن يك مناره منارهء ديگرى روى كوه مشرف بر شعب عامر كه مشرف بر مجزره بود و نيز مناره كوه كدى و برخى ديگر بنا شد . بغا مولاى هارون هم مناره‌هاى ديگرى روى كوه‌هاى ديگر در فلق و مَعْلات و شبيكه و اجياد و بئر ميمون در بالاى مكه و مسجد كبش در منى ساخت .\r\nبرخى از مؤذنان شب را در همين مناره‌ها به سر مىبردند تا در آنها اذان بگويند .\r\nشايد مقصود ، اذان سحر باشد كه معمول بوده است . اين مناره‌ها ، به مرور ايام ، در ادوار بعدى از ميان رفت و اثرى از آنها برجاى نماند . « 5 »\r\nهارون در انديشهء ايجاد راه‌هاى دريايى براى مكه بود . به همين جهت در انديشهء ايجاد راهى ميان درياى سرخ و مديترانه افتاد . اما به او گفته شد كه اين سبب مىشود كشتىهاى رومى بتوانند راحت به سرزمين عرب دسترسى پيدا كرده ،\r\n\r\n\r\n","description":"","footnote":"\r\n( 1 ) . در متن آمده است كه پيامبر صلى الله عليه و آله قبل از بعثت در آن خانه مخفى مىشد كه خطاست . يا بايد سال‌هاى نخست بعثت‌گفت يا به جاى « قبل البعثة » « قبل الهجرة » نوشت . « ج »\r\n( 2 ) . اخبار مكه ازرقى ، ج 2 ، ص 202 .\r\n( 3 ) . الإعلام ، ص 147 ، و نيز بنگريد : ص 193 « ج »\r\n( 4 ) . توسعهء صفا ، دار ارقم را از ميان برد و اكنون براى شناخت آن مىتوان تصور كرد كه اگر كسى از پله‌هاى صفا پايين بيايد و حدود 30 متر جلو بيايد ، درى را خواهد يافت كه به سمت عمارت اوقاف جديد مىرود . در واقع ميان اين در و خانهء ارقم 30 متر است و همه اينها در توسعهء اخير از ميان رفت .\r\n( 5 ) . شفاء الغرام ، ج 1 ، ص 241 .\r\n","page_name":" 208 ","page_number":208},
  {"content":"\r\n\r\nتهديدى براى حرمين باشند ، او هم منصرف گرديد . اين كارى بود كه بعدها با ايجاد كانال سوئز « 1 » در سال 1286 / 1869 توسط خديو سعيد پاشا انجام گرفت .\r\n\r\nاصلاحات در مسجد الحرام\r\nعباسيان به عمارت مسجد الحرام عنايت داشتند . منصور به زياد بن عبدالله حارثى ، به حاكم خود در مكه دستور داد تا خانه‌هاى سمت شمال و غرب مسجد را خريدارى كند . او نيز چنين كرد و زمين آنها را در مسجد انداخت و رواقى دايره‌وار در صحن مسجد ساخت و براى آن ستون‌هايى از سنگ مرمر قرار داد . بدين ترتيب مساحت مسجد در مقايسهء با دورهء اموى ، دو برابر شد . همچنين مسجد با سنگ‌هايى كه موزائيك گونه كنار هم قرار مىگرفت [ الفسيفساء 
  ] و طلا و انواع نقش‌ها تزيين شد . همين طور در حِجر اسماعيل از سنگ مرمر استفاده شد . به علاوه روى سقف چاه زمزم پنجره‌اى نصب شد تا مانع از سقوط سقف آن بر مردم شود . نيز زمين اطراف چاه زمزم با سنگ مرمر فرش شد و كار آن در سال 140 به اتمام رسيد . « 2 »\r\nزمانى كه مهدى عباسى به سال 160 به حج آمد ، اموال زيادى همراه خود آورد و محمد اوقص مخزومى ، قاضى مكه را بر آن داشت تا خانه‌هاى اطراف مسجد الحرام و مسعى را خريدارى كند . بدين ترتيب خانه‌هاى زيادى خريدارى ، منهدم و داخل مسجد شد . او دار القوارير را هم به صورت رحبه‌اى ميان مسجد الحرام و مسعى قرار داد . « 3 » همچنين در قسمت پايين مسجد ، در سمت باب العمره تا باب الخياطين « باب ابراهيم » خريدارى شد و از آن سمت نيز مسجد توسعه يافت ؛ چنان كه مسجد در سمت شمالى و\r\n\r\n\r\n","description":"","footnote":"\r\n( 1 ) . اين كانال به طول تقريبى 170 كيلومتر در حد فاصل پرت سعيد تا پرت توفيق است كه مديترانه را به خليج سوئز و از آنجا با درياى احمر مرتبط مىسازد . شرح تفصيلى اين كانال را بنگريد در دايرة المعارف مصاحب ، ذيل مدخل « كانال سوئز » .\r\n( 2 ) . اخبار مكه ازرقى ، ج 2 ، ص 58 .\r\n( 3 ) . اين رحبه همچنان بود تا آن كه يحيى برمكى آن را منزلگاهى براى هارون ساخت ؛ بعدها رباط وقفى شد كه قايتباىدر دوران مماليك آن را تبديل به احسن كرده و مدارسش را در جاى آن ساخت كه شرحش خواهد آمد .\r\n","page_name":" 209 ","page_number":209},
  {"content":"\r\n\r\nجنوبى هم توسعه يافت . وى دستور داد تا ستون‌هايى از سنگ مرمر را از شام و مصر به بندر قديم مكه يعنى شعيبيه منتقل كردند و از آنجا با عرّابه با سرعت به مكه آوردند .\r\nهمچنين در مسجد رواق‌هايى كه سقف آنها از چوب ساج بود ساخته شد . كار اصلاح در مسجد تا سال 164 ادامه يافت . « 1 »\r\nدر سال 164 مهدى براى بار دوم حج به جاى آورد . در اين سفر او دريافت كه ضلع جنوبى مسجد چندان گسترده نيست كه مسجد به شكل مربع درآيد ، « 2 » در نتيجه مردم مجبور هستند براى رفتن از مسجد به سمت صفا ، از يك وادى در خارج مسجد گذشته و از آنجا به سمت يك گذرگاه تنگ رد شوند تا به صفا برسند . سعى در جايى بود كه در زمان ما به آن باب على گفته مىشود . به همين دليل دستور داد تا خانه‌هايى را كه در آن سمت بود خريدارى كرده و برخى را داخل در مسجد كردند . برخى ديگر را هم براى رفت و آمد و محل عبور سيل‌هاى احتمالى اختصاص دادند . زمانى كه به او گفته شد اين كار هزينهء سنگينى خواهد داشت ، او باز هم اصرار بر اجراى آن كرد ، حتى اگر مجبور شود تمامى اموال بيت المال را بدهد . اقدامى كه براى جلوگيرى از سيل احتمالى انجام شد ، آن بود كه برابر باب هواشم « باب على » در اين سو ، در ديگرى باز كرد ، به طورى كه اگر آب از آن در آمد از در ديگر خارج شود . اين همان باب الوداع يا باب الحزوره است .\r\nبا اين توسعه ، بخشى از منطقهء مسعى داخل مسجد شد . در صدر اسلام ، محدودهء مسعى بسيار عريض بود و كسانى خانه‌هاى خود را در همين محدوده ميان مسعى و مسجد ساخته بودند . زمانى كه مهدى عباسى دستور توسعهء دوم را داد ، اين زمين را با خريد خانه‌هايى كه در آن ساخته شده بود ، و منهدم كردن و داخل كردن آن‌ها در مسجد در سمت باب على ، و رها كردن قسمتى ديگر براى توسعهء مسعى ، به حالت اوّل باز گرداند . بدين ترتيب بخشى از محدودهء مسعى داخل مسجد شد . با پايان يافتن كار توسعهء مهدى در مسجد ، مسجد ، مسلط بر مسعى شد و ديگر خانه‌اى ميان آن‌ها نبود ، جز آن كه\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 59 و بعد از آن .\r\n( 2 ) . بنگريد : الإعلام بأعلام بيت اللَّه الحرام ، صص 137 - 138 .\r\n","page_name":" 210 ","page_number":210},
  {"content":"\r\n\r\nچيزى نگذشت كه باز كسانى خانه‌هايى ميان مسعى و مسجد ساختند . يكى از شناخته شده‌ترين آن‌ها دارالقوارير بود كه اشاره كرديم از داخل با شيشه و از بيرون با فسيفساء « 1 » ساخته شد . محل اقامت هارون الرشيد نيز در ميان صفا و مروه ، تقريباً در جاى باب قايْتباى امروزى قرار داشت . « 2 » مهدى عباسى ، همچنين منارهء باب السلام ، منارهء باب على و باب الحزوره « الوداع » « 3 » را تعمير كرد . ابن ظهير مىگويد : اين اقدام نوعى نوسازى بود نه ساخت ، جز اين كه مورّخان در بارهء ساختمان آن مناره‌ها پيش از اين ، چيزى ننوشته‌اند .\r\nسدنهء كعبه ضمن نامه‌اى به مهدى نوشتند كه سنگ مقام ابراهيم در حال از هم پاشيدگى است و مهدى دستور داد اجزاى آن را با نقره به هم پيوستند . او دو قبّه در كنار چاه زمزم در سمت شرق آن ساخت ؛ يكى براى سقايت ، جايى كه عباس در آن‌جا سقايت مىكرد ، و ديگرى محلى براى نگهدارى قرآن‌ها . « 4 »\r\nمهدى بناى صفا و مروه را تجديد كرد ، اولى را در 12 پله و دومى را در 15 پله .\r\nهزينهء خريد خانه‌ها و توسعهء مسجد ، بنا بر نقل مورّخان ، به سى ميليون و پانصد هزار درهم رسيد . اين مقدار تقريباً چيزى برابر با چهار ميليون ريال عربى است .\r\nيك سال كه مهدى عباسى به حج آمده بود دريافت كه سنگ حِجر اسماعيل از سنگ‌هاى باديه است . او عامل خود زياد را خواست و به او گفت كه حج به جاى نخواهد آورد مگر آن كه ديوار حجر از سنگ مرمر باشد . كارگران حتى شبانه در نور چراغ چندان كار كردند كه تا دستور خليفه عملى شد . در زمان هارون ، حاكم مكه سايبانى براى مؤذنان در بالاى سقف مسجد درست كرد . اين در حالى بود كه پيش از آن براى مؤذنانى كه بر بام مسجد اذان مىگفتند ، هيچ سايبانى وجود نداشت تا آنان را از گرماى تابستان و\r\n\r\n\r\n","description":"","footnote":"\r\n( 1 ) . فسيفساء ، قطعه‌هاى كوچك سنگ‌هاى رنگى از مرمر يا جز آن كه كنار هم چيده مىشود و [ مثل موزائيك 
  ] به‌شكل‌هاى مختلفى در مىآيد .\r\n( 2 ) . امروزه اثرى از آن نمانده است .\r\n( 3 ) . اخبار مكه ازرقى ، ج 2 ، ص 63 .\r\n( 4 ) . همان .\r\n","page_name":" 211 ","page_number":211},
  {"content":"\r\n\r\nباران بهارى و زمستانى حفظ كند . « 1 »\r\nدر يكى از سال‌هايى كه هارون حج گذارد ، عامل او در مصر ، منبرى بزرگ به او اهدا كرد كه داراى 9 پله و منقوش بود . وى دستور داد آن را در مسجد گذاشتند و منبرى كه از زمان معاويه بود ، به عرفات بردند . « 2 »\r\nدر دوران امين ، آب زمزم كم شد و حتى خشكيد ، به طورى كه در كف آن كسانى نماز خواندند . خليفه به عمر بن ماهان عامل خود در بريد و صوافى « 3 » دستور داد چند ذرع كندند تا آن كه آب بيرون زد . در آنجا بود كه دريافتند آب از سه جهت وارد چاه زمزم مىشود ؛ يكى برابر ركن اسود ، ديگرى برابر ابوقبيس و صفا ، و سوم برابر مروه . عمق جاه تاآن وقت چهل‌ذراع در خاك و 29 ذراع‌كنده‌در صخره‌بود . مأمون‌هم‌شمارىكار تعميرى در مسجد داشت . از جمله دستور داد تا عمود بزرگى برابر ركن غربى كعبه ساخته شده و چراغ بزرگى بر آن نصب گردد ، تا با چراغى كه امويان برابر حجر الاسود گذاشته بودند ، برابرى كند . او دو عمود ديگر هم برابر دو ركن ديگر كعبه به همين مقصود درست كرد .\r\nدر زمان واثق دستور انهدام اين ستون‌ها داده شد و به جاى آن‌ها ستون‌هايى از مس درست شد و به هر يك از ستون‌ها دو چلچراغ بزرگ براى روشن كردن مطاف آويخته شد . عباسيان خانهء كعبه را با حرير قرمز و پارچهء قبطى ، هر سال دو بار مىپوشاندند . مأمون بار سومى را با حرير سفيد بر آن افزود .\r\n\r\nبرخى از اوصاف مسجد در اين دوره\r\nازرقى در وصف مسجد در اين دوره چنين مىگويد كه مساحت مسجد ، پس از دو بار توسعهء مهدى عباسى ، به 120 هزار ذراع - هر ذراع نيم متر - رسيد . شمار ستون‌هاى آن هم به 484 رسيد كه از اين تعداد 321 مورد پايه‌هايش مذهّب بود . شمار درها هم به 23 عدد رسيد . ارتفاع ديوار در برخى از جهات 18 ذراع و برخى جهات ديگر 22 ذرع بود . « 4 »\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 2 ، ص 63 .\r\n( 2 ) . همان .\r\n( 3 ) . نيروهاى داوطلب بسيجى كه در تابستان‌ها با روم نبرد مىكردند .\r\n( 4 ) . اخبار مكه ، ج 2 ، ص 65 .\r\n","page_name":" 212 ","page_number":212},
  {"content":"\r\n\r\nازرقى مىافزايد : مسجد دو سقف داشت كه يكى روى ديگرى بود . سقف بالاتر از چوب ساج و آهن بود . ميان دو سقف هم فاصله‌اى به قدر دو ذراع و نيم بود . سقف ساج هم با طلا زينت شده بود . « 1 » ترديدى نداريم كه دو سقفه كردن براى تلطيف هوا در وقت شدّت آن بوده است . ازرقى مىگويد ، آن زمان در كنار سه در از درهاى مسجد ، يعنى باب صفا و باب بنى شيبه و . . . بر جنازه‌ها نماز مىخواندند . سپس مىافزايد : پيش از آن مردم در داخل مسجد الحرام بر جنازه‌ها نماز مىگذاردند . « 2 »\r\nهمچنين ازرقى مىنويسد : مسجد چهار مناره داشت . « 3 » سپس جاى هر يك را بيان كرده است . ابن ظهيره در توضيح آن مىنويسد : يكى بالاى باب العمره ، ديگرى بالاى باب الحزوره كه ما آن را باب الوداع مىخوانيم ، سومى بالاى باب على و چهارمين مناره بالاى باب السلام بود .\r\nاو شمار قنديل‌هاى مسجد را 455 عدد دانسته و اين به جز هشت چلچراغى بود كه در ايام رمضان و حج از آنها استفاده مىشد . « 4 »\r\nسپس از غرفهء زمزم در مسجد ياد كرده مىنويسد : در ميان آن‌جا حوضى مدوّر بود كه 66 طاقه يا روزنه داشت كه از آن‌جا آب وارد آن مىشد . در انتهاى اين غرفه ، خلوتگاهى « 5 » بود كه در كنار وادى بود و چيزهاى ارزشمند در آن نگهدارى مىشد . گفته مىشد آنجا مجلس عبدالله بن عباس بوده است . در گوشهء غرفهء زمزم در سمت كعبه ، ستونى از ساج بود كه چراغى براى اهل طواف بر آن آويخته مىشد . ازرقى به وجود شن‌هاى كف مسجد در اين دوره اشاره كرده و مىگويد : سيل عظيمى وارد مسجد شد و شن‌ها را پس از سال 200 شست . « 6 »\r\n\r\n\r\n","description":"","footnote":"\r\n( 1 ) . اخبار مكه ، ج 2 ، ص 77 و بعد از آن .\r\n( 2 ) . همان ، ج 2 ، ص 77 .\r\n( 3 ) . همان .\r\n( 4 ) . همان .\r\n( 5 ) . در متن عربى ازرقى « كنيسه » آمده كه مقصود همين خلوتگاه است .\r\n( 6 ) . اخبار مكه ازرقى ، ج 2 ، ص 80 .\r\n","page_name":" 213 ","page_number":213},
  {"content":"\r\n\r\n\r\nدوران عباسى دوم\r\n\r\nمقدّمه\r\nدر فصل گذشته ديديم كه روزگار واثق عباسى در سال 227 نقطهء تحوّلى است كه تاريخ عباسيان در آنجا به دو دوره - يكى دورهء طلايى و ديگرى دورهء اختلاف و فتنه - تقسيم مىشود . افراد آگاه به حقايق تاريخى مىدانند كه اعتماد و تكيهء معتصم - يعنى خليفهء پيش از واثق - بر ترك‌ها و واگذارى مناصب مهم به آنان ، دولت را تبديل به يك دولت تركى كرده ، زمينه را براى جاه‌طلبان آنان فراهم كرد تا راه را براى تسلّط خويش هموار بينند . زمانى كه واثق در سال 227 به خلافت رسيد ، نفوذ ترك‌ها تمامى دولت را در بر گرفته بود و هر خليفه‌اى را كه مىخواستند نصب يا عزل مىكردند . « 1 »\r\nاين وضعيت در تمام مدت خلافت منتصر ، مستعين ، معتز ، مهتدى ، معتمد ، معتضد ، مكتفى و مقتدر ادامه يافت ، چندان كه به مرور ايام چندان تحوّل در حوادث پيش آمد كه به روزگار مقتدر فتنه‌ها بالا گرفت و زنان و خدمهء قصر هم در شؤون خلافت مداخله مىكردند . « 2 » بيرونى در بارهء خليفه زمانش در سال 440 مىگويد : خليفه رئيس اسلام است نه پادشاه . « 3 » پس از آن مونس خادم بر ضد او خروج كرده ، سقوط او را اعلام كرد و در\r\n\r\n\r\n","description":"","footnote":"\r\n( 1 ) . تاريخ طبرى ، ج 11 ، ص 8 و بعد از آن .\r\n( 2 ) . تجارب الامم ابن‌مسكويه ، ج 1 ، ص 3 ، الفخري ، ص 235 .\r\n( 3 ) . الآثار الباقيه ، ص 132 .\r\n","page_name":" 214 ","page_number":214},
  {"content":"\r\n\r\nسال 330 به عنوان خليفه با قاهر بيعت نمود . چيزى نگذشت كه سپاه شورش كرده و بحران فراگير شد . « 1 »\r\n\r\nواليان مكه در اين دوره\r\nدر اثناى اين اوضاع كه بدنهء خلافت در بغداد رو به زوال بود ، مكه همچنان محكوم حكومت عباسيان يا صاحبان نفوذ از ميان اميران ترك موجود در دربار عباسى بود . بعد از خلافت واثق ، على بن عيسى بن جعفر عباسى در سال 232 امير مكه شد . پس از او عبدالله بن محمد بن داود بن عيسى عباسى ، در سال 242 به امارت مكه رسيد ، سپس محمد بن سليمان‌بن‌عبداللَّه زينبى « 2 » كه به نوشتهء ابن‌جرير ، مردم در سال 245 حج را بااو به‌جاى آوردند .\r\nامارت مكه در دوران متوكل به دست فرزندش منتصر بود كه به نظر مىرسد نوعى ولايت شَرَف ( و طبعاً از دور ) بوده است . فرماندهء او ايتاخ ، نيابت او را در امارت بر عهده داشت . « 3 » اين وضعيت تا زمان كشته شدن متوكل به سال 247 ادامه داشت . پس از آن مستعين عباسى ، عبدالصمد بن موسى عباسى را در سال 249 به امارت مكه منصوب كرد .\r\nسپس او را عزل كرده ، جعفر بن فضل عباسى را در سال 250 بر آنجا نصب كرد . « 4 » روشن است كه تمامى ولات گذشته از اميرانِ خاندانِ عباسى در بغداد بودند .\r\n\r\nپنجمين قيام علويان\r\nدر دوران امارت جعفر بن فضل ، قيام جديدى از سلسله قيام‌هاى علويان در مكه رخ داد و اين درست بعد از گذشت نيم قرن از قيام پيشين بود . زمينه‌هاى اين قيام چندان\r\n\r\n\r\n","description":"","footnote":"\r\n( 1 ) . كامل ابن اثير ، ج 8 ، ص 9 .\r\n( 2 ) . شفاءالغرام ، ج 2 ، ص 185 .\r\n( 3 ) . ابن اثير مىگويد كه ايتاخ يكى غلام خِزِرى و طباخ بود كه معتصم او را خريد و نزد وى و پس از او واثق و متوكل‌موقعيتى به دست آورد و زمانى كه در روزگار متوكل عازم حج شد ، وى را حاكم هر شهرى كردند كه به آن وارد مىشد . بنگريد : البداية والنهاية ، ج 10 ، ص 312 .\r\n( 4 ) . شفاء الغرام ، ج 2 ، ص 186 .\r\n","page_name":" 215 ","page_number":215},
  {"content":"\r\n\r\nروشن نيست ، جز آن كه مىدانيم نام قيام كننده اسماعيل بن يوسف از نسل حسين بن على بن ابى طالب عليه السلام بوده است . او در سال 251 مكه را به زور تصرف كرد و اين بعد از آنى بود كه جعفر بن فضل ، شكست خورده ، از مكه گريخت . او هر آنچه را كه در خزائن كعبه بود ، برداشت .\r\nوى پس از آن كه جاى پاى خود را در مكه طى پنجاه روز استوار كرد ، به سمت مدينه رفت كه عامل آنجا هم گريخت . سپس به مكه برگشت و به استوار كردن حصار آن پرداخت ، به طورى كه برخى از مردم از تشنگى و گرسنگى مردند و قيمت هر اوقيه نان به يك درهم رسيد و هر رطل گوشت چهار درهم معامله شده ، قيمت يك ظرف آب به سه درهم رسيد . سپس به جده يورش برده ، آنجا را نيز اشغال نمود و اموال تجار و كشتىها را غصب كرد . سپس به مواقف آمد كه مردم در عرفه بودند . در آنجا هم دست به تباهى زده ، حدود يك هزار و يكصد تن از حجاج را كشت و به غارت مردم پرداخت . حُجاج گريختند و هيچ كس جز او و سپاهش در عرفه وقوف نكردند . پس از بازگشت او از عرفه ، وى بار ديگر به جده برگشت و فساد را از سر گرفت .\r\nاسماعيل در سال 252 به مرض آبله درگذشت و انقلاب او هم با مرگ او مرد ، بدون آن كه به جز آبله ، از عامل ديگرى در اين باره آگاه باشيم . « 1 » در همان سال مستعين ، فرزندش عباس را به امارت مكه ، مدينه ، بصره و كوفه نصب كرد و البته فرد ديگرى براى ادارهء مستقيم شهر به آنجا اعزام شد .\r\nپس از وى ، محمد بن عبدالله بن طاهر بن حسين امير مكه شد ، بدون آن كه در آنجا حضور مستقيم داشته باشد . فاسى مىگويد : « 2 » معتز ، امارت مكه را به عيسى بن محمد مخزومى سپرد . ابن اثير نيز مىنويسد كه معتز او را همراه محمد بن اسماعيل براى نبرد با اسماعيل بن يوسف علوى كه ذكرش رفت ، فرستاد .\r\nاحمد بن منصور عباسى حاكم بعدى بود ، كه او را به كعب البقر مىشناسند . در\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 187 ، 217 .\r\n( 2 ) . همان .\r\n","page_name":" 216 ","page_number":216},
  {"content":"\r\n\r\nخلافت مهتدى ، على بن حسن هاشمى در سال 256 امير مكه شد . « 1 »\r\nزمانى كه معتمد عباسى به خلافت رسيد ، برادرش موفق ، به صورت تبعيد در مكه به سر مىبرد . مهتدى او را به مكه تبعيد كرده بود . معتمد بر آن شد تا از وى كمك بگيرد .\r\nبه همين دليل كسى را به مكه فرستاده او را به بغداد فرا خواند . وقتى به بغداد رسيد ، بخش شرقى مملكت را كه حرمين هم جزو آن بود به وى سپرد . موفق توانست پايه‌هاى نفوذ خود را استوار كرده ، با استفاده از نفوذ ترك‌ها بر كارهاى برادرش مستولى شود .\r\nهرچند مورّخان مكه به اجماع ، موفق را از واليان مكه مىشمرند ، اما واقعيتى كه سياق تاريخ هم همان را تأييد مىكند ، آن است كه وى هيچ گاه به صورت مستقيم بر مكه امارت نكرد ، بلكه حرمين در كنار برخى از بلاد ديگر به او سپرده شده بود ، آن هم وقتى كه او در عراق و مسلّط بر مقدّرات دولت عباسى بود و كسى در مكه به نيابت از او فرمانروايى مىكرد .\r\nابن ظهيره در الجامع اللطيف ، اسامى واليان مكه را در اين دوره كه دوران معتمد است برشمرده است . اما چنان كه از حوادث نقل شده به دست مىآيد ، اين واليان ، تنها نايبانى بودند كه كار امارت را انجام مىدادند ؛ زيرا امارت آنجا در طول خلافت معتمد در اختيار موفق بود . اسامى آنان به اين شرح است : محمد بن متوكل در سال 257 ، و ابراهيم بن محمد بن اسماعيل كه حوالى سال 259 امارت مكه را داشت . برخى از مورّخان ، اسامى ديگرى را كه مخالف با اين فهرست است به دست مىدهند كه تحقيق در آنها دشوار است .\r\n\r\nششمين قيام علوى « ثورة الزنج »\r\nدر اين دوره ، در برخى از نواحى عراق ، يك انقلابى علوى با نام على بن محمد بن احمد قيام كرد و توانست سرزمين‌هاى فراوانى از عباسيان را اشغال كند و در آنها فساد و تباهى به راه اندازد . دامنهء قيام او به مكه رسيد و آنجا را هم اشغال كرد و آن را به محمد بن\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 187 ، 217 .\r\n","page_name":" 217 ","page_number":217},
  {"content":"\r\n\r\nعيسى بن محمد مخزومى سپرد . اين ششمين قيام كنندهء علوى بود كه مكه شاهد آن بود ، گرچه محل اصلى اين شورش جايى بيرون از مكه بود . چيزى نگذشت كه موفق با فرماندهى محمد بن ابىالساج مكه را از دست او درآورد و به حكومت عباسيان باز گرداند . مكه روزگار سختى را در اين دوره تحمل كرد ، به طورى كه قيمت دو اوقيه نان به يك درهم رسيد . « 1 »\r\n\r\nابن طولون\r\nاحمد بن طولون ، حاكم مصر ، در سال 269 دو نفر از فرماندهان خود را به همراه 2490 نفر نيروى نظامى به مكه فرستاد تا عباسيان را از آن‌جا براند . اين جماعت در اواخر ذىقعده به آن‌جا رسيدند . « 2 »\r\nآنان اموالى را ميان مردم تقسيم كرده و به هر مرد ، دو دينار دادند . به افراد برجسته هفت دينار پرداخته كردند و گويا بر آن بودند تا از آنان بر ضد والى مكه هارون بن محمد ابن‌اسحاق هاشمىكمك بگيرند . اميرمكه سپاهى با تعداد 120 سواره نظام و دويست بردهء\r\n\r\n\r\n","description":"","footnote":"\r\n( 1 ) . برخى مىگويند صاحب الزنج علوى نبوده و اين شايعه كار عباسيان بوده كه اين مرد بر ضد آنان شورش كرده و در برخى از نواحى عراق ، بصره ، بحرين ، و احساء به همراه شمارى از بردگان نفوذى به دست آورد و اعلام كرد كه بردگان را آزاد خواهد كرد . برخى مىگويند كه او آشكارا عقيدهء خوارج را داشته و من اين را بعيد نمىدانم . گرايش خروج بر ملاكان و اشراف مىتواند ناشى از اين عقيده باشد . وى بردگان اطرافش را مجهز كرد و آنان طى سال‌هاى 255 - 270 در نبردهاى زيادى كه در آنها پيروز شدند ، وى را همراهى كردند . تا آن كه موفق عباسى خود رهبرى جنگ بر ضد وى را برعهده گرفت تا آن را تمام كرد . بنگريد : الآداب السلطانيه ، ص 277 ؛ كامل ، ج 7 ، ص 75 ، شفاءالغرام ، ج 2 ، ص 190 .\r\n( 2 ) . احمد بن طولون يكى از موالى ترك بود كه پدرش او را به عنوان هديه به دربار عباسى فرستاد . او در بغداد و زمانى كه ترك‌ها رو به رشد بودند ، بزرگ شد و پس از آن يكى از واليان مصر از وى كمك خواست تا وكالت او را بر عهده گيرد . او در كارش موفق بود و مدتى بعد در سال 254 به طور مستقل والى مصر شد و پس از آن بر شام نيز تسلط يافت . در اين وقت كه خليفهء عباسى در فتنه‌هاى بغداد گرفتار مشكل شده بود خواست از ابن طولون كمك بگيرد . ابن طولون قبول كرد . زمانى كه موفق براى پناه بردن به ابن طولون عازم شام بود ، جاسوسانِ برادرش او را در راه اسير كرده تحويل برادرش دادند و بدين ترتيب فرصتى براى او پيش نيامد تا ابن طولون به كمكش بشتابد .\r\n","page_name":" 218 ","page_number":218},
  {"content":"\r\n\r\nسودانى در اختيار داشت . در همان هنگام تعداد دويست سوار هم با فرماندهى جعفر بن ياغمريدى به كمك آنان آمد . به محض رسيدن اين نيرو در سوم ذىحجهء سال 269 دو سپاه درگير شدند كه با شكست سپاه ابن طولون كه دويست كشته دادند ، خاتمه يافت . « 1 »\r\nابن ظهيره قرشى گويد : بدين ترتيب ابن طولون نتوانست حكومت خويش را در مكه استوار سازد . اين مطلب در مقايسه با گفتهء كسانى كه توهم كرده‌اند كه مكه تحت سلطهء طولونىها درآمد ، درست‌تر مىنمايد .\r\nدر سال 269 محمد بن ابى الساج ولايت مكه را عهده‌دار شد . پس از آن در سال 279 حكومت مكه به يوسف بن ابىالساج رسيد . « 2 » در همين سال ، احمد الطائى امير مدينه ، غلامش بدر را براى امارت حُجاج به مكه فرستاد . با اين اقدام ، ميان يوسف ساج امير مكه و بدر اختلاف پيش آمد كه به درگيرى نيروهاى آنان در درهاى مسجد منجر شد . بدر به اسارت درآمد ، اما اين اقدام خشم شمارى از حجاج را برانگيخت ، به طورى كه بر ضد يوسف بن ساج شوريدند و او را اسير كرده به بغداد فرستادند . « 3 » در اين وقت ابوعيسى محمد بن يحيى امارت مكه را عهده‌دار شد ، اما چيزى نگذشت كه معتمد خليفهء عباسى بر او خشم گرفته ، ابومغيره را به نيابت از خود فرستاد تا ابوعيسى را از مكه براند . او نيز چنين كرد و در اين ماجرا ابوعيسى كشته شده ، ابومغيره بر جاى وى نشست . « 4 »\r\n\r\nهفتمين قيام علوى\r\nدر اين وقت ، يكى از علويان با نام محمد بن سليمان ، با استفاده از درگير شدن عباسيان در فتنه‌ها از فرصت بهره گرفته ، در مكه شوريد و اين شهر را در سال 301 به\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 189 .\r\n( 2 ) . اخبار نقل شده از ابن جرير و ابن حزم در بارهء واليان مكه در دوران معتمد عباسى اختلاف فراوان دارد ، چنان كه‌فاسى و ابن ظهيره كه از اين منابع نقل كرده‌اند ، مطالبشان موافقتى با يكديگر ندارد . ما آنچه را كه نزديك به درستى مىدانيم نقل كرديم .\r\n( 3 ) . شفاء الغرام ، ج 2 ، ص 189 .\r\n( 4 ) . همان .\r\n","page_name":" 219 ","page_number":219},
  {"content":"\r\n\r\nتصرّف خود درآورد و در موسم حج به نام خود خطبه خواند . از جمله عبارات او چنين بود : « الحمد للَّه‌الّذي أبرز زهر الإيمان من أكمامه و كمّل دعوةَ خير الرسل بأسباطه لا بَنِي أعمامه » « 1 » ستايش خدايى را كه شكوفهء ايمان را از دل گياه آن درآورد و دعوت بهترين پيغمبران را با نوادگانش كامل كرد نه با عموزادگانش . من از مقدار زمانى كه او بر سر حكومت ماند ، آگاهى نيافتم . بسا چندان كوتاه بود كه مورّخان به آن اعتنايى نكرده‌اند . اين را بايد آخرين قيام علوى به شمار آورد ، مشروط بر آن كه برآمدن اشراف در قرن چهارم را يك حركت جديد به حساب آوريم .\r\nدوران معتضد و مكتفى و مقتدر تا سال 317 در دورهء قاهر ، دوره‌اى است كه از آن چيزى نمىدانيم . مورّخان مىگويند كه واليان مكه در اين دوره ، به جز عج بن حاج ، مونس خادم ، ابن ملاحظ ، و ابن مخلب ناشناخته‌اند و همين‌ها هم ترتيب و مقدار سنوات حكومتشان نامعلوم است . معروف چنان است كه عج بن حاج از موالى ترك و مقرّبِ دربار عباسى بود ، همين طور مونس خادم كه از فرماندهان مكتفى بود و تاريخ او را به خاطر شورش مشهورش بر ضد مقتدر مىشناسد . ولايت او ، ولايت عقد و شَرَف بود ، نه ولايت مستقيم ؛ زيرا وى از رجال دربارى در بغداد بود كه نمىتوانست به نقاط دوردست برود . اما ابن ملاحظ ؛ ابن ظهيره در باره‌اش در الجامع اللطيف گويد : همذانى در شرح حال او نوشته است كه وى سلطان ( كذا ) مكه بود بدون آن كه تاريخ آن را يادآور شود . اما ابن مخلب كه برخى او را ابن محارب هم نوشته‌اند و فاسى نام اوّل را ترجيح داده ، به احتمال فراوان تا سال 317 حاكم مكه بوده كه در اين سال ، قرامطه او را از مكه بيرون راندند . فاسى در قضاياى قرامطه از او ياد كرده و اين كه او همراه جماعتى از اشراف مكه براى نبرد با آنان آماده گرديد . « 2 »\r\n\r\nقرامطه در مكه\r\nاز آنچه گذشت خواننده را از سستى و وهنى كه به دستگاه خلافت عباسى وارد\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 4 ، ص 99 ( بيروت ، اعلمى ، 1971 ) . « ج »\r\n( 2 ) . بنگريد : شفاء الغرام ، ج 2 ، ص 191 .\r\n","page_name":" 220 ","page_number":220},
  {"content":"\r\n\r\nآمده و نيز از حجم ضعفى كه خلفاى عباسى گرفتارش بودند آگاه كرديم و گفتيم كه موالى تركِ آنان به اسم آنان بر دنيا حكومت مىكردند . اكنون بايد بيفزاييم كه نتايج ناگوار آن تحولات ، تنها در مسائلى كه گفته شد خلاصه نمىشد ، بلكه به رشد بسيارى از جنبش‌هاى سياسى و دينى كمك كرد . كسانى كه در پى دستيابى به اهداف بلند مدت خود بودند ، عجز عباسيان ، آنان را براى به راه انداختن قيام و فتنه تحريك كرد . آنچه در اينجا براى ما اهميت دارد ، اشاره به شورش‌هاى دينى است كه گروه‌هاى مختلف شيعى در آنها درگير بودند و دامنهء آنها در سرزمين‌هاى فراوانى از محدودهء تحت حاكميت عباسيان انتشار يافت .\r\nبرخى از اين قيام‌ها زيدى و برخى امامى موسوى و تعدادى وابسته به امامت اسماعيليه يا اثنا عشريه بود . فتنه‌اى هم از آنِ قرامطه بود ؛ قرامطهء عراق و شام و بحرين و قطيف ، و همين طور قرامطهء يمن و نيز كتاميون در مغرب و فاطمىها در مصر .\r\nهمهء اينها شيعهء آل على بودند و البته به حسب نژاد و قوميت با يكديگر تفاوت داشتند . « 1 » گروه‌هاى ياد شده ، زمانى دراز عباسيان را به خود مشغول كردند ، زمان‌هايى كه عباسيان براى حكومتشان سخت نيازمند آن بودند . بسيارى از آنان ، به اعتبار ضعف عباسيان ، توانستند بلاد مستقلى را در اختيار گيرند و برخى دولت‌هاى خاص خود را درست كردند كه صداى آن در تاريخ پيچيد . مشهورترين آن‌ها دولت فاطمى در مصر بود .\r\nبحث ما در اينجا تنها به قرامطه مربوط مىشود ، زيرا قرامطه در سال 317 با حوادث اين دورهء مكه كه ما از آن سخن مىگوييم پيوند خوردند .\r\n\r\n\r\n","description":"","footnote":"\r\n( 1 ) . از مشهورترين فرقه‌هاى شيعه يكى از اسماعيليه در هند هستند كه مىگويند ما به دليل انتساب به اسماعيل فرزندجعفر بن محمد عليه السلام از ديگر شيعيان جدا هستيم . زيديه گروه ديگرى از شيعيان در يمن هستند كه انتساب به زيد برادر محمد بن على باقر عليه السلام كه جد همان اسماعيل است ، دارند . باطنيه هم به خاطر اين كه اظهار مىدارند كه هر ظاهرى باطنى دارد و هر تنزيلى ، تأويلى ، باطنيه ناميده مىشوند . قرامطه و مزدكيه در عراق و خليج فارس و داووديه و بهره و سليمانيه هم از فرقه‌هاى شيعه هستند . اينان در هند و يمن هستند . ( مؤلف هيچ اشاره‌اى به شيعيان امامى كه عمدتاً در عراق و ايران و لبنان و بحرين و كويت و افغانستان و هند هستند ، نكرده است ) .\r\n","page_name":" 221 ","page_number":221},
  {"content":"\r\n\r\nبسا خواننده ، آنچه را ما در فصل گذشته در بارهء موقعيت نفس زكيه در سال 145 در مكه گفتيم به خاطر داشته باشد . بعد از آن ، از مقتل شهدا در وادى فخ به سال 169 سخن گفتيم و اشاره كرديم كه دو تن از علويان توانستند از آن معركه بگريزند ؛ يكى ادريس بود كه توانست خود را به مغرب دور برساند و دولت ادريسيان « 1 » را در آنجا تأسيس كند . در اينجا بايد بيفزاييم كه اين فرارىها با توجه به نفوذى كه داشتند توانستند يارانى را از ميان شيعيان خود در كار نشر دعوت خود به صورت پنهانى در بلاد مختلف از سرزمين تحت سيطرهء عباسيان اعزام كنند .\r\nيكى از مشهورترين اين داعيان ، ميمون بن قداح بود كه كار نشر دعوت را در بلاد شام بر عهده داشت . گفته‌اند كه او پايه‌هاى مذهب اسماعيلى را درست كرد . برخى هم او را متهم كرده‌اند كه در كنار علايق شيعى ، گرايش‌هاى شعوبى داشت و به دنبال بازگرداندن نفوذ ايرانيان بود و كار را براى فرزندش عبدالله بن ميمون هموار مىكرد . « 2 »\r\nبرخى گويند كه عبدالله بن ميمون عالم به تمامى شرايع و سنن بود ، چنان كه وى را به عنوان چهارمين نفر از چهار نفرى دانسته‌اند كه رسائل إخوان الصفا را كه در تاريخ اسلامى معروف است ، تأليف كرده است . « 3 » برخى هم مىگويند او مذهب شيعه را پذيرفت تا از آن وسيله‌اى براى رسيدن به اهدافش در دعوت به ايرانىگرى استفاده كند .\r\nاو زمانى كه در اهواز بود ، يكى از داعيان خود را به سواد كوفه فرستاد . وى با حمدان بن اشعث معروف به قرمط برخورد كرده ، او را در دعوت ابن ميمون داخل كرد و براى نشر\r\n\r\n\r\n","description":"","footnote":"\r\n( 1 ) . پيش از اين به آنان اشارتى داشتيم .\r\n( 2 ) . خطط مقريزى ، ج 1 ، ص 341 .\r\n( 3 ) . گروه اخوان الصفا سرّى از اسرار عقايد هستند و ما آنان را از افراط تبرئه نمىكنيم . اين جماعت صرفاً به عقل تكيه‌دارند و اسامى خود را پنهان داشتند تا راحت‌تر بتوانند فلسفهء عقلى خود را در شكل افراطى آن بسط دهند . شمار اين رسائل 52 رساله است كه در بيشتر آنها رموز و كنايات و اشارات باطنى كه به آن مذهب درآمده‌اند ، وجود دارد و برخى از اين مطالب را در شناخت فلك و هندسه و طب و رياضى و موسيقى توسعه داده‌اند . اينان سلسله مطالبى فراهم كرده‌اند كه امروزه مستشرقان آنها را اساس بسيارى از مباحث خود قرار داده‌اند . بنگريد : عبقرية الفاطميين ، ص 19 و بعد از آن .\r\n","page_name":" 222 ","page_number":222},
  {"content":"\r\n\r\nآن تلاش نمود . چيزى نگذشت كه بر پيروان قرمط افزود و دارالهجره‌اى براى آنان تأسيس كرده دستور داد تا سلاح تهيه كنند . فعاليت آنان در شمال عراق و قسمتى از بادية الشام ادامه يافت . اين گروه را قرامطهء عراق و شام مىنامند . « 1 »\r\nاين دعوت توسط حسين بن بهرام به بحرين و قطيف رسيد و در آنجا رو به ازدياد نهاد و قدرت يافت . از جمله رهبران آن حركت ، ابوسعيد نامى بود كه فتوحاتش عباسيان را در دوران معتضد زمينگير كرد . پس از او فرزندش ابوطاهر قرمطى كه مورّخان او را به طغيان وصف كرده‌اند و گفته‌اند كه حرمات الهى را مىشكسته و قافله‌هاى حجاج را غارت مىكرده ، به جاى پدر نشست . « 2 »\r\nابوطاهر همراه سپاه خود و با هدف درآوردن مكه از دست عباسيان ، به سوى مكه آمد و در هفتم ذى حجه سال 317 به اين شهر رسيد . ابن محارب ، حاكم وقت مكه به همراه گروهى از اشراف نزد وى آمدند و اموالشان را از او خواستند . او شفاعت ايشان را نپذيرفته ، به جنگ با آنان پرداخت و شكستشان داد . آنگاه شمشير ميان طواف‌كنندگان و نمازگزاران و ديگر افراد ساكن در مكه و دره‌هاى آنها گذاشت . در اين وقت مردم فرياد زدند : آيا همسايگان خداوند را مىكشى ؟ او گفت : كسانى كه مخالفت با امر الهى مىكنند ، جيران الله نيستند . او به كشتار ادامه داد تا آن كه سى هزار نفر را كشت ، به طورى كه شمارى را در زمزم و برخى را در مسجد الحرام بدون غسل و كفن و نماز دفن كردند .\r\nسپاه او اموال حجاج و اهالى مكه را هم غارت كردند . « 3 » از جملهء كشته‌شدگان ، ابن محارب امير مكه ، « 4 » و حافظ ابوالفضل محمد بن حسن جارودى بودند كه دومى ، در\r\n\r\n\r\n","description":"","footnote":"\r\n( 1 ) . خطط مقريزى ، ج 1 ، ص 250 .\r\n( 2 ) . همان .\r\n( 3 ) . شفاء الغرام ، ج 2 ، ص 218 . نويسندهء درر الفرائد المنظمة گويد : قرمطى هزار و هفتصد نفر را در مسجد الحرام‌كشت . نيز گفته شده است : سيزده هزار زن و مرد كه به كعبه چسبيده بودند كشته شدند و همه در زمزم انداخته شده يا در مسجد دفن شدند ( ص 235 ) .\r\n( 4 ) . مورّخان در بارهء اين اسم به خطا رفته‌اند و برخى او را ابن محلب ناميده‌اند و برخى ابن محارب و برخى ابن مجلب . فاسى با تحقيق گفته است كه نام او ابن مخلب است ( شفاء الغرام ، ج 2 ، ص 192 ، چاپ حلبى در قاهره ، 1376 ) .\r\n","page_name":" 223 ","page_number":223},
  {"content":"\r\n\r\nحالى كه خود را به در كعبه آويخته بود كشته شد . همچنين ابوسعيد بردى امام فقهاى حنفى و بسيارى از علماى صوفى كشته شدند و قاضى وقت مكه يحيى قرشى به وادى رهجان « 1 » گريخت . غارت شامل بيشتر خانه‌هاى مكه شد ، به طورى كه اهالى مكه در حالى شب را به صبح آوردند كه دستشان پيش مردمان دراز بود .\r\nابوطاهر در حالى كه شمشيرش را بركشيده بود و سوار بر اسبش بود ، حركت كرده داخل مطاف شد . اسب او در آن حال ادرار كرده ، آن‌جا را كثيف كرد . او خود به در كعبه برآمد و گفت :\r\n أنا باللّه و باللّه أنا * يخلق الخلق و أفنيهم أنا « 2 » \r\nمن به خداوند هستم و به خداوند من هستم . خداى خلق را مىآفريند و من آنها را از بين مىبرم .\r\nوى يازده روز در مكه ماند .\r\nدر 14 ذى حجه بود كه حجرالاسود را از جايش درآورده ، همراه خود به بلاد هَجَر « 3 » برد . در زمان نبود آن ، براى 22 سال حُجاج جاى خالىاش را تبرّك مىكردند . بعد از آن قرامطه آن را باز گرداندند در حالى كه مىگفتند : ما به قدرت خدا آن را گرفتيم و با مشيّت الهى آن را باز گردانديم . « 4 » يكى از خلفاى فاطمى در برابر پرداخت پنجاه هزار سكهء طلا از آنان خواست تا حجرالاسود را به مكه باز گردانند ، اما نپذيرفتند . خليفهء وقت عباسى هم حاضر به پرداخت پنجاه هزار دينار شد ، اما قبول نكردند . آنها گفتند كه ما با « دستور » آن را برديم و جز با « دستور » آن را بر نمىگردانيم . « 5 »\r\nآنچه بيش از همه مرا به تأمل وا مىدارد ، ورود ابوطاهر با اسبش به داخل مطاف و\r\n\r\n\r\n","description":"","footnote":"\r\n( 1 ) . رهجان دره‌اى است كه از سمت جنوب به وادى نعمان مىرسد و هذيل در آنجا سكونت دارند ( عاتق ) .\r\n( 2 ) . الدرر الفرائد المنظمة ، ج 1 ، ص 320 .\r\n( 3 ) . نام قديم بحرين است كه امروز به احساء معروف است و گاه اسم خاص شهر « الهفهوف » مىباشد ( عاتق ) .\r\n( 4 ) . الإعلام بأعلام البيت اللَّه الحرام ، ص 195 - 198\r\n( 5 ) . همان ، ص 199 .\r\n","page_name":" 224 ","page_number":224},
  {"content":"\r\n\r\nرها كردن اسب براى ريختن ادرار و كثافات ، آن هم با شمشير بركشيده و خواندن آن شعر است !\r\nنكتهء قابل تأمّل ديگر ، باز گرداندن حجرالاسود به محل اصلىاش بعد از يك دورهء طولانى است و اين گفتهء آنان كه « أخذناه بأمر و لا نردّه إلّابأمر » . « 1 » دلم مىخواست مىتوانستم ميان اين كفر كه در كثيف كردن مطاف خود را نشان داد با آن ايمان كه در آن جمله آمده و اين كه حجر را تنها با فرمان الهى باز مىگردانند ، بعد از آن كه با قدرت الهى گرفته‌اند ، جمع كنم !\r\nنويسندهء تاريخ الإسلام السياسي از نسخه‌اى خطى كه در دارالكتب مصر است و از نُوَيريه بوده ، اما نامش را ياد نمىكند « 2 » نقل كرده است كه حمدان قرمط بر هر مرد و زنى ، پرداخت يك درهم را كه از آن با نام الفطره ياد مىكرد ، لازم كرد . هر فرد بالغى هم بايد دينارى مىپرداخت كه نامش الهجره بود . او اين مطلب را از اين آيهء قرآنى نتيجه گرفته بود كه فرموده : ى  خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها  . ( سورهء يونس ، آيهء 103 ) همچنين خمس اموال پيروانش را با استدلال به آيهء ى  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ  ( سورهء انفال ، آيهء 41 ) مىگرفت . صاحب مرآة الحرمين هم نقل كرده است كه نماز آنان چهار ركعت بود . دو ركعت پيش از طلوع خورشيد ، و دو ركعت پيش از غروب مىخواندند . آنان انبيا و از جمله حضرت محمد صلى الله عليه و آله را قبول داشته و پس از وى محمد حنفيّه را باور داشتند . قبله را هم به سمت بيت‌المقدس دانسته و دو روز در سال روزه مىگرفتند ! نبيذ را حرام و خمر را حلال شمرده ، غسل جنابت نمىكردند ! اما وضوى آنان مثل همين وضوى نماز بود .\r\nوى سپس از قرامطهء يمن ياد كرده و اين كه خطيب آنان روى منبر اين چُنين مىسرود :\r\nدف بزن و هَزار ( نوعى پرنده ) را به غنا فرا خوان و بنواز .\r\n\r\n\r\n","description":"","footnote":"\r\n( 1 ) . بنگريد : البداية و النهاية ، ج 11 ، ص 252 ذيل حوادث سال 339 ، سالى كه حجر را سرجايش برگرداندند . « ج »\r\n( 2 ) . آل نويرى از خاندان‌هاى كهن مكه بوده ، و بيت آنان به علم مشهور است .\r\n","page_name":" 225 ","page_number":225},
  {"content":"\r\n\r\nپيامبر بنى هاشم رفت و پيامبرى از بنىيعرب آمد .\r\nخواهران و مادران را حلال شمرد و روزه را برداشت و هيچ سرزنش نشد ! « 1 »\r\nتا پايان قصيده كه شامل فحش و فجور است و مبانىاى كه گفت مىشود پيروانش برخى از احكامشان را از قرآن استنتاج مىكنند به مانند نمونه‌هايى استنتاجى است كه در بارهء قرامطه پيش از اين گفتيم !\r\nچيزى نگذشت كه ابوطاهر قرمطى گزارشى در باب آنچه در مسجد الحرام انجام داده بود براى خليفهء فاطمى در مغرب نوشت و او پاسخ تندى در بارهء آنچه انجام داده بود ، به وى داد . « 2 » اين نشانگر و روشنگر ارتباط قرامطه با شيعيان فاطمى است .\r\nبعد از آن هم راه حج به دليل حضور قرامطه ، براى مدتى قطع بود تا وقتى كه ابوعلى عمر بن يحيى نقيب علويان در كوفه ، در سال 327 به ابوطاهر نامه نوشت و از او خواست تا راه حج را در قبال گرفتن پول باز كند . ابوطاهر پذيرفت و مالياتى از حجاج در مسير عبورشان به مكه مىگرفت . من نمىدانم چطور وى كه خود را يك ديندار افراطى مىدانست ، به خود اجازهء گرفتن ماليات از حجاج را مىداد . مكه به سبب اين وقايع سختىهاى فراوانى كشيد و طى سال‌هاى طولانى ، فقر دامن اهالى آن را گرفت .\r\nنامهء نقيب علويان به ابوطاهر نيز آنچه را از ارتباط مذهبى آنان گفتيم ، روشن مىكند .\r\n\r\nاخشيد در مكه\r\nدولت اخشيدى ، دولتى بود كه توسط يكى از فرماندهان عباسيان در دوران انحلال عباسيان در مصر تأسيس شد . گذشت كه نفوذ ترك‌ها در بغداد بالا گرفت ، به طورى كه\r\n\r\n\r\n","description":"","footnote":"\r\n( 1 ) . اتهاماتى مانند حلال شمردن خواهر و مادر ، اتهاماتى است كه موارد مشابه فراوانى در ميان نزاع‌هاى فرقه‌اى و مذهبى در تاريخ دارد . به طور معمول بايد اين اتهامات را باطل شمرد و سبب اصلى طرح آنها را ايجاد بدنامى براى اقليتى دانست كه زير فشار اتهامات عجيب و غريب قرار دارد . در هر مورد از موارد بالا بايد تحقيق مستقلى صورت گيرد تا صحت و سقم آن‌ها روشن شود . « ج »\r\n( 2 ) . محاضرات الخضرى « الدولة العباسية » ، ص 353\r\n","page_name":" 226 ","page_number":226},
  {"content":"\r\n\r\nآنان پيروان خود را به عنوان عاملان و واليان در شهرها مىگماشتند . اين عمّال نيز هر كسى را كه به آنان پناه مىبرد به استخدام خود در مىآوردند . در اين ميان محمد اخشيدى به خدمت ابن بسطام عامل بلاد شام درآمد . پس از آن با فرماندهى تكين ، عليه خليفهء فاطمى مغرب جنگيد . مدتى بعد تكين او را به عنوان نايب خود در سال 307 منصوب كرد . وى در جريان جنگ با فاطمى مغرب ، جاى پاى خود را در مصر استوار كرد تا آن كه حكومت بغداد ، وى را در دوران اميرالامرائى ابن رائق به عنوان حاكم مصر تعيين كرد . چيزى نگذشت كه روابط ميان اخشيد و ابن رائق تيره شد و ميان آنان و سپاه عباسى نبردى پيش آمد . پس از آن بر اين اساس كه اخشيد حاكم مصر باشد و در عوض سالانه 140 هزار دينار طلا بپردازد ، مصالحه كردند . مدتى بعد نفوذ او تا شام و بلاد حرمين هم كشيده شد و متقى عباسى او را تأييد كرده ، براى دو فرزندش ابوالقاسم و ابىالحسن براى بعد از وى عقد ولايت بست و مقرّر شد تا كافور ، خادم خواجهء او ، معروف به اخشيد كفالت آنان را عهده‌دار شود . « 1 » در اين دوره ، مكه روزگار سختى را مىگذراند و اين در پى اضطرابى بود كه در عالم اسلامى ، به سبب نزاع ميان اخشيدى و بنى رائق و نيز تعطيلى چندين سالهء حج ميان سال‌هاى 332 تا 338 پديد آمده بود .\r\nمورّخان سال دقيق تسلط دولت اخشيدى را بر مكه ياد نكرده‌اند ؛ اما كسى كه حوادث اخشيدى را تعقيب كند ، حدس خواهد زد كه اين تسلط مىبايست در حوالى سال 331 بوده باشد . اين سالى است كه براى دو فرزند اخشيد ، عقد ولايت بسته شد و اين در اوج فشارى بود كه از آن ياد كرديم .\r\nچيزى نگذشت كه عراق در فكر باز گرداندن حكومت خود بر مكه برآمد . به همين جهت دو نفر از علويان را با نام‌هاى ابوالحسن محمد بن عبدالله و ابوعبدالله احمد بن عمر بن يحيى براى سرپرستى حج عراق به مكه فرستاد و سپاه و سلاح همراه آنان كرد تا مكه را آزاد سازند . اين رخداد در سال 342 بود . « 2 » در اين ماجرا ميان اين دو علوى با\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 192 ؛ وفيات الأعيان ، ج 2 ، ص 53 .\r\n( 2 ) . فاسى مىگويد كه اين دو مرد كاروان حج عراقى را پيش از سال 342 براى سال‌ها سرپرستى مىكردند . بنگريد : شفاء الغرام ، ج 2 ، ص 221 .\r\n","page_name":" 227 ","page_number":227},
  {"content":"\r\n\r\nاصحاب اخشيد در مكه نبردى روى داد كه اخشيدىها پيروز شدند . در سال 343 نيز تلاش تازه‌اى آغاز شد كه باز پيروزى از آن اخشيدىها بود .\r\nاز اين رويدادها ، چنين روشن مىشود كه مكه ، همان گونه كه به دليل قطع حج در سال‌هاى فتنهء اخشيدى كه از آنجا دور بودند ، آن سختىها و فشارها را تحمّل كرد ، پس از نزديك شدن اخشيدىها به مكه و تسلط بر آن ، باز هم به خاطر جنگ و وحشتى كه براى مكه پيش آمد ، اسير همان دشوارىها بود . اين وضعيت تا پايان دوران اخشيدى ادامه يافت .\r\nمورّخان ، اسامى واليانى كه از سوى اخشيدىها بر مكه حكومت كردند را ياد نكرده‌اند . تقى الدين فاسى مىگويد كه آنان را نمىشناسد . اما ابن ظهيره قرشى در الجامع اللطيف گويد كه قاضى ابوجعفر محمد بن حسن عباسى در سال 338 حكومت مكه را از سوى اخشيدىها بر عهده گرفت ، اما از كس ديگرى ياد نكرده است . « 1 »\r\nدر اين زمان ، عباسيان برخى از علويان را هر ساله به نيابت از خويش براى امارت حج به مكه مىفرستادند . يكى از مشهورترين آنها نقيب طالبىها ، ابوجعفر موسوى پدر شريف رضى بود كه سال‌هاى متمادى در رأس گروهى از علويان ، امارت حج عراق را عهده‌دار بود . بسا عباسيان با اين اقدام در تلاش بودند تا از شخصيت او ميان قبايل ، در مكه استفاده كنند ، اما در اين كار توفيقى به دست نياوردند ، زيرا حكومت اخشيد در مكه ريشه كرده بود و تا پايان دولت آنان در سال 357 ادامه يافت .\r\nدولت اخشيدى مىدانست كه دعاى براى آنان بر منبر حرمين ، مىتواند براى دولت آنان نوعى جلالت دينى به ارمغان آورد . به همين جهت ، بخشش‌هاى فراوانى به بزرگان حرمين داشت و دست به اصلاحات فراوانى در مكه و مدينه زد .\r\nنويسندهء النفوذ الفاطمي « 2 » مىنويسد كه اخشيد در نامه‌اى به امپراطور روم نوشت :\r\n\r\n\r\n","description":"","footnote":"\r\n( 1 ) . فاسى به اين مطلب اشاره كرده و مىگويد كه اين مطلب را در كتاب يك مورخ مصرى خوانده است . بنگريد : شفاء الغرام ، ج 2 ، ص 197 .\r\n( 2 ) . النفوذ الفاطمي ، ص 12 .\r\n","page_name":" 228 ","page_number":228},
  {"content":"\r\n\r\n« اگر براى من شَرَفى جز امارت حرمَين نباشد ، همين برايم كافى است . » كافور خواجه چه در دورهء وصايتش براى اولاد اخشيد و نيز پس از آن در دورانى كه خودش امارت را در دست گرفت ، عنايت زيادى براى بخشش و صدقات در مكه داشت و - با تأسف شديد - روى منابر همانطور كه براى خلفا دعا مىشد براى وى نيز دعا مىشد . « 1 »\r\nعلى رغم استوارى پايه‌هاى دولت اخشيدى ، بنوسليم در سال 356 بر ضد آنان شورش كرده ، « 2 » حُجاج مصرى را كه به آنان پناه مىآوردند غارت كرده و اميرشان را كشتند . بسا اين اقدام ، متأثر از تحريكات عباسيان بود . « 3 »\r\n\r\n\r\n","description":"","footnote":"\r\n( 1 ) . تاريخ أبيالفداء ، ج 2 ، ص 197 .\r\n( 2 ) . تيره‌اى از قبيله حرب كه در شرق مدينهء منوره به سمت جنوب ، سكونت دارند . يك قبيله هم به نام بنوسليم بن‌منصور هستند كه قيسى اند و ربطى به حرب ندارند و در 140 كيلومترى شمال مكه زندگى مىكنند ( عاتق ) .\r\n( 3 ) . نويسنده درر الفرائد ( ج 1 ، ص 329 ) مىگويد : امير الحاج كاروان عراق ابواحمد موسوى ، پدر شريف رضى و نقيب اشراف بود . بنوسليم حجاج شام و مصر را غارت كردند .\r\nاستنباط نويسنده از اين كه اين اقدام بنوسليم به تحريك عباسيان بوده ، به دليل آن كه تنها حجاج مصرى و شامى غارت شده‌اند ، درست نيست ، زيرا مسيرى كه زير سلطهء بنوسليم بوده ، مربوط به حجاج مصر و شام مىشود . بيفزاييم كه صاحب الدرر ، اين واقع را در سال 355 مىداند نه 356 كه مؤلف يادآور شده است . « ج »\r\n","page_name":" 229 ","page_number":229},
  {"content":"\r\n\r\n\r\nمسائل عمومى در دورهء عباسيان دوم\r\n\r\nوضعيت سياسى\r\nگفتيم كه خلفاى عباسى براى نبرد بر ضد امويان ، از اخوال خود ، يعنى ايرانيان استفاده كردند ، به طورى كه وقتى حكومتشان استوار شد ، آنان را بر عرب‌ها برترى داده و در كارهاى مهم دولتى و مناصب بزرگ مقدم داشتند .\r\nمدتى بعد در دورهء عباسيانِ دوم ، آنان از اخوال خود ، يعنى از ترك‌ها كمك خواسته ، ايرانيان را فراموش كردند و همچنان در كنار گذاشتن اعراب تأكيد داشتند . اين تحوّل به همان مقدار كه بر سهم اين موالى مىافزود و عناوين امير الامرايى يا ملك الدوله يا سلطان يا شاهنشاه « 1 » را نصيبشان مىكرد ، ضعف سياسى عباسيان را در پى داشت . چنان كه اسامى اينان روى منابر مىآمد و بر سكه‌ها حك مىگرديد .\r\nاما در ارتباط با مكه ، يكى از مراكز اصلى عرب و محل تولد اسلام ، اوضاع به لحاظ سياسى بدتر از چيزى بود كه ديگر بلاد عرب گرفتارش بودند ؛ زيرا زمانى امويان آنان را از حقوقى كه براى خود در خلافت مىديدند محروم كرده ، در عوض وسايل رفاه و عيش آنان را فراهم كردند ، ولى بعدها عباسيان هم آنان را در فهرست فراموش شدگانِ در صحنهء سياست آورده و به عنوان جماعتى كه بيش از آن كه مستحق اكرام و احترام باشند ، مستحق گريه كردن هستند ، به شمار آوردند . نگاه خلفا به مكيان بيش از آن كه\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 416 .\r\n","page_name":" 230 ","page_number":230},
  {"content":"\r\n\r\nنگاهى همراه با عظمت و ارج‌گذارى به ارزش‌هايشان باشد ، نگاهى همراه با عطوفت و احسان و بخشش بود .\r\nاين وضعيت ادامه داشت تا به دورهء مورد بررسى ما در اين بخش رسيد ؛ دورانى كه سرنوشت خلفاى عرب بغداد در اختيار ترك‌ها بود . اوضاع چندان بد شد و شرايط چنان شكل تازه‌اى به خود گرفت كه نمىدانم چه نامى بر آن بگذارم .\r\nترك‌هاى مسلط بر بغداد ، به حرم و ساكنان آن احسان مىكردند ، اما احسانى مانند مشتى فخرفروش كه به زيارت قبور آمده و به كسانى كه به آن قبور پناه آورده‌اند ، كمك مىكنند .\r\nدر اين دوره شهر مكه به عنوان شهرى كه حقوقى بر دولت حاكم بر خود دارد ، و بايد در سطح ديگر شهرهاى بزرگ ، سهم و بهرهء خود را داشته باشد ، و ارزش و اعتبارى به مثابه يك موجود زنده ميان ملت‌هاى معاصرش داشته ، همه و همه فراموش شد و اهالى آن به عنوان كسانى كه براى انزوا و گوشه‌گيرى در حاشيهء مسجد آمده و كار نظافت و خدمت به مكه و ميهمانان بر عهدهء آنهاست و كارشان تفاوتى با ديگر خادمان ضريح‌ها و فقيرانى كه در حاشيهء قبور براى كارهاى خود سكنا گزيده و در برابر ، حقى در اموال بزرگانى از ثروتمندان زمين دارند ، به شمار آمدند .\r\nاما مصيبت در اين حد باقى نماند . مكه صحنهء فعاليت بسيارى از مخالفان و شورشيان بر ضد خلافت نيز بود . علويان شورشى ، در هر نقطه‌اى از زمين كه بودند اشغال مكه را عاملى مهم در طعن بر خلافت عباسى تلقى مىكردند . شورشيانى مانند بنىطولون ، قرامطه و اخشيديون هم از استيلاى بر مكه به عنوان تقويت پايگاه‌هاى معنوى خود ميان مسلمانان و تلاش براى توطئه بر ضد عباسيان استفاده مىكردند .\r\nبدين ترتيب مكه ، هنوز از فتنه‌اى در نيامده با فتنه‌اى تازه روبرو مىشد . اين مسأله در وضعيت معيشتى و زندگى روزمرهء مردم تأثير مىگذاشت ، به طورى كه اسباب و عوامل معيشت آنان را در هم ريخته ، از آن سطح سياسى شايسته‌شان ساقطشان كرده ، شهر را محل تاخت و تاز حكومت كسانى كه بر آن تسلط و غلبه يافته بودند ، قرار مىداد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nوضعيت اقتصادى\r\nبىتوجهى به وضعيت اقتصادى مكه و عدم رشد آن ، عامل شورش اسماعيل بن يوسف در ميانهء قرن سوم شد . پس از آن ، فتنهء قرامطه در اوايل قرن چهارم و سپس فتنهء اخشيد در ميانهء همان قرن ، بدبختىهاى بيشترى را به همراه آورد . بالا گرفتن اين فتنه‌ها و دشوارىهاى پديد آمده در جهان اسلام و بحران‌هايى كه در بغداد پايتخت خلفا سبب قطع حج شد ، همه و همه ، در اقتصاد حجاز تأثير خاص خود را داشت . بازارها كساد شد و قبايل باديه‌نشين را به غارت از يك سو و وضع ماليات بر حجاج از سوى ديگر كشاند .\r\nدر اين دوره شمار ساكنان مكه رو به كاهش رفت و بسيارى از علما به نقاط ديگر كوچ كردند . بازار ادب و هنر هم كه از دورهء اموى و بخش بزرگى از عصر عباسى در آنجا سراغ داشتيم ، به كسادى گراييد و اصحاب ادب و هنر به هدف معيشت بهتر و رفاه بيشتر در بلاد پراكنده شدند .\r\nمكهء اين دوره ، اقليت‌هاى تازه‌اى از ترك‌هاىِ موالى را داشت كه گاه ولاء عباسيان را داشتند و گاه به شورشيان ديگر مىپيوستند . در كنار آن ، اقليت‌هايى از فارس و بربر و برخى از بلاد عرب نزديك مكه در آنجا حضور داشتند . گمان بر اين است كه اين افراد ، غالباً افراد متقى و متديّنى بودند كه براى حفظ دين خود از دست شورشيانى كه در بلاد فارس و مغرب و ديگر نقاط جهان اسلام برآمدند ، به مكه مىگريختند . برخى هم از كسانى بودند كه مىخواستند با تكيه بر صدقات و در تكيه‌ها زندگى كنند . هيچ كدام از اين دو دسته ، اهل حرفه و فن و عمل نبودند . به همين دليل ، حركت صنعتى در مكه رو به كاهش رفت و نيازمندان و گدايان فزونى يافتند .\r\n\r\nمجوسى در مكه\r\nدر يك نسخهء خطى كه نام كتاب و مؤلف نداشت و در كتابخانهء شيخ عبدالرحمن عبدالله عبدالبارى در محلهء سيّده زينب در مصر بود ، ديدم كه نوشته است : يكى از عباسيان ، در اين دوره ، يك مجوسى را از عراق به مكه آورد تا سقف خانه‌اش را از ساج بسازد و خانهء او در مروه بود . همين خبر را در إفادة الأنام شيخ عبدالله غازى ( خطى )\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nخواندم كه نام آن فرد عباسى را عيسى بن على بن عبدالله بن عباس و تاريخ آن را سال 160 و نام آن مجوسى را بحر معين كرده است و اين به نظر درست مىآيد ؛ زيرا عيسى بخشى از عمر خود را در دورهء اموى سپرى كرد ، ولى بعيد نمىدانم كه برخى از اموىها اين خبر را براى عباسيان گزارش [ جعل 
  ] كرده‌اند .\r\n\r\nوضعيت ادارى\r\nمكّهء اين دوره ، به رغم عقب ماندگى اقتصادى و سياسى ، بهره‌اى از نظام ادارى كه عباسيان در دورهء اخير ايجاد كرده بودند ، در خود داشت . در آغاز ، از « صاحب خراج » سخن به ميان مىآيد كه اموال دولتى را استيفا مىكند . « 1 » نيز « صاحب بريد » كه كارش انتقال اخبار به خليفه بود و به مرور حق تجسّس در كار والى و صاحب خراج و صاحبان فساد و تباهى را به درست آورده بود . بعيد نمىدانيم كه عباسيان حتى از شهرهايى مانند مكه كه گرفتار عقب ماندگى اقتصادى هم بود خراج مىگرفتند . در كتاب الخراج و صنعة الكتابة از نام بلادى كه خراج مىدادند و مقدار خراج آنان در قرن سوم سخن به ميان آمده و از جمله در بارهء مبلغى كه حرمين پرداخته مىكردند و اين كه يك صد هزار دينار بوده سخن گفته شده است . به نظر مىرسد كه طائف هم جزو حرمين بوده و به احتمال بار سنگينى از اين خراج مقرّر را بر عهده داشته است .\r\nپيش از اين دوره ، امراى مكه در كار قضا هم دخالت مىكردند ، چرا كه اين اميران غالباً فقيه بودند . اما در دورهء عباسيان ، اميران مكه را از ميان اهل سياست يا افرادى از خويشان خود يا فرزندانشان كه مورد اعتمادشان بودند ، انتخاب مىكردند . سپس قضاتى را براى كمك به آنها مىفرستادند .\r\nقاضى ، خانهء مخصوصى داشت كه براى قضاوت در آنجا جلوس مىكرد و به آن\r\n\r\n\r\n","description":"","footnote":"\r\n( 1 ) . جايگاه صاحب خراج ، در دولت عباسى تنها اندكى از جايگاه امير و والى كمتر بوده و بسا امتياز والى ، اشراف او برامور دينى بوده و اين تنها چيزى است كه غالباً او را از صاحب خراج جدا مىكرده است . بنگريد : تاريخ الإسلام السياسي ، ج 3 ، ص 268 .\r\n","page_name":" 233 ","page_number":233},
  {"content":"\r\n\r\nبيت القاضى مىگفتند . چنين مىنمايد كه احكام قاضى بدون دخالت امير هم نافذ بود . به همين جهت در بسيارى از موارد ، اميران ، با قضات درگير شده يا به رغم ميل آنان روى احكام خاصى اصرار مىورزيدند . در مكه ، مناصب ديگرى هم بود كه از آن جمله صاحب الجند ، و صاحب المعونه بود كه دومى ، معاون اولى بود . همين طور متولّى زمين‌هاى قابل كشت ( سوافى ) كه اشراف بر املاك حكومتى داشت . « 1 » نيز كاتب امير كه شأن او از وزير روزگار ما كمتر نبود . « 2 » همچنين مُحْتَسب كه بر بازار نظارت داشت و مراقب مراسم عمومى و مُشْرِف بر اوزان و مقادير بود . « 3 »\r\n\r\nوضعيت عمرانى و اجتماعى\r\nبا توجه به دشوارىهايى كه از آنها سخن گفتيم ، وضعيت عمران و آبادى مكه پيشرفتى نداشت . من اطمينان دارم قصرهاى بزرگى كه توسط افراد ثروتمند در روزگار اموى ساخته شده بود ، در اين دوره به تدريج رو به ويرانى رفت . به همين جهت ، محدودهء مكه از اوايل حدود مَسفله از يك جهت و برابر شبيكه از سمت ديگر تجاوز نمىكرد . اما حارّة الباب در دوره‌هاى بعدى ، زمانى كه باب مكه ساخته شد - و ما در جاى خود از آن سخن خواهيم گفت - درست شده است .\r\nدر اين دوره ، پوشيدن قبا در قصر عباسى رواج يافت . چيزى شبيه لباس كه جلوى آن باز بود و درازاى آن تا زانو مىرسيد . خليفهء عباسى روى آن كمربندى مرصّع به جواهرات مىبست و روى قبا ، عبايى مىآويخت كه غالباً سياه بود . اين پوشش با آمدن فرزندان عباس به امارت مكه ، به اين شهر انتقال يافت و بزرگان مكه هم كه مقرَّب آنان بودند از آن استفاده مىكردند . اما علما و قضات ، عمامه و طيلسان « 4 » مىپوشيدند و كلاهى\r\n\r\n\r\n","description":"","footnote":"\r\n( 1 ) . كامل ، ج 8 ، ص 77 .\r\n( 2 ) . بنگريد : مقدمه ابن خلدون ، ص 215\r\n( 3 ) . تحفة الامراء فى تاريخ الوزراء ، ص 156\r\n( 4 ) . طيلسان پوششى است كه مشايخ از آن استفاده مىكنند و روى دوش مىاندازند .\r\n","page_name":" 234 ","page_number":234},
  {"content":"\r\n\r\nزير عمامه مىگذاشتند كه مخروطى شكل بود . « 1 » اين لباسى بود كه در اين طايفه و در ميان بسيارى از شهرهاى دنياى اسلام شايع گرديد و تا قرن‌ها باقى ماند . اما ديگران به جز عمامه ، كلاهى بر سر گذاشته اطراف آن پارچه‌اى از حرير « 2 » مىبستند كه به آن كلّوته مىگفتند ؛ و اين چيزى شبيه كوفيه يا طاقيهء امروزى بود .\r\nمردم عادى هم ازارى داشتند كه شبيه به فوطه ( پيش دامن ، پيش بند ) بود . نيز پيراهنى كه روى آن كمربندى بسته مىشد . طبقات بالاتر علاوه بر آن ، لباده يا عبايى هم بر تن مىكردند . كفش‌هاى مورد استفادهء آنان هم تك انگشتى بود كه انحنا داشت و با تكه‌اى چرم ، انگشت را به بالاى پا متصل مىكرد . برخى از آنان هم از موزه « 3 » ( پوتين ) كه از پوست يا مو درست مىشد و يا جرموق « 4 » كه چيزى شبيه كفش بود ، اما وقتى وارد مسجد يا قصر مىشدند آن را در مىآوردند ، استفاده مىكردند .\r\nاستفاده از رنگ‌هاى متنوع در لباس كمتر مورد استقبال بود و بيشتر از رنگ سفيد استفاده مىشد . به علاوه رنگ مشكى كه بزرگان براى عبا و جبّه از آن استفاده مىكردند ، چرا كه رنگ سياه شعار عباسيان بود و صاحب منصبان بايد از آن استفاده مىكردند .\r\nاما باديه‌نشينان به همان ازار اكتفا كرده ، بقيهء بدن آنان بدون پوشش و يا با چيزى شبيه ردا و عبا پوشيده بود . مستعين به آنان دستور داد تا از آستين‌هاى گشاد « 5 » استفاده كنند و پول‌هاى خود را در آنها حفظ كنند . بدين ترتيب ، بعيد نمىدانم چيزى شبيه همين كه در باديه‌نشين‌هاى امروزى است ، بوده باشد . « 6 »\r\nزنان پيراهنى مىپوشيدند كه جلوى گردن آنها شكافته بود . آنان سرهاى خود را با\r\n\r\n\r\n","description":"","footnote":"\r\n( 1 ) . تاريخ الاسلام السياسى ، ج 3 ص 442 .\r\n( 2 ) . النجوم و الزاهرة ، ج 7 ، ص 230 .\r\n( 3 ) . الاداب السلطانيه ، ص 10 .\r\n( 4 ) . بنگريد : مختصر تاريخ العرب امير على ، ص 388 .\r\n( 5 ) . مروج الذهب ، ج 2 ، ص 187 .\r\n( 6 ) . اين همان است ، اما همين هم امروزه در باديه نسخ شده و جاى آن را آستين‌هاى گرد گرفته كه تا مچ دست مىرسد ( عاتق ) .\r\n","page_name":" 235 ","page_number":235},
  {"content":"\r\n\r\nروسرى كه طبقات بالا از نوعى پارچه‌هاى زينتى استفاده مىكردند ، مىپوشاندند . در مواردى ، دستمالى به روسرى آويزان بود كه زنان محترم شهرى با آن صورت خود را مىپوشاندند . نيز زنان چادرهاى گشادى مىپوشيدند . زينت آنان النگوهايى بر مچ پايشان بود . « 1 » شهرت داشت كه زنان مكه در اين دوره بسيار نرم مچ بوده ، رنگشان سفيد متمايل به سبزى ، قدى متناسب ، جسمى لطيف ، موهايى مجعد و چشمانى خمار داشتند . « 2 »\r\nجشن‌هاى دينى با شكوه در مكه برگزار مىشد . مكهء اين دوره دو بخش بود : بخش مَعْلات كه شامل نيمهء بالاى مكه بود و مَسْفله كه شامل نصف پايين آن مىشد . مردمانِ دو منطقه در اعياد به ديد و بازديد يكديگر مىرفتند و مردمان از انواع و اقسام فنون و بازىها با صداى نى و طبل استفاده مىكردند . زنان نيز به شعب‌هاى دور رفته و جشن‌هاى خود را با نى و طبل برگزار مىكردند .\r\nآزادى بيشتر زنان ، در ايام عرفات و منى بود كه شهر از كسانى كه به حج نرفته بودند ، خالى شده بود . « 3 »\r\nمكهء اين زمان ، جشن ولادت پيامبر صلى الله عليه و آله و برخى صحابه را برگزار نمىكرد . اين مراسم در دورهء فاطميان باب شد كه شرح آن خواهد آمد .\r\nمكه اين زمان شطرنج و نرد را مىشناخت و اسب سوارى به صورت يك مراسم عمومى مورد توجه امرا و بزرگان در ابطح در قسمت بالاى مكه برگزار مىشد . در آن زمان ، چيزى شبيه قهوه‌خانه‌هاى امروزى نبود ، بلكه اجتماعات آنان غالباً در خانه‌هايشان برپا مىشد . نيز از خانه‌هاى خود به نواحى اطراف مىرفتند . برخى از باغستان‌ها تا اين زمان طراوت و سبزى خود را در منطقهء جرول خضراء ، نزديك جايى كه ما آن را الهنداويه مىناميم حفظ كرده بود ، و راه از شبيكه تا حفائر متصل بود . كما اين كه باغ‌هايى هم در قسمت بالاى مكه بود . به نظر مىرسد كه شمار باغ‌هاى اين دوره كمتر از شمار\r\n\r\n\r\n","description":"","footnote":"\r\n( 1 ) . بنگريد : مختصر تاريخ العرب ، سيدامير على ، ص 389 .\r\n( 2 ) . تاريخ الإسلام السياسي ، ج 3 ، ص 448 .\r\n( 3 ) . در اين باره عادات لطيف و قوانينى داشتند كه حكومت هم با آنان درگير نبود و امروزه از ميان رفته است ( عاتق ) .\r\n","page_name":" 236 ","page_number":236},
  {"content":"\r\n\r\nآنها نسبت به روزگار پيش از آن بود . اجتماعاتى هم در اطراف مسجد برپا مىشد .\r\nبسيارى از اين مجالس در شب‌هاى تابستان برگزار مىگرديد كه البته اين به جز حلقه‌هاى علمى بود .\r\n\r\nوضعيت علمى\r\nدر بحث پيشين خود از موقعيت علمى مكه در دوران عباسى اوّل اشاره كرديم كه محافل علمى مكه به فقيهان برجسته‌اى كه مشهورترين آنان اوزاعى ، سفيان ثورى ، سفيان بن عيينه و فضل بن عباس بود ، منتهى مىشد . نيز گفتيم كه سفيان بن عُيَيْنه برجسته‌ترين آنان بود كه فقه را از شافعى گرفت ، همانطور كه احمد بن حنبل و محمد بن اسحاق از او اخذ علم كردند .\r\nدر اين دوره ، مسلم بن خالد زنجى و عده‌اى ديگر از اعلام ، شهرت يافتند . همين طور ستارهء مالك بن انس در مدينه ، درخشيد و طلاب مكه هم به وى پيوند خورده و از وى روايت كردند ، چنان كه شافعى « 1 » هم نزد وى شاگردى كرد . بدين ترتيب حلقه‌هاى علمى مكه پر از طلابِ نسلى شد كه ما از آنها سخن گفتيم و بايد به آنان اصحاب مالك و شافعى و سپس اصحاب احمد بن حنبل را افزود . در اين وقت ابوالوليد محمد بن عبدالله ازرقى ، نخستين نويسندهء تاريخ مكة و أخبارها در ميان آنان درخشيد . چيزى نگذشت كه عالمان برجستهء مكه در شهرها پراكنده شدند و تحرّك علمى شهر مكه پايين آمد . هنوز قرن چهارم هجرى نرسيده بود كه نشان‌هاى ضعف ، وضوح بيشترى در بلاد يافت .\r\nدنياى اسلام در اين دوره پر از اختلافات مذهبى بود . كار دعوت خوارج بالا گرفت و اقوال معتزله و مرجئه شهرت يافت و مذاهب شيعه با همهء تنوّع آن منتشر شد و جدال و\r\n\r\n\r\n","description":"","footnote":"\r\n( 1 ) . شافعى در غزه به دنيا آمد و مادرش او را به مكه آورد تا به خانواده‌اش بپيوندد . وى در مكه نزد عالمان اين شهر به‌تحصيل مشغول شد و به باديه نزد قبيلهء هذيل رفت كه فصيح‌ترين عرب‌ها بودند . وقتى بيست سالش تمام شد ، مشايخ اجازهء فتوا به او دادند . وى 9 سال در مدينه نزد مالك شاگردى كرده سپس به مكه بازگشت . از آنجا به نجران رفت و بعد از آن به بغداد آمده از آنجا به مكه برگشت و سپس به مصر رفت و همان‌جا درگذشت .\r\n","page_name":" 237 ","page_number":237},
  {"content":"\r\n\r\nنقاش علمى در شهرهاى بزرگ ، ميان اين فرقه‌ها و دشمنان آنان به جز حجاز بالا گرفت .\r\nاين نقطه ، بدور از اختلافات بود و اهالى آن به جز اصحاب سنت به كس ديگرى تمايل نداشتند . البته بايد حركت‌هاى فردى را كه در اين مجموعه نمىگنجيد استثنا كرد . اما مذهب شيعه ، بر خلاف گرايش‌هاى ديگر ، حاميانى در مكه ، مدينه و برخى ديگر از شهرهاى حجاز در زمان‌هاى مختلف از ميان شيعيان علوى و ياران آنان به دست آورد .\r\n\r\nاصلاحات و تعميرات در مسجد\r\nخلفاى عصر عباسى دوم و اميران ترك آنان ، به مسجد الحرام توجه داشتند . متوكل دستور ساخت جايگاه مقام ابراهيم را داد و براى آن هشت هزار مثقال طلا و هفتاد هزار درهم نقره براى استوار كردن آن هزينه كرد . مدتى بعد جعفر بن فضل ، عامل عباسىها در اين شهر ، آن طلا را كند و به دينار تبديلش كرد تا در فرونشاندن شورش اسماعيل بن يوسف علوى در سال 251 - كه شرحش گذشت - صرف كند . بار ديگر على بن حسين عباسى شروع به تجديد آن كرده ، دو طوق يكى از طلا با 1992 مثقال و يكى از نقره براى آن قرار داد . همچنين آن سنگ را كه به هفت قطعه تقسيم شده بود با جيوهء ذوب شده به هم چسباند تا محكم شود . « 1 »\r\nوقتى متوكل در خلافتش به حج آمد ، منبر بزرگى درست كرده به جاى منبر قديم گذاشت . همچنين عامل معتز ، در اطراف مطاف ، ده ستون چوبى برافراشته ، ميان آنها طناب گذاشت و به اين طناب‌ها هشت چلچراغ در گوشه‌هاى مختلف كعبه و در هر جهت دو عدد آويزان كرد تا طواف كنندگان از نور آنها بهره گيرند . همچنين جايگاهى براى زنان در پشت ستون‌ها ترتيب داد و حد فاصل را طناب كشيد . « 2 »\r\nاحمد بن طريف از موالى عباس بن محمد هاشمى ، در سال 241 دو سنگ مرمر سبك به مسجد اهدا كرد كه يكى را زير ناودان و ديگرى را در سطح ديوار حجر\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 203 .\r\n( 2 ) . اخبار مكه ازرقى ، ج 1 ، ص 193 .\r\n","page_name":" 238 ","page_number":238},
  {"content":"\r\n\r\nاسماعيل در همان سمت ناودان نصب كردند . مدتى بعد آن را نيز درآورده به سنگ ديگرى كه زير ناودان بود ، ملحق كردند . « 1 » من فكر مىكنم برخى افراد ، بر اين باور بودند كه اسماعيل زير اين دو سنگ مدفون است ، اما شاهدى كه اين مطلب را تأييد كند وجود ندارد .\r\nقسمتى از ديوار مسجد در دورهء معتمد عباسى فرو ريخت . داستان از اين قرار بود كه خانه‌اى در سمت باب ابراهيم به سمت سطح مسجد سقوط كرده ، برخى از چوب‌ها را شكست و دو ستون را فرو ريخت و ده نفر كشته شدند . موفق برادر معتمد دستور اصلاح آن را صادر كرد و هارون بن محمد بن اسحاق حاكمِ آنان در مكه موظّف به تعمير آن شد . كار اصلاح آن در سال 272 به اتمام رسيد . « 2 »\r\n\r\nافزودن دارالندوه در مسجد\r\nحد مسجد از زمان مهدى عباسى كه پيش از اين آن را وصف كرديم ، تغييرى نكرد و تا زمان ما هم تغييرى نكرده است ، مگر دو افزايش كه در اين دوره صورت گرفت . « 3 » اولين آنها افزايش دارالندوه در مسجد در دورهء معتضد بود .\r\nگذشت كه در دورهء اموى ، برخى از خلفاى اموى بخش‌هاى اندكى از دارالندوه را در مسجد انداختند . همين طور منصور در دورهء عباسى اوّل چنين كرد . اما باقىماندهء آن براى سكونت خلفاى اموى و عباسى استفاده مىشد . چيزى نگذشت كه همان مقدار هم رو به تخريب و ويرانى گذاشت . حجره‌هاى باقىمانده آن به زنان اختصاص داشت و يا غريبه‌ها و مجاوران را در آن اسكان مىدادند . همچنين حجره‌هايى را كه خاص مردان بود براى نگهدارى چارپايان امراى مكه اختصاص دادند . اندكى بعد كارگران سودانى در آنجا ساكن شده ، به آزار و اذيت همسايگان پرداختند . خرابى دارالندوه باز هم بيشتر و\r\n\r\n\r\n","description":"","footnote":"\r\n( 1 ) . تاريخ الكعبه ، ص 172 .\r\n( 2 ) . عمارة المسجد ، باسلامه ، ص 52 .\r\n( 3 ) . البته اگر توسعه دوره سعودى را استثنا كنيم .\r\n","page_name":" 239 ","page_number":239},
  {"content":"\r\n\r\nبيشتر شد و در پايان به محل زباله‌ها تبديل شد . زمانى كه باران مىآمد كثافت آن از درِ ورودى آن به سمت مسجد الحرام و داخل مسجد سرازير مىشد . عامل بريد مكه كه خود از اهالى اين شهر بود و در نزديكى آن سكونت داشت ، در اين باره گزارشى به بغداد نوشت و ضرر و زيان ناشى از آن را شرح داد و عقيده‌اش را داير بر تبديل آن به مسجد و پيوند دادن آن به ابواب مسجد الحرام نشان داد . « 1 »\r\nمورخان در تعيين محل دارالندوه اختلاف كرده‌اند . برخى محل آن را مقام حنفى مىدانند ، برخى آن را عقب‌تر و حتى رواقى كه در پشت آن قرار دارد مىدانند . آنچه از پىجويى در تواريخ به دست مىآيد آن كه مساحت دارالندوه بسيار وسيع و از ميانهء رواق پشت مقام حنفى تا انتهاى باب الزياده و باب القطبى بود كه حصوهء صغيره و اطراف آن را شامل مىشد . شاهد آن كه برخى از خلفاى اموى ، قسمتى از آن را داخل مسجد كردند . همين طور منصور بخش ديگرى از آن را ضميمه كرد و بدين ترتيب ضلع مسجد درست شد . پس از آن مهدى عباسى آمد . يك ضلع مسجد مستقيم بود و او تلاش كرد تا بقيهء اضلاع را هم مستقيم كند و چنين معلوم مىشود كه قسمتى از رواق مستقيم در پشت مقام حنفى از محدودهء دارالندوه بوده و اين جزئى است كه پيش از مهدى به مسجد ضميمه شده بود . باقىماندهء دارالندوه تا باب الزياده و باب القطبى با ضمايم آن از محدودهء حصوه و اطراف آن از رواق بوده است .\r\nبدين ترتيب كه دارالندوه يا بخش اعظم باقىماندهء آن بنا بر قول درست‌تر ، به مسجد كوچكى تبديل گشت و درهاى آن به سمت مسجد الحرام گشوده شد .\r\nعامل بريد كه اين عقيده را داشت ، مطالب ديگرى هم به گزارش خود به خليفه افزود و آن اين كه مجراى سيل در شرق مسجد ، به مرور زمان پر شده و به همين دليل آب‌هاى سيل به داخل مسجد مىريزد . مسؤول سدانت كعبه هم گزارشى نوشت و خواستار تقويت ديوارهاى كعبه و تجديد دو سمت درِ آن و روى ديوارها و سطح مطاف شد . خليفه دستور ارسال پول و مهندسانى را در سال 281 صادر كرد و كار دارالندوه و\r\n\r\n\r\n","description":"","footnote":"\r\n( 1 ) . الإعلام بأعلام بيت اللَّه الحرام ، ص 179 - 180 .\r\n","page_name":" 240 ","page_number":240},
  {"content":"\r\n\r\nبقيهء اصلاحات و تعميرات به انجام رسيد .\r\nدر سال 306 مسجدِ دارالندوه تعمير و به مسجد متصل شد ، به طورى كه به مانند امروز جزو مسجد گرديد . « 1 »\r\n\r\nافزايش در سمت باب الزياده\r\nدر همان سال ، مقتدر عباسى دستور داد تا از فضاى ميان دو خانه زبيده كه جاى آن همين دار ابراهيم امروزى است ، « 2 » استفاده شود ، پس آنجا را منهدم و به مسجد ملحق كردند . « 3 » محدودهء افزوده شده تا زمان ما در حدود رواق‌هاى مسجد مشخص بود . با اين افزايش ، مساحت مسجد به مقدارى كه زمان ماست رسيد . آنچه بعد از آن واقع شده ترميم و زينت يا ساخت‌هايى است كه در همين محدوده صورت گرفته است . خلفاى عباسى در بارهء پردهء كعبه در اين دوره با يكديگر رقابت داشتند . نويسندهء العقد الفريد مىگويد كه پردهء كعبه هر روز در عيد قربان با ديباج قرمز خراسانى تعويض مىشد و روى آن ستايش خداوند و تسبيح و تكبير و تعظيم او نوشته شده بود . وقتى پرده‌ها سنگين مىشد ، آن را بر مىداشتند و عامل آن هم از بنى شيبه بود . او سپس مىگويد : زمان حج كه فرا مىرسيد ، پردهء قسمت پايين كعبه برداشته مىشد تا در جاى آن پارچه‌هاى قبطى از ديباج سفيد گذارده شود . اين وضعيت تا وقتى كه مردم مُحْرم بودند ادامه داشت . اين شبيه همين حالتى است كه در زمان ما در ايام حج وجود دارد . اما به عقيدهء من ، اين عادتى است كه در آن اسراف شده ، آن هم درست در وقتى كه بلاد مختلف در امر حجاج و اسكان آنها نياز بيشترى به كمك دارند . اما چه كنيم كه ما به ظواهر مىپردازيم و از شؤون زندگى در امور عمومى خودمان غفلت داريم .\r\n\r\n\r\n","description":"","footnote":"\r\n( 1 ) . عمارة المسجد ، ص 62 .\r\n( 2 ) . باب ابراهيم در توسعهء اخير سعودى از ميان رفته و چنان كه عامه تصور مىكنند ، اين در ربطى به حضرت ابراهيم‌ندارد ، بلكه منسوب به خياطى به نام ابراهيم است كه در آنجا مىنشسته است .\r\n( 3 ) . شفاء الغرام ، ج 1 ، ص 227 .\r\n","page_name":" 241 ","page_number":241},
  {"content":"\r\n\r\n\r\nوصف مسجد در اين دوره\r\nنويسندهء العقد الفريد مسجد را در اين دوره چنين وصف مىكند : طول آن 404 و عرض آن 304 ، با سه رواق كه محيط به مسجد بوده و اينها هم داخل در همان طول و عرض است . پيشانى ديوارهاى آن تذهيب شده و لبه‌هاى آن روى ستون‌هايى است كه شمار آنها 434 عدد است . طول هر ستون ده ذراع است و آنها 320 سرستون تذهيب شده دارند . ديوار مسجد ، از داخل ، همه با فسيفساء پوشيده شده و درهاى مسجد روى ستونى از سنگ مرمر بين چهار و سه تا دو ( ذراع ) قرار دارد . مسجد 32 در دارد كه هميشه باز است و با شمارى پله بايد از آن بالا رفت . « 1 »\r\nوى سپس از چاه زمزم ياد كرده مىگويد : سقف آن طاق ضربى است و با فَسيفساء فرش شده و روى چهار پايه است و هر پايه دو ستون دارد . ميان هر دو پايه را با چوب به هم متصل كرده‌اند . در شرق زمزم اتاقى هست كه بر در آن قفل زده شده است . « 2 »\r\nدر شرق اين خانه ، خانهء بزرگ مربعى است كه سه قبه دارد و در هر طرف آن يك در وجود دارد . « 3 »\r\nسپس مىگويد : وضوخانهء مسجد پر رفت و آمد بود . سپس مىنويسد : كسى كه روى پله‌هاى مروه بايستد ناودان و چيزهاى اطراف آن را مىبيند ، چرا كه قصرهاى بلندى كه ميان دو نقطه بوده منهدم شده است .\r\nسپس مىگويد : وقتى سعى كننده از صفا پايين آمده ، به سمت مروه مىرود ، ميان وادى را طى مىكند و در سمت راست او خانه‌ها و سمت چپ او مسجد قرار دارد . « 4 » گو اين كه مىخواهد بگويد كه خانه‌ها به ديوار مسجد چسبيده نبوده است .\r\n\r\n\r\n","description":"","footnote":"\r\n( 1 ) . العقد الفريد ، ج 6 ، ص 255 .\r\n( 2 ) . شايد مقصود همان اتاقى است كه « محفوظات » در آن نگهدارى مىشده است .\r\n( 3 ) . شايد مقصودش بيت الشراب است .\r\n( 4 ) . العقد الفريد ، ج 6 ، ص 259 .\r\n","page_name":" 242 ","page_number":242},
  {"content":"\r\n\r\n\r\nدوران فاطميان يا حكومت اشراف\r\nدر فصل سابق گفتيم كه روزگار عباسيان مشحون از جنبش‌هاى دينى بود كه به دليل پراكنده شدن داعيان آن‌ها در نقاط مختلف جهان اسلام ، آثار آن انتشار يافت . و گفتيم كه بسيارى از رهبران اين جنبش‌ها در پى اهداف سياسى خود بودند ، اهدافى كه آن‌ها را در پس پردهء دين پنهان مىكردند . و البته برخى از آن‌ها هم در دعوت مذهبى و ايمان خود خالص بودند ، جز آن كه مدتى نمىگذشت كه امواج زندگى ، آن صداقت و خلوص را در درياى سياست غرق مىكرد . به هر روى برخى از اين جنبش‌ها به انقلاب تبديل مىشد و انقلاب به تأسيس دولت مىانجاميد . بعد از آن است كه اين دولت تا نهايت كار مىرفت و كشورگشايى مىكرد و نتيجه‌اش همان آشفتگى بود كه سراسر جهان اسلام را فرا گرفته بود .\r\nو گفتيم كه مهم‌ترين جنبش‌هاى مذهبى در اين دوره كه به آن مىپردازيم ، جنبش‌هاى شيعى با همهء فرقه‌ها و گرايش‌هاى آن از موسويه تا اسماعيليه و اثنا عشريه و قرامطه و كتاميه و فاطميه بود .\r\nموضوع بحث ما در اين فصل فاطميان و ارتباط آن با حوادث و وقايعى است كه در مكه رخ داده است .\r\nعبيدالله مهدى نخستين خليفهء فاطمى است كه اصول مذهب شيعه را نزد علماى برجستهء اسماعيليه فراگرفت . وى سپس از سوى كسانى كه رهبرى دعوت شيعى را برعهده داشتند به مكه آمد تا پنهانى مردم را به سوى آنان دعوت كند . در آنجا با برخى از\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nحجاج مغرب كه از شهر كتامه در الجزاير در نزديكى قسنطينه - شهرى در الجزاير در مرز با تونس - بودند ، برخورد كرده ، آنان را به مذهب خويش درآورد و در سال 288 همراه آنان حركت كرد تا مردم كتامه را در اطراف خويش فراهم آورد . « 1 »\r\nدر سال 291 عمليات هجومى وى آغاز شد و بسيارى از شهرهاى مغرب به تصرّف او درآمد . « 2 » عبيدالله ، به همان مقدار كه جنگجو بود ، فردى خوش بيان و اهل استدلال بود . اين نيروى وى چندان بود كه وقتى برادرش ابوالعباس خواست مخالفان مذهب او را از قيروان تبعيد كند ، به او گفت : دولت ما دولت حجّت ( استدلال ) است نه دولت قهر و زور ، و پس از آن مردم را در داشتن مذهبشان آزاد گذاشت .\r\nدر پى اين رخدادها ، عبيدالله دولت خود را در قيروان تأسيس كرده ، خود را اميرالمؤمنين ناميد و دولتش را دولت كتاميه ، منسوب به همين شهر كتاميهء مغرب نامگذارى كرد ، كه البته اين دولت ، بعدها به نام دولت فاطمى ناميده شد .\r\nدر سال 301 سپاهى را به فرماندهى يكى از فرزندانش به سوى مصر گسيل كرده ، بر اسكندريه و شمارى از قراى روبه‌روى دريا تسلط يافت . اما عباسيان او را به پايگاهش در مغرب عقب راندند . « 3 » وى در سال 307 حملهء تازه‌اى را آغاز كرد . بعد از آن هم فرزند و جانشينش قائم در سال 334 باز به مصر يورش برد . آن زمان دولت بنىالاخشيد در آنجا بود و مانع از تسلط دولت فاطمى بر مصر مىگرديد . « 4 »\r\nدر سال 358 بار ديگر معزّ فاطمى با فرماندهى كاتبش جوهر صقلى به مصر حمله كرده ، اسكندريه را به‌تصرّف درآورد . وى در ادامهء فتوحاتش تا شهر فسطاط رفت .\r\nاخشيدىها از او امان خواسته ، رشتهء امور را به وى سپردند . « 5 » بدين ترتيب سلسلهء اخشيدى در مصر از ميان رفت ، همانطور كه پيش از آن حكومت عباسيان در اين منطقه\r\n\r\n\r\n","description":"","footnote":"\r\n( 1 ) . تاريخ الإسلام السياسي ، ج 3 ، ص 198 .\r\n( 2 ) . همان .\r\n( 3 ) . تجارب الامم مسكويه ، ج 1 ، ص 36 .\r\n( 4 ) . كامل ، ج 8 ، ص 58 ؛ تاريخ ابن خلدون ، ج 4 ، ص 39 .\r\n( 5 ) . وفيات الأعيان ، ج 1 ، ص 148 .\r\n","page_name":" 244 ","page_number":244},
  {"content":"\r\n\r\nاز ميان رفته بود . جوهر ، شهر قاهره را تأسيس كرد و اطراف آن ديوارى از خشت بنا كرد .\r\nجوهر چهار سال بر مصر فرمان راند و پس از آن ، زمانى كه معزّ فاطمى از مغرب وارد مصر شد ، امور شهر را به او سپرد . « 1 » در اين وقت بود كه دانشگاه الازهر هم تأسيس شد .\r\nفتوحات فاطميان تا بلاد شام و فلسطين ادامه يافت و نفوذ آنان تا به حجاز رسيد .\r\n\r\nارتباط فاطميان با مكه و اعلام حكومت طبقهء اوّل از اشراف\r\nاكنون به ادامهء رخدادهاى مكه مىپردازيم . پيش از اين تا نفوذ اخشيدىها تا پيش از سقوط دولتشان در مصر سخن گفتيم . چنين به نظر مىآيد كه برخى از علويان از نسل انقلابيون در مكه ، از روزگار اموى و عباسىها ، فرصت را براى استقلال مكه از دست دولت اخشيدى مناسب ديدند ، به خصوص كه دولت اخشيدى در مكه با اشغال اين منطقه توسط فاطميان در معرض تهديد قرار گرفته بود . بدين ترتيب بزرگ خاندان اشراف حسينى در آن زمان ، جعفر بن محمد بن حسين از نسل موسى الجون فرزند عبدالله بن محض بن حسن مثنى ، « 2 » شوريد و با اعلام سقوط دولت اخشيدى ، از سال 358 با استقلال در مكه به حكومت نشست . اين همان سالى است كه دولت اخشيدى در مصر توسط فاطميان از ميان رفت . « 3 » بدين ترتيب اوّلين طبقهء از اشراف كه آنان را موسوىها « 4 » مىناميدند ، حكومت خود را در مكه آغاز كردند .\r\n\r\nمنبر مكه ميان عباسيان و فاطميان\r\nچنين مىنمايد كه انقلابى مكه يعنى جعفر بن محمد ، به زودى دريافت كه بايد با فاطميان ، حاكمان جديد مصر كنار بيايد . بسا ترس او از ناحيهء قرامطه بود كه آن زمان در\r\n\r\n\r\n","description":"","footnote":"\r\n( 1 ) . حكومت فاطمى در سرزمين آنان تا سال 567 به درازا كشيد .\r\n( 2 ) . وى با انقلابىهاى علوى سابق در جد مشتركشان عبدالله بن محض بن حسن مثنى به هم مىرسند .\r\n( 3 ) . اتعاظ الحنفاء ، ص 812 .\r\n( 4 ) . موسويين در اين جا منسوب به موسى الجون بن عبدالله محض است ( عاتق ) .\r\n","page_name":" 245 ","page_number":245},
  {"content":"\r\n\r\nاطراف قطيف و بحرين به فتنه و فساد مشغول بوده ، راه را بر حجاج مىبستند . بنابراين تصميم گرفت تا از سال 358 بر منبر مكه براى فاطميان دعا كند و چنين كرد . « 1 »\r\nدر اين زمان ، نام معزّ فاطمى در مكه ناشناخته نبود . اين نكته مسلّم است كه وى ارتباط خاصى با اين ناحيه ، آن هم از مدت‌ها پيش داشت . زمانى كه او در مغرب بود ، پيش از آن كه مصر را تصرّف كند ، كسانى را به مكه فرستاده بود تا اختلافات موجود ميان بنى الحسن و فرزندان جعفر بن ابى طالب را حل و فصل كنند . نمايندگان او چنين كرده ميان دو گروه در مسجد الحرام صلحى منعقد كردند و خودشان از پول‌هايى كه مُعزّ در اختيارشان گذاشته بود ، ديهء كسانى از بنىالحسن را كه كشته شده بودند ، پرداختند . اين واقعه در سال 348 رخ داد . « 2 »\r\nاندكى از حكومت اشراف در مكه و ارتباطشان با فاطميان نگذشت كه « حيّ على خير العمل » را به اذان افزودند . « 3 » اين كارى بود كه فاطمىها مىكردند . بدين ترتيب ، در مكه نام خليفهء عباسى از خطبه حذف شد . « 4 »\r\nترديدى نداريم كه عباسيان از اين كار سخت ناراحت شدند ؛ چه اختلاف ميان آنان و فاطميان در به دست گرفتن رهبرى دنياى اسلام ، به نهايت خود رسيده بود . تصور عباسيان آن بود كه خلفاى جهان اسلام هستند ، اما فاطمىها منكر آن بوده و خود را نسبت به خلافت محق مىدانستند ؛ چرا كه خويشتن را از نسل علويان و حركت خويش را\r\n\r\n\r\n","description":"","footnote":"\r\n( 1 ) . اتعاظ الحنفاء ، ص 145 .\r\n( 2 ) . همان .\r\n( 3 ) . در بارهء سابقهء جملهء « حي على خير العمل » در اذان بنگريد به : الأذان بحي على خير العمل ، ابوعبدالله محمد بن‌على بن حسن علوى ، تحقيق محمد يحيى سالم عزان ، يمن ، 1995 ؛ الأذان بين الأصالة والتحريف ، سيد على شهرستانى ، قم ، مؤسسة الامام على عليه السلام ، 1424 . « ج »\r\n( 4 ) . در مدينه هم ذكر نام او متوقف شده ، به نام خليفهء فاطمى خطبه خوانده شد . ابن خلدون به اشخاصى از بنى الحسين بن على بن ابى طالب اشاره مىكند كه به دنبال فرصتى براى مستقل كردن مدينه بودند ، همانطور كه موسوىها از بنى الحسن در مكه چنين كردند ، تا آن كه طاهر بن مسلم از احفاد امام حسين عليه السلام از مصر نزد آنان آمد . وى در مصر كارهاى كافور را انجام مىداد . چيزى نگذشت كه مردم مدينه اطرافش جمع شدند و در سال 360 آنجا را مستقل كرد ، درست همانطور كه سليمانىها مكه را مستقل كردند و بدين ترتيب براى معز فاطمى خطبه خوانده شد .\r\n","page_name":" 246 ","page_number":246},
  {"content":"\r\n\r\nدفاع از ديدگاه‌هاى پدران خويش مىدانستند . « 1 »\r\nنظريهء شايع در دوران گذشتهء اسلامى چنين بود كه گرفتن حرمين شرطى از شروط خلافت بوده و نفوذ خلافت ، در نگاه امّت‌هاى اسلامى كامل نمىشد مگر آن كه خطبه‌اى كه در حرمين خوانده مىشود ، خلافت آنان را تأييد كند و نام آنان در آن برده شود . « 2 » به همين دليل ، معزّ فاطمى ذكر نامش را بر منبر مكه وسيله‌اى براى تثبيت موقعيت خود در مركز خلافتش مىديد جز آن كه اين وضعيت در روزگار حكومت جعفر بن محمد در مكه چندان دوام نياورد ، چرا كه ما شاهد آن هستيم كه عباسيان به شدّت با اين مسأله به مخالفت برخاستند . امراى حج عراقى فشار بر امير مكه را آغاز كردند تا براى مطيع خليفهء وقت عباسى در سال 589 دعا كند . همچنين قرامطه هم چندان قدرت يافتند تا نامشان را در كنار نام خليفهء عباسى در منبر مكه در همان سال بيفزايند . « 3 »\r\nچنين مىنمايد كه منبر مكه تحت فشار عوامل مختلفى بود كه در اطرافش وجود داشت . نيروهاى مسلّط در جهان اسلام از عباسى و فاطمى گرفته تا قرمطى ، با ابزارهاى مختلف در آن‌جا تأثير مىگذاشتند و شريفِ انقلابىِ مكه با توان محدود خود قادر به دفاع از عقيدهء خود نبود . به همين دليل هر كدام كه قدرت مىيافت ، خطبه را در اختيار داشت تا ديگرى از او بگيرد .\r\nبه نظر مىرسد كه عباسيان همان روش گذشتهء خود را در فرستادن ابواحمد موسوى پدر شريف رضى براى امارت حج و حجاج عراقى ادامه دادند . « 4 » اين همان كارى بود كه\r\n\r\n\r\n","description":"","footnote":"\r\n( 1 ) . كسانى در نسب فاطميان طعنه مىزدند ، اما به نظرم اين يك طعن سياسى و مغرضانه بود . ابن خلدون در مقدمه كتابش ( ص 190 ) به اين اغراض اشاره كرده است ؛ همين طور ابن اثير در كامل ، ج 8 ، ص 8 ، 9 . او اشعارى از شريف رضى در اين باره آورده است كه مىگويد :\r\n أحمل الضيم فى بلاد الأعادي * و بمصر الخليفة الأموي \r\nمقريزى هم مطالبى در خطط آورده كه نسب فاطميان را تأييد مىكند .\r\n( 2 ) . النفوذ الفاطمي ، محمد جمال سرور ، ص 14 .\r\n( 3 ) . شفاء الغرام ، ج 2 ، ص 221 .\r\n( 4 ) . همان .\r\n","page_name":" 247 ","page_number":247},
  {"content":"\r\n\r\nآنان در دورهء اخشيدىها مىكردند تا از ارتباط او با علويان و اشراف مكه بهره برند . من باورم آن است كه آنان به مقدار زيادى در اين كار موفق شده توانستند به اهداف خودشان در ذكر نامشان و دعا برايشان در بيش از يك سال از سال‌هاى حكومت جعفر بن محمد در مكه برسند . وقتى مىگوييم بيشتر از يك سال ، براى آن است كه دقيقاً نمىتوانيم آن را مشخص كنيم . اقوال مورّخان در بارهء اسامى كسانى كه موفق شدند نامشان در خطبه ومنبر مكه طى اين سال‌ها بيايد ، مختلف است .\r\nاين اختلاف نظر حتى بيش از اين است . براى نمونه ، برخى از منابع بر آنند كه در برخى از سال‌ها از آمدن حجاج عراقى جلوگيرى به عمل آمد ، در حالى كه منابع ديگر مىگويند كه در همان سال‌ها براى خليفهء عباسى دعا شد . براى من سخت است تصوّر كنم چه طور مىتوان ميان جلوگيرى از آمدن حجاج عراقى از يك طرف و دعا براى خليفهء عباسى از طرف ديگر جمع كنم ؟ در حالى كه دعاى براى صاحب بغداد ممكن نبود مگر آن كه امير الحاج عراق بالاى سر دعا كننده ايستاده ، با زور و پول ، نظرش را بر او املا كند .\r\nبه نظر مىرسد وجه جمع اين اخبار بدان است كه جعفر ثائر نتوانست دعاى خويش را صرفاً براى فاطميان محدود كند ، و طى بيست سال حكومتش بر مكه نيروهاى مختلفى او را به سوى خود جذب مىكردند و همين سبب مىشد تا براى آنها دعا كند .\r\nدر كنار اين مطلب ، نبايد فراموش كنيم كه اين كشش‌هاى مختلف ، به همان اندازه كه براى حاكم مكه ضرر داشت به سودش هم بود . پيروزى هر يك از اين نيروها از يك جهت اين خاصيت را داشت كه منجر به دعاى براى آنان روى منابر مىشد ، اما به همان مقدار ، مقدّرات و امور حكومتى مكه بر فراز اين كشش‌ها شكل مىگرفت آن گونه كه جعفر در طول حكومتش توانست با استقلال حكومت كند .\r\nدر برخى از گزارش‌ها مىخوانيم كه مثلًا عباسيان يا فاطميان ارادهء خويش را در يك مورد معين تحميل مىكردند و جعفر هم اطاعت مىكرد ، اما اين بدان معنا بود كه اين تحميل موقتى است و زمانش كه گذشت ، آثارش هم مىگذرد و پس از آن است كه امير مكه به استقلال بر اين شهر حكم مىراند .\r\nنيز چنين مىنمايد كه شهر مكه هم از اين كشش‌ها و كوشش‌ها سود مىبرد ، همان\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nطور كه حاكمش ؛ چرا كه هر كدام از اين نيروها به جهت رقابتى كه داشتند ، بِرّ و نيكى بيشترى در حق مكه مىكردند . زمانى كه يكى از آنان به حج مىآمد ، خود يا همراهانش براى نشان دادن موقعيت خويش ، در انجام كارهاى خير مبالغه مىكردند و در اين ميان مردم مكه چندان سود مىبردند كه حدّى براى آن متصوّر نبود .\r\nدر سال 366 جميله دختر ناصرالدوله در بغداد در قالب يك قافله‌اى كه 400 كجاوه داشت ، حج به جاى آورد ، در حالى كه چندان بر آنها زيور و زينت بود كه كسى ندانست وى در كدام يك از آنهاست . همراه وى ده هزار شتر بود كه روى آنها صدقات بود . وى هر دختر و پسر علوى كه در مكه بود به عقد يكديگر درآورد . « 1 » طبعاً هدف او از اين كار تقويت ارتباطش با اشراف و امراى مكه بود . مورّخان در باره‌اش گويند : آن زن ، از زاهدترين ، عابدترين و گريان‌ترين مردمان بود كه نماز شب مىخواند و به موعظه‌ها گوش مىداد . من مىگويم : اى كاش زهدش او را به اين نكته ارشاد مىكرد تا از شمار كجاوه‌ها و زيور آنها مىكاست و به مقدار آن به كارهاى خيرى كه انجام داد مىافزود .\r\nو اى كاش اعمال خيرى كه به آن‌ها اقدام كرد ، جز كارهايى بود كه به عنوان ترويج صدقات انجام داد . اى كاش ! از زبيده همسر هارون الرشيد ياد گرفته بود كه چگونه كار نيك را به گونه‌اى كرد كه تا زمان باقى است ، آنها هم باقى است . اگر او و امثال او اين قبيل كارها را در ايجاد چشمه‌هاى آب انجام داده بودند ، به مرور زمان چندان چشمه در مكه پديد آمده بود كه نهايتى براى آن متصوّر نبود . آنان با اين اقدام مىتوانستند اين بلاد را براى گونه‌اى از زندگى آمده سازند كه متفاوت با نوعى از زندگى باشد كه صرفاً نيازمند صدقات و اقدامات آنان باشد . خداوندا ! ما از تو مىخواهيم تا با عدل خود در بارهء صدقات آنان قضاوت كنى و از تو مسألت داريم تا در بارهء آنچه كه غفلت ، سبب ضايع شدن آن شد يا سبب از دست رفتن فرصت‌ها در بارهء بلد امين تو و ديگر بلاد مسلمين گشت ، قضاوت كنى .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 222 .\r\n","page_name":" 249 ","page_number":249},
  {"content":"\r\n\r\n\r\nمُكوس يا ماليات اخذ شده از حجاج\r\nدر اين دوره بود كه جعفر بن محمد ثائر ، شروع به گرفتن ماليات « مكوس » از حجاج كرد . « 1 » شايد وى دريافت كه آن بلاد نياز به مخارج دارد ، براى همين دست به اين بدعت زد . به نظر مىرسد فاطميان و عباسيان نيز از كار آنان ممانعت نكردند .\r\n\r\nعيسى بن جعفر\r\nپس از درگذشت محمد بن جعفر ، فرزندش عيسى در حوالى سال 380 حكومت مكه را در دست گرفت . در روزگار او بود كه معزّ فاطمى در مصر بر آن شد تا نايبى از سوى فاطميان در مكه بگذارد تا مراقب استمرار دعاى براى او در خطبه باشد . وى يكى از علويان را با سپاه بزرگى به سوى اين شهر فرستاد . عيسى به دفاع از مكه پرداخت و اجازهء ورود به آنان را نداد . محاصره براى مدت‌ها به طول انجاميد و مكه از بابت اين محاصره ، رنج بسيار ديد و گرانى در آن بالا گرفت .\r\nبه نظر مىرسد ، براى عيسى پذيرش اين دشوارىها راحت‌تر از دعاى براى فاطميان بود . « 2 »\r\n\r\nابوالفتوح\r\nبه دنبال درگذشت عيسى ، در سال 384 برادرش ابوالفتوح حكومت مكه را در اختيار گرفت . « 3 » وى داراى عزمى صادقانه و اشتياقى وافر براى مقابله با مفسدان بود .\r\nزمانى كه دريافت برخى از راهزنان باديه نشين از ترس او به رابغ يا مدينه گريخته‌اند تا در حمايت اشراف آن نواحى از آل مهنّا قرار گيرند ، به رابغ حمله برده ، آنجا را اشغال كرد و\r\n\r\n\r\n","description":"","footnote":"\r\n( 1 ) . إفادة الأنام ، شيخ غازى ، خطى .\r\n( 2 ) . تاريخ ابن خلدون ، ج 4 ، ص 101 .\r\n( 3 ) . همان .\r\n","page_name":" 250 ","page_number":250},
  {"content":"\r\n\r\nاز زير سلطهء آل مهنا بيرون آورد و به محدودهء حكمرانى خود افزود . « 1 »\r\nشيخ عبدالله غازى « 2 » روايت غريب و شگفتى نقل مىكند كه خلاصهء آن اين است كه حاكم فاطمى در مصر از ابوالفتوح خواست تا مدينه را به اشغال خود درآورد و جسد پيامبر صلى الله عليه و آله را از آنجا به مصر منتقل كند . او نيز دستور وى را اطاعت كرد . مردم مدينه پس از اشغال شهرشان در اطراف او جمع شده ، قارى آنان اين آيه را خواند :\r\n أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ  ( سورهء توبه ، آيهء 13 ) تا آخر آيه . ابوالفتوح دريافت كه انجام آن كار محال است و تصميمش را عوض كرد .\r\nمن مطلبى كه اين روايت را تأييد كند ، به دست نياوردم . اما براى غريب بودن آن همين بس كه مورّخانى چون فاسى ، ابن‌ظهيره ، و دحلان كه مهم‌ترين كسانى هستند كه بعد از ازرقى در بارهء مكه تاريخ نوشته‌اند ، اين روايت را نقل نكرده‌اند . « 3 »\r\nفاسى به اين مطلب اشاره دارد كه استيلاى ابوالفتوح بر مدينه به دليل آن بود كه حاكم دريافت كه در آنجا از دعاى براى فاطميان منع شده است . « 4 »\r\n\r\nخلافت ابوالفتوح\r\nاندكى نگذشت كه ميان او و فاطميان اختلاف پيش آمد ، چرا كه حاكم فاطمى ، سندى براى وى فرستاد كه در آن از صحابه عيبجويى شده بود .\r\nحاكم فاطمى دستور داده بود تا خطيب ، آن سند را روى منبر بخواند . اين مطلب بر ابوالفتوح گران آمده ، در موسم حج آن را برملا كرد . وى از حجاج و عرب‌هاى حوالى مكه از قبيلهء هذيل و ديگران دعوت به عمل آورد ، آن‌گاه همه در مسجد اجتماع كرده ،\r\n\r\n\r\n","description":"","footnote":"\r\n( 1 ) . إتحاف الورى ، خطى ( در متن چاپى نيافتم ) .\r\n( 2 ) . إفادة الأنام ، خطى . ( اين خبر را عبدالقادر جزائرى در درر الفرائد ، ج 1 ، ص 335 و ابن فهد در إتحاف الورى ، ج 2 ، ص 426 - 427 آورده‌اند . « ج » ) .\r\n( 3 ) . مؤلف ما در يادآورى اين نكته كار خوبى كرده است و من تصور مىكنم روايت ياد شده ساختگى است . اصلًا قابل تصور نيست كه كسى مانند ابوالفتوح در انديشهء نبش قبر پيامبر صلى الله عليه و آله بيفتد ، به خصوص كه جد خود اوست ( عاتق ) .\r\n( 4 ) . العقد الثمين ، ج 4 ، ص 69 .\r\n","page_name":" 251 ","page_number":251},
  {"content":"\r\n\r\nخواستند منبر را بر صاحبش بشكنند . و اين روز بزرگى بود كه به عصيان و سركشى ابوالفتوح انجاميد . « 1 »\r\nابوالقاسم بن‌المغربى وزير فاطميان هم‌از ستم حاكم بامر اللَّه فاطمى از مصر گريخت و به ابوالفتوح پناه برد و او را به ضدّيت با فاطميان برانگيخته از او خواست عنوان خلافت رااز آنان بگيرد و به خود اختصاص دهد و براى او فتوا دادكه مىتوانداموال نفيس موجود در كعبه را بردارد . ابوالفتوح خود را خليفه ناميده ، شروع به گرفتن بيعت از دوستداران خود در مكه و مدينه كرد . سپس دعوت به امر به معروف و نهى از منكر را آغاز كرد .\r\nكم‌كم محدودهء كارش را توسعه داد ، به طورى كه بنوسليم ، بنوهلال ، بنوعوف ، و بنوعامر با او بيعت كردند . اندكى نگذشت كه وى با سپاهى بزرگ قصد شام كرد . در راه ، از هر ناحيه كه مىگذشت بيعت كنندگان تازه‌اى بر او وارد مىشدند تا آن كه به منازل آل جرّاح در رمله رسيد . آنان هم با او بيعت كردند و در مناطق خود و بسيارى از بلاد شام به نام او خطبه خواندند . « 2 »\r\n\r\nكناره‌گيرى از خلافت\r\nخبر اين امر به مصر رسيده ، آشوبى برپا كرد . حاكم فاطمى دانست كه پيامد اين اقدام بسيار وخيم خواهد بود . وى به طور پنهانى با امير طىّ در منطقهء رمله كه نامش حسان ابن مفرّج جرّاح بود كنار آمده ، او را به خود جذب كرد و از او قول گرفت تا دست از حمايت ابوالفتوح بردارد .\r\nابوالفتوح از اين مسأله با خبر گشت و دانست كه عقب كشيدن آل‌جراح از حمايت او مىتواند موقعيت وى را به خطر اندازد . همان جا ايستاده به تأمل نشست . اين در حالى بود كه از مكه نيز خبر رسيد كه برخى از آل سليمان « 3 » فرصت غيبت او را از مكه مغتنم\r\n\r\n\r\n","description":"","footnote":"\r\n( 1 ) . العقد الثمين ، ج 4 ، ص 70 ؛ إتحاف الورى ، ج 2 ، ص 431 ، 436 .\r\n( 2 ) . خطط مقريزى ، ج 2 ، ص 157 .\r\n( 3 ) . سليمانيين صاحبان حكومت در مكه در طبقهء دوم اشراف بودند كه حكومتشان جز پنجاه سال پس از اين در مكه پانگرفت . شرح آن خواهد آمد .\r\n","page_name":" 252 ","page_number":252},
  {"content":"\r\n\r\nشمرده ، به رياست ابوالطيب داود بن عبدالرحمان بر مكه غلبه كرده‌اند . وى دانست كه فتنه‌ها او را محاصره كرده و فاطميان ، تنها به جذب ياران او اكتفا نكرده ، در مكه هم بر ضد وى شورش به راه انداخته‌اند . بنابراين يك شبه چندان مطرود گشته است كه نه جايى در شام دارد و نه در مكه . « 1 » وى بلافاصله نزد مفرّج پدر حسان ، كه از سران مخالفان بود رفته به او پناه برد . مفرج به او پناه داده ، قبول كرد تا امور را اصلاح كند . وى ميان او و فاطميان وساطت كرد ، مشروط به اين كه او عنوان خلافت را از خود بردارد و در ازاى آن مكه از دست سليمانىها گرفته شده به او واگذار شود و او به مركز حكومت خود باز گردد و بسان گذشته حكمرانى كند .\r\nبدين ترتيب او در سال 403 به مكه بازگشته ، كارش را آغاز كرد و زان پس براى حاكم فاطمى دعوت كرد ، « 2 » همان گونه كه نام او را هم بر سكه‌ها حك كرد . « 3 »\r\nدر زمان ابوالفتوح ، شخصى از مصريان بر حجرالاسود يورش برد و در همان حال فرياد مىزد : تا كى بايد اين سنگ و محمد و على عبادت شوند ؟ كسى مرا از اين كار باز دارد . مردم وحشت كرده ، از اطرافش كنار رفتند . نزديك بود بگريزد كه در حال ، كسى او را با خنجر زد و مردم قطعه قطعه‌اش كرده ، آتشش زدند . عده‌اى ديگر هم كه متهم به مصاحبت با او بودند ، كشته شده و آتش زده شدند . اين فتنهء بزرگى بود و در آن ، حدود بيست نفر كشته شدند . اين به جز مواردى بود كه از ديده‌ها پنهان ماند . از همان روز بود كه مردم شروع به غارت اموال مغربىها و مصرىها كردند . « 4 »\r\nابوالفتوح افزون بر شجاعتش ، شعر خوب مىسرود . از اشعارش اين است :\r\nدر هواى وصل تو ، اندوه‌ها بر من فرود آمد ، و بىخوابى در حق من چندان جفا\r\n\r\n\r\n","description":"","footnote":"\r\n( 1 ) . در درر الفرائد المنظمة ( ج 1 ، ص 338 - 339 و ذيل رخدادهاى سال 401 ) آمده است كه حاكم فاطمى ، پول زيادىبراى ابوالطيب در مكه خرج كرد تا ابوالفتوح را شكست دهد و تعهد كرد كه به او پنجاه هزار دينار بدهد ، و همين طور به هر يك از برادرانش همين اندازه بدهد .\r\n( 2 ) . تاريخ ابن خلدون ، ج 4 ، ص 473 .\r\n( 3 ) . خطط مقريزى ، ج 2 ، ص 288 .\r\n( 4 ) . إفادة الأنام ، خطى .\r\n","page_name":" 253 ","page_number":253},
  {"content":"\r\n\r\nكرد كه تو .\r\nپيام رسانى به من گفت كه تو غضب كردى كه خداى از خشم تو كفايت كند . « 1 »\r\nوى از نيروى جسمى بالايى برخودار بود ، چنان كه خواهرش نيز چُنان بود . يك‌بار خواهرش چند درهم فرستاد تا براى او گندم بخرد . وى دراهم را چندان له كرد كه خطوط روى آن از ميان رفت . سپس گندم را همراه آن دراهم نزد خواهرش فرستاد تا او تصوّر كند كه دراهم او ناسالم بوده است . خواهر نكته را دريافت . مشتى از گندم‌ها را گرفت و چندان له كرد كه آرد شد . سپس آن را نزد بردارش فرستاد و به او فهماند كه گندم ناسالم است . خواهر در بلاغت نيز هم‌طراز او بود همانطور كه در قدرت جسمى . « 2 »\r\nدر دوران حكومت ابوالفتوح ، در بسيارى از سالها ، حجاج از حج منع شدند و اين به دليل درگيرىها و فتنه‌هايى بود كه در مكه بود . همين طور شورش برخى از قبايل باديه نشين و راهزنى آنان عامل ديگر اين وضعيت بود . « 3 »\r\n\r\nشكر بن ابىالفتوح\r\nبا درگذشت ابوالفتوح در سال 430 پسرش محمد شكر جانشين وى گرديد . او هم در شجاعت همانند پدرش بود . وى با حسينيون مدينه كه قصد شورش بر ضد وى را داشتند جنگيده « 4 » بر آنان غلبه كرد و مدينه را به حكومتش افزود . همچنين بسيارى از شورشيان باديه نشين را تنبيه كرد . وى نيز شاعر بود و از اشعارش اين است :\r\nخيمه‌هايت را در زمينى كه به آن اهانت مىشود ، ويران كن ، و از ذلّت كناره بگير كه بايد از ذلّت كناره گرفت .\r\nوقتى كه در جايى مَنْقَصتى هست بانگ رحيل بردار ، چرا كه دستمال خيس هم در\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 220 .\r\n( 2 ) . همان .\r\n( 3 ) . شفاء الغرام ، ج 2 ، ص 225 .\r\n( 4 ) . اينان بنوالحسين بن على بن ابى طالب هستند و امروزه در حجاز به سادات معروفند .\r\n","page_name":" 254 ","page_number":254},
  {"content":"\r\n\r\nچنين جايى هيزم خواهد بود . « 1 »\r\nشكر به فاطميان دعوت مىكرد و طى سال‌ها ، حجاج عراقى را از آمدن به حج منع كرد ، چرا كه با عباسيان ميانه‌اى نداشت . منع از آمدن به حج به خاطر مشكل شورشيان باديه‌نشين هم بود ، وضعيتى كه در زمان پدرش نيز وجود داشت .\r\n\r\nبردهء شكر\r\nبا درگذشت شكر در سال 453 و به دليل اين كه از او فرزندى نماند ، بردهء او كه نامش را نياورده‌اند ، « 2 » به حكومت مكه رسيد . « 3 » شايد اين مسأله كه يك برده امارت مكه را بر عهده گرفت امر شگفتى به نظر آيد ، در حالى كه شمار فراوانى از بزرگان علوى و اشراف و شخصيت‌هاى برجسته‌اى از مردمان مكه و مجاوران در آنجا بودند . اما از رخدادهاى نقل شده چنين به دست مىآيد كه اشراف گرفتار چند دستگى بودند . اعيان مكه هم به همان طبقهء خود متمايل بودند . مهاجران و برجستگان از آنان نيز يا از موضع آنان پيروى مىكردند يا آن كه از آنان رويگردان بودند و جدا مىشدند . اين چند دستگى ، ميدان عمل را تنگ مىساخت و بسا بردهء شكر با استفاده از توان سرور خود و نفوذش ميان آنان ، توانسته بود از فرصت استفاده كرده ، بر تخت حكومت تكيه زند .\r\n\r\nطبقهء دوم از اشراف « سليمانىها »\r\nحكومت اين برده چندان به طول نينجاميد ، زيرا سليمانىها كه طبقهء دوم از اشراف بودند ، « 4 » پس از مدت كوتاهى ، زمام امور را به دست گرفتند . اين بعد از آن بود كه آن برده\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 224 .\r\n( 2 ) . در مآخذى كه قاعدتاً مؤلف محترم آن را نديده است ، نام اين برده « عبوله » ذكر شده است . بنگريد : التنافس‌السلجوقي الفاطمي على بلاد الحجاز و إمرة الحج ، ص 17 . « ج »\r\n( 3 ) . شفاء الغرام ، ج 2 ، ص 198 .\r\n( 4 ) . اينان فرزندان سليمان بن عبدالله بن موسى الجون بودند كه در همين موسى الجون با طبقهء اول از اشراف حاكم مكه‌مشترك بودند .\r\n","page_name":" 255 ","page_number":255},
  {"content":"\r\n\r\nرا كنار گذاشتند و به دنبال آن تمامى موسوىها را كه از طايفهء اشراف طبقهء اول بودند به حاشيه راندند . « 1 »\r\n\r\nصاحب يمن\r\nسليمانىها چندان در حكومت پايدار نماندند ، چرا كه صليحى حاكم يمن « 2 » پس از گذشت دو سال از حكومت آنان ، مكه را تصرف كرد . مورّخان از حاكمان سليمانى به جز فردى به نام محمد بن عبدالرحمن از نوادگان ابوفاتك از ديگرى ياد نكرده‌اند .\r\n\r\nهواشم طبقهء سوم از اشراف\r\nاقامت صليحى در مكه از يك ماه فراتر نرفت ، زيرا او توانست مؤسس طبقهء سوم اشراف را كه نامش ابوهاشم محمد بن جعفر بن محمد ، نوادهء امير حسين بود ، بر تخت بنشاند . « 3 » طبقهء اول اشراف با طبقهء سوم در اين امير حسين به هم مىرسيدند . كما اين كه هر سه طبقه در جدّ هشتم اين ابوهاشم ، يعنى عبدالله بن موسى بن جون با يكديگر مشترك بودند .\r\nصليحى مال و سلاح و لشكر در اختيار او گذاشت تا بتواند آن مناطق را آرام كند .\r\nسپس به يمن برگشت . « 4 »\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 4 ، ص 124 .\r\n( 2 ) . على بن محمد صليحى ؛ پدرش قاضى يمن بود ، و وى را براى تحصيل نزد يكى از مشايخ گذاشت در حالى كه‌نمىدانست او از داعيان فاطمى است . پس مبانى فاطميان را فرا گرفت و پنهانى با او اظهار اخلاص كرد و زمانى كه به دانش شهره شد ، رياست حج يمنى را براى چند سال بر عهده گرفت ، وى در مكه با شمارى از افراد هم‌عقيدهء خويش اجتماع كرده ، براى رياست او بر يمن با وى بيعت كردند . وى همراه آنان به يمن بازگشت و بر برخى از نواحى آن دست يافت . سپس شمارى از قبايل را به سوى خود جذب كرد و آنان نيز وى را براى غلبه بر يمن كمك كردند . وى در آنجا خطبه به نام فاطميان خواند و از آنجا به مكه آمد و اين شهر را با كمك فاطميان در اختيار هواشم گذاشت . بنگريد : تاريخ اليمنِ عمارة اليمنى ، ص 16 .\r\n( 3 ) . بايد توجه داشت كه وى داماد شكر بن ابىالفتوح بود . « ج »\r\n( 4 ) . تاريخ ابن خلدون ، ج 4 ، ص 126 .\r\n","page_name":" 256 ","page_number":256},
  {"content":"\r\n\r\nبرخى از مورّخان مىگويند « 1 » كه دليل بازگشت صليحى ، گسترش و با در سپاهيانش بود . بعيد نيست كه اين هم يكى از دلايل بازگشت او باشد . اما مهم‌ترين دليل ، آن بود كه او به هدفش رسيد و مكه را از چنگ سليمانىها درآورد . اين جماعت به عباسيان دعوت مىكردند . او هواشم را بر سركار آورد كه به فاطميان دعوت مىكردند .\r\n\r\nابوهاشم محمد بن جعفر [ 456 - 487 
  ]\r\nچنين بود كه ابوهاشم كارش را آغاز كرده ، دستور داد تا براى فاطميان دعا كنند ؛ اما مدتى بعد فاطميان به خاطر مشكلات بزرگى كه در مصر پيش آمد ، كمكشان را قطع كردند . ابوهاشم براى مخارج حكومت خويش مجبور به فروش قنديل‌هاى كعبه و زر و زيور درها و ناودان شد و برخى از اموال تجار مكه را هم مصادره كرد .\r\nپس از آن نظرش بر اين شد تا نام فاطميان را از خطبه برداشته و به نام قائم بامرالله عباسى خطبه بخواند . وى در سال 462 به نام قائم عباسى خطبه خواند . پس از آن به حاكم بغداد نامه نوشته ، خبرش را به او داد . عباسىها سى هزار دينار پول و نيز خلعت‌هاى فاخر برايش فرستادند . همچنين وظيفهء سالانه‌اى براى او معين كردند كه به ده هزار دينار مىرسيد . همچنين حاكم بغداد به او نوشت ، اگر امير مدينه يعنى مهنا نيز چنين كند ، سالانه پنج هزار دينار خواهد گرفت . « 2 »\r\nبدين ترتيب كار خطبه خوانى به نام عباسيان از سر گرفته شد ، جز آن كه گفتن « حيّ على خير العمل » در اذان بر اساس مذهب شيعه ادامه يافت . « 3 » عباسيان ، شريف ابوطالب را براى قانع كردن حاكم مكه به آنجا فرستادند . او به مناظره‌اى طولانى با او پرداخت تا آنجا كه گفت : اين اذان اميرالمؤمنين على بن ابى طالب عليه السلام است . ابوطالب گفت : اين\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . كامل ، ج 10 ، ص 21 .\r\n( 3 ) . در بارهء سابقه جملهء « حي على خير العمل در اذان » بنگريد به : الأذان بحي على خير العمل ، ابوعبدالله محمد بن‌على بن حسن علوى ، تحقيق محمد يحيى سالم عزان ، يمن ، 1995 ؛ الأذان بين الأصالة والتحريف ، سيد على شهرستانى ، قم ، مؤسسة الإمام على عليه السلام ، 1424 . « ج »\r\n","page_name":" 257 ","page_number":257},
  {"content":"\r\n\r\nمطلب از امام على عليه السلام صحيح نيست . اين كار را عبدالله بن عمر در برخى از سفرهايش انجام داد . تو را چه كار به ابن عمر ؟ ابوهاشم هم آن را از اذان انداخت . « 1 »\r\nسليمانىها ، يعنى طبقهء دوم اشراف ، كوشيدند تا حكومت خود را بر مكه به دست آوردند . آنان بر ابوهاشم شوريده ، با كمك يكى از اشراف با نام حمزة بن وهاس بن ابىالطيب - همان كه اندك زمانى حكومت مكه را داشت و احدى از مورّخان ، زمان آن را معين نكرده‌اند - ابوهاشم را از مكه بيرون كردند . اما چيزى نگذشت كه ابوهاشم به حكومت مكه بازگشت . « 2 »\r\nتصور مىكنم فاطمىها پشت سر شورش سليمانىها بر ضد ابوهاشم بودند ، زيرا بعيد به نظر مىرسد آنان رها شدن دعا برايشان را در مكه بىاهميت تلقى كرده باشند ، آن هم بعد از آن همه تلاش و هزينه كه براى اين كار كردند و حكومت اشراف را براى آن كه صداى آنان در مكه باشد ، سر كار آوردند .\r\nبه هر روى ، ابوهاشم پيروزمندانه به مكه بازگشت ، آن هم بعد از آن كه حمزة بن وهاس را بيرون كرد و به عباسيان دعوت كرد . وى مدتى بعد ، سپاهى از نظاميان ترك به مدينه فرستاده ، بر بنى مهنا از اولاد امام حسين عليه السلام غلبه كرد و آنان را از آنجا بيرون كرده ، مدينه را ضميمه حكومت خود نمود . « 3 »\r\nفاطميان دانستند كه مىبايد دوباره خطبه در مكه به نام آنان خوانده شود . بنابراين\r\n\r\n\r\n","description":"","footnote":"\r\n( 1 ) . النجوم الزاهرة ، ج 5 ، ص 84 .\r\nبر اساس چندين نقل ، عبدالله بن عمر در اذان « حىّ على خير العمل » مىگفت . در اين باره بنگريد : السنن البيهقي ، ج 1 ، ص 425 ؛ الاعتصام بحبل الله ، ج 1 ، ص 295 ، 308 ؛ المصنف عبدالرزاق ، ج 1 ، ص 460 بنگريد : الأذان بين الأصالة والتحريف ، ( قم ، 1424 ) ص 225 . شريف وقت مكه ، يعنى محمد بن جعفر هاشمى ، هر بار كه از فاطميان روى گردانده و به سمت عباسيان مىرفت ، شعار « حيّ على خير العمل » را قطع مىكرد و زمانى كه دوباره زير پرچم فاطميان در مىآمد آن را برقرار مىساخت . وى چندين بار به تناوب دست به اين كار زد و هدفش گرفتن كمك‌هاى مالى از هر كدام اين دو دولت عباسى - سلجوقى از يك طرف و فاطميان از طرف ديگر بود . « ج »\r\n( 2 ) . شفاء الغرام ، ج 2 ، ص 196 .\r\n( 3 ) . صبح الأعشى ، ج 4 ، ص 270 .\r\n","page_name":" 258 ","page_number":258},
  {"content":"\r\n\r\nدر سال 466 كسانى را در مكه واداشتند تا با ابوهاشم در اين باره صحبت كرده به او بفهمانند كه كارش در خطبه خوانى به نام عباسيان زشت است . همچنين اموالى به او بدهد تا وى را راضى كند . بسا عباسيان از اين امر آگاه شده ، به همراه سلار كه قافلهء حج عراقى را هدايت مىكرد ، اموال فراوانى از جمله هداياى قابل توجهى براى ابوهاشم فرستادند .\r\nاو اموال زيادى هم از حجاج جمع آورى كرده تقديم ابوهاشم كرد . سلار در اين كار خود موفق گرديد ، به همان اندازه كه فاطميان ناموفق ماندند . « 1 »\r\nاما اين موفقيت ، زودگذر بود . مقتدى خليفهء وقت عباسى در سال 467 درگذشت .\r\nفاطميان تلاش مجددى را آغاز كرده ، هداياى زيادى براى ابوهاشم فرستادند و ضمن نامه‌اى به او نوشتند : تعهدات تو در مقابل قائم عباسى و سلطان سلجوقى بود كه هر دو مرده‌اند . ابوهاشم با مشاورانش گفتگو كرده و آنان به او توصيه كردند تا خواستهء فاطميان را بپذيرد . مشاوران گفتند : دوباره رسيدن كمك از مصر به ما آغاز شده و ما عموزادگان خود را با ديگرى عوض نمىكنيم . بدين ترتيب دوباره خطبه به نام فاطميان خوانده شد . « 2 »\r\nموفقيت فاطميان هم چندان به درازا نكشيد ؛ زيرا رئيس قافلهء حج عراقى در سال 468 به حج آمد . پيشنهاد تازهء او براى ابوهاشم آن بود تا با دختر جلال الدوله در عراق ازدواج كرده و به علاوه بيست هزار دينار در عوض آن چه از گذشته پرداخت نشده است ، به او پرداخت شود . ابوهاشم پذيرفت و دوباره خطبه به نام عباسيان خواند . « 3 »\r\nبدين ترتيب فاطميان و عباسيان ، به نوبت با پرداخت هدايا به راضى كردن ابوهاشم\r\n\r\n\r\n","description":"","footnote":"\r\n( 1 ) . در منابع تاريخى آمده است « چندان براى وى مال فرستادند كه چشم و دل او را پر كردند » ، بنگريد : مرآة الزمان ، ابن جوزى ، صص 170 - 171 . مسألهء كمك مالى چندان اهميت داشت كه گاه در يك سال ، خطبه خواندن عوض شده چندى براى خليفهء فاطمى و چندى براى خليفه عباسى بود . در بارهء تكرار شگفت اين تغيير در دههء شصت و هفتاد قرن پنجم هجرى بنگريد : التنافس السلجوقي الفاطمي على بلاد الحجاز ، ص 58 . « ج »\r\n( 2 ) . شرح تفصيلى اين مسائل را بنگريد در : التنافس السلجوقي الفاطمي على بلاد الحجاز ، صص 50 - 51 . « ج »\r\n( 3 ) . إفادة الأنام ، خطى .\r\n","page_name":" 259 ","page_number":259},
  {"content":"\r\n\r\nامير مكه مىپرداختند تا آن كه در سال 484 وقتى عباسيان ديدند كه فاطميان موفق شده‌اند امير مكه را جذب كنند ، مصمم شدند تا با توسل به زور مسأله را حل كنند . به همين دليل ، سپاهى از تركمانان را به مكه فرستادند . ابوهاشم به سختى با آنان جنگيد ، اما وقتى از پيروزىنوميد شد به‌بغداد گريخت . بسا هدفش راضىكردن عباسيان بود . « 1 » فاسى « 2 » به حوادث ديگرى هم اشاره دارد . از جمله آن كه سنىها كه بغدادىها بودند با شيعيان كه مصرىهاى طرفدار فاطميان بودند بارها در مكه به جان هم افتادند و هر كدام تلاش داشتند تا فقط خطبه به نام آنان خوانده شود . پيروزى هم ميان آن‌ها دست به دست مىشد .\r\nماحصل آنچه گذشت اين كه در روزگار ابوهاشم ، وى پس از يك صد سال ، دوباره شروع به خطبه خوانى براى عباسيان كرد . فاطميان براى بازگشت به وضعيت سابق اموال زيادى صرف كردند و البته پيروزى ميان آنها دست به دست مىشد .\r\nابن اثير مىگويد « 3 » مدت زمانى كه خطبه به نام عباسيان خوانده شد چهار سال و پنج ماه بود . بسا مقصودش مجموعه زمان‌هايى است كه عباسيان موفق شدند تا خطبه به نامشان خوانده شود .\r\nشهر مكه در اين دوره ، روزگار سختى را از فشار و گرانى پشت سر گذاشت و اين هم به دليل درگيرىهايى بود كه بر سر منبر اين شهر ضعيف كه اسير دو قدرت بزرگ بود ، صورت مىگرفت . « 4 »\r\nابوهاشم در آخرين روزهاى خود ، براى عباسيان خطبه مىخواند تا آن كه در سال\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 197 .\r\n( 2 ) . العقد الثمين ، ج 1 ، ص 443 .\r\n( 3 ) . كامل ، ج 10 ، ص 83 .\r\n( 4 ) . به نوشتهء سنجارى ، يكى از رخدادهايى اين دوره كه در سال 472 اتفاق افتاد ، درگيرى شيعيان و سنيان بود . در اين سال ، روافض نزد امير مكه محمد بن جعفر علوى شكايت بردند . وى نيز فقيه حرم ، هياج بن عبدالله بن حسين شامى حطينى و جمعى از اهل علم را دستگير كرده سخت كتك زد به طورى كه دو نفر از آنان زير كتك مردند . منائح‌الكرم ، ج 2 ، ص 236 . اين نشانگر قدرت شيعيان در اين وقت است كه مىتواند مقصود از آنان باشد . « ج »\r\n","page_name":" 260 ","page_number":260},
  {"content":"\r\n\r\n484 درگذشت . « 1 » او در قدرت و شجاعت ممتاز بود و در يكى از نبردها شخصاً با شمشير به شخصى حمله كرده ، چنان شمشيرى بر او نواخت كه زره و جسد و كمان او را پاره كرده ، شمشيرش به زمين رسيد . « 2 » ابوالمحاسن « 3 » در مذمّت وى افراط كرده مىنويسد : وى چهره‌اى ملوّن داشت ، زمانى با عباسيان و زمانى با مصريان ( يعنى فاطميان ) بود .\r\n\r\nقاسم بن محمد\r\nپس از درگذشت ابوهاشم ، فرزندش قاسم به امارت رسيد . مكهء روزگار وى ، عرصهء فتنه‌هايى شد كه پيش از آن در روزگار پدرش هم بود و عامل اصلى ، نزاع بر سر خطبه خواندن ميان عباسيان و فاطميان بود .\r\nوى در ابتداى امارتش دستور داد تا به نام فاطميان خطبه خوانده شود . اما در سال 487 آن را قطع كرده ، به نام عباسيان خواند . دوباره به اسم فاطميان خوانده شد و باز در سال 489 به نام عباسيان خطبه خواند . « 4 »\r\nدر اين ميان ، اصيهيد بن سارتكين فرماندهء عباسى به مكه حمله كرده ، قاسم را از آن شهر بيرون راند . اما چيزى نگذشت كه قاسم به مكه حمله كرده ، بر آن تسلط يافت و به سال 488 اصيهيد را از آنجا بيرون راند .\r\nقافلهء حج عراقى در دورهء قاسم بارها از آمدن باز ماند ؛ كه يا نفوذ فاطميان در مكه غالب مىشد و يا سال‌هايى بود كه فتنه‌هاى دينى در عراق بالا مىگرفت ؛ فتنه‌هايى كه\r\n\r\n\r\n","description":"","footnote":"\r\n( 1 ) . درر الفرائد المنظمة ، ج 1 ، ص 348 ( نويسندهء الدرر ، اين رخداد را ذيل حوادث سال 487 نوشته است . منابع ديگرهم تأييد مىكنند كه درگذشت محمد بن جعفر در سال 487 بوده است . بايد توجه داشت كه ملكشاه سلجوقى در سال 485 درگذشت و فرزندش محمود جايگزين وى شد و در مكه همچنان خطبه به نام عباسيان و سلجوقيان بود . در شرح وقايع اين دوره در مكه بنگريد : التنافس السلجوقي الفاطمي على بلاد الحجاز ، صص 64 - 65 . « ج » )\r\n( 2 ) . شفاء الغرام ، ج 2 ، ص 196 .\r\n( 3 ) . النجوم الزاهرة ، ج 5 ، ص 140 .\r\n( 4 ) . تاريخ ابن خلدون ، ج 4 ، ص 104 ، 105 .\r\n","page_name":" 261 ","page_number":261},
  {"content":"\r\n\r\nناشى از اختلافات شديد مذهبى در آن ناحيه بود . « 1 »\r\nما ترديدى نداريم كه مكه از تمايلش به فاطميان ، از فوايد مادى فراوانى بهره‌مند مىشد ، جز آن كه به خاطر نزاع با عباسيان ، بسيار زيان مىكرد و به سبب آن در معرض فتنه و جنگ قرار گرفته ، از بابت گرانى و كمبود ارزاق گرفتار مشكلات طاقت فرسا مىگرديد . اگر مكه مىتوانست روى پاى خود بايستد بسا مانع از دعا براى هر كدام از دو دولت شده و موضع بىطرف مىداشت . اما ضعف آن و فقر اين سرزمين ، زمينه را براى تعارض اين دو دولت در آنجا فراهم مىكرد .\r\nقاسم پس از آن كه 35 سال بر اين شهر حكومت كرد ، به سال 518 درگذشت . وى اديب و شاعر بود و از اشعارش اين است :\r\nقوم من وقتى در گرد و خاك ميدان جنگ فرو روند ، تصور مىكنى اينان بسان مهتاب‌هايى هستند كه در شب جلوه‌نمايى مىكنند .\r\nآنان از زادى كه دارند نسبت به همسايه بخلى نمىورزند ، چه زمانه بر وفق مرادشان باشد چه نباشد . « 2 »\r\nابن خلدون « 3 » از او ياد كرده مىنويسد ، وى از استقرار امنيت عاجز ماند و نتوانست براى اصلاح امور كارى از پيش ببرد .\r\n\r\nفُلَيْتة بن قاسم [ 518 - 527 
  ]\r\nپس از درگذشت قاسم بن محمد در سال 518 فرزندش فليته امارت مكه را در دست گرفت . « 4 » مورّخان اشاره‌اى به اين كه او به نام عباسيان خطبه مىخواند يا فاطميان ، ندارند ، جز آن كه تقى الدين فاسى گزارش مىكند كه در زمان وى ،\r\n\r\n\r\n","description":"","footnote":"\r\n( 1 ) . بنگريد : شفاء الغرام ، ج 2 ، ص 197 - 228 .\r\n( 2 ) . منائح الكرم ، ج 2 ، ص 244 .\r\n( 3 ) . تاريخ ابن خلدون ، ج 4 ، ص 104 .\r\n( 4 ) . در الإعلام ، ج 5 ، ص 364 فليته آمده است . در حال حاضر قبيله‌اى در مكه وجود دارد كه به سادات فليته مشهورند ؛ نمىدانم ارتباطى با اين امير دارند يا خير ( عاتق ) .\r\n","page_name":" 262 ","page_number":262},
  {"content":"\r\n\r\nقافلهء عراق به حج مىآمد . نيز در بارهء او از نمونهء كارهاى سختگيرانهء پدرش يا كارهاى خلاف نقل نشده است . بعيد نمىدانم كه فليته به نام عباسيان خطبه مىخوانده است .\r\n\r\nبرداشتن ماليات\r\nفليته مالياتى را كه پدرانش از حجاج مىگرفتند و به آن مكوس گفته مىشد ، لغو نمود . وى با مردم رفتار خوبى داشت و بهترين سيره را در ميانشان داشت . فليته از ادباى مكه بود و اشعارى دارد . حكومت وى در آرامش تا سال 527 كه او درگذشت ، ادامه داشت . « 1 »\r\n\r\nنخستين اختلاف ميان وارثان\r\nبا درگذشت فليته ، بر سر امارت مكه ميان فرزندانش اختلاف افتاده ، جنگ درگرفت . از جمع آنان ، هاشم توانست با شمشير بر ديگران غلبه كرده ، امارت را در اختيار گيرد .\r\n\r\nهاشم بن فُليته [ 527 - 551 
  ]\r\nچنين مىنمايد كه هاشم ، رفق و مدارى پدر را نداشت و با عباسيان نيز از در مخالفت درآمد . يك بار در طواف سال 537 مزاحم امير الحاج قافلهء عراق شد و پس از آن هم اموالش را مصادره كرد . « 2 » حكومت وى هجده سال به درازا كشيد و در سال 545 درگذشت . « 3 » صاحب كتاب النفوذ الفاطمي مىگويد كه هاشم در سال‌هاى پايانى امارتش خطبه به نام عباسيان مىخواند .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 229 ؛ إفادة الأنام ، خطى .\r\n( 2 ) . منائح الكرم ، ج 2 ، ص 246 . در آنجا سال 539 آمده است . « ج »\r\n( 3 ) . اين هم محل اختلاف است و سنجارى ( منائح ، ج 1 ، ص 247 ) سال 551 را آورده است . « ج »\r\n","page_name":" 263 ","page_number":263},
  {"content":"\r\n\r\n\r\nقاسم بن هاشم [ 551 - 557 
  ]\r\nپس از درگذشت هاشم ، فرزندش قاسم به امارت مكه رسيد . او هم در قدرت ، همآورد پدرش بود و كراهتش از عباسيان را هم از وى به ارث برد . به همين دليل سالها را در مخالفت با آنان سپرى كرد . در خلال همين سالها ، عمارة اليمنى « 1 » را براى تقويت روابطش با فاطميان به مصر فرستاد . « 2 » عماره برابر خليفهء فاطمى با نهايت احترام برخورد كرده ، قصيده‌اى سرود كه دو بيت آن در وصف عيش چنين است :\r\nجمعى از حرم و كعبهء حقيقى به سوى كعبه سخاوت و كرم آمده‌اند\r\nكعبه‌اى كه خلافت در آنجا اردو زده ، آن هم ميان دو نقطهء مخالفِ عفو و كرم از يك سو و انتقام و خشم از سويى ديگر .\r\nدر سال 555 قاسم دريافت كه قافلهء حج عراقى به رياست امير ارغش آمادهء نبرد با اوست . با دريافت خبر نزديكى آن ، از مكه گريخت . به دنبال آن در منى ، فتنه‌اى ميان مردم مكه و حجاج عراقى روى داده جماعتى از اهل مكه كشته شدند . افراد باقى مانده به خاندان‌هاى خود پيوسته ، جمعيتى فراهم آورده و براى حمله بازگشتند . در اين نبرد ، هزار شتر از قافلهء حج عراقى را تصرّف كردند . امير الحاج عراقىها فرمان نبرد داد و جنگ درگرفت . در اين نبرد ، جمعى از دو طرف كشته شدند و غارت‌هايى صورت گرفت . امير حج عراقى چنين انديشيد كه منى را ترك كند ، نه به سوى مكه براى تمام كردن حج ، و نه به منطقهء زاهر ، جايى كه منازل آنان بود ، بلكه به سمتى كه به عراق باز گردد ، بدون آن كه حجش را تمام كند . بسيارى از حجاج از ترس فتنه بازگشتند ، بدون آن كه حج خويش را تمام كنند . « 3 »\r\n\r\n\r\n","description":"","footnote":"\r\n( 1 ) . وى يكى از داعيان دولت فاطمى بود كه به خاطر اشعار سياسى روانش و نيز تلاش‌هاى چشمگيرش براى خدمت‌به فاطميان شهرت دارد . همين اقدامات او سبب شد تا صلاح الدين ايوبى وى را در سال 569 اعدام كند .\r\nدر باره عمارة اليمنى بنگريد : الغدير ، ج 4 ، ص 351 و بعد از آن ؛ سير أعلام النبلاء ، ج 20 ، ص 593 ش 373 . « ج »\r\n( 2 ) . شفاء الغرام ، ج 2 ، ص 197 .\r\n( 3 ) . منائح الكرم ، ج 2 ، ص 251 .\r\n","page_name":" 264 ","page_number":264},
  {"content":"\r\n\r\nبه نظر مىرسد مدافعان از بردگان حاكم مكه ، راه را بر قافلهء حج عراقى ميان مكه و منى بستند و بيشتر آنان را وادار به فرار كردند ، بدون آن كه بتوانند حج خود را تمام كنند .\r\nدر مجموع بايد گفت ، كارهاى قاسم در مكه ، سختگيرانه بود . او با مردم روابط بدى داشت ، اموال كسانى را مصادره كرد و با اين همه ( ادعا شده است كه ) در مكه در روزگارِ قاسم ، براى عباسيان دعا مىشد . « 1 »\r\nبسا رفتار سختگيرانهء او بود كه سبب بلند شدن فرياد گروهى از مظلومان گرديد .\r\nعيسى بن فُلَيته ، عموى قاسم بر وى شوريد و او را از مكه بيرون كرده ، در سال 556 امارت مكه را در دست گرفت . اما تقىالدين فاسى گويد كه قاسم بن هاشم از ترس قافلهء حج عراقى از مكه بيرون رفت و عمويش عيسى امارت را در اختيار گرفت . « 2 »\r\n\r\nعيسى بن فُلَيته\r\nهنوز كار عيسى در مكه استوار نشده بود كه قاسم به مكه حمله كرده ، در رمضان سال 557 وى را از مكه بيرون راند . عيسى هم چند روزى بيشتر خارج از مكه به سر نبرد تا آن كه دوباره به مكه تاخت و اين بار قاسم را كشت و مكه را در سال 557 در اختيار گرفت . « 3 »\r\nدر سال 557 يا سال پيش از آن ، نورالدين محمود زنگى ، حاكم حلب ، در يك كاروان بسيار بزرگ به حج آمد و اموال فراوانى را در مكه و مدينه انفاق كرد . شايد اين حج يك حج سياسى بود و شاهد آن پيامدهايى است كه در قسمت بعد به آن خواهيم پرداخت .\r\n\r\n\r\n","description":"","footnote":"\r\n( 1 ) . صبح الأعشى ، ج 4 ، ص 271 .\r\n( 2 ) . شفاء الغرام ، ج 2 ، ص 198 .\r\n( 3 ) . همان .\r\n","page_name":" 265 ","page_number":265},
  {"content":"\r\n\r\n\r\nدوران دولت زنگىها\r\nدر دورانى كه تاريخش را مىنويسيم ، ستارهء دولت زنگيان « 1 » در اطراف شام برآمد .\r\nاين زمان سپاهيان محمود نورالدين زنگى در ميدان‌هاى نبرد ، صولتى از خود نشان دادند و با صليبىها نبرد كردند « 2 » و شهرها را يكى پس از ديگرى تصرف كردند . و درست در اين زمان بود كه رخنه در دولت فاطمى افتاد و هجوم صليبىها از هر طرف ، اطراف آنان را ناامن كرد .\r\nدر اين وقت ، محمود نورالدين زنگى سپاهى را به فرماندهى اسدالدين براى دفع حملات صليبىها به مصر فرستاد . او در اين حمله پيروز شد و عاضد فاطمى آخرين خليفهء فاطمى او را به عنوان وزير خود برگزيد . وقتى اسدالدين مرد ، سپاه زنگى همچنان\r\n\r\n\r\n","description":"","footnote":"\r\n( 1 ) . مؤسس اين دولت ، عماد الدين زنگى بود كه در آغاز و در زمان نفوذ سلجوقيان در بغداد در دولت عباسى ، اميرموصل بود . وى به نبرد با صليبىها پرداخت و مناطقى از بلاد شام را از آنان بازپس گرفت و دولتى مستقل در آنجا تشكيل داد . زمانى كه در سال 541 درگذشت ، سرزمينش ميان فرزندانش تقسيم شد . بيشتر نفوذ ، از آن محمود نورالدين بود كه مملكت خويش را توسعه داد .\r\n( 2 ) . صليبىها مجموعه‌اى از دولت‌هاى اروپايى بودند كه يك راهب فرانسوى به نام بطرس ناسك آنان را به جنگ‌مسلمانان كشاند . وى در سرزمين‌هاى مختلف اروپا مىگرديد و آنان را براى جنگ با مسلمانان تحريك مىكرد و سپاهيان آنان را به ميدان‌هاى نبرد مىفرستاد . شايد مهم‌ترين عامل ، ستم ترك‌هاى سلجوقى در حق نصاراى شام و حجاج بيت‌المقدس بود . اين فتنه از سال 489 آغاز شد و تا سال 669 چيزى حدود 180 سال ادامه يافت . در اين دورهء طولانى ، صليبىها در مصر و شام و عراق ، بارها و بارها با مسلمانان نبرد كردند و چندين بار بر بيت‌المقدس و برخى ديگر از بلاد اسلام غلبه يافتند .\r\n","page_name":" 266 ","page_number":266},
  {"content":"\r\n\r\nاز مصر حفاظت مىكرد و عاضد وزير ديگرى با نام صلاح الدين برادر اسدالدين را به وزارت انتخاب كرده ، لقب الملك الناصر را به او داد . بدين ترتيب در مصر « خلافت » فاطمى اما « حكومت » زنگى شد .\r\nدر اين خلال ، حكومت مكه همچنان در اختيار عيسى بن فُلَيته بود و زنگىها نبرد با حجاز را آغاز كرده ، به تدريج در مكه مستقر مىشدند و خطيب بالاى منبر به موازات دعا براى فاطميان ، براى زنگيان هم دعا مىكرد . « 1 »\r\nعيسى بن فليته از نفوذ جديد در مكه فراوان بهره برد . آن حالت آشفتگى كه محصول رقابت ميان عباسيان و فاطميان بود اكنون در بلاد مختلف فروكش كرده و جاى خود را به آرامش داده بود . زنگىها اموال زيادى در مكه انفاق مىكردند كه در نتيجهء آن و نيز استقرارى كه صحبتش شد ، زمينه براى گسترش تجارت و امنيت راه‌ها فراهم شد .\r\nدر سال 567 حكومت مكه همچنان در اختيار عيسى بن فليته بود و صلاح الدين بن ايوب وزير زنگىها در مصر . وى كار را بر عاضد عباسى سخت گرفت و با اين استدلال كه او شيعه است ، توانست از دعاى براى وى بر منابر جلوگيرى كند و به جاى آن دعا براى عباسيان بشود . نمايندگان او در سال 567 براى تأييد دعا براى عباسيان به مكه آمدند .\r\nعيسى بن فليته هم خواستِ او را پذيرفت . دو سال به همين منوال گذشت تا آن كه صلاح الدين ايوبى سقوط فاطميان را رسماً اعلام كرد و دولت او در سال 569 در مصر و شام تأسيس گرديد و در مكه به نام او خطبه خوانده شد . اين بحث را در دورهء ايوبيان به تفصيل بيان خواهيم نمود .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 230 .\r\n","page_name":" 267 ","page_number":267},
  {"content":"\r\n\r\n\r\nكلياتى در بارهء دوران فاطميان\r\n\r\nوضعيت سياسى\r\nبه نظر مىرسد علوىگرى كه دورانى طولانى براى گرفتن خلافت از عباسيان مجاهدت كرده بود ، در جريان پيروزى فاطميان كه شيعهء على عليه السلام بودند ، به گونه‌اى در دورهء مورد بحث تاريخى ما به پيروزى رسيد . اين امر با غلبهء آنان بر بخش مهمى از بلادى كه در گذشته زير سيطرهء عباسيان بود و نيز ايجاد حكومتى مشابه در يمن و دولت ديگرى به اسم قرامطه در بحرين ، منهاى برخى از جنبش‌هاى وابسته اما كوچك كه در بخش‌هاى ديگرى از دنياى اسلام موقعيتى به دست آورد ، تحقق يافت و در جمع نشان از غلبهء چيزى داشت كه به رغم برخى از اختلاف نظرها ميانشان ، بايد نامش را تشيع علوى نهاد .\r\nدر همين وقت ، اشراف علوى مكه هم قدرت يافتند كه در اين ميان بايد از بانى اصلى آن جعفر بن محمد [ م 380 
  ] جدّ اشراف ياد كرد كه در پى سقوط دولت اخشيديان در مصر ، دولتش را در مكه اعلام كرد و حكومتش را مستقل نمود .\r\nاين جنبش ، همان‌گونه كه گفتيم از محدودهء مكه بيرون نرفت و سرزمين تحت فرمان آن تا جده در غرب و تا طائف در شرق بود . از اين رو اين دولت از سوى دولت فاطميان كه همسايهء آن و در مبادى تشيع با آنان مشترك بود ، مورد حمايت قرار گرفت و پايه‌هايش استوار شد و با استفاده از شايستگىهاى خود جعفر به پيروزى و تثبيت رسيد .\r\nجز آن كه با روى كار آمدن فرزندش ابوالفتوح ، مسائل تازه‌اى مطرح شد و او براى خود\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمدعى خلافت گرديده ، خويش را شايسته‌تر از فاطميان براى خلافت دانست . وى در حرم ، خود را خليفه ناميد و از مردم حجاز بيعت خواست و آنان هم با او بيعت كرده ، لقب « راشد » را به او دادند .\r\nاين اقدام او سبب برخورد فاطميان با وى شد و آنان توانستند برخى از اطرافيان ابوالفتوح را از وى دور سازند . چيزى نگذشت كه وى ساقط گرديد و يكى از عموزادگانش قدرت را به دست گرفت . زمانى كه ابوالفتوح ، اين سرانجام نافرجام را ديد ، دوباره در پى كسب رضايت فاطميان برآمد و با اهالى برخورد مثبت كرد تا اين كه به حكومت برگشت و ديگر دعوت به خلافت خويش نكرد ؛ چيزى كه اعقاب بعدى وى از اشراف هم هيچ‌گاه در پىاش بر نيامدند به جز شريف حسين ، آن هم پس از گذشت نُه قرن و نيم از آن ماجرا كه شرحش خواهد آمد .\r\nامارت مكه براى صد سال در اختيار نسل ابوالفتوح باقى ماند . پس از آن به سليمانىها ، عموزادگان او منتقل گرديد . آنان فرزند سليمان جون ( طبقهء دوم ) بودند .\r\nفاطميان دريافتند كه سليمانىها بناى دعوت به آنان را ندارند . به همين دليل شيعيان خود در يمن را به حملهء به مكه تحريك كردند . آنان نيز به مكه يورش برده سليمانىها را از امارت دور كردند و حكومت را در اختيار طبقهء سوم اشراف از عموزادگان همان سليمانىها قرار دادند . اينان فرزندان ابوهاشم محمد بن جعفر بن محمد بن حسين بودند . « 1 »\r\nحكومت اين طبقه از اشراف تا سال 597 يعنى نزديك به يك قرن و نيم به درازا كشيد . پس از آن به عموزادگان آنان ، يعنى طبقهء چهارم از اشراف رسيد .\r\nاستقلال اشراف مكه هميشه درآميخته با نفوذ دولت‌هاى قوى ديگر بود و نتيجه آن كه براى فاطميان ، عباسيان و يا زنگيان و گاه دو دولت دعا مىشد . اين نفوذ از بناها و كارهاى عمومى كه هر كدام از اين دولت‌ها در وقت نفوذ در آن شهر انجام مىدادند به دست مىآيد . آنان بر اين باور بودند كه در جريان تسلط بر اين شهر بايد مانند ديگر\r\n\r\n\r\n","description":"","footnote":"\r\n( 1 ) . محمد بن جعفر بن محمد بن عبدالله بن ابى هاشم بن حسين الامير بن محمد الثائر ( عاتق ) .\r\n","page_name":" 269 ","page_number":269},
  {"content":"\r\n\r\nشهرهاى تابع خود ، چنين اقداماتى را انجام دهند .\r\nبا اين همه بايد توجه داشته باشيم كه نفوذ اين دولت‌ها در مكه و تأثير آن بر استقلال مكه تنها به آن اندازه بود كه روى منبر براى آنها دعا شده و بخشش‌هاى آنان مورد پذيرش قرار گيرد . بسا اشراف مكه در اين باره يعنى پذيرش آوردن نامشان در خطبه معذور بودند ؛ زيرا آنان در مكه‌اى حكومت مىكردند كه به لحاظ نيروى انسانى ، شمار كافى سرباز براى تأمين امنيت آن نداشتند . به علاوه منابع مالى آن براى مخارج آن كفايت نمىكرد . به همين دليل ، راهى جز كنار آمدن با قدرت‌هاى بزرگ وپذيرش بخشش‌هاى آنان ، هر بار از يكى از آنها را نداشتند .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nوضعيت اجتماعى در روزگار فاطميان\r\n\r\nجنبه‌هاى عمرانى و اجتماعى\r\nآبادانى مكه در اين دوره از آنچه در دورهء دوم عباسى بود بيشتر نشد ، زيرا وجود فتنه‌ها در مكه مانع از توجه به مسائل عمرانى بود . گروه‌هاى سه‌گانهء اشراف بيش از آن كه به فكر عمران مكه باشند در انديشهء نگهدارى آن بودند . آنان به ساخت قلعه‌ها مىپرداختند تا مانع دشمنى ديگران شوند . ناصر خسرو مىگويد كه آنان [ خانه‌ها و قلعه‌ها را 
  ] ميان منافذِ كوه‌ها را مىساختند و هر فضايى كه مىيافتند اطرافش را ديوار مىكشيدند .\r\nاين فتنه‌ها به نوبهء خود ، تأثير خاص خود را ميان مردم مكه داشت و آنان را از بابت گرسنگى و قطحى ، سنگدل بار آورده بود . ناصر خسرو مىنويسد : در برخى از سالها در اين دوره چيزى حدود 35 هزار نفر از مكه بيرون رفتند . جمعيت مكه هم در سال 422 حدود دو هزار نفر بوده است .\r\nناصر خسرو از دشوارىهاى مكه در برخى از سنوات ياد كرده كه ناشى از كم آبى بوده است . سپس مىنويسد : آنان بركه‌ها وحوضچه‌هايى را براى نگهدارى آب مىسازند . ساختن هر منبع ده هزار دينار هزينه مىبرد . وى مىگويد : در مكه دو حمام وجود داشت كه از سنگ ساخته شده بود و تصوّر مىكنم كه از روزگار اموى و عباسى باقى مانده بود . و مىنويسد : مغازهء عطارها در مسعى است و حجامتگران در مروه هستند .\r\nشمار دكان‌هاى آنان بيست عدد است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nچنين مىنمايد كه تأثير زندگى فاطميان در مكه به رغم همهء دشوارىها در مكه ، بيش از زندگى عباسيان بود . بسا دليل آن نزديكى مصر به حجاز يا ارتباط فاطميان با حكام آن شهر بود كه بيش از ارتباط اين حاكمان با عباسيان بود . ما اين تأثير را در نظام ادارى و آداب و رسوم عمومى به خوبى شاهد هستيم .\r\nفاطميان امام خود را چنان تصوّر مىكردند كه اطراف او را حاله‌اى از تقدّس و پاكى گرفته است . « 1 » اين ديدگاه روى نگاه مردم مكه نسبت به اشراف تأثير گذاشت . بعد از آنى كه امراى مكه در نگاه رعاياى خود به جز امارت مستحق هيچ‌گونه تقديس و تنزيه نبودند ، اشراف مكه توانستند در اطراف خود جلال و جبروتى پديد آورند و عامه را واداراند تا آنان را تقديس كنند و در اين باره چندان اصرار ورزيدند يا مردم خود چنين كردند تا آن كه غلوِّ در تقديسِ هر شريفِ منسوب به خاندان حاكم عموميت يافت . وقتى من از خاندان حاكم سخن مىگويم ، مقصودم توجه به گروهى است كه آنان را سادات مىناميم و به رغم آن كه هم خانواده‌اى با اشراف بودند ، اما از آن تقديس بى بهره بودند . اين در حالى بود كه جدّ همهء آنان فاطمه زهرا عليها السلام بود .\r\nاين تأكيد بر تقديس اشراف حاكم تا آنجا پيش رفت كه كسانى از اينان تصوّر مىكردند كه برابر ساير مردم از غير اشراف ، نوعى امتياز شرعى دارند .\r\nفاطمىها نيز خود تمايل به مظاهر ابهت داشته و كاخ‌هايشان از آداب و رسوم كه مىبايد رعايت مىشد ، پر شده بود . اين مطلب در اشراف حاكم بر مكه هم تأثير گذاشته ، آنان هم در پى ابهت در مجالس ومواكب و مراسم‌هاى خاص خود بودند ، چيزى كه در مكه سابقه نداشت . آنان شروع به دور شدن از رعايا كرده ، براى خود حاجب گرفتند .\r\nهمچنين براى خود گروه موسيقى خاص درست كردند كه برابر قصرهاى آنان مىنواختند ، چيزى كه به آن النوبه گفته مىشد و به هدف بالا بردن اين ابهت به نهايتش به كار گرفته مىشد . آنان در وقت حركت ، كاروانى از سواران را به راه مىانداختند كه هر\r\n\r\n\r\n","description":"","footnote":"\r\n( 1 ) . بنگريد : تاريخ الإسلام السياسي ، ج 3 ، ص 252 .\r\n","page_name":" 272 ","page_number":272},
  {"content":"\r\n\r\nكجا مىرفتند ، همراهىشان مىكردند .\r\nالبته ما بايد برخى از آنان را كه اهل تواضع بودند استثنا كنيم ، كسانى كه بدون حاجب برابر مردم ظاهر مىگشتند ، و براى رسيدگى به دادرسى عامه و گرفتن حق ضعفا و مظلومان ، جلوس داشتند .\r\nمكهء اين دوره ، شاهد برخى تقسيمات ادارى بود كه در مصرِ فاطمى مرسوم بود . به جز قاضى و بيت المال و بريد و محتسب ، كسى ناظر بازار بود . همين طور شرطه كه مسؤول امنيت بود . يك نفر هم فرمانده سپاه و شخص ديگرى صاحب باب الاماره بود .\r\nبيشتر اين كارها در قصرهاى مخصوصى كه پشت دارالندوه قرار داشت انجام مىگرفت .\r\nبرخى هم در طبقات زيرين خانه‌هاى امرا بودند . منازل بيشتر آنان هم در نزديكى دارالندوه در محله‌اى كه در حال حاضر شاميه ناميده مىشود ، قرار داشت .\r\nرؤسا معمولًا با جلال و جبروت بودند و بالاترين موقعيت ، از آنِ قاضى و امام و خطيب مسجد بود . به نظرم استقبال از خطيب و تجميل منبر با پارچه‌هاى زرباف و ايستادن خدام در برابر منبر و نشستن كسانى بر برخى پله‌هاى منبر تا در پى دعاهاى خطيب در صور بدمد - چيزهايى كه پيش از آمدن آل سعود شاهدش بوديم - ترديدى نيست كه از ساخته‌هاى همين دوره بوده است كه مردم متأثر از كارهاى فاطميان بودند .\r\nاز ديگر ساخته‌هاى اين دوره ، دستورات حاكم فاطمى در سال 396 است كه گفته بود ، وقت بردن نام وى در خطبه ، مردم از جاى برخيزند . اين از عادات آنان بود كه در مصر وجود داشت و وقت نام بردن از خليفه در مسجد يا ديگر اجتماعات و بازار مىايستادند . اين به رغم آن بود كه گفته شده است ، فاطميان هيچ كس را مجبور به پذيرش مذهب خود نمىكردند . « 1 »\r\nمكهء اين دوره ، شاهد برخى از اعياد و جشن‌ها ، علاوه بر اعياد دينى بود . مانند عيد\r\n\r\n\r\n","description":"","footnote":"\r\n( 1 ) . عبقرية الفاطميين ، ص 18\r\n","page_name":" 273 ","page_number":273},
  {"content":"\r\n\r\nمولد النبى صلى الله عليه و آله ، « 1 » عيد تولّد فاطمه زهرا ( س ) ، عيد تولّد خديجه كبرى ( س ) و سيده آمنه و امام على عليه السلام . همين طور مراسم روز عاشورا و آخرين چهارشنبه ماه صفر . به نظرم همهء اينها از طريق فاطمىها در مكه رواج يافت و آنان هم به خاطر تشيع و پيروى از اهل بيت عليه السلام اين جشن‌ها ومراسم را برگزار مىكردند و پيش از آن در مكه وجود نداشت . اين عادات تا وقت ورود سعودىها در مكه در سال 1343 وجود داشت و آنان آنها را برداشتند . « 2 »\r\nتصوّر من بر اين است كه مذهب شيعه تحت تأثير فاطمىها در مكه گسترش يافت ، همين طور با دستور اشراف كه برخى از آنان تمايل به تشيع داشتند ؛ دليل من افزودن « حيّ على خير العمل » به اذان در منابر مسجد الحرام است . اين كارى شيعى بود كه فاطمىها و برخى از حاكمان مكه انجام مىدادند .\r\nنيز باور من اين است كه از نخستين كارهاى فاطميان در مكه ، گذاشتن لقب « اشراف » بر حاكمان مكه و دادن لقب « سادات » به عموزادگان آنان بود . اين القاب تا پيش از قيام جعفر در روزگار فاطميان وجود نداشت .\r\nهمچنين در مكهء اين دوره ، لباس تازه‌اى كه از حرير و كتان بود ، رواج يافت . همين طور انواع پارچه‌هاى برّاق كه با تابش خورشيد به آنها ، نور را منعكس مىكرد . اين لباس‌ها از مصر وارد مىشد . همين طور عمامه‌هايى با پارچهء زرىباف كه شبيه نى بود ، در\r\n\r\n\r\n","description":"","footnote":"\r\n( 1 ) . جشن مولد النبى صلى الله عليه و آله كه در محل تولد آن حضرت در شعب ابىطالب در نزديكى حرم خداوند برگزار مىشد وبعدها در تمام شهرها به مناسبت شب ميلاد مشابه آن برگزار مىگرديد از زمان فاطميان باب شد . در اين باره شرحى مفصل همراه با كتاب‌هاى بيشمارى كه در بارهء تولد آن حضرت و مولوديه‌ها نوشته شده ، در مقاله‌اى در مقالات تاريخى ، دفتر يازدهم ، صص 217 - 250 آورده‌ايم . ساختمان محل تولد كه همچنان مورد زيارت شمارى از زائران شيعه و سنى است ، اكنون به عنوان مكتبة المكة المكرمه نگهدارى مىشود . در بارهء موقوفاتى كه در مصر براى برگزارى جشن‌هاى مولد النبى صلى الله عليه و آله وجود داشته است بنگريد : مخصصات الحرمين الشريفين فى مصر ، صص 377 - 378 . « ج »\r\n( 2 ) . حجازىها اعياد ديگرى هم تا اين اواخر داشتند . يكى 27 رجب بود كه آن را عيد معراج مىگفتند ، ديگرى 15 شعبان كه دعاى مخصوصى داشت . و ديگرى 6 صفر . يكى از امثال باديه اين است : عيدى جز عيد نحر و ششم صفر نيست .\r\n","page_name":" 274 ","page_number":274},
  {"content":"\r\n\r\nاين دوره رواج يافت . جُبّه هم كه شبيه همان چيزى است كه تاكنون هست ، از همان عهد است .\r\nفاطميان در مصر ، به خصوص در اعياد و مناسبت‌ها ، خلعت به امرا و وزرا مىدادند .\r\nدر اين لباس‌ها ، از نخ زرى و نقره استفاده شده بود . به نظرم امراى مكه هم از اين خلعت‌ها كه وسيله‌اى براى ايجاد پيوند و ارتباط ميان آنان و فاطميان بود ، بهره‌مند بودند .\r\nانواع مختلفى از لباس‌هايى كه از نخ زرى و نقره‌اى در آنها استفاده شده بود در ايام حج و مناسبت‌ها به مكه اهدا مىشد . طبيعى است كه پوشيدن اين قبيل لباس‌ها در ميان طبقات بالا در مكه شايع گردد و بر پوشش اهالى ، آن مقدار كه در لباسهاى آنان ظاهر شود تأثير بگذارد و تا آنجا تغيير كند كه شبيه پوشش‌هاى رايج ميان فاطميان باشد .\r\n\r\nعلم و دانش\r\nدر فصل مربوط به زندگى علمى در دورهء دوم عباسى گفتيم كه حلقه‌هاى علم در مسجد ، مملو از طلاب و استادانى از پيروان مالك و شافعى و بعد از آن احمد بن حنبل بود . نيز اشاره كرديم كه با ورود به قرن چهارم ، به دليل پراكنده شدن بزرگان مكه در شهرها ، اين وضعيت به سستى گراييد . سستى مزبور در طول قرن چهارم تا ششم ادامه يافت . در اين مدت ، دانش تنها در برخى از خاندان‌هاى علمى بود كه به صورت ارثى علم و خطابت جمعه و امامت مسجد ميانشان ادامه مىيافت . از برجسته‌ترين اين خاندان‌ها در اواخر دورهء فاطمى در قرن ششم ، خاندان طبرى بود .\r\nخاندان طبرى خود را به قريش منتسب مىكردند . اجداد آنان از مهاجرانى بودند كه زمان عباسيان هجرت كرده ، به طبرستان ، رفته بودند ، اما اندكى نگذشت كه نوادگان آنان در قرن پنجم به مكه بازگشتند . نخستين كسى كه برگشت ابومعشر طبرى بود . وى در مكه سكونت نمود و از سال 488 شروع به تدريس كرد . در قرن ششم كسانى از اين خاندان مانند رضىالدين بن ابىبكر شهرت يافتند . از نسل اين خاندان كسانى همچنان در لباس اهل علم بودند تا آن كه در قرن سيزدهم هجرى منقرض شدند . « 1 »\r\n\r\n\r\n","description":"","footnote":"\r\n( 1 ) . مختصر نشر النور ، عبدالله ابوالخير ، چاپ شال 1398 با تحقيق محمد سعيد العامودى ، و احمد على ( عاتق ) .\r\n","page_name":" 275 ","page_number":275},
  {"content":"\r\n\r\n\r\nراه حج\r\nبيشتر حجاجى كه اين زمان به حج مىآمدند ، از راه مصر مىآمدند ، جايى كه حجاج اندلس و مغرب و افريقيه هم دريايى و خشكى به آنجا مىرسيدند . سپس حجاج ترك و قفقاز و بخارا و قرم و شمال روسيه و سيبرى و جزاير درياى مديترانه بودند كه از راه شام مىآمدند . در اين وقت به مصر مىرفتند تا با ديگر حجاج در قاهره اجتماع كنند .\r\nشمارى از آنان ، بعد از رمضان ، به سوئز مىرفتند تا با كشتى به جده بيايند . شمار زيادى هم به صعيد و از آن جا از راه خشكى يا از طريق نيل به قوص مىرفتند . بيست روز طول مىكشيد تا به عيذاب « 1 » يا قصير « 2 » در قسمت بالاى صعيد در ساحل درياى احمر برسند . در آنجا منتظر كشتى مىشدند تا آنان را به جدّه منتقل كند . اقامت آنان در ساحل آنجا يك ماه بود ، چنان كه ده روز طول مىكشيد تا به جدّه برسند .\r\nحجاج از كشتىهاى نااستوار استفاده مىكردند ، قايق‌هايى كه از حصير بودند و صاحبان آنها به حجاج ، زور مىگفتند و بيشتر از اندازه بر آنها سوار مىكردند و به همين دليل مواجه با خطرات دريايى بودند ، به طورى كه برخى از كشتىها غرق مىشد .\r\nمنطقهء عيذاب و قصير در اختيار يك بدوى از اعراب بجاه و مندوب بود كه از سوى حكومت مصر گماشته شده بود . اين حاكمان وظيفهء گرفتن پول از حجاج را به نيابت از حاكمان مصر داشتند و درآمد حاصله را با آنان تقسيم مىكردند .\r\nعرب بجاه كار انتقال حجاج را از صحراى صعيد بر روى شترانشان و در دريا تا\r\n\r\n\r\n","description":"","footnote":"\r\n( 1 ) . بندرى در ساحل درياى سرخ در غرب آن در سواحل مصر . اين بندر در مسير قافله‌هايى از قوص - در منطقهء صعيدمصر - بود و حجاج به دلايلى آن را به خاطر اين كه مقابل جده بود ترجيح مىدادند . با بازگشايى بندر طور به دليل عظمت ديرينه‌اش ، عيذاب از اهميت افتاد و اين در اواخر قرن چهاردهم ميلادى ( قرن نهم هجرى ) بود . بنگريد : الملاحة و علوم البحار عند العرب ، ص 81 .\r\n( 2 ) . بندر كوچكى در انتهاى راه قافله‌ها از قنا به مصر كه در دوران بطلمىها شهرت يافت و به نام ليكوس اليمن شهرت يافت . الملاحة و علوم البحار ، ص 79 .\r\n","page_name":" 276 ","page_number":276},
  {"content":"\r\n\r\nجدّه بر كشتىهايشان ، بر عهده داشتند . آنان با استفاده از اين فرصت ، حجاج را به تنگنا مىانداختند و گاه مىشد كه آنان را گرفتار عطش مىكردند تا بميرند و اموالشان را تصاحب كنند .\r\n\r\nتعميرات و اصلاحات در مسجد\r\nفاطميان توجه زيادى به اصلاح خرابىهاى واقع شده در مسجد الحرام داشتند .\r\nآنان برخى از ستون‌هاى رخام را تجديد كرده و برخى از مواضع سقف را تعمير نمودند جز آن كه توجه عباسيان به اين امور روشن‌تر است . آنان كارهاى اصلاحى فراوانى در كعبه صورت دادند . سقف مسجد در سال 542 تعمير شد . همين طور سنگ‌هاى رخام در سال 550 اصلاح شده و ركن يمانى را كه در سال 559 آسيب ديده بود ، استوار كردند . مطيع عباسى قنديلى كه ششصد مثقال طلا بود به كعبه اهدا كرد . « 1 » همان سال قنديل‌هايى از نقره اهدا گرديد . مكتفى عباسى در سال 551 درى كه زيبا ساخته شده و نام خليفه روى آن بود ، به كعبه اهدا كرد . همين طور ناودانى با نقش زيبا در سال 541 فرستاد . محمد جواد ، امير موصل ، كارهاى اصلاحى فراوانى در مسجد انجام داد ، از آن جمله در منارهء باب العمرة ، و قبّه عباس در نزديكى زمزم . همين طور در صحن مسجد يك ساعت آفتابى براى تعيين وقت ساخت . « 2 » محل آن در 43 ذراعى - به ذراع آهن - از ركن كعبه به سمت منبر قرار داشت . اين جايگاه بعدها از ميان رفت و هيچ اثرى از آن برجاى نماند . « 3 »\r\nاز جمله كسانى از شخصيت‌هاى مسلمان كه به كعبه توجه كرد ، شخصى معروف به شيخ رامشت بود كه نامش ابوالقاسم ابراهيم بن حسين فارسى بود . وى رباطى [ در سال 529 
  ] « 4 » در نزديكى باب ابراهيم براى سكونت فقراى صوفيه از اصحاب مرقّعات\r\n\r\n\r\n","description":"","footnote":"\r\n( 1 ) . تاريخ تواريخ البشر ، خطى .\r\n( 2 ) . منائح الكرم ، ج 3 ، ص 490 .\r\n( 3 ) . الإعلام بأعلام بيت اللَّه الحرام ، ص 191 .\r\n( 4 ) . همان ، ص 216 .\r\n","page_name":" 277 ","page_number":277},
  {"content":"\r\n\r\nساخت . « 1 » همين طور ناودانى در سال 541 به كعبه اهدا كرد و در سال 532 كعبه را با پارچه‌هاى نرم و نازك پوشاند كه هيجده هزار دينار مغربى هزينه برداشت . « 2 » همين طور ابونصر استرآبادى پردهء سفيدى از توليد هند در سال 446 براى كعبه تهيه كرد .\r\nفاطميان ، كعبه را با پارچه ديباج سفيد مىپوشاندند ، در حالى كه عباسيان براى پردهء كعبه از پارچهء سياه كه شعار عباسيان بود استفاده مىكردند ، چيزى كه تا به امروز مانده است . « 3 »\r\nشيخ باسلامه در كتاب عمارة المسجد « 4 » مىنويسد ، تصوّرش بر اين است كه مقامات اربعه در مسجد بين قرن‌هاى چهارم و پنجم ، يعنى دوره‌اى كه ما اكنون در آن بحث مىكنيم ايجاد شده است . دليلش آن كه مورخان و سفرنامه نويسانى كه پيش از آن مسجد را وصف كرده‌اند و آخرين آنها صاحب عقد الفريد است ، چيزى از اين بابت اظهار نكرده‌اند . اين در حالى است كه ابن جبير در سفرنامهء خود كه به سال 578 نوشته از آن سخن گفته و معناى آن اين است كه اندكى پيش از آن ايجاد شده بوده است .\r\nبه نظرم ، اظهار نظر باسلامه درست نيست ؛ زيرا باور من اين است كه به همراه ديگر نوآورىها ، اين هم مربوط به زمان فاطميان است . امامان مذاهب و از جمله امام زيديه متفرق نماز مىخواندند . حنبلىها امام نداشتند . ما در بحث خود در بارهء دورهء ايوبىها در بارهء وصف ابن جبير نسبت به مقامات اربعه و كيفيت نماز خواندن ائمهء مذاهب سخن خواهيم گفت .\r\n\r\n\r\n","description":"","footnote":"\r\n( 1 ) . رباط رامشت كه از آنِ اين مرد ايرانى بود ، در سال 529 وقف براى همهء صوفيان شد . اين رباط در سال 802 آتش‌گرفت كه شريف حسن بن عجلان در سال 852 آن را تعمير كرد . بنگريد : العقد الثمين ، ج 1 ، ص 119 ؛ شفاء الغرام ، ج 1 ، ص 332 ؛ منائح الكرم ، ج 3 ، ص 54 ( متن و پاورقى ) . على بن عبدالقادر طبرى ( م 1070 ) در باره او مىنويسد كه وى درى براى كعبه هم درست كرد كه سال 541 آن را به مكه آوردند . بنگريد : الأرج المسكى ، ص 151 . در بارهء تحولات بعدى اين رباط و آتش‌سوزى در آن و تعميراتى كه براى بازسازى آن صورت گرفت بنگريد : الإعلام بأعلام البيت اللَّه الحرام ، ص 219 . « ج »\r\n( 2 ) . البداية والنهاية ، ج 12 ، ص 264 ( تحقيق على شيرى ) .\r\n( 3 ) . همان .\r\n( 4 ) . ص 225 .\r\n","page_name":" 278 ","page_number":278},
  {"content":"\r\n\r\nدر كنار حجرهء زمزم چهار حوض وجود داشت كه آب در آنها ريخته شده و از آن وضو گرفته مىشد . در جلوى چاه زمزم در سمت شرق ، بناى ديگرى بود كه به آن قبّهء سقاية الحاج گفته مىشد . در آنجا سبوهايى بود كه حجاج از آن‌ها آب مىخوردند . بعد از اين بنا در همان سمت شرق بناى مستطيل مانند ديگرى بود كه سه قبّه روى آن بود و خزانهء روغن ناميده شده ، در آنجا شمع و روغن و قنديل بود . در اطراف كعبه ، ستون‌هايى بود كه با چوب‌هايى كه روى آنها نقش و نقره بود ، به هم متصل شده بودند . به اين چوب‌ها چلچراغ‌هايى آويزان بود كه آويزه‌هايى مثل حلقه آنها را نگه داشته بود و فاصلهء آنها تا كعبه 150 ذراع يعنى به اندازهء مسافت مطاف بود . « 1 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 279 ","page_number":279},
  {"content":"\r\n\r\n\r\nدوران ايوبيان\r\nپيش از اين اشاره كرديم كه سلطان محمود زنگى حاكم شام ، اسدالدين فرماندهء خود را براى كمك به فاطميان مصر بر ضد صليبىها به مصر فرستاد ، آن هم درست همان هنگام كه زوال فاطميان آغاز شده بود . عاضد فاطمى ، آخرين خليفهء فاطمى ، اسدالدين را به وزارت انتخاب كرد و پس از او هم برادرزاده‌اش صلاح الدين بن ايوب را براى اين كار برگزيد .\r\nنيز اشاره كرديم كه صلاح الدين ، بىحرمتى به خليفهء فاطمى را آغاز كرد و چيزى نگذشت كه سقوط او را اعلام و استقلال خويش را بر ملا ساخت . بدين ترتيب دولت ايوبيان به موازات نابودى فاطميان در مصر و شام آغاز گرديد .\r\nاما در ارتباط با مكه ، نفوذ صلاح الدين ايوبى ، پس از پيروزى او در مصر ، در مكه هم بالا گرفت . وى در تأييد خطبه خوانى براى عباسيان تلاش مىكرد ، زيرا وى به طور اسمى به خلافت عباسيان باور داشت . وى با اشراف خلافت عباسى تلاش براى نفوذ در مكه تلاش داشت و امير اين شهر عيسى بن فليته هم در دعاى براى عباسيان با وى كنار آمد و نام صلاح‌الدين را هم بر آن افزود .\r\nبدين ترتيب ، قافلهء حج عراقى كارش را تحت اميرالحاجى كه خليفهء عباسى تعيين كرد ، آغاز نمود . « 1 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 230 .\r\n","page_name":" 280 ","page_number":280},
  {"content":"\r\n\r\nمالك بن ابى فليته ، در سال 565 نزاع با عيسى را آغاز كرد و توانست نيم روز بر مكه تسلط يابد . پس از آن با يكديگر مصالحه كردند . در سال 567 بار ديگر نزاع درگرفت و مالك با سپاهى از قبيلهء هذيل بر مكه تاخت كه عيسى او را شكست داد و وى به جدّه گريخت و در آنجا به غارت مراكز تجارى پرداخت .\r\n\r\nداود بن عيسى\r\nبا درگذشت عيسى در سال 570 فرزندش داود به امارت دست يافت . اما حكومت نيم روزهء او با تحريكى كه از سوى عباسيان صورت گرفت ، توسط برخى از شورشيان كه سخت به او حمله كردند ، سرنگون شد . او را از مكه بيرون كردند و برادرش مكثر را به جايش نشاندند . اين اتفاق در سال 571 افتاد . « 1 »\r\n\r\nمكثر بن عيسى\r\nزمانى كه به سال 571 مكثر به امارت مكه رسيد ، دريافت كه بايد كار خود را در پايگاهش مكه تقويت كند تا استبداد بغداد همان گونه كه برادرش را ساقط كرد ، به او آسيب نزند . وى شروع به خريد اسلحه و آماده كردن مردان جنگى كرد . همچنين بالاى ابوقبيس قلعه‌اى ساخت تا اگر اميرالحاج عراق براى منازعهء با وى تلاش كرد و خواستار عزل او شد ، بتواند در آنجا پناه گيرد . با اين حال ، همچنان به نام عباسيان و ايوبيان خطبه مىخواند .\r\nزمانى كه بغداد به فعاليت‌هاى وى پىبرد ، احساس خطر كرده به طاشتكين اميرالحاج كه برادر صلاح‌الدين بود دستور داد تا مكثر را از مكه اخراج كرده ، قلعهء او را تخريب كند .\r\nزمانى كه كاروان حج عراق به عرفات رسيد و از آنجا به سمت مزدلفه آمد ، در مزدلفه توقف نكرده ، گذشت . برخى جمرات را رمى كرده و همچنان حركت كردند تا به\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 198 .\r\n","page_name":" 281 ","page_number":281},
  {"content":"\r\n\r\nابطح رسيدند و آنگاه شروع به آزار مردم كردند . پس از آن فرياد حمله به مكه برخاست و نبرد شديدى درگرفت كه عدهء زيادى از دو طرف كشته شدند و اموال حجاج و مردم به غارت رفت . « 1 »\r\nو اين‌چنين بود كه عباسىها و اشراف و مسلمانان از هر تيره و طايفه در مثل چنين رخدادهايى ، روح دين را كه همه را به اتحاد فرا مىخواند تا با يكديگر دوستى و اتحاد و الفت داشته باشند و حول يك شعار واحد متحد شوند ، فراموش كردند و جز به اهداف سياسى و تسلط بر حكومت نينديشيدند . آنان براى رسيدن به اين اهداف ، برايشان اهميت نداشت كه در جاى عفو و بخشش ، فضا را به بدترين و پيچيده‌ترين وضعى كه مجرمان و گناهكاران پديد مىآورند ، تبديل كنند .\r\nترديدى نيست كه اينها جرائمى بود كه كمترين مؤمنان هم از هول آن به لرزه در مىآيند ، چنان كه اينها خوارى و خفّتى است كه رهبران دنياى اسلام بر مسلمانان در هر دوره روا مىدارند و در مقابل قدسيت اسلام ، تجرّى مىكنند و كارى مىكنند تا مردم هم به شعائر اسلامى با نظر استخفاف بنگرند ، چيزى كه شايستهء اين دين بزرگ نيست .\r\nاين كه امروز ما شاهديم تلقّى مسلمانان از حج تنها يك رسم و عادت ساده است و بيشتر حجازىها هم از حج جز به منافع و مصالح خود توجه ندارند ، بدون آن كه اينها يا آنها به واقعيت مناسكى كه انجام مىدهند توجه داشته و آن را با تمام وجود حس كنند ، اينها چيزى نيست جز نتيجهء جناياتى كه رهبران و بزرگانى به بار آوردند كه زمينهء اين استخفاف را فراهم آورده و نسل‌ها را يكى بعد از ديگرى بر آن اساس عادت داده‌اند .\r\n\r\nاسلحهء تازه\r\nجنگجويان در اين رخداد ، از سلاح تازه‌اى استفاده كردند كه پيش از آن در مكه استفاده نشده بود و آن اين كه ديده شد كسى از آنان خانه‌اى از خانه‌هاى مكه را با شيشه‌اى پر از نفت مورد حمله قرار داد ، به طورى كه يكسره در آتش سوخت . خانه‌اى\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 230 .\r\n","page_name":" 282 ","page_number":282},
  {"content":"\r\n\r\nكه به برخى از ايتام مكه تعلق داشت .\r\nمكثر هم به قلعه‌اى كه بر بالاى ابوقبيس ساخته بود ، پناه برد . محاصره ، سه روز به درازا كشيد تا آن كه در روز چهارم امير مكه ، قلعه را به امير الحاج عراق تسليم و او هم آن را ويران كرد . « 1 »\r\nطاشتكين به دستور خليفهء عباسى ، امارت مكه را ضميمهء امارت مدينه نمود كه از آنِ قاسم بن مهنا بود . قاسم پس از سه روز دريافت كه از ادارهء امور مكه عاجز است . به همين دليل طاشتكين بار ديگر داود بن عيسى برادر مكثر را كه در گذشته مورد خشم قرار گرفته بود ، به امارت مكه باز گرداند . اين رخداد در سال 571 افتاد و اندكى نگذشت كه بار ديگر مكثر به حكومت برگشت . « 2 » طاشتكين در زمان اقامت در مكه ، به نام صلاح الدين سكه ضرب كرد . « 3 »\r\n\r\nالغاى ماليات حج ( مكوس )\r\nدر زمان امارت مكثر ، شيخ علوان اسدى حلبى به قصد به جاى آوردن حج به حجاز آمد . وقتى به جدّه رسيد ، از او خواستند تا پول مرسوم را بدهد و او از پرداخت هر وجهى ابا كرده خواست باز گردد . با وى ملاطفت كرده و به امير مكه پيغام دادند . وى گفت تا با مسامحه با وى برخورد شود . وقتى به مكه رسيد و با مكثر ديدار كرد ، مكثر از او عذر خواست و به او توضيح داد كه مكه نياز به اين پول دارد . شيخ قانع شد و تفصيل ماجرا را به صلاح الدين نوشت و صلاح الدين هم پذيرفت تا سالانه هشت هزار إردب ( 64 مَن ) گندم در مقابل الغاى آن ماليات به مكه بدهد . مالياتى كه گرفته مىشد ، هفت و نيم دينار مصرى از هر حاجى بود . « 4 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 230 .\r\n( 2 ) . همان .\r\n( 3 ) . إفادة الأنام ، خطى .\r\n( 4 ) . إفادة الأنام ، خطى .\r\n","page_name":" 283 ","page_number":283},
  {"content":"\r\n\r\nاز جملهء وقايع سال 592 آن بود كه طوفانى در مكه در وقت آغاز مراسم حج آمد كه رمل‌هاى قرمز را روى سر مردم ريخت و برخى از سنگ‌هاى ركن يمانى از جاى درآمد . برخى گفته‌اند كه فقط يك قطعه سنگ بود . در اين طوفان ، كعبه بارها تكان خورد ، چيزى كه سابقه نداشت . « 1 »\r\n\r\nداود بن عيسى\r\nپس از مكثر برادرش داود به امارت مكه رسيد و دو برادر طى 27 سال حكومت را دست به دست مىكردند . آخرين بار در اختيار مكثر بود كه ده سال متوالى تا سال 597 دولتش به درازا كشيد . در اين سال بود كه امارت مكه از دست هواشم كه طبقهء سوم از اشراف بودند گرفته شد تا عموزادگان آنان از اشرافى كه فرزندان قتاده بودند و به آنان طبقهء چهارم اشراف گفته مىشد ، به حكومت برسند . « 2 » آل قتاده هفت قرن ماندند ، تا آنكه سعودىها آنان را از حكومت راندند .\r\n\r\nطبقهء چهارم از اشراف\r\n\r\n[ قتاده 
  ] [ 598 - 617 
  ]\r\nقتاده فرزند ادريس با امراى طبقهء سوم از اشراف - هواشم - در جدّ هشتم مشترك است . وى و طايفه‌اش در باديه سكونت داشتند . وقتى قتاده بزرگشان شد ، آنان را جمع كرده ، به ينبع برد و امراى آن ناحيه را كه عموزادگان دورش بودند از آن‌جا بيرون كرد .\r\nسپس در پى امارت مكه برآمده ، با سپاهى بزرگ راهى آنجا شد با بيرون كردن مكثر ، مكه را براى خود آماده ساخت .\r\nقتاده در پى گسترش امارتش برآمد . به همين دليل فرزندش عزيز را با سپاهى به مدينه فرستاد ، اما امير مدينه قاسم بن مهناى حسينى نيرومندتر از آن بود كه قتاده تصوّر\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n","page_name":" 284 ","page_number":284},
  {"content":"\r\n\r\nمىكرد . وى برآنان يورش برد تا وادارشان كرد عقب‌نشينى كنند . سپس در مكه آنان را محاصره كرد و به عزيز فرزند قتاده نوشت : پسر عمو ! شكستى در مقابل شكست ، محاصره‌اى به محاصره ، و شروع‌كننده ظالم‌تر است ؛ اگر امسال شگفت‌زده‌تان كرد ، سال ديگر دوباره به يثرب برگرديد . « 1 »\r\nچنين مىنمايد كه بغداد روى كار آمدن قتاده را نمىپسنديد . به همين دليل به دشمنى با او برخاست . يكى از حجاج عراقى با يكى از شرفاى مكه كه از نزديكان قتاده بود درگير شده ، در سال 608 او را به قتل رساند . امير قافلهء عراق متهم گرديد و به دنبال آن اشراف و بردگان مكه شورش كرده ، روى دو كوه منى رفته ، شروع به تهليل و تكبير نمودند و با سنگ و سنگ قلاب و تير به مردم حمله كرده ، روز عيد و روز بعد از آن به غارت مردم پرداختند . در اين درگيرى ، گروهى از دو طرف به قتل رسيدند و امير قافلهء عراق به زاهر رفت . قتاده هم سپاهش را در راه آماده كرده ، به آنان يورش برد و در حالى كه مىزدند و مىكشتند ، قتاده مىگفت : اينها كار خليفه است و هدفشان كسى جز من نبود .\r\nبه خدا قسم هيچ كس از حجاج عراقى را باقى نمىگذارم . اين سوگند عمق دشوارى موجود ميان قتاده و عراق را نشان مىداد و اين را كه او مىدانست هدف اصلى خود وى بوده است و اين نشان از آگاهى قتاده و عمق باور او به اين مسأله داشت .\r\nامير حج عراق به خيمهء ربيعه خاتون دختر الملك العادل - سلطان شام - پناه برد . اين زن در آن سال به حج آمده بود . وى هم پيغام تهديدى به قتاده فرستاد و او دست برداشت ، اما در مقابل ، يك صد هزار دينار درخواست كرد كه سى هزار دينار براى او فراهم شد . « 2 »\r\nقتاده از اين كار خود پشيمان شد و راحج فرزندش را به همراه گروهى از يارانش به بغداد فرستاد تا از آنچه پيش آمده عذرخواهى كنند . بغداد هم از آنان استقبال كرده عذرشان را پذيرفت . اندكى بغد خليفهء بغداد در سال 609 اموال و خلاع براى قتاده\r\n\r\n\r\n","description":"","footnote":"\r\n( 1 ) . بنگريد : منائح الكرم ، ج 2 ، صص 269 - 270 .\r\n( 2 ) . شفاء الغرام ، ج 2 ، ص 233 .\r\n","page_name":" 285 ","page_number":285},
  {"content":"\r\n\r\nفرستاد و از او خواست تا به بغداد بيايد . اما قتاده احساس خطر كرده ، حاضر به پذيرش درخواست خليفه نشد و در يك قصيده طولانى براى او فرستاد . « 1 »\r\nخليفه از آن اشعار خشمگين شده برايش نوشت : وقتى زمستان رفت و بهار آمد ، لشكريانى به سوى شما خواهيم فرستاد كه نتوانيد مقابلشان بايستيد . در آن صورت شما را در حالى كه ذليل و تحقير شديد ، از آن‌جا بيرون خواهيم كرد .\r\nوقتى اين تهديد به قتاده رسيد ، او خود را براى رويدادهاى سختى آماده كرده ، به عموزادگانش از آل مهنا در مدينه پيغام داد و از آنان كمك خواست و قرابتشان را يادآور شد .\r\nاى عموزادگان ما از آل موسى و جعفر و آل حسين ! صبر شما در بارهء ما چگونه خواهد بود ؟\r\nما دو شاخهء يك درخت هستيم . ما را رها نكنيد كه فنا دامن اين شاخه‌ها را خواهد گرفت .\r\nوقتى برادرى برادرش را براى خورده شدن آماده كند ، اول از برادرش آغاز مىكنند و دوم از او . « 2 »\r\nبغداد در سال 610 تهديد خود را عملى كرده ، سپاهى به مدينه فرستاد . آل مهنا همان گونه كه قتاده تصور مىكرد برابر مهاجمان ايستاده ، آنان را به شكست كشاندند .\r\nچيزى نگذشت كه بغداد به همين مقدار بسنده كرد و قدرت قتاده را پذيرفت . پس از آن باز خليفه در پى ايجاد روابط دوستانه برآمده ، چندين قريه را به اقطاع به وى سپرد . « 3 »\r\nقتاده به استخفاف بغداد بسنده نكرد ، بلكه اين رفتار را در بارهء ديگران نيز اعمال كرد . ملك عيسى بن عادل ايوبى صاحب حلب در سال 611 براى حج آمد و اموال زيادى را در كارهاى خير صرف كرد . امير مدينه از او استقبال نموده او را در خانه‌اش اسكان داد\r\n\r\n\r\n","description":"","footnote":"\r\n( 1 ) . مؤلف چهار بيت از اين اشعار را آورده است كه شاعر ضمن آن از شجاعت و دليرى خود سخن گفت .\r\n( 2 ) . منائح الكرم ، ج 2 ، ص 282 .\r\n( 3 ) . إفادة الأنام ، خطى .\r\n","page_name":" 286 ","page_number":286},
  {"content":"\r\n\r\nو استقبال فراوانى از او كرد و تا مكه همراهىاش نمود . زمانى كه وارد مكه شد و قتاده با او روبرو شد ، از او پرسيد كجا منزل كنم ؟ قتاده با شلاق خود اشاره به ابطح كرد . ملك عيسى اشارت تحقيرآميز قتاده را دريافت و خشمگين شد ، اما آن را پنهان كرده ، جز در وقت مناسب اظهار نكرد . « 1 »\r\nبعيد نمىدانم بىاعتنايى قتاده در استقبال از سلطان حلب ، ريشه در مصاحبت دشمن قديمىاش امير مدينه با اين سلطان از مدينه تا مكه داشت . وى مىخواست به سلطان حلب بفهماند كه در مكه با آدم متفاوتى جز آنچه در مدينه بوده ، روبرو شده است . بدين ترتيب به نظر مىرسد كه از نظر قتاده ، تلاش مدينه براى دفاع از وى براى از بين بردن كينه‌ها كافى نبوده است .\r\nكار اختلاف ميان قتاده و سالم امير مدينه در سال 612 بالا گرفت . قتاده به مدينه حمله كرده ، آن را محاصره نمود و تعداد زيادى از نخل‌ها را از ميان برد . اين در حالى بود كه سالم بن مهنّا همچنان مصاحبت سلطان حلب را تا شام داشت و يارانش در مدينه از شهر دفاع كردند تا آن كه قتاده را تا وادى الصفرا « 2 » عقب راندند . زمانى كه خبر اين وقايع به شام رسيد ، سالم به سرعت به مدينه بازگشت . سلطان حلب در اينجا كينه‌اى را كه از قتاده در دل داشت آشكار كرده ، سپاهى از تركمانان همراه امير مدينه فرستاد تا او را بر ضد قتاده يارى رسانند . سپاه سالم در وادى الصفرا به قتاده رسيده ، شكست سختى بر او وارد كردند و سلاح و اموال زيادى از وى به غنيمت گرفتند و تعداد زيادى را به اسارت درآورده به دمشق فرستادند . در ميان اسرا تعداد زيادى از اشراف و سادات حسينى و به تعداد آنان از حسنىها بودند . اينان به دست اشراف دمشق سپرده شدند تا آنان را در اوقاف اشراف سهيم سازند . « 3 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 224 .\r\n( 2 ) . وادى صفراء در مسير مدينه از ينبع در نزديكى قريهء معروف بدر است . بلكه بايد گفت بدر در وادى صفراء واقع‌شده و اين يك وادى وسيع است كه قريه‌ها و چشمه‌هاى فراوانى در آن وجود دارد ، كه از نزديكى فريش 28 كيلومترى مدينه آغاز شده و به آثار الجار على در 45 كيلومترى غرب بدر پايان مىيابد .\r\n( 3 ) . إفادة الأنام ، خطى .\r\n","page_name":" 287 ","page_number":287},
  {"content":"\r\n\r\nقتاده دست خالى به مكه بازگشت . وى در انديشهء نفوذ بيشتر در قبيلهء ثقيف برآمد .\r\nبه همين دليل [ در سال 613 
  ] لشكرى را به سوى طائف اعزام كرده ، پس از كشتن مشايخ اين قبيله آنجا را به اشغال خود درآورد . در اين واقعه نامه‌اى تاريخى از پيامبر صلى الله عليه و آله به ثقيف كه نزد حمدان عوفى از شيوخ ثقيف نگه‌دارى مىشد ، مفقود گرديد . « 1 »\r\nقتاده در حالى به مكه برگشت كه قبايل طائف و نواحى آن از وى اطاعت مىكردند .\r\nكسى را هم به نيابت از خود در طائف گذاشت تا بر آن حكومت كند . همين طور برخى از بردگانش را براى تأمين امنيت در آن‌جا مستقر كرد . در واقعه‌اى كه رخ داد ، برخى از شيوخ ، اين نايب و بردگان را به يكى از مناطق اطراف طائف دعوت كردند ، در حالى كه پيش از آن شمشيرهاى خود را در رمل‌ها مخفى كرده بودند . زمانى كه ميهمانان حاضر شدند و با احساس اطمينان نشستند ، همگى آنان را كشتند . « 2 »\r\nاز مسائل شگفت مربوط به قتاده آن است كه وى زمانى يك بادبزن سفيد كه از نخل تهيه شده و دو بيت شعر در آن با رشته‌هاى قرمز نخل بافته شده بود ، براى صلاح الدين ايوبى هديه فرستاد . نمايندهء قتاده به صلاح الدين گفت : شريف قتاده اين بادبزن را كه نه شما ، نه پدرتان و نه جدتان مانند آن را نديده‌ايد ، برايتان فرستاده است . صلاح الدين از اين هديهء ناچيز رنجيد ؛ اما چيزى نگذشت كه اوضاع عوض شد ، چرا كه نمايندهء قتاده نظر او را به اين نكته جلب كرد كه اين بادبزن از نخلى كه در داخل مسجد النبى صلى الله عليه و آله است ساخته شده است . صلاح الدين اين دو بيت شعر را در آن خواند :\r\nمن از نخلى هستم كه در همسايگى قبرى است كه بارها از ديگر مردم برتر است .\r\nسعادت قبرى شامل حالم شده است ، آن گونه كه در خانهء ابن ايوب ، به بهترين نحو مورد پذيرايى قرار گرفته‌ام . « 3 »\r\nقتاده در سال‌هاى نخست امارت خود رفتار خوب و نام نيكى داشت . او توانست\r\n\r\n\r\n","description":"","footnote":"\r\n( 1 ) . بهجة المباهج فى بعض فضائل طائف و وج ، ص 38 ؛ منائح الكرم ، ج 2 ، ص 275 . متن اين نامه را مصحح منائح در پاورقى همان صفحه به نقل از سيره ابن هشام آورده است . « ج »\r\n( 2 ) . إفادة الأنام ، خطى .\r\n( 3 ) . همان .\r\n","page_name":" 288 ","page_number":288},
  {"content":"\r\n\r\nامنيت و عدالت و رفق و كرامت و كمك به حجاج را رواج دهد ، اما چيزى نگذشت كه رفتار بدى پيشه كرده ، ماليات بر حجاج ( مكوس ) را برقرار كرد و در برخى از سنوات اموال حجاج را غارت مىكرد . سنجارى در تاريخش [ به نقل از ابن الفضل 
  ] مىگويد كه حكومت او از حدود يمن تا مدينه بود « 1 » و سپاهش چندان عظيم كه همهء اعراب اين نواحى از آن در وحشت به سر مىبردند .\r\nمن نمىدانم چطور محدودهء حكومت او تا مدينه رسيد ، آن هم بعد از آن كه شاهد دفاع امير مدينه از اين شهر بوديم ، جز آن كه من بعيد نمىدانم ، بعد از آن ماجراهايى كه گذشت ، بار ديگر حملهء به مدينه را از سر گرفته باشد و بر آن غلبه كرده باشد .\r\nقتاده اوايل به نام عباسيان خطبه مىخواند ، اما در روزگارى ديگر ، كه به دنبال حوادثى كه اشاره شد روابطش با آنان قطع شد ، تنها به نام ايوبيان خطبه مىخواند . به نظر من اگر عمرش طولانىتر مىشد ، اعلان خلافت نموده به خود دعوت مىكرد . در اين باره كافى است به اين گفتهء ابن خلدون توجه كنيم كه مىگويد : قتاده خود را سزاتر به خلافت مىديد .\r\nقتاده همچنان حاكم بود تا آن كه توسط پسرش حسن كشته شد . داستان از اين قرار بود كه او لشكرى به فرماندهى برادر و پسرش حسن به مدينه فرستاد . زمانى كه لشكر به وادى فُرع « 2 » رسيد برادر قتاده فرماندهان لشكر را جمع كرده به آنان گفت كه قتاده مريض است . وى از آنان خواست تا بر امارت با او پيمان ببندند . وقتى حسن بن قتاده خبر را شنيد ، نزد عمويش رفته او را به قتل رساند . با رسيدن اين خبر به قتاده وى به انتقام برادرش ، مصمم به قتل پسرش حسن شد . حسن خبر را دريافته ، مخفيانه به مكه برگشت و به خانه رفت ، در حالى كه قتاده مريض بود . وى پدر را خفه كرد و پس از اعلام مرگ او خود را امير آن ديار معرفى كرد . اين واقعه در سال 617 روى داد . « 3 »\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 284 ؛ غاية المرام ، ج 1 ، صص 558 - 559 . « ج »\r\n( 2 ) . وادى فُرع يك وادى پرآب و شامل قريه‌هاى آباد متعلق به قبيلهء بنىعمرو از حرب است كه در شمال مدينه درفاصله 150 كيلومترى قرار دارد و به مستوره ختم مىشود .\r\n( 3 ) . إفادة الأنام ، خطى .\r\n","page_name":" 289 ","page_number":289},
  {"content":"\r\n\r\n\r\nامارت حسن بن قتاده و نفوذ عباسيان [ 617 - 619 
  ]\r\nبدين ترتيب حسن به امارت رسيد ، مردى بسيار تند كه هيچ تسامحى در كارش نداشت . او براى عباسيان و ايوبيان دعا مىكرد .\r\nبه رغم آن كه حسن فردى تند و شديد بود ، اما نفوذ عباسيان از طريق همان پرداخت‌هايى كه از زمان جعفر ثائر آغاز شده بود ، توسعه مىيافت . وى هميشه اين مرسوم را دريافت مىكرد تا آن كه يك بار قافلهء عراق به رياست يكى از بردگان خليفه الناصر لدين الله به نام اقباش به مكه مىآمد و مرسوم ولايت را به اسم حسن مىآورد .\r\nحسن دريافت كه برادرش راجح با اقباش در ارتباط بوده ، از او خواسته است وى را به امارت بردارد ، در عوض او مالى هم به وى و به خليفه خواهد بخشيد ! به دنبال آن ، حسن راه‌هاى ورودى مكه را بست و مانع از آمدن حجاج عراقى شد . اقباش در نزديكى ورودى مكه با او درگير شد . چيزى نگذشت كه اقباش از سپاه خود جدا شده بر جبل حبشى در كنار ديوار شهر « 1 » بالا رفت در حالى كه مركز استقرارش را استوار مىديد و كاملًا اعتماد به نفس داشت . بسا خواسته بود تا از اين طريق گفتگو كند ؛ اما سپاه حسن او را محاصره كرده ، به قتل رساندند . آنان سر وى را روى نيزه گذاشته و نزديك دار العباس در مسعى نصب كردند . بدين ترتيب سپاه عراق شكست خورده ، ياران حسن ، حُجّاج را محاصره و شروع به غارت اموالشان كردند كه حسن از اين كار بازشان داشت . « 2 »\r\nبدين ترتيب بعد از آن دشوارىها و كشتن عمو و پدر كار امارت حسن استوار شد .\r\nچيزى نگذشت كه حسن از خليفهء عباسى هم عذرخواهى كرد و خليفه عذرش را پذيرفت .\r\nحسن اديب و شاعر بوده و شعرش تجلى روحيهء بىباكانه وحادثه جوى اوست . از اشعارش اين است :\r\n\r\n\r\n","description":"","footnote":"\r\n( 1 ) . ديوار مكه در دوران قتاده دوباره ساخته شد و براى اين ديوار دو در گذاشتند .\r\n( 2 ) . شفاء الغرام ، ج 2 ، ص 234 ؛ منائح الكرم ، ج 2 ، ص 288 .\r\n","page_name":" 290 ","page_number":290},
  {"content":"\r\n\r\nخداوند ابا دارد از اين كه نيزه‌هاى سبز گونه و شمشيرهاى برنده و هر انسان شجاعى كه حاضر نيست ذلت را به عنوان مذهب خود انتخاب كند\r\nاين كسى حكومت مكه را در دست گيرد جز آن كه شمشيرى بلند و نوك تيز داشته باشد . « 1 »\r\nحسن تا يك سال بعد از آن حكومت كرد . در سال 620 ملك مسعود حاكم يمن در حمايت از راجح برادر حسن كه به او پناهنده شده بود ، حسن را از مكه بيرون راند .\r\n\r\nامارت مسعودى حاكم يمن در مكه [ 619 - 626 
  ]\r\nراجح فرزند قتاده ، در دشمنى و جسارت كمتر از برادرش حسن نبود . وى از اين كه بعد از شكست از برادرش ، آن زمان كه همراه اقباش مىجنگيد ، ثارش را از او نگيرد ، ابا داشت . به همين جهت به يمن گريخت و به ملك مسعود نزديك شد در حالى به او اقسيس مىگفتند .\r\nملك مسعود فرزند الملك العادل ايوبى حاكم مصر بود و به اسم پدرش بر يمن حكمرانى مىكرد و از نيرويى بهره مىبرد كه ريشه در مصر داشت .\r\nراجح توانست تا او را بر ضد برادرش حسن در مكه تحريك كرده ، اشغال مكه را در نظرش نيك جلوه دهد و آن شهر را هم به منطقهء تحت نفوذ ايوبيان در مصر و يمن ضميمه سازد . مسعود هم در رأس لشكرى به مكه آمد ، در حالى كه راجح همراه او بود .\r\nاين لشكر در چهارم ربيع الاول سال 619 يا 620 به مكه رسيده ، ناگهان به آن يورش برد ، به طورى كه مدافعان شهر تنها در مسعى توانستند با آنان درگير شوند . حسن و يارانش قدرى مقاومت كردند ، اما اميدى به مقابلهء با اين لشكر را نداشت . به همين جهت مكه را ترك كرد و مسعود را با اشغال شهر تنها گذاشت .\r\nسپاه مسعود خانه‌هاى مكه را غارت كرده ، مال و لباس مردم را هم گرفتند و قبر قتاده را نبش كرده تابوتش را آتش زدند ، اما جنازه را در قبر نيافتند . معلوم شد كه حسن او را پنهانى در جاى ديگرى دفن كرده است . ديده شد كه ملك مسعود بر بام قبّهء زمزم رفته و\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 289 .\r\n","page_name":" 291 ","page_number":291},
  {"content":"\r\n\r\nحمام مكه را با منجنيق « 1 » مورد حمله قرار مىدهد . همين طور برخى از افرادِ او را در مسعى ديدند كه با شمشير به پاى مردم مىزدند و مىگفتند ، از سعى خود كم كنيد ، سلطان خواب و مست است . اين در حالى بود كه از ساق پاى مردم ، آن هم در كنار مركز سلطنت در مسعى ، خون روى زمين مىريخت . « 2 »\r\nوقوع چنين فجايع زشتى نه تنها در مكه يا ميان مسلمانان ، بلكه در هر نقطه‌اى از مناطق زمين انسان را متألم مىسازد و ضربه‌اى بر وجههء انسانيت مىزند ، جاهايى كه انسان گرفتار ستمگرى مىشود و سرمست از پيروزى ، رحمت و مروّت و حقوق انسانى را فراموش مىكند . من ديده‌ام كه برخى از مورّخان سرزنش‌هاى خود را متوجه قساوت امراى مكه مىكنند . واقع قضيه آن است كه اينها قساوتى است كه دين و عدالت آن‌ها را تأييد نمىكند ؛ قساوت‌هايى كه امراى مكه با بسيارى از ستمگران ديگر در ادوار مختلف تاريخى در آن شريكند ، در حالى كه ميان آنان كسانى هم هستند كه حاميان انسانيتند ؛ چنان كه ميان آنان برخى از رهبران دينى و دعوتگران به اخلاق نيز هستند كه به خاطر داشتن انگيزه‌هاى دينى و انسانى گرفتار مستى پيروزى نمىشوند . به هر حال من بعيد نمىدانم كه گاه مورّخان در بارهء دشمنانشان مبالغه هم مىكنند .\r\nسخت‌تر از اين آن كه حسن ، امير مكه ، كسى كه در روز پيروزى خود با اهالى مكه بدرفتارىكرد ، اينك كه گرفتار اين خيانت شده بود ، به هيچ روى در اين مناسبات دشمنانه مشكلى متوجه او نشد . وى خود به باديه گريخته نجات يافت بدون آن كه اذيتى ببيند . در اين سوى ، افراد مظلوم در مكه ماندند و اين چنين گرفتار عذاب و شكنجه شدند و ناله و فريادشان به آسمان رفت . و اين چنين پدران ، غوره مىخورند و فرزندان گاز مىگيرند . « 3 »\r\nوقت موسم حج در اين سال 619 يا 620 فرا رسيد . ملك مسعود با سپاه خود به عرفات رفت و اجازهء نصب پرچم عباسيان را روى كوه آنجا نداد ، و گفت تا پرچم\r\n\r\n\r\n","description":"","footnote":"\r\n( 1 ) . در باره آن بنگريد : تاريخ التمدن الإسلامي ، ج 5 ، ص 159 .\r\n( 2 ) . الذهب المسبوك ، مقريزى ، ص 78 .\r\n( 3 ) . يك مَثَل است ، كنايه از سختىهايى كه پدران تحمل مىكنند و خوشگذرانى كه فرزندان دارند . « ج »\r\n","page_name":" 292 ","page_number":292},
  {"content":"\r\n\r\nپدرش - ملك عادل - و خود وى را نصب كنند . نزديك بود با امير قافلهء عراق درگير شوند ، اما امير عراقى دريافت كه تاب مقاومت ندارد . درست پيش از غروب روز عرفه ، مسعود از ترس آن كه خود را در معرض خشم عباسيان قرار دهد ، اجازهء نصب رايت عباسيان را هم داد . « 1 »\r\nمسعود مدتى بعد از حج را هم در مكه سپرى كرد . سپس به يمن بازگشت و يكى از فرماندهان خود با نام عمر بن على بن رسول را همراه با سيصد نفر از سربازانش در مكه گماشت و سرپرستى برخى از امور باديه را هم به راجح سپرد .\r\nشگفت آن‌كه كارهاى سختگيرانهء مسعوداز مكه ، از سوى ديگر سبب محدود شدن فساد ، پراكندگى و اتحاد غارتگران و تهديدكنندگان مكه شد و رشتهء كارشان را قطع كرد .\r\nبه دنبال آن امنيت در باديه‌ها گسترش يافته ، سبب افزايش ارزاق و آرامش و دوستى شد .\r\nمسعود ورود حجاج را به داخل كعبه آسان كرده ، دستور داد تا در طول ايام حج ، شب و روز در آن باز باشد . همچنين به بنى شيبه متوليان كعبه ، در عوض پولى كه بابت بسته نگاه داشتن و باز كردن در كعبه مىگرفتند ، پولى داد . محدوديت باز و بسته بودن در كعبه سبب مىشد كه مردم در معرض ضرب و جرح و حتى مرگ قرار گيرند . بعد از رفتن ملك مسعود ، باز بنىشيبه به همان روش گذشته برگشتند .\r\nملك مسعود يك قبّهء آهنى روى مقام ابراهيم ساخت كه تاكنون باقى مانده است .\r\nپيش از آن ، قبّهء روى مقام ثابت نبود و وقتى ازدحام زياد مىشد آن را به داخل كعبه يا كنار يكى از زواياى مسجد مىبردند . « 2 »\r\nوقتى اخبار ملك مسعود به عباسيان عراق رسيد ، آنان خشمگين شده ، خليفه نامه‌اى به حاكم مصر ، كامل ايوبى - پدر مسعود - نوشته او را به خاطر رفتار فرزندش سرزنش كرد . ايوبى هم نامه‌اى سرزنش‌آميز به فرزندش نوشت ، اما اين نامه ، چيزى را تغيير نداد .\r\nنايب او همچنان در مكه مانده ، به اسم او و پدرش در مصر خطبه خواند ، بدون آن كه از\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 235 .\r\n( 2 ) . همان .\r\n","page_name":" 293 ","page_number":293},
  {"content":"\r\n\r\nعباسيان ياد شود . مدتى بعد فقط براى ملك مسعود دعا مىكرد . « 1 »\r\nبعد از رفتن ملك مسعود ، يك بار ديگر حسن بن قتاده با جمع‌آورى برخى از قبايل قصد حمله به مكه را كرد تا آن را از دست نايب ملك مسعود درآورَد . سپاه او در حديبيه ( شُمَيْسى ) « 2 » فراهم آمدند . اما ابن الرسول « 3 » نايب مسعود در مكه او را شكست داد . حسن بن قتاده به بغداد گريخت و همان جا مرد و در مشهد كاظمين دفن شد . « 4 »\r\n\r\nتلاش امير مدينه براى آزاد سازى مكه\r\nدر سال 622 قاسم حسينى امير مدينه تلاش كرد تا مكه را از دست نايب ملك مسعود بيرون آورد . شايد اين كار با توصيهء سلطان مصر صورت گرفت . وى با لشكرى عظيم به مكه آمد و يك ماه آن را محاصره كرد ، اما بدون نتيجه بازگشت . « 5 »\r\n\r\nياقوت مسعودى\r\nابن الرسول تا سال 626 در مكه حكومت كرد . پس از آن وى به يمن بازگشته به جاى او ياقوت بن عبدالله مسعودى نيابت مكه را عهده‌دار شد . اين تغيير در جمادىالثانى آن سال بود . وى خود را امير الحاج و الحرمين و فرماندهء جنگ در مكه و مدير اموال سپاه مىناميد . « 6 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . جايى در نزديكى مكه در راه جده و در فاصلهء 20 كيلومترى مكه .\r\n( 3 ) . نامش عمر بن رسول و از فرماندهان ملك مسعود ايوبى در يمن بود . وى توانست در فرماندهى خود موفق شده ، پس از درگذشت ملك مسعود خود را شاه يمن بخواند و نفوذ ايوبيان را در يمن از ميان ببرد و دولت رسولى را كه به نام خود اوست ، تأسيس كند . اين دولت بيش از دو قرن بر يمن حكمرانى كرد و پايه‌هاى نخست آنان روى دوش اكراد و مماليك بود . بعد از آن روى يمنىها تكيه كردند .\r\n( 4 ) . منائح الكرم ، ج 2 ، ص 292 .\r\n( 5 ) . همان .\r\n( 6 ) . شفاء الغرام ، ج 2 ، ص 199 .\r\n","page_name":" 294 ","page_number":294},
  {"content":"\r\n\r\n\r\nمرگ مسعود در مكه\r\nدر سال 626 ملك مسعود براى زيارت به مكه آمد . اندكى بعد گرفتار فلج شد و دست و پايش از حركت باز مانده ، مجبور به تحمل دردهاى طاقت‌فرسا شد . گفته‌اند كه وى به مردى مغربى گفت : من نسبت به اموالم طيب خاطر ندارم ، تو براى كفن من ، به من صدقه‌اى ببخش . او هم دويست درهم داد تا كفنى براى او تهيه كردند . به تدريج مرض او شدّت يافت تا آن كه مرد و بر حسب وصيّت او كه گفته بود ميان غربا دفنش كنند او را دفن كردند . بعدها يكى از بردگانش قبّه‌اى براى او ساخت . سنجارى مىگويد : « اين قبه تا زمان ما باقى است » . « 1 » من بر اين باورم كه اگر قبه‌هاى اين اندازه بىارزش باشد كه هر جايى بسازند ، ديگر چنين قبه‌هايى در ميان علائم و نشانه‌ها چه ارزشى دارد .\r\n\r\nطغتكين\r\nبا درگذشت ملك مسعود ، كار حكومت در مكه بحرانى شد . افراد وابسته به سياست ايوبىهاى مصر ، تلاش كردند تا با تسلّط يمن بر مكه مخالفت كنند . اين بحران بين موافق و مخالف ادامه يافت . داستان از اين قرار بود كه وقتى ابن الرسول خبر درگذشت ملك مسعود را شنيد ، خود را پادشاه يمن ناميد و اموالى را ( مرسوم ) توسط نايب خود ياقوت مسعودى به مكه فرستاد . وقتى كامل ايوبى در مصر از اين مسأله آگاه شد ، سپاهى را با فرماندهى طغتكين « 2 » به مكه فرستاد تا يمنىها را از آنجا بيرون كنند . اين سپاه به نبرد با آنان پرداخت تا آن كه از مكه بيرونشان كرد . بدين ترتيب ، طغتكين بر مكه مسلط شده به نام ايوبيان « الكامل الأيوبي » خطبه خواند . « 3 » خطيب مكه در خطبه‌اش از كامل ايوبى چنين ياد\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 295 .\r\n( 2 ) . طغتكين بن ايوب برادر صلاح الدين يوسف بن ايوب امير مصر و شام است كه در سال 581 امير مكه شد . بنگريد : الزهور المقتطفه ، ص 184 . « ج »\r\n( 3 ) . همان .\r\n","page_name":" 295 ","page_number":295},
  {"content":"\r\n\r\nكرد :\r\nصاحب مكة و عبيدها ! و اليمن و زبيدها ، و مصر و صعيدها ، و الشام و صناديدها ، والجزيرة و وليدها ، سلطان القبلتين و ربّ العلامتين و خادم الحرمين الشريفين الشريفين الملك الكامل خليل أميرالمؤمنين . « 1 »\r\nمن نتوانستم مقصود او را از مكه و عبيد آن بفهمم و اين كه آيا مقصودش بردگان مكه منهاى بزرگان اين شهر است يا آن كه او به دنبال سجع و قافيه بوده و معناى خاصى مورد نظرش نبوده است ؟\r\n\r\nراجح بن قتاده\r\nكار به همين ترتيب تا سال 627 ادامه يافت تا آنكه يمنىها دوباره هجوم خود را با لشكرى عظيم بر مكه آغاز كردند . فرمانده اين لشكر ، راجح بن قتاده بود . اينان در حالى كه مكه را در محاصره داشتند ، در ابطح فرود آمدند . راجح كسانى را به مكه فرستاد و از نيكى ابن الرسول در ايام حكومتش در حق آنان ياد كرد . رؤساى مكه به او متمايل شدند .\r\nطغتكين كه از اين امر آگاه شد ، به سمت وادى نخله گريخت « 2 » و راجح مكه را اشغال كرد .\r\nبدين ترتيب دوباره خطبه به نام منصور پسر ملك مسعود از ايوبيان يمن آغاز شد .\r\n\r\nجنگ و گريز\r\nمكه براى 28 سال متوالى در ميان جنگ و گريز ايوبيان مصر و يمن كه نخستين آنها توسط سلطان يمن در سال 619 آغاز شده بود ، قرار داشت . آخرين هجوم از سوى يكى از فرزندان قتاده براى تصرف آن شهر در سال 647 بود كه شرحش خواهد آمد .\r\nامارت مكه طى اين مدت ، هشت بار دست به دست شد و ضمن آن مكه متحمّل مصايب و بدبختىهاى غير قابل شمارش گرديد . همين طور گرانى و كمبود ارزاق را در\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 296 ؛ وفيات الأعيان ، ج 5 ، ص 83 .\r\n( 2 ) . نخلة الشماليه ، از وادى فاطمه تا مضيق امتداد دارد و به جز نخلة اليمانيه است . وادى از آنجا تا سوله و از سمت‌ديگر تا الريمه امتداد دارد .\r\n","page_name":" 296 ","page_number":296},
  {"content":"\r\n\r\nحد گسترده به چشم ديد .\r\nصاحب يمن كه ملك منصور بود ، دو بار فرماندهى حمله به مكه را يكى در سال 635 و ديگرى در سال 639 بر عهده داشت . « 1 » نوشته‌اند كه اشغالگران در هر دو بار كه خبر آمدنش را به مكه شنيدند ، دارالاماره را با هرآنچه در آن بود با سلاح و ارزاق فراوان به آتش كشيدند . زمانى كه ابن رسول توانست ايوبيان مصر را در سال 639 از مكه بيرون كند ، در مكه ماند تا ماه رمضان را در آن‌جا روزه بگيرد . وى انواع ماليات و نيز مُكوس ( ماليات مأخوذه از حجاج ) را لغو نمود و كتيبه‌اى در اين باره نوشته در مقابل حجرالاسود نصب كرد . اين كتيبه تا سالها بود و پس از تسلط دشمنانش بر مكه آن را كنده دور انداختند . « 2 »\r\nكسانى كه در اين مدت توانستند امارت مكه را در دست بگيرند ، يكى طغتكين بود كه دو بار به امارت رسيد . ديگرى ابن مجلى و جفريل كه هر دو از مماليك ايوبى مصر بودند . بارها نيز وقتى ايوبىهاى يمن بر مكه سلطه يافتند ، راجح بن قتاده امير اين شهر اشغالى بود . گاهى هم فخرالدين ابن السلح و محمد بن مسيّب يمنى امارت مكه را در اختيار داشتند . « 3 »\r\n\r\nحسن بن على بن قتاده\r\nمسيب آخرين حاكم يمنى مكه در ادارهء امور شهر خودسرانه عمل كرده ، بر برخى از صدقات مخصوص اهالى دست‌اندازى كرد و مانع پرداخت حقوق سپاهيان شد و بار ديگر خراج‌گيرى و مكوس « 4 » را باب كرد . در اين وقت برخى از بزرگان عرب به ابوسعد حسن بن على بن قتاده پيشنهاد كردند تا مكه را از دست او درآورد . آن زمان كه وى در\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، صص 54 ، 57 ، 58 .\r\n( 2 ) . الذهب المسبوك ، مقريزى ، ص 80 .\r\n( 3 ) . حوادث اين دوره را بنگريد در إتحاف الورى ، ج 3 ، ص 57 - 68 .\r\n( 4 ) . الذهب المسبوك ، ص 80 .\r\n","page_name":" 297 ","page_number":297},
  {"content":"\r\n\r\nينبع بود ، توانست با جنگجويان خود به مكه آمده آن را محاصره كند . در يورش موفقيت‌آميزى كه وى در روز جمعه نهم ذى قعده سال 647 به مكه داشت توانست ابن مسيب را دستگير كرده ، اسب و سلاح و اموال او را مصادره كند و رهايش سازد . « 1 »\r\nبا تسلط وى بر مكه ، عمويش راجح بن قتاده به مكه رفت و از امير مدينه از خاندان مهنا ( حسينىها ) كه دايىهايش بودند ، كمك خواست . آنان 900 نفر در اختيارش گذاشتند تا حسن بن على بن قتاده را از مكه براند . « 2 »\r\n\r\nظهور ابونمى اوّل\r\nحسن بن على بن قتاده كه از حملهء عمويش با كمك سپاهيان مدينه آگاه شد ، به فرزندش ابونمى كه در ينبع بود نامه نوشته ، از او خواست تا سر راه مهاجمان درآيد . در آن وقت ، سن ابونمى هفت يا هشت سال بود جز آن كه بسيار با نشاط و مشهور به شجاعت بود . او توانست با چهل نفر از افراد طايفه‌اش راه را بر مهاجمان بسته و آن را به شكست بكشاند .\r\nابونمى پس از شكست آنان به مكه آمد . پدرش او را تكريم كرده ، در ادارهء امور شهر شريكش كرد . « 3 » اين اولين بار بود كه بدعت شراكت در مديريت مكه آغاز شد ، چيزى كه بعدها بارها تكرار شد .\r\nفاسى « 4 » حسن را در شجاعت در رتبهء اول قرار داده و مىگويد مادرش زنى حبشى و ميان زنان برجسته بود . اين زن در برخى از جنگ‌ها با هودج همراه حسن آمد و پيش از نبرد به او گفت : « وضعيت به گونه‌اى است كه اگر تو پيروزى شوى مىگويند كه فرزند دختر پيامبر صلى الله عليه و آله پيروز شد . اگر شكست خوردى مىگويند فرزند يك كنيز سياه شكست\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، ص 68 .\r\n( 2 ) . إفادة الأنام ، خطى .\r\n( 3 ) . همان .\r\n( 4 ) . شرح حال حسن بن على بن قتاده را بنگريد در : العقد الثمين ، ج 4 ، ص 160 - 163 ، ش 1000 .\r\n","page_name":" 298 ","page_number":298},
  {"content":"\r\n\r\nخورد . در كارت دقت كن ، كسى پيش از اجلش نخواهد مرد . » اين سخن در او سخت مؤثر افتاد و در آن نبرد چندان جنگيد كه پيروز شد .\r\nدر روزگار حسن بود كه ملك مظفر بن منصور ، سطان يمن در سال 649 به حج آمد .\r\nاو با حسن هيچ گونه عداوتى نورزيد و عطاياى زيادى در مكه پراكند و به رؤساى حرم خلعت داد . اين وضعيت چنان بود كه عطاياى او به همهء خانه‌هاى مكه و بسيارى از حجاج رسيد . « 1 »\r\n\r\nسقوط ايوبيان و عباسيان\r\nدر اين وقت تحولات بزرگى در جهان اسلام رخ داد كه بر سرنوشت دو دولت بزرگى كه بر مقدّرات سياسى حجاز به مقدار زيادى تأثير داشتند ، اثر گذاشت و با حذف آنها سياست وارد مرحله تازه‌اى شد كه در فصل‌هاى آتى از آن سخن خواهيم گفت .\r\nما البته نيازى به اين كه از زوال اين دو دولت سخن بگوييم نداريم . زيرا هر آشناى با تاريخ اسلام مىداند كه مماليك اتراك بر دولت ايوبى شوريدند و در سال 648 آن را از ميان برده سقوطش را اعلام كردند و به جاى آن دولت جديدى كه به اسم مماليك ترك شناخته مىشود ، سر كار آوردند . نيز روشن است كه عباسيان پس از آن فسادى كه طى يك دورهء چهارصد ساله در اساس و بنيانشان رخنه كرده بود با گذراندن يك دورهء طلايى بالاخره در سال 656 به دست مغولان نابوده شدند و آخرين خليفهء آنان به قتل رسيد .\r\nشگفت آن كه عوامل شكست اين دو دولت بسيار شبيه يكديگر بود . دستگاه هر دو سلطنت از غلامان ترك استفاده مىكردند تا به مقاصد خويش دست يابند . آنان اين تركان را در ادارهء امور و تسلط بر مراكز تصميم‌گيرى قدرت مىدادند و اين امر سبب شد تا مراكز مزبور در پايان عمر اين دولت‌ها ، به صورت مراكز مهمى درآمده و امراى ترك توان آن را به دست آورند تا مقدّرات خلافت را در دست گرفته و ظاهر خلافت را به\r\n\r\n\r\n","description":"","footnote":"\r\n( 1 ) . الذهب المسبوك ، ص 84 .\r\n","page_name":" 299 ","page_number":299},
  {"content":"\r\n\r\nدست كسى از آنان بسپارند كه اسماً بر بلاد اسلامى حكم مىراند ، اما در واقع چيزى در اختيارش نبود .\r\nمملوكان ترك در دولت ايوبى مصر هم فرماندهى سپاه را در اختيار گرفتند و بر كشتن سلطان خود توران بن صالح ايوبى اتفاق كرده ، حكومت را به دست كنيز او شجرة الدر سپردند . سپس او را كنار گذاشته و سلطنت را به بردهء ديگرى به نام عزّالدين ايبك سپردند . « 1 »\r\n\r\nدر مكه\r\nاكنون پس از اين مرور سريع ، به پىگيرى رويدادهاى مكه باز مىگرديم . آخرين بار از امارت حسن بن على بن قتاده سخن گفتيم ، زمانى كه توانست اين شهر را از تسلّط ايوبيان يمن بيرون آورد .\r\nمناسب است اشاره كنيم كه نفوذ ايوبىها در مصر و عباسيان در بغداد ، از مدتى پيش از سقوطشان رنگ باخته بود . حسن نيز پس از آن كه تلاش خود را براى تسلط بر مكه متمركز كرده بود ، در اين وقت با آرامى و بدون ترس و تهديد ، به حكومت پرداخت و تنها در خطبه نام خودش را مىآورد .\r\n\r\nجمّاز بن حسن\r\nامارت حسن در مكه چندان به درازا نكشيد ؛ زيرا عموزادهء او جماز بن حسن بن قتاده با سپاهى عظيم از شاميان ، در رمضان سال 651 به مكه يورش برده ، بر آن تسلط يافت و حسن را كشت .\r\nحامى جماز در اين حمله سلطان شام بود كه به او وعده داده بود تا به نامش در مكه خطبه بخواند . جماز مدت كوتاهى نام سلطان شام را در خطبه آورد و بعد از آن براى\r\n\r\n\r\n","description":"","footnote":"\r\n( 1 ) . يكى از نوادگان ايوبىها با نام اشرف ، شريك با عزالدين ايبك شد در حالى كه هشت سال داشت . چيزى نگذشت كه عزالدين او را كنار گذاشت و خودش بدون شريك حكومت كرد .\r\n","page_name":" 300 ","page_number":300},
  {"content":"\r\n\r\nملك اشرف كه به جاى عباسيان در مصر آمده بود ، خطبه خواند . « 1 »\r\nبا اين همه وى يك ماه بيشتر امير نبود ، زيرا راجح بن قتاده ، جنگجوى قديمى و هم‌پيمان يمن ، با سپاهى نيرومند به مكه حمله كرد . مورّخان در اين باره كه يمنىها دوستان قديمش او را حمايت كرده‌اند يا آن كه خودش توانست اهل باديه را به حمايت از خود بكشاند ، شرحى به دست نداده‌اند . آنچه ثبت شده است اين كه وى پيروز شد و توانست جماز را از شهر بيرون كند و در ذىحجهء سال 651 حكومت را در اختيار گرفته تا ربيع‌الاول سال 652 حكومت كند . بدين ترتيب آخرين بارى كه وى امارت مكه را يافت و جمعاً هشت بار شد ، به پايان رسيد . مكهء اين دوره گرفتار گرانى فراوان شده ، چندان بى آبى در آن بالا گرفت كه هر ظرف آب يك درهم قيمت داشت ، چُنان كه هر گوسفند به چهل درهم .\r\n\r\nغانم بن راجح\r\nدر سال 652 غانم فرزند راجح بدون جنگ و خونريزى حكومت را از دست پدر گرفت . چنين مىنمايد كه راجح به مبارزه برنخاست ، چرا كه سنش بالا رفته ، طى سال‌هاى دشوار بسيار شكسته و فرسوده شده بود . او پس از دو سال انزوا ، مُرد . « 2 »\r\nدحلان در كتاب خلاصة الكلام نام راجح بن قتاده را به فهرست شجاعان افزوده و مىگويد : او بلند قد و چندان بلند بالا بود كه وقتى مىايستاد دستانش تا به زانويش مىرسيد . وى بسيار تنومند و نيرومند بود . « 3 »\r\nغانم هم بعداز خيانت به پدرش و گرفتن امارت ، حكومتش دوام نياورد . چند ماه بعد از آن گروهى از عموزادگانش از آل قتاده كه در رأس آنها ادريس و عموزاده‌اش ابونمى اوّل بود ، بر او شوريدند . « 4 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 237 .\r\n( 2 ) . إفادة الأنام ، خطى .\r\n( 3 ) . خلاصة الكلام ، ص 27 .\r\n( 4 ) . شفاء الغرام ، ج 2 ، ص 202 .\r\n","page_name":" 301 ","page_number":301},
  {"content":"\r\n\r\n\r\nامارت ابونمى اوّل\r\nگفتيم كه ابونمى و عمويش ادريس بر غانم شورش كرده ، امارت مكه را در شوال سال 652 از او گرفتند . اكنون ابونمى كه زمانى با پدرش در امارت شراكت داشت ، با عمويش در ادارهء امور شريك شد . به صاحب يمن ، الملك المظفر عمر بن رسول خبر رسيد كه مكه از دست راجح هم‌پيمان يمن خارج شده و پس از آن به دست پسرش و بعد در اختيار شورشيان ، يعنى ادريس و ابونمى قرار گرفته است . وى سپاهى با فرماندهى ابن برطاس به مكه اعزام كرد . دو طرف در منطقهء قوز مكاسه « 1 » در پايين مكه با يكديگر درگير شدند . سپاه يمن در ذىقعدهء سال 652 موفق به تسلط بر مكه شد و تا محرّم سال 653 بر اين شهر حكومت كرد . در اين وقت ، بار ديگر ادريس و ابونمى ابن برطاس را از مكه بيرون كردند .\r\nاين بار درگيرى بسيار شديد بود و خونريزى تا داخل مسجد و كنار حجر الاسود كشيده شد . ابن برطاس به اسارت درآمد و پس از آن كه با پرداخت مالى هنگفت خود را آزاد كرد ، به يمن بازگشت . زان پس ادريس و ابونمى به حكومت بر مكه ادامه دادند .\r\nچندى بعد در سال 655 ابونمى به تنهايى بر مكه امارت كرد .\r\nفاسى مىگويد كه ادريس ، يكى از اين دو شريك براى زيارت برادرش راجح غايب شد و پس از آن بود كه ابونمى مستقل شد . « 2 »\r\n\r\n\r\n","description":"","footnote":"\r\n( 1 ) . يك منطقهء رملى در نزديك كدى در مسفلهء مكه . نامش برگرفته از مكس است ، بسا همان مكوسى باشد كه در آنجا ازحجاج يمن گرفته مىشده و مردم عامى به اشتباه آن را فوز النكاسه مىگويند ( عاتق ) .\r\n( 2 ) . همان ، ص 202 .\r\n","page_name":" 302 ","page_number":302},
  {"content":"\r\n\r\n\r\nمسائل عمومى دوران ايوبى\r\n\r\nوضعيت سياسى\r\nپيروزى ايوبيان در مصر و شام و بناى دولتشان روى ويرانه‌هاى دولت فاطمى ، نوعى پيروزى براى عباسيان در اين بخش از بلاد عربى بود . در مصر ، صلاح الدين متمايل به عباسيان و تقديس خلافتِ آنان بود . او سپاهش را در خدمت آنان مىدانست و در منابر بلاد تحت سلطه‌اش يا جايى كه نفوذش به آن نواحى مىرسيد ، مانند همين حرمين ، براى آنان دعا مىكرد .\r\nترديدى نيست كه اشراف مكه ، از سقوط فاطميان كه هم‌پيمانشان بودند و در بسيارى از باورها با آنان شريك بودند ، گرچه در برخى از اغراض و اهداف با آنان اختلاف داشتند ، ناراضى بودند . اما اكنون مجبور به كنار آمدن با ايوبيان و راضى كردن آنان با پذيرش دعا براى عباسيان و شريك كردن ايوبيان با عباسيان در منبر مكه شده بودند .\r\nچنين مىنمايد كه عباسيان نمىخواستند پيوند آنان با مكه تنها در حد همين دعاى برايشان بر منابر خلاصه شود . آنان در پى گسترش نفوذ خود بوده و به همين دليل دوباره فرستادن موكب عراقى را كه از سالها قطع شده بود ، آغاز كردند تا بتوانند در امور سياسى و حكومتى مكه مداخله كنند و كسانى را كه نمىخواستند ، از سياست آن ناحيه دور نمايند و برخى از عموزادگان خود را به آنجا نزديك سازند . مكثر بن عيسى نزديك بودن اين خطر را دريافت و تلاش كرد تا قلعه‌اى در مكه بسازد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nچيزى كه مكثر در انتظارش بود پديد آمد و آن فتنهء ميان قافلهء عراقى با وى بود كه در جاى خود آن را بيان كرديم . اما عباسيان به پيروزى نرسيدند ، زيرا مكثر و برادرش داود ، سى سال امارت مكه را دست به دست كردند . عباسيان به رغم آن كه پيروز نشدند و امور داخلى اين حكومت در اختيار آن دو برادر بود ، با اين حال ، بنا به نوشتهء ابن جبير ، قاضى مكه را تعيين مىكردند . ابن جبير مىگويد ، زمانى كه امير قافلهء عراق در سال 578 به مكه رسيد ، خطيب كه مُعين قاضى مكه بود ، همراهش بود . اما بايد گفت ، به رغم اين مطالب ، مكثر و برادرش دستورات خود را در مكه به اجرا در مىآوردند و رسوم خويش را بر حجاج ، بدون هيچ مانعى اجرا مىكردند . حتى زمانى كه شكايات حجاج به صلاح الدين ايوبى رسيد ، نتوانست وضعيت مكوس ( ماليات بر حجاج ) را عوض كند ، جز آن كه پذيرفت برابر آن ، مالى كه مورّخان مبلغ آن را هشت هزار اردب گندم ذكر كرده‌اند به صاحب مكه بدهد تا آن مكوس برداشته شود . و بسا كه مبلغ آن در سال‌هاى مختلف كم و زياد مىشد . شاهد آن سخن فاسى است كه مىگويد : دو هزار دينار و يك هزار إردب گندم و اقطاعاتى در صعيد و يمن در مقابل برداشتن آن مكوس پرداخت شد . « 1 »\r\nزمانى كه قتادة بن ادريس توانست عموزادگانش و در رأس آنان داود بن عيسى را از مكه دور كند و به جاى آن براى طبقهء چهارم علويان حكومت جديدى را در مكه پديد آورد ، عباسيان كوشيدند تا حكومت جديد را در برابر نفوذ خود تسليم كنند ، جز آن كه قتاده حتى نيرومندتر از حاكمان پيشين بود و به همين دليل برابر توسعه‌طلبى آنان ايستادگى كرد و آن را نپذيرفت ؛ جز آن كه وقتى مجبور مىشد گاه براى عباسيان و گاه براى ايوبيان خطبه مىخواند .\r\nدر دوران فرزندش حسن ، عباسيان توانستند نفوذ خود را در حكومت مكه بسط دهند و او را وادارند تا مرسوم توليت را بپذيرد و به دنبال آن اوضاع ، بد اندر بدتر شد .\r\n\r\n\r\n","description":"","footnote":"\r\n( 1 ) . وكيل امير در بندر عيذاب كه از سواحل منطقهء صعيد مصر بود ، ماليات را مىگرفت و جلوى نام وى علامت مىزد ، در غير اين صورت در جده مانع از انجام حج توسط او شده بسا به زندان مىافتاد يا مجازات هم مىشد . بنگريد : شفاء الغرام ، ج 2 ، ص 231 .\r\n","page_name":" 304 ","page_number":304},
  {"content":"\r\n\r\nدرست زمانى كه حسن با برادرش راجح درگير شد و راجح تلاش كرد تا دولتى يمنى را در سال 620 در مكه تأسيس كرده ، ثار خود را از حسن بستاند ، استقلال اين ديار از ميان رفت . پس از آن در سال 647 شهر مكه صحنهء توسعه‌طلبان يمنى و مصرى شد كه هر بار يكى از آنان موفق به اشغال آن‌جا مىشد . اين جنگ‌ها و فتنه‌ها ، همان گونه كه در فصل گذشته گفتيم ، آسيب‌هاى فراوانى به مكه رساند .\r\nدر نهايت اشراف توانستند با كمك حسن و فرزندش ابونمى اول ، مكه را از دست غاصبان بگيرند . اين دو از ذرّيهء قتاده بودند . بدين ترتيب استقلال به مكه بازگشت و به رغم مشكلاتى كه ابونمى از ناحيهء خويشانش متحمّل مىشد ، در نهايت توانست امارت را در دست بگيرد و تا انقراض ايوبيان در سال 648 آن را مستقل نگاه دارد .\r\nبعد آن در سال 655 ستارهء عباسيان هم افول كرد و قدرت مماليك كه در مصر به كرسى سلطنت دست يافته بودند ، در افق سياست ظاهر شد . در اين باره سخن خواهيم گفت .\r\n\r\nجنبه‌هاى علمى\r\nحركت علمى مكه در همان حد پايينى كه در روزگار فاطميان بود ، يعنى همان حلقات مدرسان و اهل علم باقى ماند . مشهورترين خاندانى كه تخصص در دانش‌اندوزى داشت و فرزندانش را وقف اين كار مىكرد ، خاندان طبرى بود كه در روزگار فاطمى از آن‌ها ياد كرديم . پس از آن‌ها آل ظهيره بودند كه قريشى به شمار مىآمدند ، نيز آل نويرى . از دو خاندان اخير ، نام‌هاى زيادى در اين دوره شناخته شده و وابستگان به آن توانستند در كرسى تدريس در مكه سهيم باشند و به همان اندازه در منصب خطيب مسجد و امامت و امور فتوا مشاركت كنند . برخى از اعضاى آل طبرى در محلهء محناطه و مدّعى زندگى مىكردند و هميشه حياطى در كنار همان مكان كه معروف به قبّان بود داشتند كه حَوش طبرى ناميده مىشد . « 1 »\r\n\r\n\r\n","description":"","footnote":"\r\n( 1 ) . حوش و قبان در توسعهء مسجد الحرام در سال 1378 ق از ميان رفت .\r\n","page_name":" 305 ","page_number":305},
  {"content":"\r\n\r\n\r\nمسائل اجتماعى و عمرانى\r\nمكه ، به آن اندازه كه از فاطميان تأثير پذيرفت ، از ايوبيان متأثر نشد ، زيرا دوران نفوذ ايوبيان كوتاه بود ، جز آن كه صلاح الدين تأثير خاص خود را در مكه داشت . او توانست « حيَّ على خير العمل » را از اذان بردارد ، چيزى كه از زمان فاطميان باب شده بود . وى دارالضربى هم در مكه درست كرد كه به نام او سكه مىزد .\r\nزمانى كه قتاده ، مؤسس طبقهء چهارم اشراف ، حكومت را به دست گرفت ، دست به برخى از كارهاى عمرانى زد . وى ديوارى در بالاى مكه و زمين عقبه كه شبيكه را از حارة الباب جدا مىكرد ، ساخت ، « 1 » جايى كه بنى المظفر هم بعدها جاى آن ديوارى ساختند . به اعتقاد من موقعيت عقبه ميان « ريع » بين شبيكه و حارة الباب بوده و ناميده شدن اين محله به « الباب » ، به خاطر واقع شدن دروازهء آن ديوار در آنجا بوده است .\r\n\r\nمسائل اجتماعى در دوران ايوبيان\r\nدر مكهء اين دوره بركه‌هايى براى ذخيرهء آب ساخته شد كه از آن جمله بركهء صارم بود . اين بركه مستقيماً به ديوار مَعْلات متصل بود كه در امتداد جايى است كه اكنون شِعْب عامر ناميده مىشود . ابن جبير در سفرنامه‌اش به سال 579 مىنويسد : او سه دروازه را ديده است : باب مَعْلات ، باب مَسْفله ، و باب زاهر . و مىافزايد : بازار شلوغ آن ميان صفا و مروه بوده ، بازار عطاران و بزازها در نزديكى آن قرار دارد . وى مىنويسد : دو حمام در مكه هست : يكى از فقيه تعايشى يكى از شيوخ حرم ، و ديگرى از امير موصل شيخ جمال الدين . شايد اين دو حمام ، همان دو حمامى باشد كه به نقل ناصرخسرو گفتيم كه در مكه وجود داشت . ابن جبير مىافزايد : در اطراف دارالندوه ، زير مقرنس‌هاى ميان ستون ، نشيمنگاه‌هايى بود كه كاتبان و قاريان و برخى از خياطان در آن جا مىنشستند .\r\n\r\n\r\n","description":"","footnote":"\r\n( 1 ) . منائح الكرم ، سنجارى ، خطى . ( در بخش شرح حال قتاده در منائح ، چنين خبرى نيامده است ) .\r\n","page_name":" 306 ","page_number":306},
  {"content":"\r\n\r\nابن جبير همچنين از جشن‌ها ومراسم مكيان سخن مىگويد : من آنان را در شب اول رجب ديدم كه همه به عمره مىروند . زنان آنان هم سواره بر هودج در ابطح مكه به حركت در مىآيند ، به طورى كه هيچ كس در مكه نمىماند جز آن كه براى عمره از شهر خارج مىشود . آنان هودج‌ها را با آويزه‌هايى از حرير زينت مىدهند و آنها را با پرده‌هاى مُزَركشى [ زريباف 
  ] مىپوشانند ، آن گونه كه تا روى زمين كشيده مىشود . « 1 » در صبح نخستين روز رجب ، « 2 » امير در ميان جمعى كثير عازم عمره شده و مردم قبيله قبيله و محله محله خارج شده ، سواره و پياده به حركت در مىآيند ، در حالى كه همراه خود حربه‌ها و شمشيرهايى در غلاف‌هاى شگفت در دست دارند . آنان شمشيرهاى خود را به هوا انداخته دوباره غلاف آن را مىگيرند و با آن همه ازدحام گويى از شمشير خود جدا نشده‌اند . وقتى امير از عمره باز مىگردد ، با شتاب داخل مسجد شده و همراه همراهان فراوانش به طواف مىپردازد . « 3 »\r\nطواف امير جالب توجه بوده است . ابن جبير شاهد طواف مكثر بوده كه در كنار او طواف مىكرده و او مفصل شرح آن را آورده است . خلاصهء آن اين است كه امير ، قرّائى دارد كه پيشاپيش او در طواف حركت مىكنند . جلوتر از آنان نگهبانانِ سودانى هستند كه شمشيرهاى بركشيده در دست دارند . وقتى امير طوافش را آغاز مىكند يك كودك مؤذن كه يازده سال دارد و برادر مؤذن زمزمى - مؤذنى كه روى زمزم اذان مىگويد - است ، بر بام قبّهء زمزم شروع به دعاى براى امير مىكند . وقتى امير از ركن يمانى آغاز مىكند ، آن مؤذن مىگويد : صبّح اللَّه الأمير بالسعادة الدائمة و النعمة الشاملة . پس از آن با سخنانى مسجّع و جالب توجه كه دعاست كلامش را ادامه داده و با برخى از ابيات كه در مدح امير است ، كارش را تمام مىكند . وقتى شوط دوم را آغاز مىكند ، دعاى ديگرى مىخواند و آن را هم با ابياتى به پايان مىبرد . اين كار تا پايان طواف ادامه مىيابد . « 4 »\r\nابن جبير مىگويد كه مكثر در جايى نزديك مسجد الحرام برابر باب على در\r\n\r\n\r\n","description":"","footnote":"\r\n( 1 ) . رحلة ابن جبير ، ص 104 .\r\n( 2 ) . در گذشته ، علاوه بر كاروان‌هاى حج تمتع ، كاروان‌هاى عمره رجبيه هم از مصر مىآمده است . بنگريد : الإعلام‌بأعلام بيت اللَّه الحرام ، ص 212 . « ج »\r\n( 3 ) . رحلة ابن جبير ، ص 105 .\r\n( 4 ) . همان ، ص 69 .\r\n","page_name":" 307 ","page_number":307},
  {"content":"\r\n\r\nخانه‌اى كه متصل به ميلهء سبز است و سعىكنندگان هروله را از آنجا آغاز مىكنند ، اقامت داشت .\r\nابن جبير در وصف خود ، از روزهء رمضان در مكه ياد كرده كه خلاصهء آن چنين است : صداى طبل‌هاى امير در شبى كه ليلة الشك است به صدا در مىآيد تا روزهء يوم‌الشك را اعلام كند . پس از آن مسجد نورباران شده و امامان براى اقامهء نماز تراويح در جاى جاى مسجد قرار مىگيرند ، به طورى كه كمتر زاويه‌اى در مسجد باقى مىماند جز آنكه يك قارى با گروهى در آنجا مشغول نماز است . تعداد فراوانى شمع در شكل‌هاى مختلف روشن بوده و كسانى بين دو نماز هفت بار طواف مىكنند . در مسجد شلاق‌هايى « فرقعه » وجود دارد كه با تكان دادن آن در آسمان صدايى توليد مىشود و با پايان يافتن اذان مغرب و همين طور بعد از پايان اذان عشا ، سه بار نواخته مىشود . اذان سحر را مؤذّن زمزمى در مأذنهء باب على كه نزديك خانهء امير است بر عهده دارد . وى دو برادر كوچك دارد كه با صدايى نازك ، اذان او را تكرار مىكنند . در بالاى مأذنه چوبى طولانى هست كه عودى روى آن نصب شده و دو طرف آن قنديل‌هايى است كه وقتى اذان صبح گفته شده و وقت امساك مىشود ، خاموش مىشود . مردم مكه روى ارتفاعات دور از مسجد با ديدن خاموش شدن آن قنديل‌ها از خوردن خوددارى مىكنند . « 1 »\r\nابن جبير از مراسم شب نيمهء شعبان ياد كرده ، مىگويد كه گروه‌هاى جمعيت در هر نقطه‌اى از مسجد حضور دارند . مردم نادان بر اين باورند كه زمزم در اين شب مىجوشد تا آن كه پر از آب مىشود و آنان براى تبرّك در آنجا ازدحام مىكنند . « 2 »\r\nبه عقيدهء من اين جهالت براى قرن‌ها و نسل‌ها ميان مردم مكه بود و انكار آن سودى نداشت تا آن در حكومت عبدالعزيز اين خرافه از ميان رفت .\r\n\r\n\r\n","description":"","footnote":"\r\n( 1 ) . رحلة ابن جبير ، ص 119 .\r\n( 2 ) . بايد توجه داشت كه شب نيمهء شعبان از شب‌هاى بافضيلتى است كه روايات متعددى دربارهء فضيلت آن شب و اعمال آن در منابع شيعه و سنى موجود است ؛ اما وهابىها تا به امروز با آن مخالفت مىكنند و ساير مسلمانان همچنان شب ياد شده را بزرگ مىشمرند . نويسندهء اين سطور سه بار شب نيمه شعبان را در مسجد الحرام شاهد شلوغى بىاندازهء مسجد بوده است « ج » .\r\n","page_name":" 308 ","page_number":308},
  {"content":"\r\n\r\n\r\nراه حج\r\nدر اين دوره راه حج تغيير كرده ، بيشتر از طريق عيذاب و قصير در منطقهء صعيد به سمت عقبه در شرق مصر بود به طورى كه از راه زمين تا شمال حجاز مىآمدند . شجرة الدر در رأس قافله‌اى از همين طريق ، در محملى كه به شكل هودج ساخته شده بود به حج آمد . اين محمل ، بعدها شعار قافلهء مصرىها در حج شد و به تدريج برخى از امت‌هاى اسلامى ديگر هم از آن تقليد كردند .\r\nابن جبير هم در همين دوره از طريق عيذاب آمده ، به طورى كه مىگويد قافله‌ها ميان عيذاب و قوص حركت مىكنند . او مىنويسد كه حجاج از شقدف كه شبيه محمل است استفاده مىكنند . دو شقدف با طناب به هم متصل شده و روى شتر قرار داده مىشود ، هر كدام چهارچوب محكمى دارد كه روى آن سايه‌بان انداخته‌اند . سوارى كه به همراه يك نفر ديگر ، هر كدام در يك طرف اين شقدف نشسته‌اند ، به راحتى مىتوانند كتاب يا قرآن بخوانند يا اگر خواستند با همپالكى خود به بازى شطرنج بپردازند .\r\nاين وصف ابن جبير از شقدف همان است كه ما روى شتران مىگذاشتيم وبقاياى آن تا همين روزگاران اخير بود و اين نشان مىدهد كه شقدف مخصوص حجاز نبوده و در مصر هم استفاده مىشده است .\r\n\r\nاصلاحات و تعميرات در مسجد الحرام\r\nمورّخان از كارهاى اصلاحى ايوبيان در مسجد زياد سخن نگفته‌اند ، بلكه تنها از كارهاى عباسيان و يا برخى از ثروتمندان مسلمان ياد كرده‌اند .\r\nشرف‌الدين احد ، يكى از مملوكان مستنصر عباسى در سال 641 بيمارستانى در نزديكى باب الزياده در جاى مدارسى كه قبل از زمان ما محكمهء شرعيه در آنجا بود ، ساخت . همين طور مدرسه‌اى در سمت راست كسى كه داخل باب السلام مىشود ساخت و كتاب‌هاى زيادى وقف آن كرد . همچنين حاشيهء مطاف را تعمير نمود . « 1 »\r\n\r\n\r\n","description":"","footnote":"\r\n( 1 ) . بنگريد : منائح الكرم ، ج 2 ، ص 305 . در آن‌جا از اين مدرسه با عنوان مدرسة الشرابيه ياد شده است . « ج »\r\n","page_name":" 309 ","page_number":309},
  {"content":"\r\n\r\nقطب‌الدين مىگويد كه آن كتاب‌ها در زمان ما پراكنده گرديد . مدرسه هم به رباط تبديل شد كه البته جايى هم براى تدريس در آن بود ؛ چنان كه كتاب‌هاى اهدايى برخى از متبرّعين هم در آنجا بود . « 1 »\r\nدر سال 576 الناصر دستور داد تا مسجد را با سنگ مرمر فرش كنند . « 2 » همچنين در سال 629 مستنصر عباسى گفت تا كعبه و سقف و برخى از اركان آن را تعمير نمايند . « 3 » عباسيان در طول اين مدت ، پردهء كعبه را مىفرستادند و روى كمربند آن آياتى از قرآن و اسم خليفه را مىنوشتند . ابن جيبر مىنويسد كه پردهء كعبه سبز بود .\r\nابن جبير مىنويسد كه زمين مطاف با سنگ صافى فرش شده و چون صفحهء مرمرينى زيبا به رنگ‌هاى سياه و گندمى و سپيد ، گسترده و به يكديگر پيوسته است و پهناى آن از كنار ديوار كعبه نُه قدم است مگر در جهتى كه مقابل مقام قرار دارد ؛ چون در آن قسمت سنگفرش تا مقام ادامه يافته ، آن را دور مىزند . ديگر مناطق حرم ، زمين‌هايش با شن نرم فرش شده و طواف زنان در آخرين بخش سنگفرش و منتهااليه آن انجام مىگيرد . « 4 »\r\nروشنايى مسجد در اين دوره با مشعل صورت مىگرفت آن چنان كه ابن جبير در سفرنامه‌اش مىنويسد : اين مشعل‌ها در ظرفى آهنينى كه در بالاى چوبى قرار داشت روشن مىشد . اين چوب‌ها را در اطراف مطاف ، در جايى نزديك به آن نصب كرده\r\n\r\n\r\n","description":"","footnote":"\r\n( 1 ) . بايد توجه داشت كه نخستين رباط در مكه مربوط به قرن چهارم است كه فاسى از آن ياد كرده و گويد : رباط سدره از موقوفات سنهء چهارصد است . پس از آن ده‌ها بلكه صدها رباط در اين شهر ساخته شد كه نشان از حضور دراويش و فقرا و اهل تصوف داشت . اين رباطها مثل ساير نقاط جهان اسلام ، محل زندگى و تحصيل و اطعام و كاركردهاى مشابه بود . فهرستى بلند از رباطهاى مكه را تا اوايل قرن نهم بنگريد در : الزهور المقتطفه ، 122 - 17 . فهرستى ديگر از مشهورترين رباطها و تكيه‌ها را در شهر مكه بنگريد در : تاريخ مكة المكرمة ، مسعود محمد آل زيد ، صص 325 - 345 و نيز بنگريد : مخصصات الحرمين الشريفين فى مصر ، صص 380 - 389 . « ج »\r\n( 2 ) . تاريخ الكعبة ، باسلامه ، ص 174 .\r\n( 3 ) . همان ، ص 232 .\r\n( 4 ) . رحلة ابن جبير ، ص 57 .\r\n","page_name":" 310 ","page_number":310},
  {"content":"\r\n\r\nبودند و حرم را روشن مىكرد . او مىافزايد كه شمع‌هايى هم در محراب امامان مسجد روشن مىشد . « 1 »\r\nمحراب‌هاى امامان جماعت مسجد كه ما در دورهء فاطمى از ايجاد آنها سخن گفتيم ، و براى اقامهء نماز توسط آنان بود ، در اين دوره هم بود .\r\nابن جبير در بارهء نماز جماعت و ائمهء موجود در مسجد مىنويسد : چهار امام سنى است و يك امام زيدى براى فرقه‌اى است كه خود را زيديه « 2 » مىخوانند و اشراف اين شهر بر مذهب آنان هستند و در اذان « حيّ على خير العمل » را مىافزايند . « 3 »\r\nبايد بيفزايم كه ما در بارهء افزودن « حي على خير العمل » در اذان سخن گفتيم و اين كه اين رسم در زمان ايوبيان برافتاد ، اما بعيد نيست كه باز در برخى از زمان‌ها دوباره رايج مىشده است ، زيرا بيشتر اشراف ، متشيّع بودند .\r\n\r\nخطيب جمعه در مسجد\r\nابن جبير مىگويد : اولين امامى كه نماز مىخوانَد ، امام شافعى است كه داربست باشكوهى در مقابل مقام ابراهيم دارد . اين داربست از دو چوب متوازى كه ميان آن دو را با بازوهايى چون نردبان به يكديگر پيوسته‌اند و برابر آن دو نيز ، دو چوب ديگر بر همين صفت قرار دارد ، بنا شده است . اين چهار تخته را بر دو پايهء گچين كه از زمين ارتفاع چندانى ندارد استوار كرده‌اند .\r\nابن جبير مىافزايد : پس از آن امام مالكى نماز مىخواند . او محرابى سنگى شبيه\r\n\r\n\r\n","description":"","footnote":"\r\n( 1 ) . رحلة ابن جبير ، ص 75 .\r\n( 2 ) . زيديه پيروان زيد بن على بن الحسين عليه السلام هستند كه قائل به امامت اولاد امام على عليه السلام بوده و براى مصلحت ، تقدم‌مفضول را بر فاضل در امر امامت جايز مىدانند . ساير شيعيان اين عقيده را رد مىكنند ، به همين جهت ، ديگران روافض و اينان زيديه ناميده شدند . مهم‌ترين موطن زيديه در روزگار ما يمن است و نخستين كسى كه در آنجا به مذهب زيديه دعوت كرد ، سيد يحيى بن قاسم رسى بود كه در سال 380 به يمن آمد ، در صعده اقامت كرد و ميان صعده و صنعا را در تصرف خود گرفت و اين پس از درگيرىهاى متوالى بود كه وى با عمال عباسى داشت .\r\n( 3 ) . رحلة ابن جبير ، ص 73 .\r\n","page_name":" 311 ","page_number":311},
  {"content":"\r\n\r\nمحراب‌هايى كه در ( منزلگاه‌هاى در ) راه‌هاست ، دارد . پس از آن امام حنفى برابر ناودان زير ميزاب در داربستى كه براى اوست ، نماز مىخواند . ابهّت او از همهء امامان بيشتر بوده ، شمع و چيزهاى ديگرش با افتخارتر است ؛ چرا كه دولت‌هاى عجم همه مذهب او را دارند . امام حنبلى با امام مالكى همزمان نماز مىگزارند ، آن هم برابر حجر الاسود و ركن يمانى . او نيز داربست بزرگى در نزديكى داربست حنفى دارد . « 1 »\r\nابن ظهيرهء قرشى مىگويد : نماز مغرب را همهء امامان همزمان مىگزارند و به همين دليل ، نمازگزاران ، فراوان اشتباه مىكنند . « 2 »\r\nدر حاشيهء ابن عابدين بر كتاب الدر المختار آمده است كه در آن زمان ، برخى از فقها تعدد نماز جماعت را مورد انكار قرار داده و به عدم جواز چنين امرى بر اساس مذاهب اربعه فتوا داده‌اند . ابن ظهيره بدين نكته اشاره دارد كه تعدّد جماعات تا روزگار چراكسه بود . آن زمان لغو شد ، اما باز رايج گرديد . من بايد بگويم كه اين وضعيت ادامه داشت تا آن كه در زمان حكومت سعودى ملغا شد . « 3 »\r\nابن جبير مىگويد : در روز آدينه منبر را به ديوار كعبه ، برابر حجر الاسود و ركن عراقى مىچسبانند . خطيب در حالى كه روبروى مقام است ، بر آن بالا مىرود . وى جامه‌اى سياه و زركش پوشيده و عمامه‌اى سياه ( كه شعار عباسيان است ) بر سر دارد .\r\nچنان كه ردايى بر شانه انداخته كه آن هم سياه است . همه اينها از الناصر عباسى است .\r\nپيشاپيش او يكى از خادمان كه چوب خرّاطى شدهء سرخ رنگى كه بر سر آن چرمى است كه آن را به صورت تازيانه درآورده به دست گرفته ، در هوا مىچرخاند كه صداى بلندى از آن بر مىخيزد كه در داخل و خارج حرم شنيده مىشود . اين در حكم اعلان آمدن\r\n\r\n\r\n","description":"","footnote":"\r\n( 1 ) . رحلة ابن جبير ، ص 74 .\r\n( 2 ) . سنجارى اين مطلب را به نقل از قاضى محمد بن جارالله ( الجامع اللطيف ، ص 213 ) آورده و سپس افزوده است كه‌وقتى خبر آن‌به سلطان سليمان رسيد ، در مشورتى كه با شريف و علماى مكه و صاحب جده شد ، مقرر گرديد اول امام حنفى نماز را آغاز كند و وقتى به تشهد رسيد ، امام شافعى نمازش را آغاز كند . منائح الكرم ، ج 3 ، ص 262 « ج » .\r\n( 3 ) . در بارهء دفعاتى كه تغييراتى در اقامهء نماز توسط ائمه مذاهب مختلف در مسجد صورت گرفته ، به خصوص نماز مغرب بنگريد : الأرج المسكي ، ص 174 . « ج »\r\n","page_name":" 312 ","page_number":312},
  {"content":"\r\n\r\nخطيب است . او همچنان مىرود تا نزديك منبر مىرسد ؛ حجر الاسود را مىبوسد ، نزديك آن دعا مىكند ، سپس به سوى منبر مىرود ، در حالى كه رئيس مؤذنان كه جامهء سياه پوشيده و شمشيرى آخته در دست دارد و آن را بر شانه نهاده ، پيشاپيش او قرار دارد .\r\nدو پرچم هم در دو گوشهء منبر هست . وقتى خطيب بر نخستين پله بالا مىرود ، مؤذّن شمشير را غلاف مىكند و با دستهء شمشير ضربه‌اى به پايهء منبر مىزند كه صداى آن را حاضران مىشنوند . همين طور وقتى خطيب به پله‌هاى بعدى مىرسد . زمانى كه روى آن قرار گرفت ، رويش را به مردم كرده ، بر آنان سلام مىدهد و آنگاه مىنشيند . در اين وقت مؤذّن روى قبهء زمزم اذان مىگويد . وقتى از خطبه فارغ مىشود ، براى خليفهء عباسى دعا مىكند . پس از آن براى امير مكه و بعد براى سلطان ايوبى ، تا آن كه خطبه تمام شده و نماز را آغاز مىكند . آنگاه به همان كيفيتى كه آمده بود باز مىگردد و منبر را هم دوباره به مكان اصلى آن ، برابر مقام منتقل مىكنند . « 1 »\r\n\r\nمقام ابراهيم\r\nمقام ابراهيم چنان كه امروز ثابت است ، در گذشته ثابت نبوده است . بلكه در موسم حج آن را براى محفوظ ماندن به درون كعبه منتقل مىكردند . روى آن قبّه‌اى چوبين بوده كه آن را هم در برخى از موسم‌هاى حج بر مىداشتند و به جاى آن قبّه‌اى از آهن مىگذاشتند . فاسى مىگويد : « 2 » روشن نيست كه از كى مقام در جايش ثابت مانده . سپس مىافزايد : به نظرم قبّه‌اى كه بالاى قبّهء آهنين ساختند در روزگار ملك مسعود امير يمن ساخته شده و او نخستين كسى است كه آن را بنا كرد . ما اين مطلب را در دورهء حسن بن قتاده گفتيم . « 3 »\r\nابن جبير مسجد را چنان وصف مىكند كه اگر بنويسم به درازا مىكشد و البته در سفرنامه‌اش آمده است . سپس از قبّهء زمزم و قبّه‌هايى كه در نزديكى آن بوده سخن\r\n\r\n\r\n","description":"","footnote":"\r\n( 1 ) . رحلة ابن جبير ، ص 97 .\r\n( 2 ) . شفاء الغرام ، ج 1 ، ص 204 .\r\n( 3 ) . ابن جبير مىگويد كه در زمان وى ، مقام ابراهيم در جاى ثابتى نبوده است .\r\n","page_name":" 313 ","page_number":313},
  {"content":"\r\n\r\nمىگويد . خلاصه‌اش اين است كه باب قبّهء زمزم به سمت شرق بوده است . همين طور درِ قبّهء عباس و قبّهء يهوديه به سمت شمال قرار داشته است . « 1 » هر دو قبّهء انبار وقفيات كعبه از مصحف‌ها و كتاب‌ها و شمع و غير آنها بوده است . قبّهء عباسيه ، محل آب‌رسانى به حجاج بوده و تا به امروز - يعنى زمان ابن جبير - آب زمزم در آنجا خنك مىشود و شب‌ها آن آب را در كوزه‌هايى كه آن را دورق مىنامند و يك دسته دارد ، بيرون آورده به حاجيان مىدهند . در قبّهء عباسيه صندوق چوبى فراخى هست كه در آن مصحفى متعلق به يكى از خلفاى اربعه به خط زيد بن ثابت كه 28 سال پس از رحلت پيامبر صلى الله عليه و آله نوشته شده ، وجود دارد كه اوراق آن بسيار بزرگ است . سپس ابن جبير مىگويد : در مكه وقتى قحطسالى شده يا مردم در تنگنا قرار مىگيرند آن مصحف را بيرون آورده ، درِ كعبه را باز مىكنند و آن را در قبّة المقام در داخل كعبه مىگذارند . آن گاه مردم در حالى كه سرهايشان را برهنه كرده‌اند ، با حالت تضرّع اجتماع كرده از جاى خود تكان نمىخورند تا رحمت خداوند برسد . او مىافزايد : در سمت قبّهء زمزم ، برابر حجر الاسود ، سكويى سنگى در اطراف قبّه هست كه مردم روى آن مىنشينند و به تماشاى كعبه مىپردازند . سپس مىنويسد : كعبه روزهاى دوشنبه و جمعه باز مىشود . همين طور هر روز از ماه رجب . پلكانى شبيه منبر هست كه نُه پله و پايه‌هايى چوبين دارد كه با اطمينان و آرامش روى زمين قرار مىگيرد .\r\nهمين طور چهار قرقرهء آهنين دارد كه روى آن‌ها حركت مىكند تا به كعبه مىرسد . « 2 »\r\nاين همان چيزى است كه ما امروزه آن را مدرج ( پلكان ) مىناميم و در نزديكى باب بنىشيبه است و آن را در وقت باز شدن درِ كعبه براى عموم ، حركت داده نزديك درِ كعبه مىآورند .\r\n\r\nشكل مسجد در دوران ايوبيان\r\nابن جبير در بارهء مسجد مىنويسد : حرم داراى هفت صومعه ( كوشك ) است كه « 3 »\r\n\r\n\r\n","description":"","footnote":"\r\n( 1 ) . رحلة ابن جبير ، ص 72 .\r\n( 2 ) . رحلة ابن جبير ، ص 76 و بعد از آن .\r\n( 3 ) . سباعى اين پاراگراف را از تركيب دو عبارت ابن جبير كه در دو جاى كتاب آمده فراهم آورده است .\r\n","page_name":" 314 ","page_number":314},
  {"content":"\r\n\r\nشكل‌هاى بديعى دارد ، چرا كه تا نيمه از چهارسو با سنگ‌هايى با رنگ‌ها و نقش‌هاى زيبا كه به طرزى شگفت‌انگيز چيده شده ، بالا آمده است و پيرامون آنها را نرده‌اى مشبّك و چوبين كه به نحوى شگفت‌آور ساخته شده ، فرا گرفته و از ميان آن نردهء چوبين ستونى ( آجرى ) به هوا بالا رفته است ، چنان كه گويى مخروطى با قاب‌بندى خاتم از آجر برآورده‌اند .\r\nبايد بيفزايم ، اين مناره‌ها كه او ديده است ، بيشتر از روزگار فاطميان بوده و بسيارى از آنها در دورهء عثمانى تغيير كرده و رنگ تركى به خود گرفته است . آن مناره‌ها هم از ميان رفت و به جاى آنها مناره‌هاى امروزه قرار گرفته كه مربوط به پس از توسعهء مسجد الحرام در دورهء سعودى است .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nمكه در دوران مماليك و چراكسه\r\n\r\nابونمى اول\r\nابونمى و عمويش ادريس چند سال را به اشتراك حكومت كردند تا آن كه كارشان به اختلاف كشيد و ادريس خشمگين شده از مكه خارج گرديد و ابونمى به تنهايى حاكم مكه شد . « 1 »\r\nپيش از اين گذشت كه در همين دوره ، دولت مماليك ترك ، در مصر تأسيس شد .\r\nاندكى بعد سلطان بيبرس توانست تمامى اختلافات موجود ميان نيروهايش را در سالهاى نخست تأسيس دولتشان پايان داده و به سال 658 حكومت را از آن خود سازد . « 2 » پس از آن بود كه پايه‌هاى حكومتش را استوار كرد و از نوادهء آوارهء خليفهء عباسى كه بعد از حملهء مغولان به بغداد ، گريخته بود مانند يك ميهمان استقبال كرده او را در مصر جاى داد و به عنوان خلافت معنوى با وى بيعت نمود .\r\nدر همين اثناء و پس از آن كه بَيبرس اين پيروزىها را به دست آورد ، هوس كرد تا ديگر بلاد عرب را هم تصرّف كرده ، به حرمين خدمتى كند تا افتخار جديدى به نامش ثبت شود .\r\nچنين مىنمايد كه بيبرس به استفاده از بهترين راه پرداخت . او در سال 667 عزم حج\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 202 .\r\n( 2 ) . الذهب المسبوك ، ص 86 .\r\n","page_name":" 316 ","page_number":316},
  {"content":"\r\n\r\nكرد و ابونمى در مراسمى عظيم به استقبالش شتافت .\r\nبيبرس دست به بذل و بخشش فراوان در مكه و مدينه زد و هدايا و اموال فراوانى كه حد و اندازه نداشت به امير مكه داده ، ميان اشراف عطاياى بسيارى تقسيم كرد چنان كه ميان اهالى حرمين هم همين كار را كرده و براى خانواده‌ها وظيفه‌اى سالانه تعيين كرد .\r\nهمچنين به قبايل باديه‌نشين هم عطاياى فراوانى داد كه تأثير مثبتى در زندگى آنان گذاشت .\r\nبيبرس كه از اختلاف ميان ابونمى و ادريس آگاه شده بود ، آن دو را با يكديگر جمع كرد و از آنان جدا نشد جز آن كه همهء اختلافاتشان را كنار بگذارند . آن دو پذيرفتند كه به نام سلطان بيبرس خطبه بخوانند . « 1 »\r\nاما چيزى نگذشت كه باز اختلاف ميان آن دو آغاز شده ، ادريس به باديه رفت و قبايل چندى را به سوى خود دعوت كرد كه آنان هم از وى اطاعت كردند . اين بار او با جنگجويان فراوانى به مكه باز گشته دو سپاه در وادى خُلَيص « 2 » در نزديكى عسفان در شمال جده با يكديگر درگير شده ، نبرد سختى كردند . اين نبرد به كشته شدن ادريس و بازگشت ابونمى به مكه و حكومت منفرد او بر اين شهر منجر گرديد .\r\nمورّخان در بارهء دفعات بالا گرفتن اختلاف ميان ابونمى و ادريس اختلاف كرده‌اند . همين‌طور در بارهء زمان رخ دادن برخى از مسائل نيز ميان مورخان اختلاف است . با اين همه در اين نكته كه اين ماجراها به كشتن ادريس و حكومت مستقل ابونمى منجر شد ، اتفاق نظر دارند .\r\nاين اخبار به سلطان بيبرس رسيد و بعيد نيست كه خود ابونمى شرح آن را براى وى نوشته باشد و علل اقدامات صورت گرفته را شرح داده كارش را توجيه كرده باشد . ملك ظاهر بيبرس بر او شرط كرد تا ماليات بر حجاج ( مكوس ) را ملغا كرده و اجازه دهد تا هر\r\n\r\n\r\n","description":"","footnote":"\r\n( 1 ) . الذهب المسبوك ، ص 87 .\r\n( 2 ) . وادى خُليص در يك‌صد كيلومترى شمال مكه و بيست كيلومترى شمال عسفان است ، يك وادى زراعى كه شامل 25 قريه مىشود و بخشى از آب آن به جده منتقل شده است . ساكنان آن از بنوحرب هستند ( عاتق ) .\r\n","page_name":" 317 ","page_number":317},
  {"content":"\r\n\r\nكسى براى انجام حج بتواند به مكه بيايد و هيچ زائرى را از آمدن به آنجا در شب و روز منع نكند و ظالمانه متعرض تاجرى نشود و خطبه و سكه به نام او باشد و در ازاى آن بيست هزار درهم سالانه از مصر به او بپردازد . « 1 »\r\nابونمى سه سال را به همين منوال گذراند تا آن كه يكى از فرزندان عمويش ادريس از سمت مدينه به او حمله كرد ، در حالى كه جمع كثيرى از عموزادگانش از آل قتاده و بسيارى از جنگجويان باديه همراهش بودند . مهاجمان توانستند ابونمى را از مكه بيرون كرده ، چهل روز بر آن فرمانروايى كنند ، اما چيزى نگذشت كه ابونمى حملهء خود را آغاز كرده آنان را از شهر بيرون كرد . اين حادثه در سال 670 رخ داد . « 2 »\r\nاين اخبار تازه به ملك ظاهر بيبرس در مصر رسيد و بسا اخبار بد ديگر هم كه به او رسيده بود . بيبرس كه توجه خاصى به علائق سياسى خود با مكه داشت و نسبت به اشراف بر اشراف بسيار حريص بود ، در سال 675 نامهء بسيار تندى به ابونمى نوشت كه متن آن چنين است :\r\nاز بيبرس سلطان مصر به شريف حسيب نسيب ابونمى محمد بن ابىاسعد .\r\nاما بعد : كار نيك فى حدنفسه نيك است و از خاندان نبوّت نيك‌تر . كار بد هم فى حد نفسه بد است و از خاندان نبوّت بدتر . اى سيّد ! از شما خبر رسيده است كه حرم خداوند را پس از آن كه امن بوده به محيط ترس تبديل كرده‌اى و در آنجا كارهايى انجام مىشود كه صورت را سرخ مىكند . و ورق سفيد را سياه . من در شگفتم كه چگونه شما چنين مىكنيد ، در حالى كه جد شما حسن عليه السلام است ؟ ! آن‌جا كه فتنه نيست جنگ مىكنيد و آن جا كه فتنه است ، جنگ را رها مىكنيد ! تو از اهل كرم و از ساكنان حرم هستى ! چگونه مجرم را پناه مىدهى و خون مُحْرم را حلال مىشمرى ؟ حال آن كه ، كسى كه به خدا اهانت كند ، كرامتى ندارد . يا آن كه در حد خودت مىايستى و يا آن كه شمشير جدّت را به رويت برخواهيم كشيد . و السلام .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n","page_name":" 318 ","page_number":318},
  {"content":"\r\n\r\nابونمى در پاسخ از آنچه رخ داده عذرخواهى كرد « 1 » و مىدانيم كه ابونمى جز در بارهء اشتباهى كه مرتكب شده ، عذرخواهى نكرده است . باور ما اين است كه آن عذر در غير مسألهء جنگ با آل قتاده در مدينه بود ، چرا كه موضع او برابر آل قتاده ، در جهت دفاع از حكومت و امارتش بر مكه بود . اين در حالى بود كه آل قتاده - كه ارتباطشان با سلطان مماليك در مصر و دوستىشان با آنان بسيار نيرومند بود - وزير سلطان بيبرس را بر ضد ابونمى تحريك مىكردند . اگر اين درست باشد ، طبيعى است كه عذر خواهى ابونمى ، در واقع عذرخواهى فرد ضعيفى است كه توان مقابله با نيروى نظامى مماليك را در مصر ندارد .\r\nابونمى عذرخواهى كرد و حال آن كه به باور ما ، اين عذرخواهى خالصانه نبود . به همين دليل اندكى نگذشت كه وى باز دشمنى خود را با مماليك آغاز كرد . يك ضعيف عاصى و سركِش ، در مواجههء با فرد قدرتمند چاره‌اى جز آن ندارد كه در حدودى كه مىتواند دشمنى خود را نشان دهد . بنابراين شگفت نبود كه ابونمى دشمنى خود را در اين حد آغاز كرد كه بار ديگر مكوس را برقرار كرده و نسبت به برخى از شؤون حفظ و حراست ، بىتوجهى نمود ، اين مسأله به خصوص در بارهء قافله مصرى بيشتر صدق مىكرد . چنان كه نبايد تعجب كرد كه وى با حكومت آل رسول در يمن به صورت پنهانى ارتباط برقرار كرده ، هداياى آنان را مىگرفت و نسبت به قافلهء يمن اعتنا و احترام بيشترى نشان مىداد وبسا آنان را بر قافلهء مصرى مقدم مىداشت . همهءاينها از اين عبارت فاسى هم به دست مىآيد كه مىگويد : ملك قلاوون‌الفى ، « 2 » در سال 681 به ابونمى نامه نوشته ازاو خواست براى نشان دادن صداقتش قسم ياد كرده ، به مماليك خيانت نكند ، و به جايى جز آنان توجه پيدا نكند و ديگران را بر آنان مقدّم نشمارد ، و اجازهء زيارت كعبه را به هر عاكف و بادى بدهد و امنيت كاروان آنان را تأمين كند و تنها به نام آنان خطبه بخواند و\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . منصور قلاوون يكى از سلاطين مملوكى مصر است كه سلطنت را در سال 678 به زور از چنگ فرزندان بيبرس‌خارج كرد . او را به اين جهت الفى مىنامند كه وقتى اربابش او را خريد يك هزار دينار بابت او پرداخت .\r\n","page_name":" 319 ","page_number":319},
  {"content":"\r\n\r\nسكه بزند و اين تعهدات خود را نقض نكند .\r\nابونمى سوگندى كه آنان خواسته بودند ، ياد كرد و به نظر مىرسد كه چاره‌اى جز آن نداشت . بسا وى دريافته بود كه آنچه آنان از آن به عنوان يك « جهت ديگر » ياد كرده‌اند ، يعنى آل رسول در يمن ، نمىتوانند او را برابر سپاه مصر يارى كنند .\r\nفاسى براى ما شرح مىدهد كه ابونمى مدت كوتاهى بعد از آن ، برخى از تعهدات خود به خصوص دعاى در خطبه را براى مماليك ترك كرد و شايد در اين باره تأويل مىكرد ، تا آنجا كه فاسى گويد : ابونمى قسم خورد ، اما بسا كه در درونش قصد وفاى به آنها نكرده بود و اين يك تأويل غير مستقيم بود . « 1 »\r\nدر سال 683 بار ديگر گروهى از آل قتاده بر مكه يورش بردند و توانستند ابونمى را از آنجا بيرون كنند ؛ اما چيزى نگذشت كه ابونمى به مكه بازگشت و آنان را بيرون راند . به باور ما يورش آل قتاده بى ارتباط با خشم مماليك مصر و دشمنى آنان با ابونمى نبود .\r\nشاهد سخن ما مطلبى است كه صاحب الأرج المسكي در ادامهء حادثه‌اى كه شرحش گذشت بيان كرده كه خلاصهء آن چنين است : . . سپس لشكرى از مصر همراه قافلهء حج آمد تا ابونمى را از مكه بيرون كند . ابونمى اجازهء ورود آنان را به شهر نداد و دروازه‌ها را بست . مهاجمان توانستند از سمت شبيكه ، از ديوار شهر بگذرند و به شهر درآيند و ابونمى از در ديگر به سمت منى گريخت . او توانست فرمانده سپاه مصر را بكشد ، سپس اعلام كرد : هر كسى يكى از مماليك را بكشد اسب و اثاثيهء او از آن وى خواهد بود . عرب‌ها نيز به سپاه مماليك حمله كرده ، اسب‌هاى آنان را گرفتند . باقى مماليك هم به سوى مصر گريختند . اين واقعه در اواخر سال 683 بود .\r\nطبيعى بود كه با رسيدن خبر اين شكست به مصر ، تا چه اندازه شكست مزبور روى ملك قلاوون تأثير داشت و او را واداشت تا يورش تازه‌اى را براى شكست ابونمى تدارك ببيند . وى اين كار را انجام داده ، شخصاً فرماندهى آنان را عهده‌دار شد ، جز آن كه عالمى كه مشهور به تقوا و پاكى بود او را از اين كار باز داشت . وى در حالى كه او\r\n\r\n\r\n","description":"","footnote":"\r\n( 1 ) . العقد الثمين ، ج 1 ، ص 463 ( مؤلف به نسخه خطى العقد الثمين فاسى ارجاع داده است « ج » ) .\r\n","page_name":" 320 ","page_number":320},
  {"content":"\r\n\r\nدستور آماده باش داده بود ، بر سلطان وارد شد ، و به وى گفت : براى جنگ به كجا مىروى ؟ سلطان پاسخ داد : مىروم تا حرم را از دست ابونمى آزاد سازم . آن عالم گفت :\r\nعبارت تو خوب است ، اما مردم اين را نخواهند گفت . آنان خواهند گفت : تو براى قتال در حرم خداوند و كشتن اولاد رسول مىروى . اين مطلب در سلطان اثر گذاشت و او را از تصميمش منصرف كرد .\r\nبعد از آن ابونمى به حكومتش ادامه داد و به رغم روابط نامناسب و بد ميان آنان ، همچنان به نام مماليك مصر خطبه مىخواند و از كمك‌هاى آنان بهره‌مند بود . « 1 »\r\nدر سال 689 ابونمى از ناحيهء سپاه ابن عقبه ، امير حاج شامى ، احساس خطر كرد و مانع از ورود آنان به مكه شده ، دروازه‌ها را بست . سپاه ابن عقبه از سمت شبيكه هجوم آوردند ، در حالى كه شمارى از سپاهيان مصرى هم به آنان كمك مىكردند . آنان توانستند دروازه را بسوزانند و آنگاه بود كه سيل سپاه شامى و مصرى به داخل مكه سرازير شد . به دنبال آن در نزديكى درب الثّنيه « 2 » در شبيكه تا مسجد الحرام نبرد درگرفت .\r\nدر اين درگيرى بيش از ده هزار شمشيرزن جنگ مىكردند ؛ به طورى كه تعداد چهارهزار نفر از دو طرف كشته شده و جماعت زيادى هم مجروح شدند . « 3 »\r\n\r\nخطبه خواندن به نام رسولىهاى يمن\r\nبدين ترتيب مكه به خاطر مشكلاتى كه ميان ابونمى و مماليك ترك مصر پديد آمد ، رنج‌هاى بسيارى ديد و روزگار سختى را گذارند ، به طورى كه ابونمى پرده‌ها را دريد و\r\n\r\n\r\n","description":"","footnote":"\r\n( 1 ) . الأرج المسكي ، ص 120 .\r\n( 2 ) . ثنيه يك قطعه زمين مرتفع ميان شبيكه و انتهاى حارة الباب بود . استاد حمد جاسر به من گفت ، وى بعيد نمىداند كه‌شبيكه به نام مردى به نام شبيكة الحسنى باشد ؛ زيرا شاعر صوفى در اين باره گويد :\r\n ببات شبيكة الحسني * و هي صبري فوا حزني \r\nبسا من هم موافق او باشم يا علت ديگر آن را چنين بدانم كه شبيكه را از آن روى شبيكه گفتند كه محل اشتباك و درگيرى كسانى بوده كه بارها براى حمله به مكه از آنجا آمدند و ديگران در آنجا از شهر دفاع كرده‌اند .\r\n( 3 ) . الأرج المسكي ، ص 120 .\r\n","page_name":" 321 ","page_number":321},
  {"content":"\r\n\r\nارتباط خود را با مماليك قطع كرده ، به سمت مقابل آن يعنى يمن كشاند . وى دعاى براى ملك الاشرف خليل را قطع كرد و به جاى آن از ابتداى ربيع الاول سال 691 براى سلطان رسولى يمن دعا كرد .\r\nدر اين سال بود كه ملك مظفر ، سلطان يمن ، موكبى را به مكه فرستاد كه ابونمى با شُكوه و جلال از آن استقبال كرد . روز عرفات پرچم رسوليان يمن روى كوه عرفات زده شد و مؤذن بر قبّهء زمزم ، برابر مردم از مناقب ملك مظفر سخن گفت .\r\nابونمى هداياى يمن را كه مشتمل بر اموال فراوان و اسب و لباس و عطر و عود و كفش و عنبر و لباس‌هاى رنگانگ و خلعت‌هاى نو بود ، گرفت . همين طور مبلغ هشتاد هزار درهم ، و نيز به مقدار 1200 قراره گندم از كيلِ مكه در عصر فاسى جزو آن هدايا بود . اين مقدار سه برابر چيزى بود كه سالانه از مصر به مكه فرستاده مىشد . « 1 »\r\nترديدى نداريم كه اقدام ابونمى ، نوعى قدرت نمايى در مقابل مصر بود و بعيد مىنمايد كه ابونمى دست به اين اقدام بزند اما در معرض خشم و انتقام مماليك مصر قرار نگيرد . اما كسى كه كارهاى شگفت ابونمى را مىشناسد ، چنين جرأتى را از وى بعيد نمىبيند ، به خصوص كه وى در كنار كارهايش نوعى تأمل داشت . ابونمى در روزگار ملك قلاوون و پيش از آن سلطان بيبرس ، پا از گليم خويش آن سوتر نگذاشت ، براى اين كه قدرت مماليك در آن دوره ، قابل مقايسه با قدرت مماليك در روزگار اشرف خليل كه زمانش سخت گرفتار فتنه‌هاى داخلى بود ، و جانش را هم بعد از آن گرفت ، نبود . افزون بر آن ، اشرف در مقايسهء با دوران پيش از خود ، بيشتر مشغول نبرد با مغولان بود . بنابراين فرصت‌طلبى ابونمى در اين كه دست به اين اقدام زد و آشكارا ارتباط خود را با مصر قطع كرد ، امر شگفتى نبود . كما اين كه سكوت مصر در مقابل آن هم چندان شگفتى نداشت .\r\nدليل ما بر اين سكوت ، اظهارات مورّخان در بيان رخدادهاى مكه است كه چيزى كه تا چندين سال نشانگر وقوع فتنه‌اى در اين شهر باشد ، بيان نكرده‌اند ، جز آنچه فاسى\r\n\r\n\r\n","description":"","footnote":"\r\n( 1 ) . العقد الثمين ، ج 1 ، صص 463 - 464 .\r\n","page_name":" 322 ","page_number":322},
  {"content":"\r\n\r\nگفته است . وى مىگويد كه به خط ابن محفوظ ، اين نكته را يافته است كه موكب مصرى در سال 692 ابونمى را براى رفتن همراه آنان به مصر سوگند داده و هزار دينار به او دادند .\r\nابونمى تا ينبع رفت ، اما وقتى خبر مرگ اشرف را شنيد ، برگشت . « 1 »\r\nسوگند ابونمى براى رفتن به مصر ، قدرى ضعيف به نظر مىرسد . به نظرم قصد اميرِ موكبِ مصرى آن بوده است تا ميان او و مصر آشتى دهد و ابونمى هم ابتدا راضى شد اما بعداً از رفتن خوددارى كرد ؛ زيرا مرگ اشرف مىتوانست فتنه‌هاى سختى در پى داشته باشد كه در آن صورت بسا وى هم توسط شورشيان آسيبى ديده يا به قتل مىرسيد .\r\nبنابراين ترجيح داد باز گردد .\r\nاز سوى ديگر ، به باور من ، ارتباط ابونمى با يمنىها هم از روى خلوص كامل نبود ، بلكه ارتباطى دوستانه بود كه به ناچار همراه آن دشمنى با مصر و استفاده از مواهب و خيرات و هداياى از يمن قرار داشت . ابونمى همانطور كه از ساير حجاج ماليات مىگرفت ، از يمنىها نيز مىگرفت . او از حجاج يمنى براى هر شتر ، سى درهم و از حجاج مصرى براى هر شتر پنجاه درهم مىگرفت و اجازهء عبور مىداد . « 2 » به نظر مىرسد شرايط مكه به همين صورت شكل گرفت و مكه مملو از حجاج مىشد . از جمله حاجيانى كه در اين سالها به حج آمدند برخى از امراى مملوكى بودند . از آن‌جمله انس فرزند الملك العادل فرزند بيبرس بود كه در سال 694 حج گزارد . در سال 697 الحاكم بامراللَّه عباسى كه پس از حملهء مغولان در مصر مستقر شده بود ، حج گزارد . « 3 » همين طور مادر مستعصم هم در يكى از اين سال‌ها حج به جاى آورد .\r\nخيرات اين افراد شامل تمامى ساكنان مكه شده و بخشش‌هاى آنان به بسيارى از خانه‌هاى آن مىرسد . بيش از همه اقدامات مادر مستعصم بود كه اموال فراوانى را پس از يك دوره كه مردم مكه روزگار سختى را گذرانده بودند ، ميانشان انفاق كرد . بارها آرزو\r\n\r\n\r\n","description":"","footnote":"\r\n( 1 ) . العقد الثمين ، ج 1 ، ص 464 .\r\n( 2 ) . سمط النجوم العوالى ، ج 4 ، ص 223 .\r\n( 3 ) . شفاء الغرام ، ج 2 ، ص 242 .\r\n","page_name":" 323 ","page_number":323},
  {"content":"\r\n\r\nكرده‌ام كه مردمان اين شهر با كمك بازوى جوانانش چنان مىزيست كه از احسان و انفاق اين محسنان و نيكوكاران بى نياز مىبود .\r\n\r\nدو روز در عرفه\r\nاز اتفاقات شگفت سال 688 اين بود كه مردم دو روز جمعه و شنبه را در عرفات ماندند . عامل آن اختلاف در ثبوت رؤيت ميان امير قافلهء شام با محيى الدين طبرى شيخ‌الفقهاى حجاز بود . « 1 » اين اتفاق اولين مورد در نوع خود نبود ، بلكه بارها در تاريخ مكه رخ داد ؛ چرا كه هر گروهى به فتواى مرجع خاص خود اعتماد مىكرد ، در حالى كه اگر منبع فتوا يك نفر بود ، اين اختلاف پديد نمىآمد . « 2 »\r\nدر سال 698 ميان اهالى مكه و مردمان باديه‌نشين درگيرى پيش آمد كه به آن هوشه مىگويند . در اين درگيرى يازده نفر كشته شدند . « 3 »\r\nحكومت ابونمى تا مرگ او در سال 700 براى پنجاه سال ادامه يافت . بخشى از آن با شراكت پدرش و بخشى با مشاركت عمويش ادريس و بخشى هم مستقل بود . سال‌هايى را كه ديگران بر آن غلبه مىكردند بايد استثنا كرد . ابونمى سى فرزند از پسر و دختر از خود برجاى گذاشت كه در مشكلاتى كه براى او پيش آمد بر بيشتر اينان تكيه مىكرد . « 4 »\r\nجنازهء ابونمى را بر حسب رسمى كه داشتند ، پيش از دفن ، هفت بار گرد كعبه طواف دادند .\r\nشمس‌الدين ذهبى از ابونمى ياد كرده مىنويسد : فردى عاقل و سياست‌مدار و شجاع و محترم بود . فاسى هم مىنويسد : ابوعبدالله دماهى از او ياد و ستايش كرده و\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 241 .\r\n( 2 ) . يك نمونهء شگفت آن را با توضيحاتى بنگريد در : إتحاف الورى ، ج 4 ، ص 623 كه مربوط به سال 882 است . شرحى در بارهء اختلاف شيعه و سنى در اين باره را بنگريد در : حج 25 ، گزارش حج سال 1425 ، رضا مختارى ، تهران ، مشعر ، 1384 ، ص 575 به بعد « ج » .\r\n( 3 ) . همان .\r\n( 4 ) . خلاصة الكلام ، ص 28\r\n","page_name":" 324 ","page_number":324},
  {"content":"\r\n\r\nمىگويد : اگر مشكل مذهب نبود ، شايسته خلافت بود . او مانند خاندان خود زيدى مذهب بود . « 1 »\r\n\r\nنزاع فرزندان ابونمى بر سر امارت\r\nچهار نفر از فرزندان بزرگ وى با نام‌هاى رُمَيثه ، حُمَيضه ، ابوالغيث ، و عطيفه بر سر امارت با يكديگر به نزاع برخاستند . نزاع آنان از سال 701 تا 737 يعنى 36 سال به درازا كشيد تا آن كه در نهايت كارِ امارت بر رميثه مستقر شد .\r\nدر اينجا خلاصه‌اى از رخدادهاى اين دوره را ارائه مىكنيم :\r\nهنوز ابونمى نمرده بود كه نيروها و اشراف مكه ، دو دسته شدند . گروهى از حميضه و رميثه دفاع كرده و دسته‌اى ديگر از ابوالغيث و عطيفه حمايت كردند . دو نفر اوّل در سال 701 توانستند بر دو نفر دوم غلبه كرده ، حكومت را به دست آورند . « 2 »\r\nبعد از اين پيروزى ، رميثه و حميضه ، دو برادر ديگر را زندانى كردند . اين دو نفر مدتى را در زندان سپرى كردند تا آن كه به ينبع گريخته ، يارانى به دست آورده و براى حمله به مكه آماده شدند .\r\nدر اواخر ذىقعدهء سال 701 بود كه قافلهء مصرى با اميرى بيبرس جاشگير و در حالى كه سى تن از امراى مملوكى مصر با آنان بودند ، به مكه مىآمد . دو برادر فرصت را مغتنم شمردند تا به توطئه بر ضد دو برادر ديگر بپردازند . آنان با امير قافلهء مصر ملاقات كرده از او خواستند به آنان كمك كند و در برابر ، آنها هم به نام مماليك خطبه بخوانند . امير قافله هم پذيرفت .\r\nدر اين ميان ، چيزى كه امير قافلهء مصر را از يارى اين دو برادر باز دارد ، در كار نبود ، چرا كه اين فرصت خوبى بود كه مماليك دنبال آن بودند . به همين دليل اين قافله پا پيش گذاشت با سپاهيان خود به مكه يورش برد . ابوالغيث و عطيفه هم با كمك ياران خود به آن\r\n\r\n\r\n","description":"","footnote":"\r\n( 1 ) . العقد الثمين ، ج 1 ، ص 469 .\r\n( 2 ) . إتحاف الورى ، ج 3 ، صص 135 - 136 .\r\n","page_name":" 325 ","page_number":325},
  {"content":"\r\n\r\nسپاه كمك كرده توانستند مكه را تصرف كرده ، امارت را در دست گيرند . سپاه مماليك حميضه و رميثه را به اسارت گرفته ، آنان را همراه قافله ، به مصر بردند . اين دو تا سال 703 در قاهره بودند . « 1 »\r\nدر اين سال ، حُمَيضه و رُمَيْثه توانستند سلطان مملوكى را راضى به بازگرداندن آنان به مكه كنند . آن دو پذيرفتند تا از وى اطاعت كرده ، براى او دعا كنند . سلطان به اين امر رضايت داد . چنين مىنمايد كه سلطان نيروى عظيمى به فرماندهى نايب سلطان در مصر يعنى سيف‌الدين سلار به كمك آنان فرستاد . شاهد ، آن كه فاسى « 2 » به نقل از برزالى مىنويسد : نايب‌السلطنهء ياد شده در رأس نيروى عظيمى كه همراه آن 25 تن از امراى مملوكى بودند حج گزارد . ابن ظهيره هم از بازگشت رميثه وحميضه در اين سال به حكومت ياد كرده است . نتيجهء اين دو روايت آن است كه نايب‌السلطنه در نيروى عظيم خود حميضه و رميثه را از مصر همراهى كرده تا آنان را بر ضد ابوالغيث و عطيفه يارى رسانده ، قدرت را به آنان باز گرداند .\r\nاين نيرو با شدت هرچه تمام‌تر به مكه يورش برد ، به طورى كه اهالى مكه و حجاج دشوارىهاى زيادى را متحمل شدند . در برخى از نقاط مكه درگيرى پيش آمد . اين وضعيت چندان ادامه نيافت ؛ زيرا نيروى ابوالغيث و شريك او ، ضعيف‌تر از آن بود كه بتواند برابر سپاه مملوكى مقاومت كند . چيزى نگذشت كه ابوالغيث و شريك او از مكه بيرون رانده شده و دو برادر آنان ، رميثه و حميضه به امارت رسيدند . در اين وقت ابوالغيث و عطيفه اسير شده به مصر فرستاده شدند . « 3 »\r\nفرماندهء قافله مملوكى همراه خود ده‌هزار اردب گندم براى توزيع ميان فقراى مكه آورده بود كه پس از پيروزىاش بر مكه آنها را تقسيم كرد . امراى مملوكى هم كه همراه وى آمده بودند ، خيرات و انفاقات فراوانى ميان مجاوران مكه و اشراف توزيع كردند .\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، ص 138 .\r\n( 2 ) . شفاء الغرام ، ج 2 ، ص 242 .\r\n( 3 ) . إتحاف الورى ، ج 3 ، ص 140 - 141 .\r\n","page_name":" 326 ","page_number":326},
  {"content":"\r\n\r\nهمين كار در مدينه هم صورت گرفت . بدين ترتيب حكومت حميضه و رميثه در مكه بار ديگر آغاز شد . قبايل اطاعت آنان را پذيرفتند و امنيت برقرار شد و برخى از ماليات‌ها لغو گرديد . مكه بار ديگر دورهء تازه‌اى از آرامش را به همراه نفوذ مماليك آغاز كرد .\r\nاين امنيت سبب فراوانى حجاج شد و قافله‌هاى حج در سال‌هاى 704 و 705 از مصر و مغرب و بلاد عراق و عجم به مقدار بىشمار به حج آمدند . « 1 »\r\nچيزى نگذشت كه اوضاع عوض شده ، رميثه و حميضه ماليات‌هايى را بر حجاج وضع كردند كه چند سال گرفتن آن ادامه يافت . بسيارى از حجاج اعتراض كردند و مماليك نيز خواستار الغاى آن شدند ؛ اما حاكمان مكه از پذيرش اين درخواست خوددارى كرده ، معتقد بودند كه اين پول در كار حكومت و امنيت راه‌ها صرف مىشود .\r\nشايد هم دريافته بودند كه موافقت با الغاى ماليات بر حجاج ( مكوس ) نوعى راضى شدن به مداخلهء بيش از حدّ مردم مماليك در امور داخلى آنان است .\r\nچنين مىنمايد كه برقرار كردن مكوس با استدلال به اينكه براى تأمين راه است ، بازتاب خاص خود را داشت . حجاجى كه اين پول را به هدف حفظ امنيت خود مىدادند ، نمىتوانستند بپذيرند كه اين امنيت با كمترين حادثه‌اى دچار اختلال شود . در حج سال 705 حوادثى پيش آمد كه پيامدهاى خود را داشت . در اين حادثه ، گروهى از اهالى مكه با دسته‌اى از بدوىها در آشوبى در بازار منى ، درگير شدند . به نظر مىرسد برخى از مفسدان بر آن بودند تا در اين فتنه‌ها دست به غارت بزنند . آنان به مناسبت اين هوشه ( تعبيرى كه معمولًا از اين شورش‌ها مىشود ) دست به اين كار زدند . خبر اين حادثه پيش از آن كه به حاكم مكه برسد ، به امير قافلهء حج مصرى رسيد . به اعتقاد او پرداخت آن ماليات با اين قبيل غارتگرىها سازگارى نداشت . به نظر مىرسد او ترجيح داد تا فتنه‌گران را با شمشير خود تأديب كند تا آن كه اين مسأله را به حاكم مكه احاله دهد .\r\nاوضاع به هم ريخت و حوادث تازه‌اى پيش آمد . سپاه مصرى به دنبال فتنه‌گران به راه افتاد و اهالى مكه به كوه‌ها گريختند . جمعى از باديه‌نشين‌ها هم به دنبال آنان رفتند . بدين\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 243 .\r\n","page_name":" 327 ","page_number":327},
  {"content":"\r\n\r\nترتيب مماليك به زور سلاح‌هايشان بر اوضاع مسلط شدند . در اين وقت ، امير الحاج مصرى بر بدوىها يورش برده ، شمارى از آنان را به عنوان قربانى در منى ، گردن زد . « 1 »\r\nبسا عامل پديد آمدن اين فتنه در حج ، افزون بر اصرار رميثه و حميضه بر گرفتن ماليات از حجاج ، ناشى از تأثيرِ گرفتنِ اين ماليات از حجاج شام و مصرى باشد . اين وضعيت ، رئيس دولت مماليك ، ناصر محمد بن قلاوون را خشمگين كرد ، اما خشمش را پنهان نمود . موسم حج بعدى ، درآمدِ اندكى داشت ، چرا كه شمار حجاج شام و مصر كم شد و چندين سال هم بود كه قافلهء عراق نيامده بود . وضعيت به گونه‌اى شد كه ملك ناصر تصميم گرفت تا جاى رميثه و حميضه را با برادرشان ابوالغيث عوض كند . وى آمادهء حج گشته با يك صد اسب سوار و پانصد شترسوار در سال 712 عازم مكه شد . او با بيرون راندن رميثه و حميضه ، مكه را اشغال كرد و ابوالغيث را به جاى آنان گماشت .\r\nچنين مىنمايد كه اشراف مكه و بسيارى از ساكنان آن از بدوى و شهرى ، به رميثه و حميضه بيش از ابوالغيث تمايل داشتند . به همين دليل ، امارت ابوالغيث با سلاح الملك الناصر هم استوار نشد و اهالى دشمنى با وى را از سر گرفتند . اينان كه طى سال‌هاى 713 و 714 مشقّت زيادى را تحمل كردند ، در سال 715 در اطراف حميضه جمع شده بر ابوالغيث يورش آورده ، او را كشتند . بدين ترتيب اين بار حكومت به تنهايى در اختيار حميضه و بدون حضور شريك او رميثه كه غايب بود ، قرار گرفت . « 2 »\r\n\r\nخطبه براى مغولان\r\nهنوز امارت حميضه مستقر نشده بود كه رميثه به او حمله كرد . حميضه در حالى كه به مغولان عراق پناه برده بود به آن سو گريخته با بهره‌گيرى از قدرت آنان بر مردم هجوم آورد و توانست مكه را از برادرش باز پس گيرد . پس از آن براى مغولان دعا مىكرد . اين واقعه در سال 718 رخ داد . اين امر بر مماليك گران آمده ، به يارى عطيفه شريك ابوالغيث\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 243 تاريخ دقيق اين حادثه براى فاسى هم روشن نيست كه در سال 705 بوده يا 707 . صاحب درر الفرائد المنظمة ( ج 1 ، ص 388 ) آن را در سال 705 مىداند .\r\n( 2 ) . همان .\r\n","page_name":" 328 ","page_number":328},
  {"content":"\r\n\r\nپرداختند . او نيز به برادرش حميضه يورش سهمگينى برد و پس از كشتن حميضه در سال 718 مكه را به تصرف درآورد . « 1 »\r\nدر اين وقت ، به سال 718 الملك الناصر حج دوم خود را به جاى آورد ، در حالى كه همراه او پنجاه نفر از مماليك و بسيارى از اعيان دولت وى در شام و مصر بودند . آنان اموال زيادى را به عنوان احسان ميان مردم توزيع كردند .\r\nدر سال 720 وضعيت به همين گونه ادامه يافت و شمار حجاج بسيار زياد شد .\r\nمورّخان نوشته‌اند ، در آن سال ، بسيارى از علماى برجسته ، حج به جاى آوردند .\r\nدر اين سال ، حُجاج يك سنت متروك را احيا كردند و آن اين بود كه نمازهاى پنجگانه را در روز ترويه در منى اقامه كردند و زمانى كه خورشيد بر روى ثبير « 2 » طلوع كرد ، به سمت عرفه حركت كردند . « 3 »\r\nسنجارى علت يكپارچگى حجاج را در احياى اين سنت بيان نكرده است ، اما به نظرم حضور جمع زيادى از علما در حج آن سال ، تأثير خاص خود را ميان حجاج در اين اقدامشان داشت . آنان اين انديشه را در اجتماعات خود در مكه طرح كرده و آنگاه آن را ميان مردم آشكار كردند و مردم از آنان پيروى نمودند .\r\nمردم در اين سال ، روز جمعه ، بدون اختلاف وقوف كردند و اين يكصدمين جمعه‌اى بود كه مسلمانان از سال نخست هجرت تا اين زمان ، در عرفات وقوف مىكردند .\r\nسنجارى مىگويد : شيخ رضىالدين طبرى ، امام مكه ، مىگفت : من در تمام عمرم حج به جاى آورده‌ام ، اما شلوغ‌تر از اين موسم نديدم . « 4 »\r\n\r\n\r\n","description":"","footnote":"\r\n( 1 ) . خلاصة الكلام ، ص 30 ، غازى در إفادة الأنام مىگويد كه حميضه به دست يكى از مماليك ترك در سال 720 كشته شد .\r\n( 2 ) . در بارهء ثبير بنگريد : معجم معالم الحجاز ، مدخله مربوطه در مجلد دوم . ( عاتق ) .\r\n( 3 ) . منائح الكرم ، سنجارى ، ( در حوادث سال‌هاى مربوطه در منائح ، ج 2 ، صص 339 - 342 اين خبر نيامده است « ج » ) .\r\n( 4 ) . همان .\r\n","page_name":" 329 ","page_number":329},
  {"content":"\r\n\r\nدر سال 724 سلطان تكرور « 1 » كه نامش موسى بود ، حج به جاى آورد . وى با پانزده هزار نفر از پيروانش به مكه آمد . برخى از ترك‌ها با آنان به بهانه‌جويى و نزاع برخاستند و نزديك بود با كشيدن شمشيرها در مسجد فتنه‌اى برپا شود كه سلطان تكرور با توصيه به پيروانش به اين كه دست نگاه دارند ، آن را خاموش كرد . « 2 »\r\nعطيفه دعاى براى سلطان مملوكى مصر ، الناصر محمد را آغاز كرد . بسا اين اقدام سلطان ابوسعيد مغول را در عراق ناراحت كرده ، تلاش كرد تا با اموال و هدايا عطيفه را بخرد ؛ شاهد آن كه در حوادث سال 720 قافلهء عراق بارهاى شتر فراوانى را از هدايا و تحفه‌ها و اموال به مكه آورد . « 3 » ترديد نداريم كه مقدار زيادى از اين هدايا سهم عطيفه بوده و اين مىتوانسته حكم رشوه‌اى را در مقابل دعاى براى وى داشته باشد . اما اين كار نتيجه‌اى در بر نداشت ، زيرا عطيفه حفظ قدرت خود را همراهى با ملك ناصر در مصر مىدانست .\r\nعطيفه بعد از آن كه برادر شريكش ابوالغيث و برادر دشمنش حميضه را از دست داد ، تا سال 728 يا همان حوالى ، در موقعيت امارت مكه ماند . در مقابل او ، تنها رميثه مانده بود ؛ كسى كه تركان مملوكى با حمايت از جناح عطيفه ، او را از مكه بيرون رانده بودند .\r\n\r\nامارت رميثه\r\nرميثه به رغم حمايتى كه مماليك مصر از برادرش عطيفه داشتند و مغولان نيز گرفتار جنگ‌هاى داخلى بوده ، توان كمك به او را نداشتند ، همچنان در انديشهء گرفتن انتقام بود .\r\nوى ساكت ننشسته با اتكاى به نفس شروع به تحريك قبايل بر ضد برادرش نمود . به\r\n\r\n\r\n","description":"","footnote":"\r\n( 1 ) . تكرور شهرى در صحراى جنوب شرقى افريقا است كه در حال حاضر به آن تكارنه گفته مىشود .\r\n( 2 ) . خلاصة الكلام ، ص 30 .\r\n( 3 ) . شفاء الغرام ، ج 2 ، ص 244 .\r\n","page_name":" 330 ","page_number":330},
  {"content":"\r\n\r\nعلاوه به نامه‌نگارى با اشراف مكه پرداخت كه اكنون بيشتر آنان به وى علاقمند و از برادرش بيزار بودند و دليلش هم گرايش شديد عطيفه به مماليك مصر و حركتش در از ميان بردن استقلال مكه و تضعيف امارت آن بود .\r\nتلاش‌هاى رميثه بر ضد برادرش به نتيجه رسيد و او توانست حوالى سال 729 يا 730 حكومت را از چنگ او درآورد .\r\nبا انتقال امارت مكه به رميثه ، قافلهء عراق به رغم مشكلات داخلى ، حركتش را به سمت مكه آغاز كرد . اين در حالى بود كه در سال‌هاى امارت عطيفه ، از آمدن قافلهء عراق ممانعت شده بود . حركت مجدد آن قافله ، مؤيد آن است كه دولت عراق از رميثه حمايت مىكرده است .\r\nفاسى از برزالى از عفيف طبرى كه از علماى مكه در آن دوره بوده ، چنين نقل مىكند : قافلهء عراق در سال 730 به حج آمد ، در حالى كه همراهشان فيلى بود كه در تمامى مواقف حج همراهشان بود ، و پس از آن به مدينه رفت ، جز آن كه يك مرحله پيش از آن كه به مدينه برسند ، مرد . تا آن جا كه مىگويد : ما مقصود ابوسعيد بن سلطان خربنده « 1 » را از ارسال فيل با قافلهء عراقى درنيافتيم . « 2 »\r\nبه باور من بعيد نيست كه هدف او ايجاد سروصدا و شهرت بوده است ، آن گونه كه حضور عراق و كاروان و حكومت آن را در مكه اعلان كند . اينها چيزهايى است كه در زمان ما ، از آن به نوعى كارهاى تفنّنى و هنرى در وسائل ارتباط جمعى تعبير مىشود .\r\nفاسى « 3 » به نقل از برزالى مىنويسد كه گروهى از حسنىها در سال 730 به مكه يورش برده و به جنگ با عراقىها پرداختند و از شمشير هم استفاده شد . در اين وقت اسب‌سواران با اسبان خويش وارد مسجد شدند و بازار غارت شد و نزديك بود همگى حجاج از بين بروند . باور من آن است كه اين تلاشى بود كه عطيفه با استفاده از بنىالحسن\r\n\r\n\r\n","description":"","footnote":"\r\n( 1 ) . ايلخان مغول در عراق . در بارهء لقب خربنده ، گويند : رسم مغولان اين بود كه به نام اولين حيوانى كه پس از تولدكودك وارد شود ، تفأل مىزدند و براى همين پدر ابوسعيد را خربنده گفتند .\r\n( 2 ) . شفاء الغرام ، ج 2 ، ص 246 ؛ دربارهء اين فيل و حكايت آن بنگريد : منائح الكرم ، ص 345 ؛ العقد الثمين ، ج 3 ، صص 327 - 329 ؛ السلوك مقريزى ، ج 2 ، صص 323 - 325 . « ج »\r\n( 3 ) . شفاء الغرام ، ج 2 ، ص 245 .\r\n","page_name":" 331 ","page_number":331},
  {"content":"\r\n\r\nبر ضد برادرش رميثه به راه انداخته بود .\r\nبدين ترتيب عطيفه ، برابر رميثه ساكت ننشسته با گردآورى قبايل شروع به دشمنى كرد . اين دشمنى چندان گسترده شد كه در سال 731 ميان آنان نبردى درگرفت .\r\nهمزمان با ورود قافلهء مصرى در اين سال ، نبرد شديدى ميان دو برادر جريان داشت و رميثه براى استقبال از آن كاروان ، حسب المعمول ، نتوانست بيرون برود . چنان كه عطيفه هم نتوانست به كاروان مصر متصل شده يا با آنان ملاقات كند . بسا دليلش آن بود كه مصر حاضر به حمايت از وى در برابر برادرش رميثه نبود . زمانى كه رئيس كاروان حج مصرى به قاهره بازگشت ، از جفاى هر دو برادر در حق خود به ملك الناصر قلاوون شكايت كرده از فتنه‌هاى مكه ميان آن دو سخن گفت . قلاوون نامه‌اى به دو برادر نوشت و از آنان خواست تا هر دو به مصر بيايند . اين دو ، درخواست او را رد كرده با يكديگر مصالحه كردند و با يكديگر تصميم به قطع ارتباط با مصر گرفتند .\r\nزمانى كه ملك ناصر از اين امر مطلع گرديد ، خشمگين شده ، دستور داد تا يك يورش نظامى به مكه را تدارك ببينند تا هر دو برادر و تمامى اشراف از بنىالحسن و هواداران و بردگان آنان را مستأصل كنند . وى به فرمانده سپاه گفت تا خون هر كسى را كه در كنار آنان بماند ، بريزند و وادى نخله « 1 » را چندان به آتش كشند كه نه دخترى در آن بماند و نه خانهء آبادى . چنان كه همهء زن‌هايشان از منازل مكه و اطراف آن خارج شوند .\r\nدر اين وقت قاضى جلال‌الدين محمد قزوينى كه در مجلس سلطان ناصر حاضر بود برخاسته او را موعظه كرد و لزوم حفظ حرمت حرم را يادآور شده و پيشنهاد كرد تا نامه‌اى در تأييد رميثه براى امارت بنويسد و با ارسال سپاهى او را در تأمين امنيت بلاد حمايت كند . ناصر رأى او را پذيرفت و ششصد نفر سپاهى را آماده كرده ، همراه با نامه‌اى در تأييد رميثه به آن شهر فرستاد .\r\nاين سپاه در نيمهء صفر سال 731 از قاهره حركت كرده ، در دههء اوّل ربيع‌الثانى به مكه رسيد . دو برادر در اين باره به ترديد افتاده ، شروع به آماده كردن شرايط براى دفاع\r\n\r\n\r\n","description":"","footnote":"\r\n( 1 ) . شايد مقصود وادى نخلة الشاميه ، جايى ميان وادى فاطمه و مضيق باشد .\r\n","page_name":" 332 ","page_number":332},
  {"content":"\r\n\r\nاز مكه شدند . فرمانده سپاه نامه‌اى به رميثه نوشت و اهميت و هدف فرستادن سپاه را براى او توضيح داد . سپس كسى را فرستاد تا اين مطلب را به وى تأكيد كرده و قسم‌هاى استوارى براى او بخورند تا اطمينان حاصل كند . وى هم پذيرفته به مسجد آمد و خلعت و هداياى سلطانى را دريافت كرد . اندكى بعد فرمانده سپاه مصر ، پس از آن كه سپاه را براى خدمت به رميثه در مكه باقى گذاشت ، خود به مصر بازگشت . « 1 »\r\nقلقشندى متن نامه‌اى را كه در تأييد رميثه به او داده شد ، آورده كه در آن آمده است : آراى شريفهء ما چنان اقتضا كرد تا رميثه را به عنوان امير منفرد در آن شهر معين كنيم و او را برگزينيم . او از برگزيدگان نيك ماست و امارت هم گرچه در اين مدت در اختيار ديگرى بوده ، اما اميرى به جز او نمىشناختيم ؛ زيرا او بزرگ خاندان خود است كه ديگران هم از وى راضى و او را شاكرند .\r\nاين نامه نشان از باور پيشگفته ما دارد كه زمانى ناصر ، مؤيد عطيفه بر ضد برادرش بود تا آن كه دريافت ، رميثه بيشتر سزاوار حمايت و تأييد است ، چرا كه ثابت‌قدم و نيرومند و كسى است كه حمايت خاندان پشت سر اوست . چنان كه دريافت اين اقدام مىتواند مانع از پيوستن رميثه به جناح ديگرى باشد .\r\nملك الناصر به دنبال اين حوادث در سال 732 براى سومين بار به حج آمد . « 2 » اين در حالى بود كه قافلهء او شامل هفتاد نفر از امراى مملوكى و شمار فراوانى از چهره‌هاى برجسته از فقهاى مصر بود . ما نبايد از همراهى اين همه امير مملوكى در چُنين قافله‌اى شگفت زده شويم ، زيرا ناصر مىبايست آنان را به همراه خويش مىآورد تا از توطئهء آنان ايمن بوده و از عدم فعاليت معارضان خود در صورت ماندن در مصر و در غياب وى اطمينان داشته باشد .\r\nهمان گونه كه گذشت شمار زيادى از برجستگان از فقهاى مصر در موكب او حضور داشتند و رميثه از همهء آنان استقبال باشكوهى كرد . او اجازه داد تا مردم براى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . شفاء الغرام ، ج 2 ، ص 246 .\r\n","page_name":" 333 ","page_number":333},
  {"content":"\r\n\r\nاستقبال از آنان به خارج شهر بروند تا مقدم آنان را گرامى بدارند . ملك ناصر هم عطايا و بخشش‌هاى خود را چندان توزيع كرد كه به بيشتر خانواده‌ها و افراد مكه رسيد . « 1 »\r\nدر سال 734 عُطَيفه به مصر رفت و نامه‌اى از ملك ناصر براى برادرش آورد كه بر اساس آن نيمى از امارت را به او سپرد و رميثه پذيرفت . اندكى بعد او را بيرون راند و بار ديگر با وساطت ناصر او را پذيرفت و تا سال 736 با آرامش گذشت . در اين وقت بار ديگر اختلاف بالا گرفت و عطيفه به مصر رفت و تا سال 743 كه مرد همان جا بود . بدين ترتيب امارت براى رميثه استقرار يافت . « 2 »\r\nدر مراسم حج سال 741 حجاج روز جمعه و شنبه ، يعنى براى دو روز در عرفات وقوف كردند كه ناشى از ترديد آنان بود . « 3 »\r\nدر سال 743 سلطان يمن ، الملك المؤيد رسولى حج گذاشت . مماليك مصر تلاش كردند تا رميثه را وادار كنند تا در جريان وقوف سلطان يمن در عرفه ، كار را بر وى دشوار كند . به احتمال ، هدف آنان اين بود تا ميان آن دو اختلاف اندازند ؛ مبادا اتحادى ميان يمن و مكه پديد آيد . اما رميثه زيرك‌تر از آن بود كه تحت تأثير پيشنهادات مصر قرار گيرد . وى بهترين استقبال را از سلطان يمن كرد و گروهى از اشراف و فرماندهان را براى خدمت به آنان موظف نمود . سلطان هم اموال زيادى در مكه توزيع كرد و هداياى بزرگى براى آن فرستاد . وى خواست تا از خود اثرى در مكه برجاى گذارد . به همين جهت پيشنهاد كرد تا خود پردهء كعبه را بدهد و درِ كعبه را هم تجديد كند . رميثه از ترس آن كه مبادا روابط وى و مصر به جايى برسد كه نتواند آن را كنترل كند نپذيرفت . اين امر سلطان يمن را ناراحت كرد و به همين جهت با آن همه اكرام و خدمتى كه به وى شد ، ناراضى از يمن رفت . « 4 »\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، صص 198 - 200 ( مؤلف در اينجا به بلوغ القرى - نسخهء خطى - ارجاع داده كه قاعدتاً بايد نادرست باشد ؛ زيرا بلوغ القرى كه ذيل إتحاف الورى است ، رخدادهاى سال‌هاى 885 به بعد را دارد . « ج »\r\n( 2 ) . إفادة الأنام ، خطى .\r\n( 3 ) . شفاء الغرام ، ج 2 ، ص 247 .\r\n( 4 ) . همان .\r\n","page_name":" 334 ","page_number":334},
  {"content":"\r\n\r\nدر اين سوى ، رميثه به رغم آن كه سلطان يمن را به خشم آورد ، اما نتوانست سلطان مصر را هم راضى كند . ناصر از اين كه او توجه خاصى به سلطان يمن كرد و اشراف را به جاى خدمت به مصرىها در عرفه به خدمت او فرستاد ، ناراحت بود .\r\nتأثير اين نگرانى از آن جا به دست مىآيد كه ملك صالح فرزند ملك ناصر ، عجلان فرزند رميثه را در سال 746 خواست و او را قانع كرد تا امارت مكه را به وى بسپرد .\r\nبسا عجلان از آن رو كه نامش از عجله گرفته شده و يا به تصوّر آن كه سن پدرش بالا رفته ، چنين انديشيد كه اگر در اين باره ترديد كند ، ممكن است پدرش كسى ديگر از برادران يا خويشانش را به امارت بردارد ، به سرعت درخواست سلطان را پذيرفت و تعهد كرد تا خودش در مكه كار را با پدرش يكسره كند .\r\nبه اعتقاد من كسى جز عجلان نمىتوانست پدرش را به كنار رفتن از امارت قانع كند ؛ زيرا رميثه از اعتماد به نفس بالايى برخوردار بود ؛ اما عجلان توانست در ازاى پرداخت شصت هزار درهم به پدرش به عنوان عوض ، او را قانع كند تا امارت مكه را به وى بسپارد . بدين ترتيب رميثه بعد از 45 سال كه البته در ميانه ، برخى سالها امارت نداشت يا شريك داشت و بخشى هم حاكم مطلق بود ، از امارت كناره گرفت . دورهء امارت مستقل و مطلق وى قريب ده سال بود .\r\n\r\nعجلان فرزند رميثه و برادرانش\r\nعجلان در جُمادَى الثانى سال 746 امارت را به دست گرفت . وى آگاه بود كه دو برادرش سند و مغامس ، توقع مشاركت امارت را دارند . براى همين آنان را به وادى نخله فرستاد . اندكى بعد برادر سومش ثقبه را هم به همان‌جا فرستاد . « 1 »\r\nدر سال 746 كامل ، سلطان جديد مملوكى به سلطنت رسيد . وى نامه‌اى در تأييد عجلان به مكه فرستاد و به او خبر داد كه برادرانش به مصر آمده و در آنجا در بند هستند .\r\nعجلان دستور داد تا بازار را چراغانى كنند . در اين وقت پدرش رميثه كه بيمار بود\r\n\r\n\r\n","description":"","footnote":"\r\n( 1 ) . خلاصة الكلام ، ص 31 .\r\n","page_name":" 335 ","page_number":335},
  {"content":"\r\n\r\nدرگذشت و نعش او را در وقت نماز جمعه ، گرد كعبه طواف داد . وى را در ذىقعدهء همان سال در قبرستان مَعْلات دفن كردند . « 1 »\r\nدر سال 747 سه بردار از مصر آزاد شدند ، در حالى كه از سلطان نامه‌اى در دست داشتند كه مىبايست امارت نيمى از منطقه به آن سه نفر داده شده و نيم ديگر از آن عجلان باشد . « 2 »\r\nاين اقدام به روشنى نشان مىدهد كه مماليك آن اندازه كه براى حفظ نام خود در خطبه اهميت قائل بودند ، براى امنيت مكه ارزش قائل نبودند . در غير اين صورت اين اقدام‌كه سه نفر را بافرستادن حكمى شريك در امارت كنند ، يعنى چهار نفر را در منطقه‌اى كه بسيار كوچك‌تر از آن است كه مشاركت بردارد ، شريك كنند ، چه معنايى دارد ؟\r\nمن ترديدى ندارم كه مغزهاى متفكر مماليك به اين نكته آگاهى داشتند كه اشراف مكه سر امارت با يكديگر رقابت دارند و بيش از آن كه در انديشهء حلّ اين رقابت با عقل و حكمت باشند ، در فكر حفظ نام و دعاى براى خود در خطبه‌هاى مكه هستند . شايد هم از حلّ آن رقابت عاجز بوده و ترس آن داشتند كه در صورت حمايت از شريك ديگر ، چندان كه بايد ، كارشان موفقيت‌آميز نباشد و موقعيت خود را براى دعاى در خطبه از دست بدهند . به همين دليل در مقابل غوغاگران بر ضد حاكم مكه ، جز به صورت محدود نمىايستادند . زمانى هم كه دخالت مىكردند ، مخالفان و غوغائيان را اسير كرده به مصر مىبردند و تلاش مىكردند تا آن‌جا كه ممكن است آنان را راضى نگاه دارند و يارانشان را بپذيرند و در مجالس خود در صدر جايشان دهند .\r\nدليل اين امر آن بود كه مغزهاى متفكر مماليك مىدانستند كه اين اسرا تمامى آرزوهايشان را در بارهء داشتن امارت مكه از دست نداده‌اند و به ناچار روزى كه مماليك مجبور شوند دولت مكه را در اختيار بگيرند ، بايد حكومت را به اينها يا نسل اينان برسانند ؛ و اين زمانى رخ خواهد داد كه حاكم فعلى مكه ، به دلايلى ، ارتباطش را با\r\n\r\n\r\n","description":"","footnote":"\r\n( 1 ) . منائح الكرم ، ص 273 .\r\n( 2 ) . إفادة الأنام ، خطى .\r\n","page_name":" 336 ","page_number":336},
  {"content":"\r\n\r\nمماليك قطع كرده ، با حكومت‌ها و دولت‌هاى ديگر سر و سرى پيدا كند و نام آنان را در خطبه ياد نمايد .\r\nبه همين دليل بود كه حكومت مصر در اين موارد با احتياط و در دايره‌اى محدود دخالت مىكرد . بنابراين نبايد از اين كه برادران عجلان را نگاه داشت ، شگفت زده شد .\r\nهدف آنان اين بود تا مانع از ورود آنان به مكه شوند تا زمانى كه دريابند حكومت مماليك ، خود را مجبور مىبيند تا همان تأييدى كه نسبت به حاكم مكه دارد نسبت به اينها هم داشته باشد و سر وقت ، آنان را رها كند تا خودشان تدبيرى براى كارشان بينديشند و مشكلاتشان را با شمشير يا هر وسيلهء ديگرى كه مىشناسند ، اگر توانستند حل كنند . دولت مصر هم سر جايش نشسته ، مراقب اين اوضاع است تا در حد ممكن در آن دخالت كرده و در هر حال نام خود را در در خطبه حفظ كند .\r\nبدين ترتيب بود كه سه برادر را رها كرده ، آنان به سمت مكه رفتند و با امير آن‌جا به دشمنى برخاسته ، بر ضدش شمشير كشيدند .\r\nاين برادران توانستند امير مكه را در سال 748 از مكه بيرون كنند . وى به مصر رفت و مدتى را در آنجا ماند و دوباره با جنگ در شوال سال 750 امارت را به دست آورد و اين بار برادرانش را از آنجا راند و آنان اين بار به سمت يمن رفتند . « 1 »\r\n\r\nدستگيرى سلطان يمن در منى\r\nدر سال 751 على بن مؤيد براى حج به مكه آمد . بعيد نيست كه عجلان ، پس از آن كه برادرش ثقبه و برادرانش در يمن به او پناه بردند ، وحشت كرده بود . به همين دليل ، به بدترين شكل ممكن با سلطانى كه به مكه آمده بود ، برخورد كرد . فاسى در حوادث اين سال مىگويد : عجلان و امير قافلهء مصرى توافق كردند تا سلطان يمن را در منى دستگير كنند . آنان در صبح روز سوم از ايام منى ، مسلحانه به خيمهء سلطان حمله كردند . يمنىها ساعاتى از آن روز را به نبرد با او برخاستند ، پس از آن غارتيان خبر را شنيده ، به آن سوى\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 205 .\r\n","page_name":" 337 ","page_number":337},
  {"content":"\r\n\r\nهجوم آوردند تا آن كه غلبهء بر يمنىها قطعى شد . و در آن وقت هر آنچه در خيمه‌هاى آنان از اموال و امتعه و چهارپا بود ، غارت گرديد . سلطان يمن خود را تسليم كرد و امير قافلهء مصر او را اسير نموده ، بدون آن كه اجازه دهد بقيهء اعمال حج را انجام دهد ، او را به مصر فرستاد .\r\nدر مصر ملك حسن بن محمد بن قلاوون از وى استقبال كرد و با احترام ، او را از طريق حجاز به يمن فرستاد . اما زمانى كه به دهناء « 1 » نزديكى يمن رسيد ، بار ديگر او را دستگير كردند ، چرا كه نگهبانان او مطالبى به مصر گزارش كردند كه سبب تحريك سلطان مصر عليه وى شده ، دستور دستگيرىاش را داد و اين بار او را به بلاد كرك « 2 » در جنوب سوريه تبعيد كرد . مدتى بعد ، باز او را عفو كرد و در ذىحجهء 752 به يمن بازپس فرستاد .\r\nاگر اين داستان نشانگر آن باشد كه دشمنى عجلان با سلطان يمن به خاطر پناه دادن او به ثقبه و دو برادر ديگرش بوده ، نيز نشانگر دشمنى ميان مماليك و سلطان يمن از خاندان ابن الرسول است كه قديمى است و بسا مماليك ، آن دشمنى را از اسلاف خود ، فاطميان مصر ، به ارث برده بودند ؛ چرا كه على بن رسول ، جدّ سلاطين يمن ، تابع فاطميان مصر بود ، اما مدتى بعد ارتباط خود را با مصر قطع كرد و رابطهء خصمانه‌اى ميان يمن و مصر برقرار بود كه مماليك وارث آن گشتند . زمانى كه عجلان فرصت‌طلبى كرده ، به آنان گفت كه سلطان يمن به برادرانش پناه داده تا آنان را براى تصرف مكه حمايت كند و بعد از آن در خطبه براى آنان دعا شود ، اين نكته به علاوهء آن دشمنى قديم ، براى برخورد مماليك با سلطان يمن و حملهء به او و اسير كردنش به سوى مصر كافى بود .\r\n\r\nثقبه و دشمنى تازهء او\r\nبا آغاز سال 752 منازعهء ثقبه هم آغاز شد . گويا او از يمن بيرون آمده ، به حجاز برگشت و به منازعهء با عجلان پرداخت . شاهد ، آن كه غازى به نقل از ابن فهد در ذيل\r\n\r\n\r\n","description":"","footnote":"\r\n( 1 ) . قريه‌اى آباد در سمت چپ وادى ينبع كه از ميان رفت و خرابه‌هاى آن را امروزه به ساقيه مىشناسند ( عاتق ) .\r\n( 2 ) . شهرى استوار بر روى تپه‌هاى بلندى ميان غور و صحراء در اردن كه هشتاد كيلومتر با عمان پايتخت اردن هاشمىفاصله دارد ( عاتق ) .\r\n","page_name":" 338 ","page_number":338},
  {"content":"\r\n\r\nحوادث سال 752 نقل كرده است كه ثقبه در وادى فاطمه مستقر شد و با نيروهاى خود برخى از قافله‌هاى يمنى را به محاصره درآورد و به زور از آنان ماليات‌هاى گمركى گرفت و به آنان دستور داد تا متاعشان را در همان وادى فاطمه بفروشند . سپس مىنويسد :\r\nدر اين وقت سلطان مصر از آن دو برادر خواست تا به مصر بيايند . ثقبه نپذيرفت و عجلان قبول كرد ، اما بعد از آن منصرف شده ، عذرخواهى كرد و گفت كه نمىتواند به مصر بيايد و منطقه را با برادرش ثقبه تنها بگذارد .\r\nچيزى نمىگذرد كه ما ثقبه را در ماه رمضان در مصر داريم كه مىخواهد فرمان جديد امارت خود را بگيرد . همان‌جا كمك‌هايى هم از رؤساى مملوكى گرفته به مكه باز مىگردد و به نبرد با برادرش عجلان مىپردازد . ثقبه كمى تأخير مىكند تا قافلهء مصرى برسد و وقتى رسيد از آنان براى فتح مكه استمداد مىكند ، اما كاروان از اين كار امتناع كرده و ثقبه از اين امتناع خشمگين مىشود و تهديد مىكند كه مانع از ورود كاروان به مكه خواهد شد . اين امر سبب بالاگرفتن دشوارىها و افزايش بحران شد ، اما اوضاع آرام گرديد ؛ چرا كه امير كاروان حج و قاضى مصر عزالدين بن جماعه ، تلاش مىكردند تا ميان دو برادر را مصالحه دهند و در اين كار موفق شدند تا آنان بپذيرند مكه را به اشتراك اداره كنند .\r\nمدتى به همين منوال گذاشت تا آن كه باز اختلاف ميان دو برادر بالا گرفت و ثقبه برادرش عجلان را از مكه بيرون كرد ، و مدتى بعد عجلان بازگشته ثقبه را از مكه راند . « 1 »\r\nچنين مىنمايد كه مماليك دريافتند كه ثقبه در حق برادرش جنايت مىكند و مصمم شدند تا با اقدام قاطعى ، هر مقدار هم مشكل باشد با او برخورد كنند . قرار بر آن شد تا امير الحاج در سال 754 ثقبه را دستگير كند ، آن هم بعد از آن كه او را با يك نيروى نظامى تقويت كردند . زمانى كه كاروان به مكه رسيد ، امير الحاج دريافت كه ثقبه در وادى فاطمه است . به او نوشت كه در زاهر « 2 » او را ملاقات كند تا ميان او و برادرش مصالحه دهند . ثقبه\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان وادى فخ كه در مكه است .\r\n","page_name":" 339 ","page_number":339},
  {"content":"\r\n\r\nهمراه با برخى از ياران نزديكش در زاهر نزد اميرالحاج آمد و امير به طور ناگهانى او را اسير و در زنجير كرد و همراه با آن افراد او را به مصر فرستاد و در آنجا او را در چاهى زندانى كردند .\r\nغازى كه اين خبر را از ابن فهد براى ما نقل كرده است ، مىافزايد : چنين چيزى در گذشته سابقه نداشت . و نيز مىگويد : چنين ماجرايى براى ثقبه پيش نيامد ، جز آن كه اهالى و اشراف ، سختىهاى بسيارى را از ناحيهء دشمنىهاى ثقبه طى چندين سال تحمّل كردند ، بدون آن كه ثقبه بتواند به پيروزى قابل ملاحظه‌اى دست يابد .\r\nبالا رفتن قيمت‌ها و بحران‌هاى موجود در اين سالها ، زمينهء يك كار جدى و تصميم قاطع را براى مردم فراهم كرد و منتظر آن بودند . شاهد آن ، مطلبى است كه غازى از ابن فهد در بارهء تتمهء آن ماجرا نقل كرده و مىگويد : اين واقعه مردم را شادمان ساخت تا آنجا كه مىگويد : زان پس ، غَلّات وارد مكه شده ، قيمت‌ها پايين آمد به طورى كه يك اردب گندم به بيست درهم رسيد .\r\nثقبه هم در زندان مصر ماند ، اما چيزى نگذشت كه توانست بگريزد . وى باز به منازعهء با برادرش برخاسته با يكديگر جنگ كردند . باز صلح كردند ، اما دوباره اختلاف ميانشان برخاست . « 1 »\r\nدر سال 760 سلطان مصر به دو برادر نوشت تا به مصر بيايند ، اما آنان نپذيرفتند . اين امر سبب شد تا فرمان عزل هر دو نوشته شد و برادرشان سند بن رميثه را با مشاركت پسر عمويش محمد بن عطيفه به امارت مكه گماشتند .\r\n\r\nعجلان و ثقبه در زندان\r\nمحمد بن عطيفه مقيم مصر بود و پس از اين امر ، همراه يك سپاه كه چهار تن از امراى مملوكى در آن بودند ، راهى مكه شد . محمد بن عطيفه توانست امارت مكه را در اختيار بگيرد . چيزى نگذشت كه سند فرزند رميثه هم از راه رسيد و شريك او گرديد . « 2 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . خلاصة الكلام ، ص 33 .\r\n","page_name":" 340 ","page_number":340},
  {"content":"\r\n\r\nبدين ترتيب اوضاع مكه آرام شده ، ماليات مكوس كه عجلان و ثقبه مىگرفتند لغو شد و قيمت‌ها پايين آمده ، فرمانده لشكر در مكه دستور خلع سلاح عمومى را داد و امنيت به بلاد بازگشت .\r\nو اين گونه ثابت شد كه عجلان و ثقبه و ديگر اشراف هوادار آنان ، با تصرّفات سختگيرانه و كارهاى خلاف خويش ، مكه را بد اداره مىكردند ؛ و اين كه ايجاد امنيت و آرامش در آن ديار ، مع‌الاسف تنها با حضور يك نيروى نظامى قوى كه بتواند همهء ريشه‌هاى اختلاف را از پايه بخشكاند ، ممكن است .\r\nفرماندهء سپاه توانست عجلان و ثقبه را دستگير كرده و همراه آنان به مصر برود تا در آنجا زندانى شوند .\r\nچنين مىنمايد كه كارهاى نادرست گذشته ميان عجلان و ثقبه و پيامدهاى آن از بحران‌ها و فتنه‌ها ، زمينه را چنان مهيّا كرد تا مماليك ترك بتوانند فرصت تازه‌اى براى مداخلهء عملى در امور اين بلاد به دست آورند ، چرا كه آن دستهء نظامى كه همراه محمد بن عطيفه به مكه آمد و توانستند عوامل فتنه را از ميان ببرند ، چيزى نگذشت كه با استدلال به اين كه مىبايست امنيت بلاد را زير نظر داشته باشند ، در آن جا ماندگار شدند .\r\nفاسى مىنويسد : « 1 » پس از آن كه اين سپاه در سال 761 قصد بازگشت به مصر را كرد ، دسته‌اى ديگر از سپاه مملوكى به مكه رسيده ، جايگزين آنان شد .\r\nجايگزينى اين سپاه به جاى سپاه پيشين نشان مىداد كه مكه از سال 760 به اشغال نظامى درآمده و به طور مستقيم تابع دولت مماليك شده است .\r\nاما اين وضعيت چندان ادامه نيافت ، چرا كه اشراف در سال 761 با آنان در جريان يك غارت بزرگ وارد نبرد شدند كه به رفتن آن سپاه و پايان يافتن اشغال منجر شد .\r\nداستان از اين قرار بود كه يكى از نظاميان ترك در خانه‌اى نزديك باب الصفا سكونت داشت . يكى از اشراف كه صاحب آن خانه بود ، از وى مال الاجاره خواست و او نپذيرفت . طبعاً برخورد فخرفروشانه‌اى هم نشان داد كه به طور عادى افراد اشغالگر از\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 248 .\r\n","page_name":" 341 ","page_number":341},
  {"content":"\r\n\r\nخود بروز مىدهند . نزاع بالا گرفت و آن ترك ، شريف را كتك زد و شريف هم خشمگين شده او را كشت . تركان براى انتقام جمع شدند و اشراف هم براى دفاع آماده گشتند و آن واقعه رخ داد .\r\nاشراف اسبى را نزديك باب الصفا ديدند كه منتظر صاحبش بود تا با آن سعى انجام دهد . آن را برداشته سوارش شده و به سمت يكى از انبارهاى تركان در اجياد رفتند . در آنجا ، بر هر آنچه از سلاح و اسب بود مستولى شده ، به محاصرهء تركان و كشتن آنان مشغول گشتند . ترك‌ها به ناچار به مسجد الحرام پناه برده ، درها را بستند . فرماندهء آنان هم به برخى از زنان اشراف پناه برد .\r\nدر اين وقت برخى از اشراف به مسجد رفته ، اما داخل جماعت تركان نشده شروع به تيراندازى كردند و از آنان خواستند تا تسليم شوند . آنان خود را تسليم كردند و پذيرفتند تا همگى مكه را ترك كنند ، در حالى كه چيزى از ساز و برگ نظامى همراه نبرده و از اموالشان هم ، تنها آنچه را كه سبكبال مىبرد ، بردارند . در اين درگيرى برخى از اشراف هم كشته شدند كه از آن جمله مغامس فرزند رميثه بود . « 1 »\r\nبا اين رخداد ، زمان اشغال مكه به پايان رسيد و اشراف ، و برادران عجلان بعد از آن كه اسراى خود از تركان مملوكى را به ينبع برده و علناً در بازار فروختند ، حكومت خود را آغاز كردند . وقتى اين خبر به الملك الناصر الصالح رسيد ، دستور داد تا عجلان را كه زندانى بود سخت نگاه داشته و به برجى در اسكندريه منتقل كنند . نيز دستور داد تا براى يك يورش بزرگ براى شكست اشراف آماده شوند . كار اين حمله به جايى نرسيد ، زيرا چند روز بعد مماليك بر سلطان خود شوريدند و او را در زندان قلعه انداختند و سلطنت را به منصور محمد ابوالمعالى بن مظفر سپردند . « 2 »\r\nابن مظفر بر آن بود تا مشكل را با راه حلى جز آنچه سلطانِ پيش ، در پيش گرفته بود حل كند . او دستور آزادى عجلان را از برجى در اسكندريه داد و همراه او تجهيزاتى\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 248 .\r\n( 2 ) . خلاصة الكلام ، ص 33 .\r\n","page_name":" 342 ","page_number":342},
  {"content":"\r\n\r\nفرستاد تا مكه را از برادرش سند و عموزاده‌اش محمد گرفته ، خود امارت كند و در ازاى آن براى سلطان مملوكى دعا كند .\r\nعجلان پذيرفت و توانست مكه را تصرّف كند . اين كار در سال 762 با مشاركت برادرش ثقبه صورت گرفت ، جز آن كه اندكى بعد ثقبه درگذشت و عجلان در امارت مكه مستقل شد . « 1 »\r\n\r\nبرقرارى ماليات\r\nعجلان يك حاكم فاسد نبود ، چنان كه دستورات او نيز تند و قساوت‌گونه نبود ، به عكس برادرانش كه به اين ويژگىها شناخته مىشدند . با اين حال ، او در مقابل دشمنان خود ، از برادران و فرزندان عمويش عطيفه ، ناچار از به‌كارگيرى زور بود ، همانطور كه نمىتوانست چنين مالياتى را نگيرد ، زيرا اين تنها منبع درآمد بود . به همين دليل چيزى نگذشت كه مكوس را با اندكى تخفيف برقرار كرد و به برخوردهاى تند با دشمنانش روى آورد .\r\nفاسى « 2 » در بارهء مبلغ مالياتى كه گرفته مىشد ، بر اساس واحد پول يمن كه به آن مسعودى مىگفتند و به نظر مىرسد در مكه هم بر همان اساس مبادله و معامله مىشد ، مطالبى بيان كرده است . از يك بار شتر گندم ، « 3 » دو مد به كيل مكه دريافت مىشد . اين يك رويّهء اقتصادى پذيرفته شده در بيشتر حكومت‌هاى امروزى است كه واردات از خارج را تقليل مىدهند تا بر توليد داخلى بيفزايند .\r\nفاسى در باره تعرفهء گمرگى هم مىگويد كه از يك بار شترِ پياز ، سه دينار مسعودى گرفته مىشد . اين مسأله با توجه به پايين بودن قيمت‌ها در آن روزگار كمرشكن بود .\r\n\r\n\r\n","description":"","footnote":"\r\n( 1 ) . خلاصة الكلام ، ص 33 .\r\n( 2 ) . شفاء الغرام ، ج 2 ، ص 249 .\r\n( 3 ) . حِمل الجمل الحنطه . « حمل » به معناى بار شتر است ، اما در گندم و مانند آنها ، ميزان ، كيسه است كه مقدار آن شصت‌كيلو از كيلوى امروزى مكه است .\r\n","page_name":" 343 ","page_number":343},
  {"content":"\r\n\r\nدر بارهء روغن و عسل و سبزيجات چيزى حدود بيست درصد گرفته مىشد . اما در مورد خرما هم از هر سله ( يك قنطار و نيم كه هر قنطار تقريباً 45 كيلو است ) يك دينار مسعودى گرفته مىشد ؛ اما فاسى قيمت يك سله را در اين زمان بيان نكرده تا بتوانيم نسبت آن را معين كنيم .\r\nپس از اين مطالب ، فاسى مىنويسد : مردم از بابت اين ماليات سختى مىكشيدند . از جمله به فاسى خبر رسيد كه برخى از آنان گوسفندى را داده‌اند ، اما به اندازه مقدار ماليات تعيين شده نبوده است . از اين سخن او مىتوان دريافت كه مقرّرات موجود به نسبت قيمت‌ها در آن زمان ، ظالمانه بوده و اگر ما بتوانيم اصل گرفتن ماليات را براى پوشش دادن به مخارج ضرورى آن روزگار توجيه كنيم ، نمىتوانيم اين مبالغ ظالمانه را بپذيريم .\r\nتصوّر من بر آن است كه نگاه آنان به ماليات ، منحصر به پوشش دادن به مخارج ضرورى نبود ، بلكه آنان خواهان چيزى بودند كه جز با گرفتن اين مبالغ سنگين و واردات پرحجم به دست نمىآمد .\r\nچنين مىنمايد كه اعتراض به ظالمانه بودن اين ماليات ، در حد انتقادها و اعتراض‌هاى محلى باقى نماند ؛ زيرا روشن بود كه در دايره‌اى وسيع‌تر هم طرح مىشد ، چنان كه خبرش به سلطان مصر ، شعبان بن حسين بن ناصر قلاوون كه به سال 764 سر كار آمد ، رسيد . او تصميم گرفت تا يك كار سودمند سياسى براى سرزمين خود انجام دهد و آن اين بود كه خزانهء مصر را مكلّف كرد تا برخى بخشش‌ها را به حكومت مكه تحت بررسى قرار دهد تا نزد خداوند ثواب داشته باشد و براى تاريخ هم بماند . به علاوه پيوند ميان او و مكه را استوار سازد . اين امر محقق شد ، چرا كه شاهديم فاسى در حوادث سال 766 مىنويسد : « 1 » سلطان مصر دستور داد تا 68 هزار درهم به علاوهء هزار اردب گندم به صورت سالانه براى امير مكه فرستاده شود و در برابر ، امير مكه ماليات بر حجاج را نسبت به هر آنچه از متاع همراه مىآورند ، بردارد . البته امير مكه اجازه يافت تا از تاجران هندى و عراقى ماليات بگيرد . عجلان هم اين امر را پذيرفت و از آن راضى بود .\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 249 .\r\n","page_name":" 344 ","page_number":344},
  {"content":"\r\n\r\nمىبينيد كه تجار هندى و عراقى از اين امر استثنا شدند . دليل آن مىتواند همين باشد كه عراقىها در منطقه‌اى بودند كه نسبت به نفوذ مصرىها در مكه ، مخالفت داشتند .\r\nگمان چنين است كه اين كار مىتوانسته ناشى از نوعى رقابت تجارى ميان بلاد ديگر با مصر هم باشد و من دور نمىدانم كه دولت عراق ، خزانهء خود را مكلّف كرده بود تا اجناس ارسالى به مكه را با كمترين قيمت بفرستند كما اين كه ژاپن در سال‌هاى اخير براى پشرفت خود چنين مىكرد . همچنين بعيد نمىدانم كه هندىها در كنار متاع خود ، متاع‌هاى عراقى را هم عرضه مىكردند .\r\nالغاى ماليات مكوس به ترتيبى كه گفتيم براى سال‌ها در مكه ادامه يافت .\r\nبه رغم تلاش‌هاى مصر براى استوار ساختن پيوندهاى خود با مكه و مبالغى كه در اين راه هزينه مىكرد تا نامش بر منابر مكه بماند ، سياست عجلان شبيه چيزى بود كه آن را بازى با طناب مىگويند . او هداياى مصر را مىپذيرفت ، نام سلطان مصر را هم در منبر مىآورد ، اما با برخى از پيشنهادات آنان مخالفت مىكرد و گويا بناى آن داشت كه روشن شود او تابع آنان نيست .\r\nاين هم ممكن بود تا با دعاى براى ديگرى ، دشمنىاش را با آنان آشكار كند . در اين باره ، فاسى ذيل حوادث سال 772 گزارش مىكند « 1 » كه عجلان به خطيب مكه ابوالفضل نويرى دستور داد تا براى سلطان اويس بن حسن ، امير بغداد بر منبر دعا كند . او مىنويسد : سلطان اويس قنديل‌هاى زيبايى براى كعبه و هداياى زيادى هم براى امير مكه فرستاد . دعاى براى سلطان بغداد براى مدت‌ها كه فاسى هم نمىداند چه مدت بود ، ادامه يافت .\r\nبه طور كلى عجلان از آن دسته از امراى مكه است كه توانست شخصيت خود را در امارت نشان داده و اثبات كند ، از آن شخصيت‌هايى است كه روش خاص خود را داشت و حركتش بر اساس آن روش ، اثر نيكويى در روابط آنان با مصر و نقاط ديگر گذاشت .\r\nابن خلدون در تاريخ خود مىنويسد : عجلان به رفتار عدالت‌گرايانه ميان رعايا و\r\n\r\n\r\n","description":"","footnote":"\r\n( 1 ) . شفاء الغرام ، ص 249 .\r\n","page_name":" 345 ","page_number":345},
  {"content":"\r\n\r\nپرهيز از ظلم شهرت داشت و رفتارهاى تجاوزگرانهء برخى از مردمانش را بر ضد تجار و مجاوران از ميان برد .\r\nابن فهد مىگويد : « 1 » وقتى عجلان با ام‌سعد دختر قاضى شهاب‌الدين ازدواج كرد مهريهء او را هفتاد هزار درهم قرار داد . چيزى نگذشت كه آن زن درخواست طلاق كرد ، و او كه دستش باز بود ، وى را طلاق داد .\r\nاحمد فرزند عجلان اهل جست و خيز بود و آرزوهايى داشت كه از همان رفتارهايش در زمانى كه هنوز پدرش حاكم بود ، آشكار مىشد . عجلان كوشيد تا با روش‌هاى سياستمدارانه او را آرام سازد . براى همين وى را شريك در حكومت كرده برخى از درآمدها را به او اختصاص داد . بسا با اين كار مىخواست وى با استفاده از اين پول‌ها ، به دنبال فراهم كردن موقعيتى براى خود باشد تا اشتهاى او را ارضا كند . احمد چند سال را كه سال آخر آن 774 بود به اشتراك سپرى كرد . زان پس احمد به انفراد حاكم شد و اين پس از آن بود كه شروطى را از سوى پدرش پذيرفت ، از جمله اين كه نام او در خطبه و دعاى براى او روى قبّهء زمزم ترك نشود و براى اين كار به مصحف عثمانى قسم خورد . وى تا زمان درگذشت پدرش عجلان در سال 777 به سوگند خود وفادار ماند و از آن پس احمد امير مستقل مكه شد . « 2 » ما همين روايت را از ابن ظهيره مىپذيريم .\r\n\r\nفرزندان عجلان\r\nپنج نفر از فرزندان عجلان با نام‌هاى احمد ، على ، محمد ، كبيش و حسن شهرت داشتند . ديديم كه احمد ابتدا در امارت با پدرش شريك و سپس اندكى پيش از وفات پدرش در سال 777 مستقل شد . وى اين مطلب را به سلطان مملوكى نوشت و او هم وى را تأييد كرد . اين تأييديه در مكه خوانده شد و احمد سوگند خورد كه به عدالت رفتار كرده و از سلطان پيروى كند .\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، صص 315 - 316 .\r\n( 2 ) . إفادة الأنام ، خطى .\r\n","page_name":" 346 ","page_number":346},
  {"content":"\r\n\r\nاحمد همان روش پدر را در عدالت و احياى عدل و داد ادامه داد ، به طورى كه عدالت‌خواهى او همه جا سر زبان حجاج و مجاوران مكه افتاد . دحلان مىنويسد : « 1 » او شجاع بود و اموال و اسب‌هاى فراوانى كه هيچ كدام از پيشينيانش گردآورى نكرده بودند ، فراهم آورد .\r\nفاسى مىگويد : « 2 » احمد از محمد فرزند كوچكش هم در سال 780 كمك گرفت ، اما چون كوچك بود تأثيرى از وى در امارت مكه بروز نكرد .\r\nاحمد بن عجلان به روابط خوب خود با مماليك ترك در مصر ادامه داده در منابر مكه برايشان دعا مىكرد و هداياى آنان را مىگرفت . اما اندكى نگذشت كه به سال 785 خبر سقوط مماليك ترك رسيد و به جاى آنان مماليك چركسى با فرماندهى ابوسعيد برقوق كه خود را بعد از تسلط بر مصر ، سلطان ناميد و لقب الملك الظاهر برقوق را برگزيد ، به جاى آنان به قدرت رسيدند . « 3 »\r\nدر اين وقت احمد كسى را از طرف خود به دربار جديد فرستاد تا از سوى او تهنيت بگويد و صداقت خود را نشان دهد . سلطان جديد از اين اقدام خشنود شده ، روابط خوبش را با ياران احمد تأييد كرد و نمايندگان ، همراه هدايا و خلعت‌ها و پيام‌هاى دوستانه به مكه بازگشتند . « 4 »\r\nبه باور من پرداخت‌هاى سالانه كه مماليك ترك معين كرده بودند ، به همان شكل قبل به مكه فرستاده مىشد . ماليات نيز ملغا بود ، چرا كه هيچ كدام از مورّخان از برقرارى\r\n\r\n\r\n","description":"","footnote":"\r\n( 1 ) . خلاصة الكلام ، ص 33 .\r\n( 2 ) . شفاء الغرام ، ج 2 ، ص 207 .\r\n( 3 ) . مماليك ترك در كارهاى خود از مماليك چركسى استفاده كرده به دليل اعتمادى كه به آنان داشتند ، بسيارى از كارها را به آنان مىسپردند . با سست شدن دولت مماليك ترك و رسوخ ضعف به آن ، به تدريج بر قدرت چركسىها افزوده شده ، نفوذشان بيشتر شد . اندكى بعد ، آنان بر مماليك ترك شورش كردند ، همانطور كه مماليك ترك بر ايوبيان شوريدند . شورش چركسىها به رهبرى ابوسعيد برقوق چركسى پيروز شد و او در سال 785 خود را پادشاه دانسته لقب الظاهر برقوق را براى خود برگزيد . بدين ترتيب مكه هم روابط خود را با دولت مماليك چركس هماهنگ كرد .\r\n( 4 ) . بنگريد : إتحاف الورى ، ج 3 ، صص 349 - 352 .\r\n","page_name":" 347 ","page_number":347},
  {"content":"\r\n\r\nمكوس پس از الغاى آن در مرحلهء قبل سخن نگفته‌اند .\r\nدر اين وقت ، به سال 787 قافله‌اى از يمن همراه حجاج يمنى به مكه رسيد . « 1 » محتمل است كه سلطان يمن به تصوّر مشكلاتى كه در مصر پديد آمده بود ، تلاش كرد تا از فرصت استفاده كرده ، شرايطى براى دعاى براى خود در مكه ايجاد كند .\r\nاحمد همچنان به امارت خود به صورت مستقل ادامه داد ؛ سپس بار ديگر در سال 787 فرزندش محمد را در كار خويش شريك كرد تا آن كه خود در سال 788 درگذشت . « 2 »\r\nدحلان مىنويسد : در روزگار احمد 34 نفر از شدّت ازدحام در داخل كعبه مردند و اين در سال 781 بود . « 3 »\r\nاز حوادث مهم دوران امارت احمد آن بود كه وى گروهى از خويشان خود را كه از آن جمله عنان بن مغامس بود دستگير و در حالى كه در زنجير بسته بود در اجياد زندانى كرد . چيزى نگذشت كه آنان را به زندان علقميه در مروه منتقل كرد . داستان اين بود كه سلطان برقوق ، مبالغى براى آنان فرستاد تا از احمد بگيرند ، اما او موافقت نكرد و اين سبب برخاستن فتنه شده ، به دستگيرى آنان منجر شد . سلطان مصر به او نوشت تا آنان را آزاد كند ، اما او نپذيرفت . اين جماعت با بستن لباس‌هايشان به همديگر از پنجره‌اى بيرون رفته به يكى از منازل اطراف رفتند تا از آن جا بگريزند . نگهبانان مطلع شدند و به جز عنان كه از زندان خارج شده بود ، بقيه را دستگير كردند . عنان در مسير فرار خود به سمت سوق الليل رفت . در آنجا كبيش فرزند عجلان ، در حالى كه در نور چراغ سخت در پى او بودند ، با او روبرو شد ، اما وى توانست پنهان شود . پس از آن به منزل يكى از آشنايانش در شعب على رفت و او ، وى را در انبارى پنهان كرد . خبر به كبيش رسيد و او به سرعت به آن سمت رفت . عنان در خانهء زنى در معابده كه او را مىشناخت پنهان شد . وقتى كبيش\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 205 .\r\n( 2 ) . خلاصة الكلام ، ص 34 .\r\n( 3 ) . همان .\r\n","page_name":" 348 ","page_number":348},
  {"content":"\r\n\r\nمحل پنهان شدن او را شنيد به آن‌جا آمد ، اما آن زن تأكيد كرد كه وى را نمىشناسد و كبيش برگشت . بعد از آن عنان به وادى خليص رفت ؛ جايى كه براى او شترى تندرو آماده شده بود . وى سوار شده ، به مصر گريخت . در آن‌جا نزد دوستانش از مماليك چركسى رفت تا فرصتى براى انتقام پيش آيد . زمان زيادى نگذشت كه موفق شد انتقام خود را از مكه بگيرد ، و اين بعد از آنى بود كه از آنجا آواره شده بود . « 1 »\r\nبا مرگ احمد بن عجلان در سال 788 فرزندش محمد ، در امارت مستقل گرديد .\r\nاين در حالى بود كه عمويش كبيش ، وصىّ و سرپرست او بود و حكومت را نگاه داشته ، بر تمامى كارها نظارت مىكرد . « 2 »\r\nحكومت محمد بيش از يك صد روز ادامه نيافت . در جريان موسم حج سال 788 در جريان استقبال از يك قافله ، شيئى آتشين به وى برخورد كرده ، او را كشت . در واقع وى به مراسم استقبال از قافله دعوت شده بود . عموى او نظرش آن بود كه وى اين دعوت را نپذيريد . بسا او دريافته بود كه برخى از عموزادگان او از اشراف از حكومت وى راضى نبودند . به همين دليل وحشت داشت كه آنان در جريان اين جشنِ استقبال ، او را بكشند . به همين دليل به او گفت در مراسم شركت نكند . اما اين بچه كه اكنون امير شده بود ، اصرار بر شركت در آن مراسم را داشت . وى حاضر شد و همان‌جا بود كه چيزى از آتش در جريان بازى به او اصابت كرد . برخى نيز گفته‌اند كه اين جريان با توطئهء امير الحاج مصرى به انجام رسيد . « 3 »\r\nبرخى نيز گفته‌اند كه اين اقدام ، كار باطنيان اسماعيلى بود . اما روشن نشده است كه\r\n\r\n\r\n","description":"","footnote":"\r\n( 1 ) . منائح الكرم ، ج 2 ، صص 385 - 388 .\r\n( 2 ) . شفاء الغرام ، ج 2 ، ص 206 .\r\n( 3 ) . منائح الكرم ، ج 2 ، ص 382 . عبدالقادر جزائرى در درر الفرائد ( ج 1 ، ص 420 ) گويد : اين زمان ، امير الحاج مصرى آق‌بغا ماردينى بود . وقتى به مكه رسيد ، امير مكه محمد بن احمد بن عجلان با سپاه خود بيرون آمد . زمانى كه به محمل رسيد ، ترك‌هايى كه اطرافش بودند اطراف او را گرفتند . زمانى كه خواست پاى شتر محمل را ببوسد ، دو نفر از باطنيان به وى حمله كرده ، او را مجروح ساختند كه از همان جراحت درگذشت و او را در قبرستان مَعْلات دفن كردند .\r\n","page_name":" 349 ","page_number":349},
  {"content":"\r\n\r\nآيا اين باطنى از اشراف مكه بوده است تا ما ارتباط اين مسأله را با سياست اشراف بشناسيم يا آن كه فردى از بيرون بوده كه با انگيزهء دينى كه ربطى هم به اشراف نداشته ، دست به اين اقدام زده است . مرور بر فرار عنان از زندان احمد كه داستانش را گفتيم ، مىتواند ارتباط استوارى با اين ماجرا داشته باشد .\r\nدحلان « 1 » اجازه نمىدهد ما براى اثبات اين ارتباط به زحمت بيفتيم ؛ زيرا چيزى نمىگذرد كه به دنبال كشته شدن محمد كه امير الحاج مصرى او را كشت ، مىگويد : نيز گفته مىشود كه او در بازار منى با كاردى كشته شد . كسى هم گويد كه در استقبال از محمل كشته شد . سپس عباراتش را به گونه‌اى تنظيم مىكند كه ارتباط اين تحولات را مىتوان ملاحظه كرد . او مىنويسد : داستان چنين بود كه در زندان پدرش گروهى از خويشان اشرافش - كه از آنها ياد كرديم - بودند . وقتى پدرش درگذشت سلطان مصر از او ، يعنى محمد ، خواست آنان را آزاد كند كه او نپذيرفت . و گويا بنا داشت تا با ميل‌هاى آتشين آنان را كور كند . سلطان هم عنان بن مغامس را براى امارت در نظر گرفت ، همان كسى كه از زندان گريخت . سلطان او را همراه امير الحاج مصرى به مكه فرستاد و به او دستور داد تا وى را تا وقت استقبال از محمل در مكه با حضور امير آن‌جا يعنى محمد آشكار نسازد . وقتى محمد در مراسم حاضر شد ، آن آتش به سوى او پرتاب شده ، وى كشته شد . بدين ترتيب عنان انتقامش را از عموزاده‌اش گرفت . بدين ترتيب حوادث جديد و قديم به يكديگر پيوند خوردند و به دنبال آن بود كه عنان خود را امير مكه ناميد .\r\nفرزندان عجلان كه برادران مقتول بودند ، همراه جمعى از يارانشان شروع به مقاومت كردند ، اما فايده‌اى نداشت . ترك‌ها با سلاح‌هايشان به آنان حمله كردند و تا اجياد رفته و افرادى از ياران محمد را كه مقاومت مىكردند ، كشتند . اين واقعه در سال 788 رخ داد .\r\n\r\n\r\n","description":"","footnote":"\r\n( 1 ) . خلاصة الكلام ، ص 34 .\r\n","page_name":" 350 ","page_number":350},
  {"content":"\r\n\r\n\r\nامارت عنان بن مغامس\r\nبدين ترتيب بود كه عنان بن مغامس ، امارت مكه را در دست گرفت . « 1 » وى از برخى از عموزادگان خود مانند احمد بن ثقبه ، عقيل بن مبارك و على بن مبارك استمداد كرد تا او را در استقرار كارها يارى رسانند ؛ اما استقرارى در كارها پديد نيامد ؛ زيرا كبيش ، عموى امير كشته شد و وصى او بر ضد متوليان جديد در اوايل سال 789 شورش برپا كرد . ديگر فرزندان عجلان هم كه عموىهاى مقتول بودند او را يارى رساندند . اين انقلاب در جدّه جاى پايى به دست آورد و كبيش بر آنجا تسلط يافت . شورشيان از همان جا بر اموال تجّارى كه حضرمى و در جده بودند دست‌اندازى كرده ، بر غلّه‌هايى كه از مصر رسيده بود تسلط يافتند . « 2 » بسا شورشيان بر آن بودند تا شورش خود را با استفاده از اموال تجّار داخلى و نيز غلّه‌هاى متعلق به حكومت چراكسهء مصر كه امير خردسال آنان را كشته و كسى جز از فرزندان عجلان را به جايش نشاندند ، تقويت كنند . برخى از نزديكان عنان حاكم جديد مكه هم به شورشيان كمك كردند . دامنهء شورش از جدّه به مكه كشيده شد و سر راه هر چه بود جارو كرد . بردگان در طول راه ، اموال عرب‌هاى مقيم در مسير و مسافران را غارت مىكردند . در نهايت شورش به وادى فاطمه رسيد . آنان در آنجا به تهيهء نيرو براى حمله به مكه و رها كردن آن از دست عنان مشغول گشتند . « 3 »\r\n\r\nعلى بن عجلان\r\nاين خبر به چركسىهاى مصر رسيد و آنان از اين كه حكومت را از فرزندان عجلان گرفته به ديگرى داده بودند ، پشيمان شدند . به همين دليل حكم جديدى نوشتند و فرزند\r\n\r\n\r\n","description":"","footnote":"\r\n( 1 ) . از نخستين اقدامات عنان آن بود كه سدنهء كعبه را از پرداخت اموالى كه امراى پيشين مكه از وى مىگرفتند ، معاف‌كرد . پيش از آن ، يا بخشى از پردهء كعبه را مىگرفتند يا پنج هزار درهم عوض از آن ، به علاوهء پردهء در و پردهء مقام ابراهيم . بنگريد : إفادة الأنام ، خطى .\r\n( 2 ) . شفاء الغرام ، ج 2 ، ص 207 .\r\n( 3 ) . از نسل عنان ، كسانى در قريهء الخوار ميان خليص و سايه زندگى مىكنند كه كشاورز هستند و بيشتر بدوى اند تا شهرى .\r\n","page_name":" 351 ","page_number":351},
  {"content":"\r\n\r\nدوم عجلان را كه على بود به امارت مكه شناختند . اين اقدام يك پيروزى براى فرزندان شورشى عجلان بود . فرزندان عجلان سپاهيان خود را گرد آوردند تا با فرماندهى كبيش كه در رأس شورشيان بود ، وارد مكه شوند . در اين سو عنان و يارانش از فرزندان رميثه حاضر به پذيرش فرمان چركسىها نشده ، مصمم به دفاع از مكه شدند . درگيرى شديدى ميان آنان رخ داد و خون‌هاى زيادى از دو طرف در شعب اذاخر « 1 » ريخته شد . در اين واقعه كبيش و ياران برجسته‌اش كشته شدند . اين واقعه در 29 شعبان سال 789 رخ داد .\r\nرمضان رسيد و نداى صلح سر دادند . آل عجلان به وادى فاطمه « 2 » بازگشته ، آل‌رميثه به مكه رفتند . اين صلح تا موسم حج سال 789 ادامه يافت . در اين وقت هيئتى از چركسىها با راه حل جديدى از مصر رسيد و آن اين كه عنان از فرزندان مغامس و على از فرزندان عجلان به طور مشترك بر مكه حكومت كنند . چنين مىنمايد كه عنان از اين حكم چندان شگفت زده نشد . وى با يارانش به منطقهء زيمه در وادى نخله رفت و سپس از آنجا عازم مصر شد تا نزد سلطان چراكسه برود . در اين طرف على بن عجلان بر مكه مستولى شد و به استقلال حكومت كرد . « 3 »\r\nدر ميان سال 793 عنان با حكم جديدى كه حق اشتراك با على بن عجلان را به او مىداد ، به مكه بازگشت . على شراكت را پذيرفت . او در بيشتر اين مدت اشراف را به سمت خود متمايل كرده بود . وقتى براى مشاركت در حكم بازگشت ، اشراف به همان اندازه كه چركسىها به عنان تمايل داشتند ، به او متمايل شده بودند . « 4 »\r\nچيزى از اين شراكت نگذشت كه گروهى از ياران على بن عجلان تلاش كردند تا عنان را در مسعى ترور كنند . زمانى كه خبر آن به الظاهر برقوق سلطان مصر رسيد او هر دو شريك را به مصر فراخواند . در اين وقت ، على اجازه يافت تا به امارت مستقل به مكه باز گردد و عنان هم به زندان رفت .\r\n\r\n\r\n","description":"","footnote":"\r\n( 1 ) . دره‌اى كه به قسمت بالاى معابده تا زاهر متصل است و امروزه به نام خريق العشر ناميده مىشود .\r\n( 2 ) . وادى مرّ معروف كه در 23 كيلومترى مكه قرار دارد .\r\n( 3 ) . شفاء الغرام ، ج 2 ، ص 207 .\r\n( 4 ) . همان .\r\n","page_name":" 352 ","page_number":352},
  {"content":"\r\n\r\nعلى همچنان به صورت مستقل بر مكه حكومت كرد ، جز آن كه حكومت اخير او چندان بر وفق مراد او نبود ، زيرا اشراف مكه كه وى در ابتدا آنان را راضى كرده بود ، متوجه خشونت وى شده ، از وى برگشتند . وى گروهى از آنان را زندانى و به آن‌ها اهانت كرد . آنان نيز دشمنى با وى را آغاز كردند . اين دشمنى چندان شدت گرفت تا آن كه مردم گرفتار رنج فراوان گشتند و فتنه و اضطراب بالا گرفت و امنيت از ميان رفت . تجّار نيز كه اين ناامنى را دريافتند ، بسيارىشان به ينبع گريختند تا از اين هرج و مرج نجات پيدا كنند .\r\nاين وضعيت ادامه يافت تا آن كه دشمنانش بر او غلبه كردند و وى را در شوال سال 797 كشتند . « 1 »\r\n\r\nمحمد بن عجلان\r\nزمانى كه على كشته شد ، محمد فرزند سوم عجلان به امارت رسيد . او تلاش كرد تا اوضاع مكه را آرام كند و از چركسىهاى مصر و اهالى مكه تأييد بگيرد . اما به خاطر ضعفش در ادارهء بلاد قادر به اين كار نبود و بدين ترتيب بىنظمى و آشوب رواج يافت و غارت و قتل تشديد شد .\r\nيكى از فرماندهان - و شايد از چراكسه - چيزى از بيت‌المال دزديد و به برخى از يارانش پناه برد . در اين وقت ، ميان او و برخى از حجاج در مسجد درگيرى پيش آمد و به روى هم شمشير كشيدند . اين نبرد به خيابان‌ها كشيده شد و نيروهاى امير الحاج حلب از خيمه‌هاى خود در ابطح خارج شدند . از اين طرف نيروهاى نظامى از مراكز استقرار خود از جنوب مكه خارج شده ، به سمت شبيكه حمله بردند . ميان دو گروه نبردى درگرفت كه نيروهاى نظامى غلبه كردند .\r\nكار به همين جا خاتمه نيافت . برخى از غارتيان و لصوص بر دامنهء ناامنى افزودند و شروع به غارت اموال حجاج و اهالى كردند . دامنهء اين غارت در روز ترويه به مكه و راه عرفات و در شب‌هاى منى به مسير مأزمَين و مسير مزدلفه هم كشيده شد . آنگاه اوضاع\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 394 .\r\n","page_name":" 353 ","page_number":353},
  {"content":"\r\n\r\nمكه بسيار خطرناك شد و خانه‌هاى بسيارى از ساكنان مكه غارت گرديده ، به اموال حجاج يمن دست اندازى شد . محمد بن عجلان هم چندان ضعيف بود كه نتوانست بر بىنظمى غلبه كند يا استقرار را به مكه باز گرداند . « 1 »\r\nدر اين سال ، قافلهء حج شامى ، به همراه خود قافله‌اى از حجاج حلب آورده بود .\r\nهمچنين در اين سال عراقىها نيز كه پس از سالها به حج نيامده بودند ، حج به جاى آوردند . شمار آنان اندك بود و عدد شتران آنان به بيش از پانصد نمىرسيد . « 2 »\r\n\r\nحسن بن عجلان\r\nدر اين ميان ، و در ميان غبار ناامنى و آشوب ، نام جديدى در مكه درخشيد و او حسن بن عجلان بود كه در قياس با برادرانش از بيشترين حزم و اعتماد به نفس برخوردار بود . بسا ميان فرزندان عجلان هيچ كس در توانايى و قدرت در ادارهء امور مانند او نبود .\r\nبسيارى از منابع ، او را از علما و فضلا دانسته‌اند . « 3 »\r\nنوشته‌هاى مورّخان نشانگر آن است كه او از ناامنى دوران برادرش راضى نبود و يك سال پيش از قتل برادرش به مصر رفت . در آنجا بر ضد وى توطئه‌اى نزد چراكسه صورت گرفت و آنان به تصوّر اين كه به على بن عجلان براى تأمين امنيت مكه كمك كنند ، حسن را زندانى كردند . چيزى نگذشت كه اوضاع به عكس شد و شورش مكه بالا گرفت ، چندان كه به كشته شدن على و جانشينى برادرش محمد انجاميد . چراكسه در انتظار آن بودند كه با امارت محمد ، مكه روى آرامش ببيند ، اما وقتى او هم ناكام ماند ، متوجه زندانى خود حسن شدند . اينجا بود كه وى را آزاد كرده و حكمى براى امارتش براى مكه نوشتند . وى عازم مكه شد و حكومت را در 24 ربيع الاخر سال 809 بدون نبرد گرفت . « 4 »\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 250 .\r\n( 2 ) . همان .\r\n( 3 ) . اتحاف فضلاء الزمن ، خطى .\r\n( 4 ) . إفادة الأنام ، خطى .\r\n","page_name":" 354 ","page_number":354},
  {"content":"\r\n\r\nاو توانست بلاد را تحت كنترل درآورد و علل و اسباب فساد را از ميان ببرد . وى دريافت كه بخشى از عوامل ناامنى در ميان همين عموزادگانش از ميان اشراف است .\r\nبنابراين چنان تدارك ديد تا در موسم حج جديد شرايط خوبى را پديد آورد تا پيش از موسم حج امنيت به اين بلاد باز گردد . به همين جهت يك حملهء تأديبى را بر ضد آنان در وادى فاطمه در جايى به نام زباره تدارك ديد . اين ماجرا در پنجم شوال رخ داد . حمله موفقيت‌آميز بود و طى آن چهل نفر از اشراف كشته شدند . « 1 » پس از آن بود كه امنيت و آرامش به مكه بازگشت و تجارى كه از ناامنى و آشوب فرار كرده بودند توانستند به مكه باز گردند .\r\nدر اين وقت ، يكى از پادشاهان اسلام ، خيمه‌اى به مسجد الحرام اهدا كرد تا آن را در مسجد نصب كنند تا نمازگزاران در نزديكى خطيب زير آن نماز جمعه بگزارند و از حرارت خورشيد در امان باشند . حسن پذيرفت و آن را در مسجد نصب كرد ، جز آن كه خود نمازگزاران با آن مخالفت كرده ، بندهاى آن را پاره كردند . چيزى نگذشت كه جمع شد . « 2 »\r\nدر همين دوره بود كه امير مدينه ثابت بن نصير « 3 » درگذشت . حسن يكى از برادران او را كه نامش عجلان بن نصير بود ، دعوت كرد تا به مكه بيايد . وقتى آمد ، حكومت مدينه را به وى سپرد ، اما پيش از آن كه از مكه بيرون برود ، خبر آمد كه جمناز بن هبه در مدينه شورش كرده و پردهء در حجرهء نبوى و انبارهاى مسجد را با همهء هداياى نفيس و اموال زيادى كه در آن بوده تصرّف كرده و بسا خواسته است با آن اموال شورش خود را تقويت كند .\r\nشگفتى من از هيچ چيزى بيشتر اين نيست كه كسى چيزى را به مسجد هديه مىكند\r\n\r\n\r\n","description":"","footnote":"\r\n( 1 ) . اتحاف فضلاء الزمن ، خطى .\r\n( 2 ) . خلاصة الكلام ، ص 37 .\r\n( 3 ) . استاد محقق حمد جاسر ، نام درست او را ثابت بن نغير مىداند ، اما من در منابع موجود جز نام « نصير » چيزى نيافتم . زامباور در كتاب معجم الأنساب و الأسر الحاكمه يكى از امراى مدينه را نعير بن منصور مىداند .\r\n","page_name":" 355 ","page_number":355},
  {"content":"\r\n\r\nتا نامش را در انبارهاى مسجد ثبت كند ! در حالى كه همان وقت ، مسلمانان بيشترين نياز را براى اصلاح و آبادى بلاد و درست كردن راه‌ها و تعميم تعليم وتربيتشان به آن دارند .\r\nشريف حسن ، فرزندش احمد را با سپاهى كه شمارش به 260 نفر از سواره و پياده مىرسيد ، به همراه 32 برده فرستاد . همانطور كه عجلان بن نصير را هم با سپاهى ديگر براى سركوب شورش فرستاد . اين دو سپاه توانستند شورشيان مدينه را سركوب كرده ، مدينه را آرام كنند . اين واقعه در سال 811 رخ داد . « 1 »\r\nدر سال 812 سلطان يمن مانع از ارسال ارزاق به مكه شد و اين به دليل دشمنى او با حسن بن عجلان بود . داستان اين دشمنى را غازى آورده « 2 » كه حكايت شگفتى است و آن اين كه سلطان يمن از حسن بن عجلان خواست تا در موضوعى كه او طرح كرده ، شعرى بسرايد . او شعر را فرستاد ، اما در مقابل هديه‌اى نفرستاد . وى هم به سراغ عفيف عبداللَّه الهبى - كه بسا نمايندهء يمن در مكه بوده - رفت و پنج هزار مثقال طلا از او گرفت . سلطان يمن از اين جريان خشمگين و مانع از ارسال ارزاق به مكه شد . اين كار او بر شريف حسن گران آمد و كسى او را به جنگ با يمن تحريك كرد و به او براى جمع نيرو يارى رساند . او هم براى اين كار آماده شد جز آن كه چيزى نگذشت كه به او گفته شد تا سُبْكى را به نمايندگى خود براى حلّ و فصل اختلافات به يمن بفرستد . سبكى رفت و بدين ترتيب كارها اصلاح شده ، امور به مجراى طبيعى خود يا نزديك به آن بازگشت .\r\nدر اين سال ( 802 ) كسانى نزد الناصر فرج بن ظاهر برقوق براى حسن بن عجلان خبرچينى و نمّامى كرده به او گفتند كه او از مناسبات مثبت خود با ناصر منحرف شده است . ناصر هم اصرار بر عزل او كرد و به امير الحاج گفت تا سلاح و لشكر و توپخانه را - كه گويا نخستين بار بود كه پاى توپخانه به مكه مىرسيد - آماده سازد . قرار بر اين بود تا مقصد را يمن اعلام كنند و چنين هم كردند ، اما اين اقدام از چشم شريف حسن پنهان نماند و مصمم به دفاع از امارت خويش شد . او قبايل عربى و اشراف را بسيج كرد\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، ص 463 - 464 .\r\n( 2 ) . إفادة الأنام ، خطى .\r\n","page_name":" 356 ","page_number":356},
  {"content":"\r\n\r\nبه طورى كه از طائف ، وليه ، و جبل حجاز « 1 » چهار هزار نفر فراهم آمدند . به علاوه از مكه هم دو هزار نفر گرد آمدند . ششصد اسب هم در اختيارش قرار گرفت .\r\nزمانى كه فرماندهء سپاه مصرى در مسير مكه بود ، شريف حسن به او پيغام داد : من آمادهء ديدار با تو هستم ، اما عقيده دارم كارى كنى كه آسيبى به حُجّاج نرسد . يا زودتر بيا يا بعد از رفتن آنان . « 2 »\r\nپيش از آن كه اين نامه از مكه فرستاده شود ، نمايندهء فورى الملك الناصر خبر عدول سلطان را از اين اقدام اعلام كرده و گفت كه امارت شريف حسن مورد تأييد قرار گرفته است . نمايندهء صلح ، فيروز ، ساقى ملك ناصر بود . وى خلعت‌ها و هدايايى به همراه آورده بود . بدين ترتيب آرامش ، همراه با استمرار حكومت شريف حسن به مكه بازگشت .\r\nنمايندهء سلطان مصر از شريف حسن خواست تا متعرض سپاه مصر نشود . او نيز مشروط به آن كه سپاه مصر سلاح خود را تحويل داده ، آن سلاح‌ها در قلعه‌اى در اجياد گذاشته شود ، پذيرفت . اميرِ حجِ مصر ابتدا نپذيرفت ، اما سپس قبول كرد . سلاح‌ها ماند تا آن كه پس از حج به آنان باز گردانده شد . بدين ترتيب اوضاع آرام گرديده ، امير الحاج با امنيت وارد مكه شد و با شريف حسن در خانه‌اش در اجياد ديدار كرد . با اين حال ، ترس و اضطراب در عرفات و منى وجود داشت و دليل آن عدم اطمينان آنان از نتيجهء آن توافق بود .\r\nتقىالدين فاسى مىنويسد : در اين سال مشكلى ميان حجاج پيش آمد و آن اين كه روز وقوف در عرفات براى امير الحاج مصرى ثابت نشد . به همين دليل سپاه خود را غروب عرفه بيرون آورد تا روز بعد دوباره وقوف كند . اهالى مكه تصوّر كردند قصد خدعه دارد . اين مسأله برخوردهايى را پيش آورد و آرامش موجود را خدشه‌دار كرد .\r\nتنها تلاش برخى از عقلاى دو طرف مانع از وقوع فتنه و درگيرى شد . « 3 »\r\n\r\n\r\n","description":"","footnote":"\r\n( 1 ) . از سلسله جبال سراة در غرب و جنوب طائف كه قبايلى از غامد و زهران در آن ساكنند .\r\n( 2 ) . شفاء الغرام ، ج 2 ، ص 253 .\r\n( 3 ) . همان .\r\n","page_name":" 357 ","page_number":357},
  {"content":"\r\n\r\nقطبى در حوادث سال 815 مىنويسد : در اين سال قحطى پيش آمد ، به طورى كه يك جوال گندم تا بيست دينار طلا معامله مىشد ، كما اين كه يك هندوانه با يك دينار طلا معاوضه مىشد . « 1 »\r\nدر اين دوره ، قافلهء حج عراقى براى هفت سال تعطيل بود و حتى پاى يك سوار و قافله از آنجا به مكه نرسيد . دليل آن ، فتنه‌هاى پديد آمده در عراق بود . ابن يوسف تركمانى شورش كرده ، حاكم عراق را كشت و بر آن بلاد مستولى شد . « 2 »\r\n\r\nفلفل براى مصر\r\nاز نكات ظريفى كه شيخ عبدالله غازى در كتاب إفادة الأنام نقل كرده ، اين است كه در سال 815 فلفل در مكه كمياب شد ، همانطور كه در مصر . « 3 » سلطان مصر براى خريدارى آن از مكه ، كسانى را به اين شهر فرستاد . قيمت يك بار شتر تا 229 مثقال طلا مىرسيد ، در حالى كه قبل از آن 60 مثقال بود . با اين حال ، طبق درخواست سلطان مصر به مقدار پنج هزار مثقال طلا فلفل براى او فرستادند .\r\nدر سال 816 حج قافلهء عراق آغاز شد و طبق معمول هدايايى براى شريف مكه و فقراى اين شهر فرستاده شد . در مقابل ، روى قبّهء زمزم در 16 ذىحجهء آن سال براى حكومت عراق دعا شد .\r\nقافلهء حج عراقى برنامهء خاصى توسط قرّاء در مسجد الحرام داشت . هر قارى يك جزء مخصوص را مىخواند و ديگرى جزء بعدى را . بدين ترتيب قرآن را ختم كرده و پس از آن بخشش‌هاى سالانهء ميان افراد مورد نظر تقسيم مىشد . اين كار كه براى سال‌ها تعطيل بود ، به خاطر آمدن قافلهء عراق در اين سال برقرار گرديد . « 4 » حسن بن عجلان در برخى از كارهاى عمرانى با نشاط و فعال بود . مدت زمان\r\n\r\n\r\n","description":"","footnote":"\r\n( 1 ) . الإعلام بأعلام البيت الحرام ، ص 223 .\r\n( 2 ) . همان .\r\n( 3 ) . فلفل چنان در قاهره نادر شد كه يك رطل آن به 46 درهم رسيد . بنگريد : درر الفرائد ، ج 1 ، ص 434 .\r\n( 4 ) . منائح الكرم ، سنجارى ، خطى . ( اين مطلب در منائح ، ضمن رخدادهاى سال مورد نظر مؤلف در متن نيامده است ) .\r\n","page_name":" 358 ","page_number":358},
  {"content":"\r\n\r\nمديدى از عمر بيمارستانى كه مستنصر عباسى ميان باب الزياده و باب الدُرَيبه ساخت و وقف براى ديوانگان و درمانشان بود - و ما در جاى خود از آن ياد كرديم - گذشته است . حسن در سال 816 آن را براى يك صد سال از قاضى شرع مكه اجاره كرد و پذيرفت كه در مقابل ، چهل هزار درهم بدهد . آنگاه قاضى به او اجازه داد تا مبلغ مزبور را صرف تجديد بناى بيمارستان و آماده كردن آن براى بيماران ، فقرا و ديوانگان كند . بدين ترتيب بيمارستان كارش را ادامه داد تا زمانى كه تخريب و مضمحل شد .\r\nدر اواخر سلطنت سلطان سليم بود كه به جاى آن و دو رباط كه در كنارش بود ، چهار مدرسه ساخته شد كه تا زمان ما ( زمان سنجارى ) « 1 » باقى است « 2 » و ما از آن‌ها سخن خواهيم گفت . « 3 »\r\n\r\nاسب‌ها در مسجد\r\nيكى از كارهاى شگفت اين دوره آن بود كه امير الحاج مصرى در سال 817 بر يكى از غلامانش خشم گرفت و او را تأديب كرده ، به زندان انداخت . اين برخورد سبب خشم رفقاى آن غلام و برخى از فرماندهان شده ، از سمت باب ابراهيم ، در حالى كه سوار بر اسب بودند ، به مسجد الحرام وارد شدند ، در حالى كه مردم در حال خواندن نماز جمعه بودند . مهاجمين تا مقام حنفى جلو رفتند . در آن‌جا ترك‌ها و حُجاج با آنان برخورد كردند و درگيرى بالا گرفت تا آن كه آنها را از مسجد بيرون كردند و آنان هم از فرصت استفاده كرده ، به غارت مردم پرداختند . در اين وقت امير الحاج مصرى دستور بستن درهاى مسجد به جز در مقابل منزلش در نزديكى مدرسهء مجاهديه را داد تا خود و يارانش از آنجا وارد مسجد شوند . پس از آن اسبش را وارد مسجد كرده ، آن را در رواق شرقى مسجد نزديك رباط شرابى بست . اسب همان جا در مسجد بود و مسجد را با بول و\r\n\r\n\r\n","description":"","footnote":"\r\n( 1 ) . منائح الكرم ، ج 2 ، ص 415 . « ج »\r\n( 2 ) . اين مدراس تخريب شده و داخل طرح توسعهء حرم شده است .\r\n( 3 ) . مدرسة المجاهديه ، بين باب السلام و باب الدريبه بود .\r\n","page_name":" 359 ","page_number":359},
  {"content":"\r\n\r\nسرگين خود كثيف مىكرد .\r\nشريف حسن معتقد بود كه حرمت مسجد هتك شده و به كرامت آن توهين شده است . به همين جهت حجاج و اهالى را در جايى در پايين مكه گرد آورد و پس از گفتگو متفق القول شدند تا كسى را نزد امير الحاج مصرى بفرستند و به وى تفهيم كنند كه با اين كار خود به دشمنى با حكومت مكه پرداخته و هرچه زودتر بايد كارها و اختلافات خود را با مخالفانش اصلاح كرده ، اسب‌ها از مسجد بيرون كند . امير اين سفارت را پذيرفت و وساطت آنان را براى اصلاح اختلافات قبول كرد . بدين ترتيب ميان او و غلامانش صلح برقرار شد و آرامش به مكه بازگشت .\r\nاز رخدادهاى غريب ، آن كه نام كسى كه اين فتنه به خاطر او درگرفت ، جراد بود ، و شاعرى مكى با اشاره به اين حادثه اين گونه سرود :\r\n وقع الغلاء بمكة * و الناس أضحوا فى جهاد\r\nو الخير قلّ فَها هُمُو * يتقاتلون على جراد « 1 » \r\nگرانى در مكه چندان بالا گرفته است كه همهء مردم به زحمت افتاده‌اند .\r\nخير و بركت ، آن اندازه كم شده است كه مردم به خاطر ملخى با يكديگر جنگ مىكنند .\r\n\r\nبرافتادن بدعت‌ها\r\nاز جمله نكاتى كه تواريخ از اين دوره نقل كرده‌اند آن است كه علماى مكه اجتماع كرده ، سندى را داير بر الغاى بدعت‌هاى مؤذنان در خواندن اشعار غنايى در مدح حضرت نبوى و نيز الغاى جشن‌هاى شب‌هاى ختم قرآن در ماه رمضان و نيز منع از روشن كردن مشعل‌هاى مقام‌هاى اربعه در رمضان و اول ربيع الاول و رجب امضاء كردند . درخواست آنان پذيرفته شد و از همه اين كارها ممانعت گرديد . اما دو سال\r\n\r\n\r\n","description":"","footnote":"\r\n( 1 ) . خلاصة الكلام ، ص 38 .\r\n","page_name":" 360 ","page_number":360},
  {"content":"\r\n\r\nنگذشت كه برخى از بزرگان در اين باره نزد امراى مكه وساطت كرده ، بار ديگر اين رسم‌ها معمول گشت . « 1 »\r\n\r\nرميثه فرزند محمد بن عجلان\r\nچيزى نگذشت كه در سال 818 ميان حسن و چراكسه اختلاف افتاده ، براى جنگ با او سپاهى را به فرماندهى رميثه فرزند محمد بن عجلان به مكه فرستادند . وى بر مكه مستولى شد و عمويش را از آنجا بيرون راند .\r\n\r\nامارت مجدد حسن بن عجلان\r\nبعيد نمىدانم حكومت در مكه ، خلأ ناشى از نبود شريف حسن را احساس كرده و چراكسهء مصر هم بدان واقف گشته بودند . به همين دليل ، زمانى نمىگذرد كه شاهديم چراكسه باز حسن بن عجلان را براى امارت مكه تأييد مىكنند . به همين جهت شاهديم كه چند ماهى نمىگذرد كه در سال 819 شاهد بازگشت او به مكه با زور سلاح و تأييد چراكسه هستيم . وى پذيرفت تا سى هزار مثقال طلا در مقابل تأييدش توسط آنان به خزانهء مصر بپردازد . « 2 »\r\nحسن با همان روحيهء نيرومند كه در عمل به كار مىگرفت ، به مكه بازگشت ؛ اما رميثه فرزند برادرش حاضر به واگذار كردن حكومت نشد و در شهر تحصّن كرد . او ديوارهاى شهر را استوار كرد و به همين جهت ، شريف حسن از سمت مَعْلات بر ديوارها يورش برد و حفره‌اى در آن ايجاد كرد و كسانى از آنجا داخل شدند . عده‌اى ديگر هم به سمت دروازه آمده ، بعد از ماليدن روغن بر آن ، آن را به آتش كشيدند كه منجر به سقوط آن شد . برخى هم از سمت ديوار جبل شامى ، جهت مقبره‌اى كه مقابل محلهء سليمانيهء « 3 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n( 3 ) . امروزه به جبل سليمانيه معروف است ، چون از غرب مشرف بر محلهء سليمانيه است . بخش غربى آن را جبل‌عبادى مىگويند ( عاتق ) .\r\n","page_name":" 361 ","page_number":361},
  {"content":"\r\n\r\nامروزى است آمده و بر محافظان آنجا يورش بردند . تيراندازى ميان دو گروه بالا گرفت و سنگ پرانى فراوان شد .\r\nنيروهاى شريف حسن در حدود سيصد سوار و هزار پياده بودند ، در حالى كه نيروهاى رميثه بيش از يك سوم آن نبودند .\r\nبرخى از بزرگان و علماى شهر تلاش كردند تا آتش اين فتنه را خاموش سازند . به همين جهت با در دست گرفتن ربعات مصحف قرآن « 1 » نزد شريف حسن رفته ، از او خواستند تا دست از جنگ بردارد . او پذيرفت ، اما مشروط بر آن كه رميثه و يارانش شهر را ترك كنند . بر همين اساس صلح پذيرفته شد و رميثه از مكه بيرون رفت و شريف حسن در 26 شوال 819 وارد مكه شد و نزديك بركهء مَعْلات « 2 » خيمه و خرگاه زد . زمانى كه قصد حج كرد ، در حالى كه خلعت خويش را پوشيده بود ، مورد استقبال علماى مسجد الحرام وخادمان آن‌جا قرار گرفت . زمانى هم كه قصد طواف كرد ، اصحاب بخور كه كارشان بخور دادن و معطّر كردن فضا بود ، پيشاپيش او حركت مىكردند . در اين وقت ، صاحب قبّهء زمزم هم بر بام قبّه رفت و هنگامى كه حسن مشغول طواف بود براى او دعاى توفيق و تأييد كرد . بعد از طواف هم فرمان سلطان چركسى در امارت وى بالاى منبر خوانده شد .\r\nدر اين وقت ، موكب او به گردش در خيابان‌هاى شهر پرداخت ، در حالى كه منادى او اعلام امان كرد . به دشمنان پنج روز فرصت داده شد تا طى آن مكه را رها كرده بروند .\r\nبيشتر آنان همراه امير خود رميثه عازم يمن شدند ، « 3 » اگرچه زمانى نگذشت كه رميثه در حالى كه اظهار ندامت كرده و اطاعت از عمويش را پذيرفته بود ، به مكه بازگشت و مورد اكرام و احترام قرار گرفت .\r\nحسن در كنار خوبىهاى خود ، بدىهايى هم داشت . گفته شده است كه او به احتكار ارزاق براى خودش مىپرداخت و پس آن اقدام به فروش آنها به تجار مىكرد .\r\n\r\n\r\n","description":"","footnote":"\r\n( 1 ) . مصحف را به سى جزء تقسيم كرده هر يك را جداگاه جلد مىكند كه به هر يك ربعه مىگويند .\r\n( 2 ) . دو بركهء مَعْلات مستقيماً پشت ديوار بود .\r\n( 3 ) . إتحاف الورى ، ج 3 ، ص 534 .\r\n","page_name":" 362 ","page_number":362},
  {"content":"\r\n\r\nسلطان مصر در اين باره او را سرزنش كرد و وى پاسخ داد : من آنها را احتكار نكردم ، بلكه براى خودم و سپاهم خريدم ، اما وقتى نياز مردم را ديدم اقدام به فروش آنها كردم . « 1 »\r\nدر سال 820 برخى از اشراف اقدام به شورش كردند و حكومت برخى از عموزادگان او را اعلام نمودند . چيزى نمانده بود كه در جدّه به پيروزى برسند ، اما حسن به سرعت وارد عمل شد و آنان را ناكام گذاشت . « 2 »\r\nدر همين دوره بود كه بركاتْ فرزند وى از مصر به مكه آمد و با پدرش در ادارهء آن مشاركت كرد . « 3 »\r\nزمانى كه برخى از ساكنان مناطق قيَم ، « 4 » وجه ، عقيق ، ليه ، و جبل سكارى در نواحى طائف از پرداخت مالياتى كه شريف حسن به آنچه از آنان در سال 821 مىگرفت افزوده بود ، ممانعت كردند ، اقدام به نبرد با آنان كرد و برخى از املاك و قلعه‌هايشان را تخريب نمود . در بازگشت از راه نخلة اليمانيه ، و زيمه ، سوله و خيفِ بنىعمير ، « 5 » برگشته از آنجا به وادى مر آمد و با عموم قبايلى كه در آن نواحى تردد مىكردند براى پرداخت خراج مصالحه كرد .\r\nزمانى كه چراكسه از برخوردهاى تند وى با مخالفانش مطلع شدند ، به دشمنى با وى پرداختند ، اما باز از او راضى گشتند . ابن فهد مىنويسد : مؤيد ، سلطان مصر نامه‌اى به ناصر سلطان يمن فرستاد و از دشمنىاش با شريف حسن و رضايت بعدىاش از او ياد كرد و از ناصر هم خواست تا همان رضايت را از او داشته باشد . از جملهء نكات لطيف در\r\n\r\n\r\n","description":"","footnote":"\r\n( 1 ) . منائح الكرم ، سنجارى . ( در مظان بحث از حسن بن عجلان ، اين مطلب يافت نشد ) .\r\n( 2 ) . إفادة الأنام ، خطى .\r\n( 3 ) . همان .\r\n( 4 ) . لقيم همان وادى عقيق در طائف است تا برسد به مليساء . به آن لقيم اعلى هم گفته مىشود . قدرى كه پايين‌تر برود ، به آن لقيم اسفل گويند . اما وقتى وادى لقيم گفته مىشود شنونده گويى چنان مىشنود كه وادى القيم . ( يعنى وادى قيم ) .\r\n( 5 ) . نامش زباره است و گاه وادى زباره گفته مىشود كه بعد از دو نخله است . بنوعمير هم تيره‌اى از هذيل هستند كه‌تاكنون در آنجا مىزيند ( عاتق ) .\r\n","page_name":" 363 ","page_number":363},
  {"content":"\r\n\r\nاين نامه اين است : اهالى مكه كه از انكار ما نسبت به او مطلع شدند ، از مشاركت حسن در بيت جلوگيرى كرده ، او را از حرم بيرون راندند و درها را بستند و گفت : هرگز . وقتى طرد شد ، عرفات هم او را نشناخت و به سرعت ردش كرد و او نتوانست بگويد كه ى  سَآوِي إِلى جَبَلٍ  « 1 » به كوه پناه مىبرم . بعد به طور رفت و زبان حال به او خطاب كرد كه ى   وَ الْبَحْرِ الْمَسْجُورِ * إِنَّ عَذابَ رَبِّكَ لَواقِعٌ   « 2 » تا آن جا كه مىنويسد : پس از آن ناچار شد كسب رضايت خاطر كريمه ما را بكند تا از عواطف ناصريه هم بهره‌مند شود . ناصر سلطان يمن در پاسخ نوشت : او ( يعنى حسن ) وقتى نيرو دارد رشتهء صداقت را مىريسد و گره‌هاى مدارا را يك يك باز مىكند و هر سال براى تجار حادثه‌اى مىآفريند ، و هر وقت از يكى به سختى در مىافتد دومى و سومى پشت سر آن مىآيد . تا آنجا كه مىنويسد : او فرزندش را فرستاد و شروطى را پذيرفت و ما آن شروط را بر تجار تحميل كرديم تا رضايت خاطرش را جلب كنيم و ما آنچه را كه در پىاش بوديم به دست او انجام داديم تا او توجه داشته باشد كه بايد به تعهدات خود عمل كند كه در آن صورت اگر مخالفت كرد بتوان عليه او حكم كرد . . . تا آخر اين متن ادبى . « 3 »\r\nچنين مىنمايد كه شريف حسن در پى اين رخدادها نتوانست در امارت بماند . به همين جهت به نفع دو فرزندش بركات و ابراهيم از امارت كناره گرفت . او به مصر نوشت تا آن دو را تأييد كند تا او بتواند به عبادت بپردازد . در سال 824 بود كه فرمانى از مصر براى تأييد بركات و مشاركت ابراهيم رسيد . خطيب براى او و فرزندش بركات دعا كرد .\r\nابراهيم به مخالفت برخاسته ، به مكه هجوم مسلّحانه كرد تا آن كه آن دو پذيرفتند براى او هم در كنار پدر و بركات دعا شود . اما بار ديگر پدر بازگشت و او را عزل كرد .\r\nدر همين سال ، ملك مظفر در مصر ، مقرّر كرد سالانه هزار سكهء طلا در مقابل الغاى ماليات از سوى شريف حسن به وى پرداخت شود . اين مطلب در كتيبه‌اى نوشته شد و در\r\n\r\n\r\n","description":"","footnote":"\r\n( 1 ) . سورهء هود ، آيهء 43 .\r\n( 2 ) . سورهء طور ، آيهء 6 .\r\n( 3 ) . إتحاف الورى ، ج 3 ، ص 547 .\r\n","page_name":" 364 ","page_number":364},
  {"content":"\r\n\r\nاسطوانه‌اى در مسجدالحرام نصب گرديد . « 1 »\r\nدر اين همين زمان سلطان محمد اول « 2 » هداياى نفيسى براى امير مكه فرستاد و اوقافى براى فقراى حرمين معين كرد . او سالانه غَلّاتى را به عنوان صُرّه مىفرستاد كه اولين مورد از صرّهء منظم است كه براى فقراى حرمين ارسال شده است .\r\n\r\nعلى بن عنان\r\nامارت شريف حسن و فرزندش بركات تا اوايل سال 827 به درازا كشيد . در اين دوره ، دشمنان او از عموزادگان‌شان از نسل رميثه در مصر اقامت داشتند و در حاشيهء دربار چراكسه مترصّد فرصت بودند . در اين سال ، اين فرصت فراهم شد . بسا اين موقعيت در اثر پديد آمدن اختلاف ميان چراكسه و امير مكه باشد ، زيرا در نوشتهء ابن ظهيره چنين آمده است كه برسباى ، سلطان مصر ، على بن عنان از فرزندان رميثه را تجهيز كرد و در موسم سال 827 به مكه فرستاد . همراه وى سپاه سلطانى هم بود . شريف حسن مقاومتى نكرد و حكومت را به وى تسليم نمود و خود راهى مصر شد .\r\n\r\nضرب سكه\r\nبه همراه على بن عنان ، دستگاه ضرب سكه هم به مكه آورده شد و به اسم او سكه زده شد . على بن عنان تا موسم حج سال 828 بر مكه حكومت كرد . « 3 »\r\n\r\nبازگشت شريف حسن و بركات\r\nدر موسم حج اين سال شريف حسن با حمايت از برسباى توانست امارت مكه را بازپس گيرد . فرمان او بعد از آن كه طواف كرد و براى او روى قبّهء زمزم دعا شد ، خوانده\r\n\r\n\r\n","description":"","footnote":"\r\n( 1 ) . خلاصة الكلام ، ص 40 .\r\n( 2 ) . سلطان محمد اول يكى از اجداد سلاطين عثمانى است كه پايتختش در قراحصار بود . اين ارتباط با مكه ، درست‌يك قرن پيش از آن است كه فرزندان وى حجاز را بگيرند و نامشان در خطبه مكه بيايد .\r\n( 3 ) . شفاء الغرام ، ج 2 ، ص 211 .\r\n","page_name":" 365 ","page_number":365},
  {"content":"\r\n\r\nشد . سپس در حالى كه خلعت امارت پوشيده بود ، در خيابان‌هاى مكه گردش كرد .\r\nزمانى كه حج تمام شد ، وى براى تشكر عازم مصر شد . در آنجا از وى استقبال به عمل آمد و روز ورود او بسيار باشكوه بود . وى تا زمان درگذشتش در 16 جُماداى اوّل در سال 829 و در حالى كه براى بازگشت به مكه آماده شده بود ، در آنجا ماند . « 1 »\r\nشريف حسن فردى بسيار ثروتمند بود و در مكه ، كسى كه در جود و كرم با او برابر باشد ، وجود نداشت . همچنان كه وى از علماى فاضل به شمار مىآمد و شمار زيادى از علماى مصر و شام به وى اجازه روايت دادند . تقى بن فهد براى وى اربعين حديث تهيه كرد و بسيارى از شعرا از جمله علامه شرف الدين اسماعيل بن مقرى نويسندهء كتاب الروض والإرشاد فى مذاهب الشافعيه او را ستايش كردند . وى قصايدى در مدح او دارد و مطلع يكى از آن قصايد چنين است :\r\nاى حسن ! كار تدبير حكومتت را به خوبى انجام دادى و در قطع ريشهء فتنه كوشش كردى . « 2 »\r\nشريف حسن در مكه رباطى براى مردان و رباطى براى زنان ساخت . « 3 » بسا ديدگاه آنان در ساختن رباطها چيزى جز آن بوده كه امروز مورد توجه است ، زيرا آنچه امروز مشاهده مىكنيم آن است كه بيشتر اوقات ، رباطها جاى تنبلان زيادى از نقاط مختلف است كه به قدر مخارجى كه دارند سودى براى بلاد ندارند . اگر هدف از ساختن اين رباطها ، ساختن آنها براى طلاب فقير است ، حقيقت آن است كه اين طلاب ، در غالب اوقات آنها را به ارث ، چيزى شبيه ارث شرعى ، براى فرزندانش مىگذارند ، در حالى كه فرزندان به اندازهء پدرانشان به دنبال علم نيستند و به همين دليل رباطها براى هدفى جز آنچه بنا شده ، استفاده مىشود . گاه غلّاتى براى اين رباطها وقف شده تا از آنها انفاق شود ، اما همين ، سبب سستى آنان شده ، آنها را چندان چشم تنگ مىكند كه با اصول\r\n\r\n\r\n","description":"","footnote":"\r\n( 1 ) . شفاء الغرام ، ج 2 ، ص 211 .\r\n( 2 ) . خلاصة الكلام ، ص 41 . و شايد اين ترجمه : در ادارهء كشورت ، خوب رفتار كردى و در نابود كردن فتنه‌ها جديت به خرج دادى .\r\n( 3 ) . إفادة الأنام ، خطى .\r\n","page_name":" 366 ","page_number":366},
  {"content":"\r\n\r\nاسلامى سازگارى ندارد . بدين ترتيب در غالب اوقات ، از رباطها در جهتى بر خلاف اهدافى كه در بناى آن‌ها بوده استفاده مىشود . اگر در اين رباطها صرفاً به حمايت از طلاب علم ، در يك چهارچوب تعريف شده و نيز وادار كردن ساكنان آن به اين كه برخى از صنعت‌ها و حرفه‌ها را فرابگيرند تا آنان را از موظفى مرسوم بىنياز كند ، ساخته مىشد ، اين ممكن بود كه بلاد از ساكنان آن رباطها و تلاش‌هايشان بهره‌مند شود .\r\n\r\nعزل دربانان مسجد\r\nدر اين وقت ، فرمانى داير بر بستن درهاى مسجد بعد از موسم به جز چهار در صادر گرديد . اين امر سبب به سختى افتادن مردم و انتقادهاى آنان شد . به دنبال آن بود كه فرمان عزل دربانان مسجد كه از فقها و قضات بودند صادر شد و مقرر گرديد تا به جاى آنها برخى از مردم نيازمند تعيين شوند و موظف گردند تا مراقب درها بوده ، همان‌جا ، استراحت هم بكنند . « 1 »\r\n\r\nبركات فرزند حسن\r\nبا درگذشت شريف حسن ، برسباىْ سلطان چراكسه امارت بركات را تأييد كرده و برادرش ابراهيم را نايب او قرار دارد . او توانست امور جارى را به خوبى اداره نموده ، با آرامش و عدالت بر مكه حكومت كند . « 2 »\r\nدر همين دوره بود كه آمدن قافله‌هاى هندى كه شمار حجاج آنان فراوان بود ، آغاز گرديد ، در حالى كه تا آن زمان شمار آنان اندك بود . امارت مكه هم مقرّر كرد تا آنان چيزى بپردازند . در سال 832 از طرف برسباى خبر رسيد كه دستور داده است تا آنچه را از قافلهء هندى مىگيرند يك سوم را صاحب مكه بردارد و دو سوم آن براى وى فرستاده شود . چنين مىنمايد كه بركات احساس كرد كه سهم او از اين رسوم اندك است و از\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . إتحاف الورى ، ج 3 ، ص 632 .\r\n","page_name":" 367 ","page_number":367},
  {"content":"\r\n\r\nسلطنت مصر خواست تا آن را افزايش دهد كه مورد قبول واقع شد . شاهد آن كه دحلان بدان اشاره دارد كه در سال 840 فرمان‌هاى جديدى از مصر رسيد كه به موجب آن درآمدهاى مربوطه مىبايست به صورت پنجاه پنجاه ميان امارت مكه و سلطنت مصر تقسيم شود . « 1 » غازى هم مىگويد كه چراكسه در مصر ، « 2 » بركات را به پرداخت سالانه ده هزار دينار مكلّف كرده و پذيرفتند كه متعرّض عشريهء مأخوذه از اجناس در جدّه نشوند ، اما از رسوم اخذ شده از حجاج يادى نشده است . بسا آن را براى بركات گذاشته‌اند . اينها نشانگر گسترش نفوذ چراكسه در مكهء اين دوره است ، چنان كه گفته شده است كه بركات مكلّف به پرداخت پنج هزار دينار شد . « 3 »\r\nنفوذ چراكسه در دوران سلطان جقمق بيشتر شد ؛ شاهدش آن كه نمايندهء وى امير سودون به عنوان ناظر حرمين تعيين شده و موظّف شد تا به عمارت آنجا بپردازد . همچنين به همراه او پنجاه نظامى ترك فرستاده شدند تا در مكه مقيم شوند . « 4 »\r\nهمانطور كه گذشت ، اين تشكيلاتى است كه مماليك ترك در سال 760 در مكه درست كردند ، اما آن زمان نتوانست ادامه يابد ، زيرا اشراف شورش كرده آنان را در مسجد محاصره نمودند و تعدادى را كشتند و شمارى را اسير كردند و اسرا را هم به ينبع فرستاده ، در بازار برده‌ها فروختند . اين كار بعدها دنبال نشد و مورّخان طى اين سالها اشاره‌اى به آن نكرده‌اند .\r\nاز نكات شگفت آن كه از جملهء كارهاى امراى مكه در اين دوره ، اين بود كه پاى شتر محمل را وقت رسيدن به مكه ببوسند . بركات از سلطان جقمق خواست تا او را از اين كار معاف كند و او هم پذيرفت .\r\n\r\n\r\n","description":"","footnote":"\r\n( 1 ) . خلاصة الكلام ، ص 42 .\r\n( 2 ) . همان .\r\n( 3 ) . همان .\r\n( 4 ) . الإعلام بأعلام البيت الحرام ، ص 235 . در آنجا شرحى هم از اقدامات اصلاحى سودون آمده است . « ج »\r\n","page_name":" 368 ","page_number":368},
  {"content":"\r\n\r\n\r\nعلى بن حسن\r\nشريف بركات تا سال 842 امير مكه بود ، پس از آن برادرش به مخالفت با وى برخاست و زمانى كه نتوانست بر بركات غلبه كند ، همراه حجاج راهى مصر شد و تا شعبان 845 كه برگشت ، درآنجا ماند . وى همراه خود فرمان اميرى مكه را آورد . « 1 »\r\nبركات ، امارت را به وى تحويل داده به يمن رفت . على تا 15 محرم سال 846 امير بود تا آن كه بركات با سپاهى بر وى هجوم برد ، اما نتوانست بر وى پيروز شود . « 2 »\r\n\r\nقاسم بن حسن\r\nدر اين وقت على بن حسن در مكه حاكم بود و ابراهيم در ادارهء كارها به او كمك مىكرد . اندكى بعد ميان اين دو برادر از يك سو و فرمانده نيروهاى چراكسه اختلاف پيش آمد و فرمانده از مصر درخواست كرد تا فرمان دستگيرى آن دو و عزلشان را به او بدهند .\r\nوقتى اين فرمان رسيد ، وى آن دو را دستگير كرد و فرمانى را نشان داد كه مىبايست ابوالقاسم برادر چهارم آنان به امارت مكه گماشته شود . پس از آن برادران دستگير شده با غل و زنجير در گردن ، راهى مصر شدند . اين امر سبب برآشفتگى اهالى مكه شد ، زيرا اهانتى بود كه تا آن زمان سابقه نداشت . قطب الدين محمد مالكى از شعراى مكه در اين باره چنين سروده است :\r\nاى تمراز ! « 3 » تاكنون مانند تو در فتك و توهين نزد ما نيامده بود .\r\nتو از چوبى عبور مىكنى كه يك سرش در مكه و سر ديگر آن روى جاى سستى است . اخشب - جايى در مكه - در مكه سير مىكنى و اخشب دوم هم بر فلك است .\r\nمانند اين در دوران حكومت بنى عباس و تركان نيامده بود .\r\nدو شريف مكه بدون اين كه خونريزى كرده و يا آسيب و طعنى به كسى زده باشند ،\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n( 3 ) . تمراز يكى از فرماندهان چركسى در مكه بود كه فرمان دستگيرى دو برادر را صادر كرد .\r\n","page_name":" 369 ","page_number":369},
  {"content":"\r\n\r\nزندانى مىشوند .\r\nاين با تقدير كسى است [ خداوند 
  ] كه قهر او سبب مىشود تا از هر كسى بخواهد ، حكومت را بگيرد . « 1 »\r\nابوالقاسم تا سال 849 امير مكه بود . در اين مدت ، سكه مىزد و نام خودش را هم بر آن حك مىكرد . در ربيع الاول همين سال برادرش بركات بر وى يورش برده ، مكه را گرفت و چراكسه هم او را تأييد كردند و تا سال 851 حكومت كرد .\r\nدر ربيع الثانى سال ياد شده ، فرمان جديدى از چراكسه داير بر تأييد شريف بركات به عنوان امير مكه صادر شد و وى ابوالقاسم را از مكه بيرون كرده ، براى بار چهارم به امارت اين شهر رسيد . با تسلّط وى بر اين شهر آرامش به آن بازگشت و علما جايگاه خود را در مجلس او كه جاى رجال فضل و علم بود ، به دست آوردند . « 2 »\r\nاندكى بعد سلطان جقمق از او دعوت كرد تا به مصر برود . وى در اوّل رمضان سال 851 به قاهره رسيد . سلطان براى ديدن او تا رميل آمد و در اكرام او بسيار كوشيد . علماى بسيارى در قاهره از او اجازهء روايت گرفتند ، چرا كه سند او ، سندى عالى بود . وى هم به شمار فراوانى اجازهء روايت داد . غازى به نقل از علامهء سخاوى از اين سفر چنين ياد كرده است : قاهره براى استقبال بركات به لرزه درآمد و حتى زنان پرده‌نشين هم براى ديدن وى بيرون آمدند و روز باشكوه و شلوغى بود . تا آنجا كه مىگويد : من و قلقشندى و بقاعى و سنباطى از كسانى بوديم كه با او ديدار كرديم و با اجازهء او از زين الدين عراقى و هيثمى ، ده حديث از او شنيديم و ابوبركات ابن ظهيره هم با ما بود . « 3 »\r\nبركات چندين ماه را در قاهره سپرى كرد و پس از آن به مكه بازگشته در جمادى الاولاى سال 852 به مكه رسيد و در حالى كه مُحْرم به احرام عمره بود طواف كرده ، در شب سعى را به جاى آورد و آنگاه به زاهر رفت و آنجا استراحت كرد . فردا صبح در يك\r\n\r\n\r\n","description":"","footnote":"\r\n( 1 ) . إتحاف الورى ، ج 4 ، ص 194 .\r\n( 2 ) . همان .\r\n( 3 ) . إفادة الأنام ، خطى .\r\n","page_name":" 370 ","page_number":370},
  {"content":"\r\n\r\nموكب رسمى مورد استقبال قرار گرفت . « 1 » بركات تا سال 859 كه در شعبان آن سال درگذشت ، امير مكه بود . پس از بيمارى ، او را به وادى مر بردند و در آنجا درگذشت .\r\nمردم مكه ، جنازهء او را بر دوش گرفته ، او را غسل داده ، بر وى نماز خواندند و پس از آن كه هفت بار او را بر اساس عادت اشراف گرد كعبه طواف دادند ، در مَعلات دفن كردند و روى قبرش ، قبّه‌اى ساختند . « 2 » شعراى فراوانى در رثاى او شعر سرودند . جلال الدين سيوطى در كتاب نظم العقيان برخى از اين اشعار را آورده است :\r\nاى كسى كه به ياد او وسواس من از ميان مىرود و با مشغول شدن به وى ديگران را فراموش مىكنم .\r\nكسى كه محبّت او در قلب من جاى گرفته است و من مطيعش هستم ، روى سر من قرار دارد .\r\nمن از شما ليوان آبى خواستم كه من را از شراب راحت كند در وقتى كه شرابى در جام نباشد . « 3 »\r\nاز جملهء نكات شگفتى كه در شرح حال بركات آمده آن است كه احمد بن اسماعيل ، سلطان يمن ، به او نوشت كه قصد حج دارد و از وى خواست تا خانه‌هاى مكه را براى اقامت او خالى كرده ، در جايى به نام حلى « 4 » از وى استقبال كند . بركات با قصيده‌اى كه عفيف‌الدين عبداللَّه بن قاسم ذروى سرود و بيش از سى بيت است ، به وى پاسخ داد . « 5 »\r\nوقتى اين اشعار به سلطان يمن رسيد ، از حج منصرف شد و دستور داد تا در كمين عفيف الدين ذروى باشند . مأموران وى مراقب او بودند تا آن كه وى را دستگير كرده به يمن فرستادند و سلطان او را در يمن حبس كرده ، بر او بسيار سخت گرفت . بركات\r\n\r\n\r\n","description":"","footnote":"\r\n( 1 ) . خلاصة الكلام ، ص 43 . عبدالله غازى گويد كه اين سفر از نصف ماه بيشتر تجاوز نكرد .\r\n( 2 ) . همان ؛ و بنگريد : منائح الكرم ، ج 3 ، ص 59 .\r\n( 3 ) . منائح الكرم ، ج 3 ، ص 60 . همان‌جا اشعارى هم از شهاب منصورى در رثاى وى آمده است . « ج »\r\n( 4 ) . حلى جايى در جنوب بلاد حجاز است .\r\n( 5 ) . مؤلف در اينجا شش بيت از اين اشعار را آورده است .\r\n","page_name":" 371 ","page_number":371},
  {"content":"\r\n\r\nپيشنهاد كرد با يك صد هزار شتر او را آزاد كند - و باور من آن است كه در اين باره مبالغه شده و احتمالًا صد شتر بوده است - اما پادشاه يمن اين درخواست را رد كرد . او سوگند خورد كه تا اين شكاف در كوه باز نشود ( گويا اشاره به شكاف در كوهى دارد كه در آنجا بوده است ) او را آزاد نخواهد كرد .\r\nدر اين جا بود كه عفيف‌الدين ذروى قصيده‌اى گفت كه شيخ حضراوى آن را در تاريخ البشر خود آورده است :\r\nاگر تصور مىكنى كه روزگار فقط يك روز است ، تصور نادرست و كذبى است\r\nبسا شكافى كه شِعْبش را درمانده مىكند ، اما بناگاه رحمتى به آن مىرسد و مُنشعِبش مىكند .\r\nدر آن وقت ، كسى كه به پروردگارش پناه برده است ، دعايش در باره دشمنانش مستجاب خواهد شد .\r\nشگفت آن كه شاعر ، آن شب را به صبح نرساند جز آن كه در آن شب چندان از آسمان باران سيل‌آسا آمد كه آن شكاف كوه باز شد و سلطان ، شاعر را آزاد كرد و به او صله داد .\r\nبايد بگويم كه احمد بن اسماعيل در سال 827 دو سال پيش از آن كه بركات در سال 829 به امارت برسد ، درگذشت . بنابراين ، اين روايت درست نيست ، مگر آن كه در دورانى رخ داده باشد كه بركات با برادرش در امارت شراكت داشت . من اين را بعيد نمىدانم ، چرا كه نفوذ بركات در دوران شراكتش با پدر كمتر از نفوذ او در دوران امارت مستقلش نبود .\r\n\r\nفرزندان بركات بن حسن بن عجلان\r\nزمانى كه بركات احساس ضعف در امارت كرد ، به نايب جدّه ، امير جانى بيك ظاهرى نوشت تا به سلطان مصر خبر دهد كه ولايت فرزندش محمد را بر مكه تأييد كند .\r\nچراكسه درخواست او را قبول كردند و فرمان تأييد سلطان را براى امارت محمد بن بركات براى او فرستادند . درست چند ساعت پيش از آن كه فرمان برسد ، امير بركات\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nدر 19 شعبان سال 859 درگذشت . « 1 » پس از رسيدن خبر ، در شامگاه همان روز ، خبر در مسجد اعلام گرديد و بعد از نماز مغرب به نام وى دعا شد . آنگاه چند روز بعد ، موكب او از وادى فاطمه به سمت مكه حركت كرده ، شبانگاه ، با شكوه فراوان به مكه وارد گرديد و فرمان امارت او در روز جمعه 7 رمضان 859 خوانده شد .\r\n\r\nشريف محمد بن بركات\r\nمحمد همانند پدر و جدش از علماى نجيب بود و خودش شهرتى فراوان در كار تحريض برعلم وحمايت ازعدالت داشت . وى نسبت به امور مسلمانان بيدار و به مهربانى و رأفت و عدالت شهره بود ، به همين جهت بود كه حكومتش 43 سال به درازا كشيد . « 2 »\r\nدر روزگار وى ، سلطنت مصر به ملك قايتباى انتقال يافت و او فرمانى در لغو ماليات به مكه فرستاد كه آن را بر اسطوانه‌اى در باب السلام نصب كردند . اندكى بعد خود او به مكه آمد و خيرات فراوانى را كه شامل همهء فقراى مكه مىشد تقسيم كرد . « 3 »\r\nمحمد فرزندش بركات دوم را از ابتداى سال 877 در كار امارت شريك كرد و آن دو نفر تا زمان درگذشت محمد در يازدهم محرم 903 در ابيار ، « 4 » در آرامش و بدون آن كه شورشى و مظلمه‌اى باشد ، مكه را اداره مىكردند . جنازهء او به مكه انتقال يافت و پس از آن كه به مانند اسلافش هفت بار طواف داده شد ، دفن شد . « 5 »\r\n\r\n\r\n","description":"","footnote":"\r\n( 1 ) . اتحاف فضلاء الزمن ، ج 1 ، ص 244 . مؤلف از نسخهء مخطوط اين كتاب استفاده كرده است . متن چاپى آن با اين‌مشخصات ارائه شده است : تاريخ مكه ، إتحاف فضلاء الزمن بتاريخ ولاية بنى الحسن ، محمد بن على بن فضل طبرى مالكى ( م 1173 ) ، تحقيق محسن محمد حسن سليم ، قاهره ، دارالكتاب الجامعى ، 1996 . در متن چاپى ضمن دو جلد ، حوادثِ تا سال 1124 آمده است . « ج »\r\n( 2 ) . خلاصة الكلام ، ص 44 .\r\n( 3 ) . همان .\r\n( 4 ) . وادى بيضاء كه از 51 كيلومترى جنوب مكه عبور مىكند ، و نخستين مرحله از راه يمن در قديم بوده است ، پس ازانتقال راه به كنار ساحل در سال 1397 ق از مسير به دور افتاد . بيضاء چاه ايستگاه آنجاست ، و در پايين وادى ، چاه‌هاى زيادى وجود دارد كه به آن منسوب است و محل سكونت اشراف حموديه از اشراف عبادله است ( عاتق ) .\r\n( 5 ) . بلوغ القرى ، ج 1 ، ص 1020 .\r\n","page_name":" 373 ","page_number":373},
  {"content":"\r\n\r\nبه نوشتهء بلوغ القرى ، « 1 » به دنبال درگذشت وى ، اندوه تمامى مكه را پر كرد و اهالى در گروه‌هاى فراوان طى شش روز به خواندن جزءهاى قرآن مشغول بودند . برخى از زنان هم موى خويش را پريشان كرده ، براى مدتها تمامى آن بلاد را ماتم و عزا گرفت و كار خريد و فروش در بازارها تعطيل شد .\r\nاز جملهء كارهاى او تأسيس رباطى در مكه براى فقرا و جايى براى آب‌رسانى در نواريه « 2 » و ميان راه جده - مكه بود كه اوقاف زيادى براى آنها اختصاص داد . « 3 »\r\nمحمد بن بركات افزون بر دختران ، شانزده پسر داشت كه مشهورترين آن‌ها بركات ، احمد ، جازان ، هزاع ، قايتباى ، على و راجح بودند . سه نفر اوّل ، مكه را عرصهء منازعات و تاخت و تاز خود بر سر امارت قرار دادند و به خاطر آن ترس و وحشت عظيمى آن بلاد را فرا گرفت كه بدان اشاره خواهيم كرد .\r\n\r\nفرزندان محمد بن بركات\r\nگذشت كه محمد فرزندش بركات دوم را در امارت شريك خويش ساخت . طبيعى بود كه وى پس از وفات پدر به امارت برسد و رسيد و روز يازدهم محرم 903 كه روز وفات پدر بود ، جشن گرفت . وى خبر را به قايتباى سلطان چراكسه در مصر فرستاد . او هم در چهارم ربيع دوم او را تأييد كرده ، برادرش هزاع را با او شريك گردانيد . « 4 »\r\n\r\nهزاع\r\nاتفاق ميان آن دو ، بيش از يك سال طول نكشيد و پس از آن اختلاف بالا گرفت .\r\nهزاع خشمگينانه به ينبع رفت و از آن‌جا به دوستان خودش در ميان چراكسهء مصر نامه\r\n\r\n\r\n","description":"","footnote":"\r\n( 1 ) . بلوغ القرى ، ج 1 ، ص 1021 .\r\n( 2 ) . نام سرف ، جايى ميان تنعيم و وادى فاطمه است .\r\n( 3 ) . اتحاف فضلاء الزمن ، ج 1 ، ص 289 .\r\n( 4 ) . منائح الكرم ، ج 3 ، ص 102 .\r\n","page_name":" 374 ","page_number":374},
  {"content":"\r\n\r\nنوشت تا در مقابل تأييد او يك صد هزار دينار شريفى بگيرند . در اواخر سال 904 حكم تأييد وى همراه قافلهء مصرىها رسيد . به دنبال آن وى با سپاهيان خود به همراه قافلهء مصرى از ينبع به سوى مكه حركت كرد . بركات با اطلاع از اين مطلب براى روبرو شدن با او به وادى مر « 1 » رفت . در اين درگيرى بركات دوم شكست خورده به جده گريخت . بدين ترتيب منطقه ناامن شد ، در حالى كه حجاج در عرفات و منى بودند . مفسده‌جويان هم فعّال شدند و مردم به ناله درآمدند . در اين وقت بزرگان قوم نزد هزاع رفته او را سخت ملامت كردند . « 2 »\r\nبه دنبال آن ، اشرف ميان دو برادر را آشتى داده و بركات در اواخر ذىحجه همان سال به مكه بازگشت . دو سال بعد ، باز اختلاف آغاز شد و اين بار هزاع بر بركات يورش برده ، در نهم جمادى الأولاى سال 907 با يكديگر درگير شدند . بركات شكست خورده به ليث رفت و هزاع امارت مكه را در دست گرفت ؛ اما چيزى نگذشت كه در 15 رجب همان سال در نزديكى مكه درگذشت . جنازهء او را به مكه حمل كرده ، پس از طواف دفن كردند . « 3 »\r\n\r\nاحمد الجازانى\r\nبا درگذشت هزاع ، در حضور ابوالسعود بن ظهيره قاضى مكه مجلسى در مسجد با حضور اصحاب حَلّ و عقد تشكيل گرديد و بر توليت احمد جازانى فرزند محمد بن بركات اوّل اتفاق شد . پس از آن خبرش اعلام شده ، نامه‌اى هم در اين باره به چراكسهء مصر نوشتند .\r\nاحمد جازان دريافت كه مىبايست لشكر مقيم مكه را راضى كند . به همين دليل به قاضى و برخى از اعيان دستور داد تا پولى براى آنان از تجار مكه بگيرند . او پول را به\r\n\r\n\r\n","description":"","footnote":"\r\n( 1 ) . مقصود مر ظهران است ، وادى بزرگى كه از بزرگ‌ترين وادىهاى حجاز است و گفته‌اند كه در آن سيصد چشمه‌جارى بوده و امروز به جز چند عدد ، چيزى نمانده است . به آن وادى فاطمه يا وادى شريف هم مىگويند . اين وادى از 22 كيلومترى شمال مكه عبور مىكند . ( عاتق )\r\n( 2 ) . إفادة الأنام ، خطى .\r\n( 3 ) . بلوغ القرى ، ج 2 ، ص 1202 .\r\n","page_name":" 375 ","page_number":375},
  {"content":"\r\n\r\nنسبت بيست اشرفى براى سواركاران و ده اشرفى براى نيروهاى پياده ميان آنان تقسيم كرد . « 1 »\r\nوى همچنين دريافت كه برخى از اهالى جدّه تمايلى به او ندارند . به همين جهت همراه شمارى از سپاهيان خود عازم شده ، به غارت آنان پرداخت .\r\nكار احمد بيش از دو هفته به طول نينجاميد . پس از آن خبر رسيد كه برادرش بركات دوم فرزند محمد از يمن رسيده و فرمان تأييد از چراكسه آورده است . « 2 »\r\n\r\nبركات بن محمد براى بار دوم\r\nدر اوايل شعبان سال 907 بركات با سپاه خود وارد مكه شد و احمد جازان بدون مقاومت از مكه گريخت . زمانى كه امارت بركات استوار شد ، بر آن شد تا تجارى را كه برادرش احمد را با كمك به سپاهش كمك كرده بودند ، امتحان كند . وى آنان را مكلّف كرد كه چندين برابر آن پول به عنوان قرض بپردازند كه آنان از سر ناچارى پرداختند ، به طورى كه مجبور به فروش املاك خود شدند تا بتوانند آن پول را بپردازند .\r\nوى همچنين بر آن شد تا قاضى مكه ابوالسعود بن ظهيره را هم به خاطر تأييد امارت برادرش و نيز به خاطر برخى از نوشته‌هاى او كه در آنها از احمد خواسته بود تا به مكه بيايد ، تأديب كند . وى قاضى را به مجلسى كه برپا كرده بود احضار كرد و پس از قرائت اتهامات او ، به زندانى شدن او و مصادرهء اموال و املاكش حكم كرد . برخى از حاضران از او خواستند تا وى را عفو كند ، اما او نپذيرفت و بر خوار كردن او اصرار داشت ، به طورى كه برادرش قايتباى هم كشيده‌اى به قاضى زد . پس از آن متن آن حكم را نوشت و به امضاى قضات و فقها و تجار رساند ، سپس آن را به دربار چراكسه فرستاد . « 3 »\r\nپس از آن با جمع كردن همهء فرزندان پسر و دختر قاضى در يك خانه ، دستور بستن خانه‌هاى آنان را داد و فرمان داد تا دست‌هاى برخى از پسران قاضى را با چوب\r\n\r\n\r\n","description":"","footnote":"\r\n( 1 ) . بلوغ القرى ، ج 2 ، صص 1202 - 1203 .\r\n( 2 ) . إفادة الأنام ، خطى .\r\n( 3 ) . بلوغ القرى ، ج 2 ، صص 1206 - 1207 .\r\n","page_name":" 376 ","page_number":376},
  {"content":"\r\n\r\nميخكوب ببندند . مردم به شفاعت برخاستند و او پذيرفت تا آنان با پنج هزار دينار و برخى با كمتر از آن خود را رها سازند . پس از آن خانه‌هاى آنان و نيز پدرشان را گشود و هرچه از اثاث و كتاب در آن‌ها بود فروخت و پول آن را مصادره كرد كه به صدها هزار مىرسيد .\r\nبه دنبال آن خانوادهء قاضى را به جزيرهء ابن بركوت « 1 » تبعيد كرد . چيزى نگذشت كه نايب او در جزيره ، آنان را در كشتى كوچكى به دريا فرستاده ، غرقشان كرد .\r\nهنوز چند ماهى از استقرار امارت بركات نگذشت بود كه خبر رسيد برادرش احمد در حال فراهم آوردن جنگجويانى در ينبع است . وى براى رويارويى با او در اواخر ذى حجه سال 907 حركت كرد و او را به شكست كشاند . وقتى بازگشت باز شنيد كه برادرش درگيرى را از سر گرفته است . بركات كه مريض بود و نمىتوانست نبرد كند ، راه يمن را در پيش گرفت و برادرش احمد را رها كرد تا به مكه درآيد .\r\n\r\nاحمد جازان براى بار دوم\r\nبدين ترتيب احمد جازان در اوايل سال 908 وارد مكه شد و گويا بناى آن داشت تا انتقام ياورش قاضى را بگيرد . وى به سختگيرى روى آورد و سپاهش را براى خرابكارى در مكه آزاد گذاشت . آنان نيز دست به هر كار زشتى زدند و حرمت كعبه را شكسته ، اموال اهالى را مصادره كردند و بردگان و كنيزكان صاحب اولاد را تصرف كرده ، خانه‌هاى تجار را غارت نمودند .\r\nهنوز امارتش استوار نشده بود كه برخى از تجار را كه از ياران برادرش در مكه و جده بودند وادار كرد تا اموال فراوانى را به او بپردازند . وى به شكنجهء برخى از آنان پرداخت و دستان آنان را با چوب‌هايى بست تا مجبور به فروش املاك خود شوند .\r\nبسيارى هم از آن ديار گريختند .\r\n\r\n\r\n","description":"","footnote":"\r\n( 1 ) . شايد منسوب به شهاب الدين بركوت باشد كه از شخصيت‌هاى قرن نهم هجرى است . سخاوى در الضوءاللامع‌شرح حال او را نوشته و نويسندهء درر الفوائد ( ص 353 ) گويد كه به جزيرهء الصبايا تبعيد شد .\r\n","page_name":" 377 ","page_number":377},
  {"content":"\r\n\r\nاحمد چند ماهى سر كار بود تا آن كه شنيد برادرش بركات در حال حمله به اوست .\r\nوى براى رويارويى با او به نزديكى منا آمد و توانست او را تا دور دست به شكست بكشاند ، جز آن كه بركاتِ شكست خورده ، به سرعت به سوى مكه برگشت و از سمت جنوب آن در يازدهم رمضان سال 908 وارد مكه شد . « 1 »\r\n\r\nبركات براى بار سوم\r\nبا ورود او به مكه ، اهالى جمع شده و متعهد به حمايت از او شدند . آنان در استوار كردن ديوارهاى شهر كوشيدند و خندقى در پشت ديوار شهر در سمت معلات حفر كردند . خندق ديگرى هم از سمت مسفله كندند . چيزى نگذشت كه احمد با سپاهيان خود در همان ماه رمضان يورش سختى آورد ، جز آن كه به سبب شجاعتى كه اهالى در دفاع از شهر نشان دادند ، شكست خورد . بركات سوار بر اسب ، عرض هفت ذرعى خندق را پريد تا به ميان لشكر مهاجمان افتاد و توانست آنان را از آن‌جا دور سازد .\r\nهجوم ديگرى در ميانهء ماه شوال صورت گرفت كه باز احمد موفقيتى نداشت ؛ هرچند در فاصله‌اى نه چندان دور ماند تا در فرصت مناسب حملهء ديگرى داشته باشد . « 2 »\r\n\r\nاحمد جازان براى بار سوم\r\nچند هفته بعد از اين باز براى احمد فرصتى به دست آمد . زمانى كه بركات براى انجام برخى كارها به جنوب رفته بود ، احمد همراه سپاهيانش به مكه آمده آن را اشغال كرد و سپاهش را در غارت شهر و گرفتن اموال مردم و كشتار آنان آزاد گذاشت . گفته شده است : وقتى احمد آنان را از غارت منع مىكرد به سخنش گوش نمىدادند و مىگفتند قرار ما و تو اين بود كه سه روز به غارت ادامه دهيم !\r\n\r\n\r\n","description":"","footnote":"\r\n( 1 ) . بلوغ القرى ، ج 2 ، ص 1254 .\r\n( 2 ) . همان .\r\n","page_name":" 378 ","page_number":378},
  {"content":"\r\n\r\nامارت احمد در مكه ادامه يافت تا آن كه در ذىقعدهء آن سال با امير الحاج قافلهء مصرى ملاقات كرده ، نزد او رفت و از وى خواست تا بركات را دستگير كرده همراه خود به مصر ببرد و در مقابل شصت هزار شريفى قرمز بگيرد . امير الحاج مصرى هم پذيرفت و پس از دستگيرى ، او را به عنوان اسير به مصر برد . سلطان الغورى از اين كار او خشمگين شده ، بركات را آزاد كرد و منزلى شايسته در قاهره به او داد و اكرامش نمود . « 1 »\r\nاحمد براى هشت ماه در مكه امارت كرد و حكومتش منشأ اختلاف و فتنه بود ، به طورى كه خويشانش هم با وى به مخالفت برخاستند . اين وضع به جايى رسيد كه برادرش حميضه گروهى از ترك‌ها را تحريك كرد تا او را در صبح روز جمعه 19 رجب سال 909 بكشند .\r\nپس از آن جنازه‌اش را در صحن مسجد رها كرد و زن و مرد ، او را با كلمات زشت بدرقه كردند . اين وضع چندان ادامه يافت تا آن كه كارگران حمل جنازه كه كارشان بردن مردگان غريب بود ، او را برداشته با لباس‌هايش بدون غسل و نماز دفن كردند و حتى يك تن از اشراف و اهالى او را تشييع نكردند .\r\n\r\nحميضه فرزند محمد بن بركات\r\nبا مرگ احمد ، برادرش حميضه از 19 رجب سال 909 امارت مكه را در دست گرفت . اين خبر را در بلاد منتشر كردند بدون آن كه كسى با آن مخالفت كند . خبر آن را هم براى سلطان چراكسهء مصر فرستادند .\r\nموسم حج رسيد و حميضه از قافله‌هاى حج استقبال كرد و امير الحاج مصرى بر او خلعت پوشاند ؛ جز آن كه هنوز روز ترويه نرسيده بود كه فتنهء ديگرى بالا گرفت و خبرى هشداردهنده آمد كه بركات بن محمد در رأس سپاهى آمده است . « 2 »\r\n\r\n\r\n","description":"","footnote":"\r\n( 1 ) . منائح الكرم ، خطى .\r\n( 2 ) . همان .\r\n","page_name":" 379 ","page_number":379},
  {"content":"\r\n\r\n\r\nبركات بن محمد براى بار چهارم\r\nبركات از منزلى كه الغورى پس از آمدن وى به عنوان اسير از سوى امير الحاج مصرى ، در قاهره برايش تدارك ديده بود ، گريخت . او سپس از مصر به ينبع آمد و در آنجا بود كه خبر كشته شدن برادرش را در مطاف و تسلط برادر ديگرش حميضه را بر مكه شنيد .\r\nوى به نواحى شرق مكه « 1 » آمد تا در فرصت مناسب حمله كرده ، مكه را از چنگ برادرش حميضه درآورد .\r\nوى در ميان برخى از قبايل سكونت كرده با دخترى از فرزندان حسين ازدواج كرد و فرزندش ابونمى دوم از او به دنيا آمد . « 2 »\r\nانتظار وى چند ماهى بيشتر به طول نينجاميد تا آن كه توانست برخى از قبايل مانند ابن عقبه و بنىلام و ديگران را بسيج كرده ، عدهء زيادى را آماده كند و روز ترويه به مكه يورش برد . وى با سپاه خود به عرفات رفت و خيمه‌هاى خود را در دامنهء جبل الرحمه برپا كرد .\r\nدر اين وقت ، امراى قوافل حج همراه اتباع خود به عرفات آمده ، در آنجا فرود آمدند . ساير حجاج هم از آنان پيروى كردند . در اين هنگام جز درگيرىهاى مختصر با برخى از اعراب ، آن هم در راه منى ، حادثه‌اى پيش نيامد ، جز آن كه بيشتر اهالى مكه در آن سال حج انجام ندادند . پس از آن مردم به مزدلفه آمده ، از آنجا سالم به منى آمدند ، مگر برخى از حوادث انفرادى كه ضمن آن غارت‌هايى صورت گرفت . « 3 »\r\nچنين مىنمايد كه حجاج دريافتند كه مىبايست پس از حج به سرعت مكه را ترك كرده به جدّه بروند ، چرا كه بيم آن مىرفت كه درگيرىهايى پيش آيد . قافله‌ها هنوز از\r\n\r\n\r\n","description":"","footnote":"\r\n( 1 ) . شايد درست « شرق مدينه » باشد ، چنان كه از سياق جمله به دست مىآيد . زيرا بنىلام و بنىعقبه از ساكنان شرق‌مكه نيستند ( عاتق ) .\r\n( 2 ) . خلاصة الكلام ، ص 49 .\r\n( 3 ) . بلوغ القرى ، ج 2 ، ص 1328 .\r\n","page_name":" 380 ","page_number":380},
  {"content":"\r\n\r\nمنى نرسيده ، راهى جده شدند . در اين وقت برخى از مردان باديه‌نشين فرصت را مغتنم شمرده به نخستين قافله كه عازم جده بود ، حمله كردند . اين قافله مشتمل بر هزار شتر بود .\r\nآنان بر هر شتر شش محلقه و از هر الاغ دو ملحقه ماليات وضع كردند . همين برخورد با قافله بعدى هم كه به همان اندازه بود صورت گرفت ؛ در حالى كه هيچ كس نبود تا آنان را از اين كار باز دارد ، چرا كه حميضه مراقب خودش بود .\r\nسپاه بركات ، مقاومت جدى برابر خود نمىديد و بسا وى هم دريافته بود كه ايستادگى برابر اين مهاجمان بسيار سخت است . وى از ترس شمشير برادر از مكه گريخت . بدين ترتيب بركات در 12 ذى حجه سال 909 براى بار چهارم تسلط يافت . « 1 »\r\nبه دنبال آن ، بركات ، امنيت را به حجاج و اهالى باز گرداند . پس از آن نامه‌اى به سلطان غورى نوشته از او خواست تا فرمان تأييد او را بدهد كه تأييد آمد ؛ همچنين براى بركات و فرزندش على روى قبّهء زمزم دعا شد ؛ چنان كه پس از نامِ سلطان غورى روى منبر ، نام بركات هم برده شده ، قايتباى به وى و برادرش خلعت داده شد .\r\nدر سال 913 بركات به برخى از قبايلى كه در غارت‌هاى اخير در مكه در جريان هجوم‌هاى بردارش احمد مشاركت داشتند ، حمله كرد . همچنين برخى از كسانى كه به كاروان‌هاى حجاج حمله كرده و آسيب‌هاى جدى به آنان زده بودند ، به مكه آورده گردن زد و برخى را هم به مصر فرستاد كه در آنجا گردنشان را زدند .\r\nاز نكات شگفتى كه از اين دوره نقل شده آن است كه كسى كه مسؤول نظافت مكه بود ، در خيابان‌ها و محلات مىگشت و زمانى كه در كنار خانه‌اى آشغال مىديد ، صاحب خانه را صدا زده ، شلاق به كف پايش مىزد . مورّخان اسامى برخى از افرادى را كه به اين سبب كتك خوردند ، آورده‌اند . بدين ترتيب مردم از ريختن زباله در راه‌هاى عمومى خوددارى مىكردند . « 2 »\r\n\r\n\r\n","description":"","footnote":"\r\n( 1 ) . بلوغ القرى ، ج 2 ، ص 1332 . ابن ظهيره در الجامع اللطيف مخالف اين مطلب را آورده و مىگويد كه حميضه براى سالها در امارت خود باقى ماند . اين نقلى است كه تنها او آورده و چيزى كه شاهد درستى آن باشد ، در دست نيست .\r\n( 2 ) . براى حوادث سال 913 بنگريد : بلوغ القرى ، ج 3 ، صص 1565 - 1613 .\r\n","page_name":" 381 ","page_number":381},
  {"content":"\r\n\r\nبركات در سال 915 به همراه شمارى از خويشانش براى ديدار سلطان غورى عازم مصر شد . وى هداياى با ارزشى را كه از آن جمله بيست بردهء حبشى ، بيست هزار دينار طلا ، بيست اسب و سه هزار دينار هم براى ديويدار « كاتب » بود ، بردند . « 1 » اين موارد نشان مىدهد كه وضعيت مكه به عكس شده و حجاز فقير كه بايد نياز معيشتى خود را برآورد و اهالى را سير كند ، هدايايى اين‌چنين با اين مبالغ گزاف را براى دربارهاى پادشاهى در سرزمين‌هاى ثروتمند مىبرد ، در برابر شهرهاى خود را نيازمند به يك پول سياه از اين ارقام مىكرد كه براى كارهاى عمومى خود و نيز سير كردن فقراى آن‌جا كه حرفه‌شان گرفتن صدقات بود ، سخت محتاج آن بودند .\r\nدر سال 918 سلطان غورى ، بركات را براى زيارت مصر دعوت كرد . او به خاطر داشتن سن بالا عذرخواهى كرده ، فرزندش محمد ابونمى دوم را با گروهى از علماى مكه كه از آن جمله قاضى آنجا صلاح‌الدين بن ظهيره قرشى و نجم الدين بن يعقوب مالكى بودند ، فرستاد . در آن وقت ابونمى هشت سال داشت ، اما در مصر به صورت باشكوهى از او استقبال به عمل آمد و ابونمى چندان ذكاوت از خود نشان داد كه سلطان غورى را به تعجب واداشت .\r\nغورى در نخستين برخورد ، دست ابونمى را بوسيد . پس از آن فرمانى براى او نوشت كه وى را در امارت مكه با پدرش شريك مىكرد . « 2 »\r\n\r\nجنگ پرتغالىها\r\nدر اين دوره است كه نبرد پرتغالىها در سرزمين هند بالا گرفته و تا سرحد درياى سرخ رسيد . سلطان غورى سپاهى را از ترك‌ها و مغربىها به جدّه فرستاد تا از آن‌جا دفاع كنند . فرماندهى اين سپاه را در اختيار حسين كردى گذاشت كه ديوار جده را بنا كرد و روى آن برج‌هاى متعدد ساخت . همچنين يك نيروى دريايى به جزيرهء كمران « 3 » فرستاد تا\r\n\r\n\r\n","description":"","footnote":"\r\n( 1 ) . منائح الكرم ، ج 3 ، ص 156 .\r\n( 2 ) . إفادة الأنام ، خطى .\r\n( 3 ) . مجموعه‌اى از جزاير كه در نزديكى بندر لحيه در ساحل يمن و ميان الحديده قرار دارد ( عاتق ) .\r\n","page_name":" 382 ","page_number":382},
  {"content":"\r\n\r\nآنجا را به عنوان پايگاه براى عمليات و دفاع از بلاد عرب قرار دهند .\r\nكردى برخوردى سختگيرانه داشت و بيشتر اهالى و تجار را وادار كرد تا گِل و سنگ آوردند ، به طورى كه يك ساله ديوار جده تمام شد . سختگيرى او به حدى بود كه يك وقت يكى از بنّاها را كه در كارش تأخير كرد ، زير ديوار گذاشت و همان جا داخل ديوار نگه گذاشت تا مرد .\r\nحسين كردى تا اواخر روزگار چراكسه ، امارت جدّه را داشت و بعدها عثمانىها دستور دادند تا او را در دريا غرق كنند . « 1 » همسر سلطان غورى در سال 920 به حج آمد و بركات از او استقبال باشكوهى به عمل آورد و پذيرايى مفصّلى كرد . زمانى كه به مصر باز مىگشت ، از او خواست تا همراهش به مصر برود كه بركات هم رفت و در آن‌جا مورد استقبال قرار گرفت . وى تا رجب همان سال كه به مكه برگشت در آنجا ماند . « 2 »\r\nبركات بعد از آن توانست امور را به خوبى اداره كرده ، امنيت را در آن بلاد استوار سازد و با حكمت و عدالت ، اين امنيت را براى حجاج فراهم آورد . وى همچنان امير مكه بود كه خبر سقوط چراكسهء مصر و ورود عثمانىها را در سال 923 به قاهره شنيد . در اين باره بعداً سخن خواهيم گفت .\r\n\r\n\r\n","description":"","footnote":"\r\n( 1 ) . الإعلام ، صص 260 - 261 . شيخ عبدالقادر در كتاب السلاح والعدة گويد كه ساخت ديوار جده در سال 911 و درپى هجوم بنو ابراهيم در ينبع بر جده در سال 908 بود . ما خبر اين هجوم را در حوادث نظامى كه احمد جازانى در آن سال برپا كرد آورديم . اما به نظر من اين ديوار در پى حوادث پرتغالىها در سال 918 بنا شد ، يعنى همان چيزى كه قطبى مىگويد .\r\n( 2 ) . خلاصة الكلام ، ص 50 .\r\n","page_name":" 383 ","page_number":383},
  {"content":"\r\n\r\n\r\nمسائل عمومى در روزگار مماليك ترك و چركس\r\n\r\nوضعيت سياسى\r\nگذشت كه مكه در اواخر دورهء ايوبى مورد طمع همسايهء يمنى خود قرار گرفت و اين با توطئه و تحريكاتى بود كه برخى از اشراف كه امارت مكه را داشتند صورت مىگرفت . اين وضعيت ادامه يافت تا آن كه دو نفر از بزرگانِ اشراف - يعنى حسن و فرزندش ابونمى اوّل - در سال 647 آن را از آشفتگى و بحران نجات دادند و دور از هر گونه نفوذى با استقلال آن را اداره كردند . ابونمى اوّل اين وضعيت را پس از پدرش هم ادامه داد ، جز آن كه امارتش زمان درازى ادامه نيافت ؛ چرا كه مماليك ترك كه با ايوبىها درافتاده بودند بر ويرانه‌هاى دولت آنان ، حكومت جديدى برپا كردند كه اندكى بعد نفوذشان تا مكه هم رسيد . نفوذ سلطه‌گرانهء آنان در سال 667 در زمان سلطان ظاهر بيبرس در سال 667 آغاز شد و پس از آن با قلاوون ادامه يافت . اين دو نفر با تمامى امكانات در تلاش براى اعمال نفوذ در امور ابو نمى و وادار كردن او براى دعا براى ايشان بر منبر مكه بودند . آنان براى اين كار اموال زيادى صرف كردند و هداياى فراوانى براى فريب وى به او دادند . به علاوه زمانى كه دريافتند كه او تمايلى به سمت آل رسول در يمن دارد ، به تهديد روى آوردند ، به طورى كه قلاوون توانست كارى كند كه در سال 681 در مكه تنها براى او دعا شود . وى همچنين رواج سكه‌هايى را كه به نامش بود و شروط ديگرى كه در جاى خود ، در فصل گذشته بيان كرديم ، بر امارت مكه تحميل كرد .\r\nابونمى در برابر اين وضعيت ، صادقانه تسليم نبود . به همين جهت تلاش كردند تا\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nوى را تأديب كنند ، اما او آنان را از پشت ديوارهاى مكه شكست خورده باز پس راند .\r\nآنان برگشتند و او هداياى آنان را پذيرفت و به تصوّر من تحت فشار ، راضى به دعاى بر ايشان شد تا هم از پول آنان بهره گيرد و هم بتواند با فراغت امارت خود را در مقابل دشمنانى از خويشان و عموزادگان خود حفظ كند . اما چيزى نگذشت كه از آنان بريد و در باقى ماندهء حكومت خود به دعا براى آل رسول يمن پرداخت .\r\nزمانى كه پس از وى ، فرزندانش سر امارت با يكديگر درگير شدند ، مماليك براى حمايت از يك گروه عليه گروه ديگر فرصتى به دست آوردند و توانستند تا بار ديگر نام خود را در منبر مكه بالا برند و سايه‌اى از نفوذ خويش را در آنجا ادامه دهند ، در حالى كه گروه‌هاى رقيب در برخى از سالها براى سلطان مغول كه در عراق بود دعا مىكردند . قافلهء عراق در اين دوره ، صدقات و طلا و نقرهء فراوانى در مكه توزيع كردند ، به طورى كه قيمت طلا به خاطر كثرت صدقات ، پايين آمد و ترديدى نداريم كه اين خواستهء سلطان مغول بود .\r\nدعا براى مغولان ، زمان درازى به طور نينجاميد ، زيرا مماليك منتظر فرصت براى تجديد نفوذ خويش در مكه بودند و به همين جهت خاندان‌هاى رقيب از اشراف را براى گرفتن امارت حمايت مىكردند تا به آنچه كه مورد انتظارشان بود برسند و عملًا با ايجاد نزاع ميان اشراف حاكم به مقاصد خود رسيدند ؛ به طورى كه در سال 760 توانسته‌اند دسته‌اى از سپاه خويش را به بهانهء حفظ امنيت و تثبيت اشرافِ - محمد بن عطيفه - از فرزندان ابونمى و تقويت او در استقرار امنيت در حجاز ، مستقر سازند . از اين زمان ، وضعيت مكه با دوران پيش از آن ، يعنى از شورش جعفر بن محمد مؤسس دولت اشراف تا آن روز متفاوت گرديد . و چنين بود كه اهالى مكه احساس كردند كه سرزمين آنان با حضور نيروهاى مملوكى براى نخستين بار در تاريخشان اشغال شده است . اشغال ، بيش از يك سال به طور نينجاميد ؛ زيرا اشراف ، شورش سختى را به راه انداختند ، به طورى نيروهاى اين سپاه تسليم شدند و شمارى از اسرا به ينبع برده شده ، در بازارهاى آنجا به عنوان اسير فروخته شدند .\r\nچنين مىنمايد كه مماليك ترك به آنچه تجربه كردند ، قانع شدند و دوباره به\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nروال پيش ، روابط خويش را با مكه از سر گرفتند . آن روال چنين بود كه در مكه براى آنان دعا مىشد و در برابر تأييد امير جديد ، هدايا و كمك‌ها را مىگرفتند و فرمان رسمى براى توليت امير نوشته شده ، براى قاضى و خطيب و ائمه و مؤذنان و فراش‌ها و خدام و ديگر نيازمندىهاى حرم از شمع و روغن ، به صورت سالانه حقوق مىفرستادند .\r\n\r\nوضعيت سياسى در دوران چراكسه\r\nامور چنين مىگذشت تا آن كه روزگار مماليك ترك به سر آمد و مماليك چركس وارث آنان گشتند . احمد بن عجلان شريف وقت مكه دريافت كه مىبايد ادامهء روابط خود را با حكومت جديد داشته باشد . به همين دليل ، نمايندگان خود را براى تبريك و بردن هدايا و تأييد اين كه روابط بر اساس همانچه در دورهء مماليك بوده باقى است ، به مصر فرستاد . آنان نيز تأييد كردند و فرمان تأييد امارت مكه را به همراه چيزهايى كه سالانه فرستاده مىشد ، فرستادند .\r\nروابط چراكسه با مكه بر همين اساس براى سالها ادامه يافت . پس از آن نفوذشان گسترش يافت و بر مقدّرات اين شهر تسلط يافتند و مستقيماً به عزل و نصب اشراف پرداختند ، جز آن كه اشراف چندان به اين قبيل فرمان‌هاى امارت كه از چراكسه مىرسيد ، پايبند نبودند ، زيرا برخى از آنان ، با نيروى نظامى ، امير منصوب از طرف چراكسه را بيرون كرده ، جايش را مىگرفتند . چراكسه هم فرمان تأييد سابق را فراموش كرده ، خصم پيروز را با فرمانى جديد تأييد مىكردند . آنان يك بار شريف پيشين ، يعنى بركات را در مصر زندانى كردند تا برادرش حميضه از شرّ او در امان بماند . وقتى بركات از زندانش گريخت و توانست به زور مكه را تصرّف كند و اين بعد از آنى بود كه برادرش را از آن‌جا بيرون كرد ، چراكسه در تأييد او بخل نورزيده و عطيفه [ حميضه ! 
  ] را فراموش كردند .\r\nگاه چراكسه ، اميرى را عزل مىكردند ، اما خواست آنان رد مىشد . ديديم كه حسن ابن عجلان عزل خويش را برنتافت و مقابل امير الحاج مصرى به مقاومت مسلحانه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nپرداخت تا آنان عزل خود را پس گرفتند . وى اجازهء ورود به مكه را به سپاه چركسى نداد ، مگر آن كه سلاح خويش را تحويل دهند كه آنان هم اطاعت كردند .\r\nاما چيزى نگذشت كه روابط چراكسه با مكه تغيير يافت ، زيرا برخى از اشراف عليه رقباى ديگر خود از چراكسه كمك مىگرفتند . به همين دليل ، مصرىها توانستند موقعيت ممتازى براى خود در مكه به دست آورند و امير مكه را وادار كنند تا سالانه خراجى هم بپردازد ، همچنان كه قدرت تسلّط كامل بر ماليات اجناس را به دست آوردند . آنها در دورهء بركات بن محمد ، يك لشكرِ حامى ، مركّب از پنجاه اسب سوار را در مكه با فرماندهى يكى از چراكسه كه نامش سودون بود ، در مكه مستقر كردند . اندكى بعد نظارت بر مسجد را هم به همو سپردند و خدمات مربوط به حجاج ، ايجاد بناهاى اختصاصى براى آسايش خودشان و تعمير موارد لازم در مسجد را هم در صلاحيت امير اين نيروى نظامى دانستند . قطبى در كتاب الإعلام نوشته است كه ناظر حرم در زمان وى كه حوالى سال 852 است ، شخصى به نام بيرم خواجه بوده است . سپس مىنويسد : در سال 854 امير برديك جاى او را گرفت . « 1 » در جاى ديگر هم نوشته است : امير ترك مكه ، امير جانى ، « 2 » در سال 856 به سفر رفت و جايش را به ناظر حرم « التاجى » دادند ، همانطور كه منصب سپاه را هم بر عهده گرفت . در فرمانى كه براى او آمد ، گفته شد كه او نظارت حرم ، رباط ، اوقاف ، صدقات و محتسب را در مكه بر عهده دارد .\r\nبدين ترتيب ، مكه زير نظر حاكم تابع چراكسه درآمد و نايب آنان به كار ادارهء بلاد و خدمات عمومى مىپرداخت . همچنان كه امراى مكه از شرفا فرمان تعيين خود را از چراكسه مىگرفتند . زمانى هم كه برخى از آنان با زور شمشير خود بر مكه غلبه مىكرد و مىتوانستند شريف غاصب را دور كنند ، همان گونه كه گفتيم ، چيزى نمىگذشت كه تأييد خود را از چراكسه كه هيچ بخلى در تأييد فرد پيروز به خرج نمىدادند ، درخواست مىكردند .\r\n\r\n\r\n","description":"","footnote":"\r\n( 1 ) . الإعلام بأعلام البيت اللَّه الحرام ، ص 237 .\r\n( 2 ) . طبرى از او در اتحاف فضلاء الزمن ، ( ج 1 ، ص 249 ) ياد كرده است . « ج »\r\n","page_name":" 387 ","page_number":387},
  {"content":"\r\n\r\n\r\nوضعيت عمرانى و اجتماعى\r\nوضعيت عمرانى مكه ، بسان همان وضعيتى بود كه از دورهء ايوبى بيان كرديم . ديوار شهر به همان كيفيتى كه قتادة بن ادريس بنا كرد ، باقى ماند . تقى الدين فاسى « 1 » كه در اين دوره مىزيست ، به وصف آن پرداخته مىگويد : شهرى مستطيل شكل است كه سه ديوار دارد : ديوار طرف معلات كه دو دروازه دارد ؛ ديوار طرف شبيكه كه يك دروازهء بزرگ دارد ؛ و ديوار سمت يمن كه در مسفله است . معناى سور در اين‌جا ، ديوارى است كه بين دو كوه كشيده مىشود ، زيرا مكه از جهات ديگر در محاصرهء كوه‌ها قرار دارد . ابن مجاور وصفى دارد كه تأييد كنندهء همان وصف فاسى است ؛ جز آن كه او نقشه‌اى دايره‌وار بسان نقشه‌هايى كه براى شهرها كشيده مىشود ، ترسيم كرده كه در نسخهء خطى كتابش كه با خط بسيار بدى در كتابخانهء حَمَد جاسر در رياض هست ، آمده است . ابن بطوطه هم در سفرنامه‌اش از اين دوره ، سال 725 ، از مكه ياد كرده مىنويسد : دروازه‌هاى مكه در اين دوره سه عدد بود : باب مَعْلات ، باب شبيكه ، و باب مسفله . « 2 » اينها همان درهايى است كه ابن جبير در سفرنامه‌اش از روزگار ايوبىها ياد كرده است . ابن بطوطه مىنويسد : او شاهد بازار بزرگى در ميان صفا و مروه بوده كه در آن انواع حبوبات و گوشت و خرما و روغن و ديگر ميوه‌ها عرضه مىشده و سعى كنندگان گرفتار ازدحام مردمانى كه در آن‌جا براى خريد در درب مغازه‌ها مىآمدند ، بوده‌اند . « 3 » سپس مىگويد : در سمت راست مروه ، خانهء امير مكه عطيفه فرزند ابونمى قرار دارد . خانهء رميثه در رباط شرابى نزديك باب بنى شيبه ( باب السلام ) است و هر روز ، وقت نماز مغرب در خانهء آنها طبل نواخته مىشود . « 4 »\r\nسپس از زاهر « شهداء » ياد كرده و اين كه خانه‌ها و بازارها و باغستان‌هايى در آنجا ديده است . « 5 » ابن بطوطه به تفصيل در بارهء اخلاق و عادات مردم مكه سخن گفته و\r\n\r\n\r\n","description":"","footnote":"\r\n( 1 ) . شفاء الغرام ، ج 1 ، ص 10 .\r\n( 2 ) . رحلة ابن بطوطه ، ج 1 ، ص 80 .\r\n( 3 ) . همان .\r\n( 4 ) . همان .\r\n( 5 ) . همان .\r\n","page_name":" 388 ","page_number":388},
  {"content":"\r\n\r\nمىگويد : مردم مكه به نيكوكارى و مكارم اخلاق و دستگيرى از ضعفا و درماندگان و غريب‌نوازى موصوفند . اگر كسى بخواهد وليمه‌اى بدهد ، اوّل به سراغ فقرايى كه براى عبادت در آن شهر مجاور شده‌اند مىرود و با نهايت خوشى و مهربانى از آنان دعوت مىكند . اكثر اين مساكين در مقابل نانوايىها مىايستند و چون كسى نان مىخرد ، به دنبالش راه مىافتند و او هم به هر كدام پاره نانى مىدهد و نااميد بر نمىگرداند ، حتى اگر يك نان بيشتر هم نداشته باشد ، ثلث يا نصف آن را با كمال رضا و رغبت بين آنان تقسيم مىكند . همچنين ابن بطوطه مىگويد ، او ديده است كه كودكان يتيم در بازارها مىنشينند و هر كدام يك زنبيل بزرگ و يك زنبيل كوچك با خود دارند . اين زنبيل‌ها را در مكه مكتل مىنامند . چون كسى به بازار مىآيد و ما يحتاج خود را از قبيل گوشت و سبزى و حبوبات مىخرد ، يكى از آن كودكان پيش مىآيد و اجناسى را كه او مىخرد گرفته ، گوشت و سبزى را در زنبيل بزرگ و بقيه را در زنبيل كوچك مىگذارد و آن را به خانهء وى مىرساند . خريدار هم پى كار خود براى طواف يا كار ديگر مىرود ، و اتفاق نيفتاده است كه يكى از اين كودكان در رسانيدن اجناس به خانه خيانت كند . اين كودكان وظيفهء خود را به بهترين وجه انجام مىدهند و در مقابل خدمت خود اجرتى مىگيرند . « 1 »\r\nاين جملهء ابن بطوطه كه مىگويد « آن شخص براى طواف مىرود » ما را به كار روزانهء آنان در مكه رهنمون مىسازد و آن اين كه مرد ، پس از انجام كارش در بازار ، به طواف مىرفت نه محل كارش ، زيرا جامعهء مكه ، به طور غالب ، با آنچه از حجاج به عنوان بخشش مىرسيد ، يا درآمد حاصل از كارهاى عادى زندگى بود ، مستغنى مىشد به طورى كه وقتى اين شرايط براى او فراهم مىآمد ، نيازش را برآورده مىكرد و سپس او به طواف مىرفت . باور من اين است كه اگر روال عادى جز اين بود ، ابن بطوطه اين چنين نمىنوشت و در مقابل مىنوشت كه آن شخص سپس دنبال كارش مىرفت . بسا گفته شود : اين گفتهء ابن بطوطه كه « شخص به دنبال طواف يا حاجت ديگرى مىرود » ، مورد دوم ، اشاره به كار و شغل او باشد ، اما من چنين تصوّرى ندارم ؛ زيرا كار كردن در\r\n\r\n\r\n","description":"","footnote":"\r\n( 1 ) . رحلة ابن بطوطه ، ج 1 ، ص 80 .\r\n","page_name":" 389 ","page_number":389},
  {"content":"\r\n\r\nمكه بسيار نادر بود و دست كم فراوان نبود .\r\nابن بطوطه مطالب ديگرى هم به عنوان جنبه‌هاى ممتاز زندگى اهالى مكه از مشاهدات خود آورده است : اهل مكه در پوشاك خود ظرافت و نظافت را مراعات مىكنند . بيشتر جامه‌هاى آنها سفيد است و همواره لباس سبك و كوتاه تميز و پاكيزه بر تن دارند . عطر زياد استعمال مىكنند ، سرمه مىكشند و با چوب اراك سبز مسواك مىكنند .\r\nزنان مكه بسيار زيبا و خوشگل و پاكدامن و عفيف هستند و عطر زياد مصرف مىكنند . چنان كه ممكن است زنى شب گرسنه بخوابد و با پول شام ، عطر بخرد . زنان مكه شب‌هاى آدينه را براى طواف مىآيند و در اين شبها بهترين لباس‌هاى خود را مىپوشند و سراسر مسجد از بوى عطر آنان پر مىشود . « 1 »\r\nابن بطوطه مىگويد : مردم مكه روزانه فقط يك بار بعد از عصر ، غذا مىخورند و تا فردا همان وقت به همان مقدار اكتفا مىكنند . اگر در طول روز بخواهند چيزى بخورند ، از خرما استفاده مىكنند . به همين دليل ، داراى بدن‌هاى سالم‌اند و كمتر بيمارى در آنجا ديده مىشود . « 2 » بايد بگويم كه غذاى عصر همان غذاى چرب است و به جز آن صبح و ظهر هم چيزى بايد خورد .\r\nابن بطوطه ، پس از اين به مانند ابن جبير كه آداب و عادات مكيان را در روزگار ايوبىها نوشته ، به بيان اين جنبه‌هاى زندگى پرداخته مىنويسد : مردم ، هلال رجب را با بوق و طبل استقبال كرده ، سپس همراه موكب امير سواره و پياده به راه مىافتند و با اسلحه بازى كرده ، حربه‌هاى خود را در آسمان مىچرخانند و حركت مىدهند تا آنكه براى عمره از تنعيم بازگشته ، به طواف و سعى روند . او از هودج‌هايى كه ابن جبير هم ياد كرده ، سخن گفته و اين كه در خيابان‌هاى مكه فراوانند و روى آنها پرده‌هايى از حرير و كتان هست . سپس مىگويد : اهالى بجيله و زهران و غامد كه از نواحى مكه است ، در مراسم رجب مشاركت داشته ، در عمره حضور دارند . آنان به همراه خود حجم زيادى از\r\n\r\n\r\n","description":"","footnote":"\r\n( 1 ) . رحلة ابن بطوطه ، ج 1 ، صص 91 - 92 .\r\n( 2 ) . همان : ج 1 ، ص 93 .\r\n","page_name":" 390 ","page_number":390},
  {"content":"\r\n\r\nتوليدات خود را مىآوردند كه سبب ارزانى و راحتى در شهر است . اين جماعت بر اين باورند كه بلاد آنان سرسبز نمىشود ، مگر آن كه از توليدات خود به عنوان برّ و نيكى در مكه توزيع كنند . « 1 »\r\n\r\nوضعيت اجتماعى در دوران چراكسه\r\nابن بطوطه در وصف اين قبايل مىنويسد : زبانى فصيح و نيّتى پاك دارند . وقتى گرد كعبه طواف مىكنند دعاهايى مىخوانند كه قلب انسان را به رقّت وا مىدارد . در مطاف چندان ازدحام مىكنند كه ديگران قادر به انجام طواف نيستند . سپس مىنويسد : آنان بسيار شجاع هستند و لباسشان از پوست است . وقتى وارد مكه مىشوند ، اعراب طول مسير با تهليل مقدمشان را گرامى مىدارند . « 2 »\r\nبايد بگويم : اين قبايل ، در روزگار ما ، آن مزايا را ندارند . شايد سبب آن ، فراوانى رفت و آمد آنان به شهرها ، يكجانشينى و پرداختنشان به برخى از كارها مانند خدمتگزارى باشد . اين سبب شده است كه آنان اخلاق قبيله‌اى را كه زمانى به آن افتخار مىكردند از دست بدهند ، درست همانطور كه بلاد آنان با انواع متاع‌هاى وارداتى هم پر شده است .\r\nابن بطوطه به وصف جشن‌ها و مراسم اهالى مكه در ماه رمضان مىپردازد و همانها را كه ما از ابن جبير در بارهء دورهء ايوبىها گفتيم ، مانند آنچه از چند و چون برگزارى نماز تروايح توسط امام‌هاى مختلف در گوشه و كنار مسجد است ، بيان مىكند و مىافزايد :\r\nآنان با طبل و دهل از فرارسيدن رمضان استقبال مىكنند و حصير مسجد را تجديد كرده ، شمع و مشعل فراوانى روشن مىكنند كه همه جا را نورانى مىكند . در بارهء كارهاى انجام شده در سحر هم گويد : مؤذّنِ زمزمى متولّى اعمال سحر است و ديگر مؤذّنان در مناره‌ها ، مطالب او را تكرار مىكنند . وى از قنديلى هم كه در يكى از مأذنه‌ها هست و با خاموش\r\n\r\n\r\n","description":"","footnote":"\r\n( 1 ) . رحلة ابن بطوطه ، ج 1 ، صص 91 - 92 .\r\n( 2 ) . همان ، ج 1 ، ص 100 .\r\n","page_name":" 391 ","page_number":391},
  {"content":"\r\n\r\nكردن آن مردم از خوردن امساك مىكنند ، به مانند ابن جبير ياد كرده است . « 1 »\r\nابن بطوطه همچنين از مشاغلى كه محل كار خويش را در اطراف مسجد و متصل به دارالندوه قرار داده‌اند ، مانند خياطها و در كنار آنان قاريان و كاتبان ، همانطور كه ابن جبير قبلًا بيان كرده بود ، سخن گفته است . ما آن مطالب را در دورهء ايوبى آورديم . البته ابن جبير از فروش هر چيزى از « دقيق » ( آرد ) تا « عقيق » در مسجد هم ياد كرده كه ابن بطوطه به آن اشاره‌اى ندارد . « 2 »\r\nچنين مىنمايد كه چراكسه بيش از اسلاف ترك خود به مسجد توجه داشتند ؛ زيرا سپاهى از آنان كه در مكه ماندگار شده بود ، با اهالى مكه نزديك شده و بسا ساكنان مكه از برخى از ظواهر زندگى فريبندهء آنان تأثير هم پذيرفته بودند . مىدانيم كه سپاه چراكسه به آن تمايل داشتند تا شكوه و ابهت خويش را حفظ كنند . طبعاً آثار زندگى ثروتمندانهء آنان در همه جا آشكار مىشد و اين خود تأثيرش را در محيطى كه آنان در آنجا به سر مىبردند بر جاى مىگذاشت .\r\nقطبى مىنويسد كه گروهى از نسل نخست كه در خدمت چراكسه بودند ، كمربندهاى برّاق روى لباس‌هاى خود مىپوشيدند و اطراف آن را رها مىكردند كه تا ساق پايشان مىرسيد . ما حتى امروز نمونه‌اى از اين گونه كمربندها را در ميان آغاوات در مسجد الحرام شاهديم كه بىشباهت به اصل آن نيست . من بعيد نمىدانم كه اين كمربندها در ميان اعيان مكه شايع بوده و به تدريج كنار گذاشته شده و تنها ميان آغاوات كه رسم و رسوم را حفظ كرده‌اند ، برجاى مانده است . حتى مىتوانم بگويم كمربندهايى كه علما زير جبّهء خود روى كمرشان مىبستند ، شكل تلطيف شده همان چيزى بوده است كه چراكسه داشتند . « 3 »\r\nدر دوران مماليك ، اگر تنها دوران فتنه‌ها را استثنا كنيم ، احوال بلاد به لحاظ مادى خوب و مناسب ، و ثروت در خصوص دورهء چراكسه فراوان بوده است . اين ثروت با\r\n\r\n\r\n","description":"","footnote":"\r\n( 1 ) . رحلة ابن بطوطه ، ج 1 ، ص 100 .\r\n( 2 ) . همان .\r\n( 3 ) . الإعلام ، 127 در حاشيهء خلاصة الكلام .\r\n","page_name":" 392 ","page_number":392},
  {"content":"\r\n\r\nفراوانى نقدينگى در ميان چراكسه بيشتر مىشد ، چنان كه علاقهء آنان به بخشش و كمك به فقرا ، وضعيت را عوض مىكرد ، به طورى كه بسيارى از كسانى كه به نوعى به فرماندهان چركسى مربوط بودند ، از خيرات و بخشش‌هاى آنان استفاده مىكردند .\r\nدر اين دوره ، مراسمى كه در قصرهاى مكه برگزار مىشد ، در مقايسه با آنچه از دورهء فاطمى و ايوبى بود ، بيشتر شده بود . اگر وصف جشن‌ها و مراسمى كه در استقبال از آنان برگزار مىشد مطالعه شود ، دامنهء شكوه و ابهتى كه در اين قبيل مراسم‌ها بود به دست مىآيد .\r\nقطبى در كتاب الإعلام خود مىگويد : وقتى يكى از امرا به مكه مىرسيد ، ابتدا شبانه براى انجام اعمال وارد مكه مىشد . آنگاه صبح روز بعد مراسم استقبال و جشن بزرگ آغاز شده ، موكب او به مسجد الاحرام مىرفت و در آنجا مردم و خادمان حرم از وى استقبال مىكردند . او به طواف مىپرداخت و همان لحظه يكى از مؤذّنان روى قبّهء زمزم « مقام شافعى » شروع به خواندن دعا براى او مىكرد . اين وضعيت ادامه داشت تا طواف او تمام شود . زمانى كه نماز طواف را مىخواند با موكب خود ، در حالى كه رويش به كعبه بود ، در سايهء ديوار زمزم مىايستاد . آنگاه شخصى فرمان مربوط به او را بلند مىخواند .\r\nاين مربوط به وقتى بود كه آن شخص براى منصبى به مكه فرستاده شده باشد . سپس موكب او به سمت صفا مىرفت و امير در حالى كه سوار بر اسب با عرّابه خود بود ، در كوچه‌ها و خيابان‌هاى شهر مكه مىگشت - و بسا با اين مرور ، او خود را به مردم مىشناساند و يا ولايت خويش را به آنان اعلام مىكرد - سپس به قصر خويش مىرفت تا از كسانى كه به تهنيت مىآمدند ، استقبال كند .\r\n\r\nوضعيت علمى\r\nخاندان‌هاى علمى مكه ، همچنان بسان روزگار فاطمى و ايوبى در مكه زندگى كرده ، كار نشر علم را در جلسات درس عمومى در مسجد الحرام و در مكان‌هاى ويژه بر عهده داشتند . شمار طلاب آنان در اين دوره بسيار فراوان گرديده ، حلقه‌هاى تدريس هم از آنچه بود بيشتر شده بود . به همان قياس ، شمار زيادى هم از مجاوران ، كسانى كه مكه را\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبه عنوان موطن خود انتخاب كرده بودند ، بر آنان افزوده شده بود و به كار نشر علم و دانش مىپرداختند .\r\nاز ميان آل ظهيرهء قرشى ، چهره‌هاى فراوانى در اين دوره درخشيدند : محمد ابوالسعود ، ابراهيم ، جمال الدين ، محمد بن عبدالله ، صلاح الدين ، عبدالقادر عفيف الدين . همچنين از خاندان طبرى : شيخ الاسلام ابراهيم بن محمد بن ابراهيم ، شيخ رضى الدين و نجم الدين قاضى مكه ، نيز زين الدين ، شهاب الدين ، و زنى كه از برجستگان علمى اين دوره بود ، يعنى ام‌سلمه دختر محب الدين طبرى . از خاندان نويرى هم كسانى برآمدند كه امامت مسجد و شؤون فتوا را با آل طبرى « 1 » و آل ظهيره بر عهده داشتند كه مشهورترين آنان عبارت بودند از : ابوالفضل محمد نويرى قاضى و خطيب مكه ، محب الدين نويرى قاضى حرمين ، و از جز اينان هم كسانى از مشايخ شهرتى يافتند مانند : احمد بن عليف ، احمد حرازى ، احمد علاءالدين پدر علامه قطب الدين از مورّخان مكه ، همان كسى كه بعداً به سبب نام فرزندش قطب الدين ، به قطبى شهرت يافت . نيز شيخ تقى الدين محمد بن احمد فاسى ، شيخ نجم الدين بن فهد و پسرش عبدالعزيز كه هر سه نفر از بزرگ‌ترين مورّخان مكه هستند . نيز شيخ مجدالدين بن يعقوب فيروزآبادى صاحب القاموس المحيط . وى كتاب قاموس را در خانه‌اش در مكه در كنار صفا تأليف كرده و اين مطلب را در خاتمهء كتابش يادآور شده است .\r\nيك عالم بسيار برجسته هم در مكهء اين دوره شهرت يافت . وى شيخ محمدبن\r\n\r\n\r\n","description":"","footnote":"\r\n( 1 ) . طبرى منسوب به طبرستان نه طبريه آنچنان كه برخى پنداشته‌اند . مؤلف پيش از اين هم از اين خاندان سخن گفته‌بود . ( عاتق ) .\r\nآل طبرى يكى از مشهورترين خاندان‌هاى موجود در مكه هستند كه امام جماعت مقام شافعى هم هميشه از ميان آنان تعيين مىشد ( الأرج المسكي ، ص 184 ) . على بن عبدالقادر طبرى نويسندهء همين كتاب الأرج المسكي ، خود در بارهء خاندانش شرحى در همان كتاب ( ص 199 ) آورده و مىگويد كه شيخ فخرالدين عمر بن فهد كتابى با عنوان التبيين فى تراجم الطبريين داشته و در بارهء نخستين كسى كه از اين خاندان به مكه آمد ، در آنجا سخن گفته است . در بارهء اين خاندان ، يك تك نگارى مستقل نوشته شده است با اين مشخصات : الاسرة الطبرية المكية ، عائض الردادي ، رياض ، دارالرفاعي ، 1995 . « ج »\r\n","page_name":" 394 ","page_number":394},
  {"content":"\r\n\r\nالفقيه بود . نيز امام حنبلىها محمد بن عثمان بغدادى كه نايب قاضى و محتسب بود ، چنان كه شهاب‌الدين بن البرهان و عبدالله بن عمر صوفى و شهاب الدين احمد بن على و عبدالحق سنباطى و عبدالكبير خرازى و سيد محمد خطاب هم از مشاهير اين دوره بودند . از ميان مجاوران ، كسانى چون سيد ابراهيم خرد و نيز احمد ريمى و احمد حنبلى و عبدالله بن احمد باكثير و محمد مشرع يمنى و سيد محمد تريمى شهرتى به دست آوردند . برخى از اين علما تا اوايل دورهء عثمانى زنده بودند . « 1 »\r\nمجلس ومحفل برخى از امرا ، محل حضور عالمان و جاى طرح برخى از مباحث علمى بود . مشهورترين آنها محفل حسن بن عجلان ، فرزندش بركات ، و نواده‌اش محمد بود . اينان در ميان اميران مكهء اين دوره ، افرادى با كفايت علمى سطح بالا به شمار مىآمدند .\r\nشيخ عبداللَّه ابوالخير در كتاب نشر النور فى تراجم علماء مكه « 2 » از شمار فراوانى از عالمان اين دوره و آثار و مؤلفات ايشان ياد كرده كه جاى آن در كتاب‌هاى شرح حال است . من نسخه‌اى خطى از اين كتاب را در كتابخانهء شيخ عبدالوهاب دهلوى در مكه به دست آوردم .\r\nشمارى از اين علما ، منصب قضاوت و افتاء مكه را عهده‌دار بودند ، همچنان كه برخى صاحبِ منصبِ محتسبى بودند كه كارش نظارت بر بازار و امور عمومى بود .\r\nمماليك در برخى از دوره‌ها ، ولايت قاضى را تأييد مىكردند ، چنان كه در مواردى كسى را از مصر براى منصب قضاوت مىفرستادند . اشراف هم گاه قضات را عزل كرده و يا تأييد مىكردند .\r\nسلطان قايتباى به مسألهء تعليم و تربيت در مكه توجه خاص داشت . وى به سال 882\r\n\r\n\r\n","description":"","footnote":"\r\n( 1 ) . بنگريد المختصر من كتاب نشر النور ، تحقيق العامودى ، جده ، دارالمعرفه ، 1986 .\r\n( 2 ) . نام دقيق اين كتاب با مشخصات چاپ آن چنين است : نشر النور و الزهر فى تراجم أفاضل مكة ، شيخ عبدالله‌مرداد ابوالخير ، اختصار و ترتيب و تحقيق : محمد سعيد العامودي و أحمد علي ، عالم المعرفة ، جده چاپ دوم 1986 . در متن ، به اشتباه از آن با عنوان نظم الدر فى تراجم علماء مكه ياد شده است . در ضمن آنچه چاپ شده « مختصر » كتاب ياد شده است و به همين دليل نامى كه بر روى متن چاپى آمده مختصر نشر النور . . . است . « ج »\r\n","page_name":" 395 ","page_number":395},
  {"content":"\r\n\r\nبه وكيل تجارى خود در مكه دستور داد تا محلى را در كنار مسجد شناسايى كند و در آنجا مدرسه‌اى به نام وى براى تدريس فقه مذاهب اربعه بنا نمايد . « 1 » همين طور رباطى هم براى سكونت فقرا ساخته شود كه شامل 72 حجره براى ايتام باشد . نيز مدرسه‌اى براى ايتام بسازد كه گنجايش چهل طلبه را داشته باشد . به علاوه براى فقرا و ايتام ، از گندم ، موظفى سالانه به مقدار كافى تدارك ببيند . وكيل ، برخى از رباطهاى موجود در سمت باب‌السلام و باب النبى را تبديل به بناهاى مورد نظر كرد . همين طور خانهء يكى از زنان اشراف با نام شمسيه از بنىالحسن را خريد و در آنجا مدرسهء معروف قايتباى را بنا كرده ، درى هم از آن به سمت مسجد گشود كه به آن باب قايتباى گفته مىشد . بالاى آن هم مناره‌اى به نام قايتباى ساخت . سپس به كار برنامه‌ريزى درسى در آن پرداخت و حقوقى براى استادان معين كرد و تعدادى خانه را در مكه وقف اين كار نمود . همين طور برخى از روستاها و مزرعه‌ها را در مصر وقف كرد تا غَلّات آن براى مدرسه صرف شود .\r\nغلّاتى كه مبلغ آن سالانه دو هزار دينار طلا بود ، وقف مدرسه شده بود . غلّات اين روستاها هر ساله تا روزگار قطب الدين حنفى در قرن دهم به مكه حمل مىشد . « 2 »\r\nباور شيخ باسلامه در كتاب عمارة المسجد الحرام آن است كه برخى از سلاطين متأخر مصر ، روى اين اوقاف دست گذاشته ، آنها را تحت نظارت دولتى درآوردند . « 3 »\r\nقايتباى كتابخانه‌اى هم در مكه بنا كرد كه شمار زيادى كتاب در آن بود . شيخ قطب‌الدين گويد كه اين كتابخانه به مرور زمان توسط كسانى كه كتاب به امانت مىگرفتند آسيب ديد . او در دورهء نخست عثمانى ، متولّى آن شد و تلاش كرد تا آن را سامان بخشد .\r\nسپس مىنويسد : به دنبال اين اوضاع ، مدرسه رو به سقوط رفته ، در ايام حج ، محل اقامت امراى حج مىشد . به جز آن ، در طول سال هم محل اقامت شمارى ديگر بود كه براى\r\n\r\n\r\n","description":"","footnote":"\r\n( 1 ) . قايتباى به خواجه ابن الزمن دستور بناى اين مدرسه و همين طور رباطى را براى فقرا داد . در بارهء اين بنا و مسائل‌مربوط به آن بنگريد : منائح الكرم ، ج 3 ، صص 81 - 82 . در سال 882 قايتباى در پى خوابى كه ديد دستور داد تا داخل و خارج كعبه را شسته و آن را معطر كردند . همان ، ص 85 . « ج »\r\n( 2 ) . الإعلام در حاشيهء خلاصة الكلام ، ص 153 .\r\n( 3 ) . عمارة المسجد ، ص 77 .\r\n","page_name":" 396 ","page_number":396},
  {"content":"\r\n\r\nزيارت به مكه مىآمدند . « 1 »\r\nقطب الدين در كتاب الإعلام خود مىنويسد : رباط مراغى در زمان وى ، همان رباط سلطان قايتباى بود . سپس مىنويسد : باب حريريين ميان مدرسهء قايتباى و خانهء خواجة بن عباد بوده است . مقصود وى از باب الحريريين همان است كه ما پيش از توسعهء مسجد به آن باب النبى صلى الله عليه و آله مىگفتيم . نزديك اين در ، حرير فروخته مىشد و گاه به آن باب القفص هم گفته مىشد ؛ زيرا زرگرها اجناس زينتى خود را در قفسه‌هايى كه در دكاكين خود نصب كرده بودند ، براى فروش عرضه مىكردند . « 2 »\r\nدر اين زمان ، سلطان بنگال ، نماينده‌اى را با هداياى بسيار زياد به مكه فرستاد و او آنها را ميان فقرا تقسيم كرد و رباط و مدرسه‌اى براى تدريس مذاهب اربعه ساخت . وى آنها را در نزديكى خانهء ام‌هانى ساخت واصلاحاتى هم در چشمهء زبيده كرده به علاوه دو بركه را در مَعلات تعمير كرد ، به طورى كه آب چشمهء بازان در آنها جارى گشت . « 3 »\r\nدر اين دوره ، ناصر بن قلاوون به حج آمد . در موكب او حوضچه‌هايى از چوب وجود داشت كه در آنها سبزيجات و . . . بود و روى شتران گذاشته شده بود . همچنان كه در موكب او غرفه‌هايى براى پخت نان و كماج وجود داشت . شمار بارهاى گندم موجود در موكب 130 هزار اردب بوده است . « 4 »\r\n\r\nكارهاى عمرانى در دوران مماليك ترك و چركس\r\nمماليك ترك به مقدارى كه چركس‌ها در اين باب ، پس از آنان هزينه كردند ، مايه نگذاشتند ، با اين كه آنها هم اصلاحاتى داشتند كه از آن جمله يكى در سال 736 بود كه ستون‌هاى اطراف مطاف را تعمير كرده ، در برخى از آن‌ها سنگ‌هايى كه با دقت تراشيده\r\n\r\n\r\n","description":"","footnote":"\r\n( 1 ) . الإعلام ، ص 243 .\r\n( 2 ) . همان .\r\n( 3 ) . در بارهء دفعات مختلف كمك‌هاى سلطان بنگاله به مكه و علماى اين شهر بنگريد : إتحاف الورى ، ج 3 ، ص 452 ، 481 ، 644 ، ج 4 ، ص 44 . « ج »\r\n( 4 ) . الذهب المسبوك ، ص 100 .\r\n","page_name":" 397 ","page_number":397},
  {"content":"\r\n\r\nشده بود و در برخى ديگر از آجر پخته ، استفاده كردند . آنان بين هر دو ستون ، چوبى نصب كردند كه قنديل‌هايى به آنها آويزان بود و اين به جاى تيرهاى چوبين بود كه قناديل به آنها آويزان بود . « 1 »\r\nدر سال 749 امير فارِس‌الدين از مماليك ترك ، اقدام به تعمير مسجد كرد و ستون‌هاى اطراف مطاف را تعمير نمود . « 2 » چنان كه در سال 720 ناصر محمد بن قلاوون هم سنگ‌هاى حجر اسماعيل را تعمير كرد . پس از وى منصور على بن اشرف در سال 781 تعميراتى داشت و درى براى كعبه ساخت . فرزندش ناصر حسن هم در سال 781 درى براى كعبه ساخت . « 3 »\r\nصالح اسماعيل ناصر در سال 743 روستايى در اطراف قاهره را كه به آن بيسوس « 4 » گفته مىشد و در نزديكى قليوبيه بود ، وقف كرد تا درآمد غلّهء آن براى پردهء كعبه استفاده شود . ابن بطوطه در سفرنامه‌اش ، دربارهء سفر حج خود در سال 728 گويد : ملك ناصر هزينهء پردهء كعبه را بر عهده داشت ، چنان كه پرده به رنگ سياه و آستر آن از كتان بود .\r\nناصر بن قلاوون وضوخانه‌اى هم برابر باب على عليه السلام بنا كرد .\r\nچراكسه هم اصلاحات و تعميراتى در مكه و مسجد داشتند . برقوق در سال 801 به اصلاح مروه پرداخته ، پله‌هاى آن را درست كرد . در سال 842 ناظر سپاه چراكسى و مدير حرم كه به او سودون گفته مىشد ، كارهاى زيادى در منى و مزدلفه و عرفات كرد و بسيارى از بته‌هاى بزرگ خار و صخرهاى بزرگ را سر راه عرفات برداشت ، صخره‌هايى كه غارتگران پشت آنها پنهان مىشدند . « 5 »\r\nچشمه‌اى كه از نعمان تا عرفات ادامه داشت ، خراب شده و آب آن از زمان مماليك ترك قطع گرديده بود . مجراى اين چشمه را در سال 748 تعمير كردند تا آن كه آب براى\r\n\r\n\r\n","description":"","footnote":"\r\n( 1 ) . إتحاف الورى ، ج 3 ، ص 207 .\r\n( 2 ) . إتحاف الورى ، ج 3 ، ص 361 ( وقايع سال 740 ) .\r\n( 3 ) . تاريخ الكعبه ، ص 199 .\r\n( 4 ) . الإعلام قطبى در حاشيه خلاصة الكلام ، ص 144 .\r\n( 5 ) . همان ، ص 146 .\r\n","page_name":" 398 ","page_number":398},
  {"content":"\r\n\r\nاستفادهء حجاج در آن جارى گشت . « 1 »\r\nسلطان قايتباى دستور داد تا وضوخانه‌اى كه گفتيم مماليك ترك برابر باب على ايجاد كرده بودند تخريب شده ، به جاى آن رباطى براى فقرا ساخته شود . وى سه ذرع از مساحت مسعى را هم داخل رباط كرد و وقتى قاضى مكه به اين مسأله اعتراض كرده از ساختن بنا ممانعت كرد ، قايتباى به امير حج خود دستور داد تا با زور آن بنا را بسازد كه ساخته شد . در كنار رباط وضوخانهء كوچكى بنا شد كه درِ آن به سمت سوق الليل - قشاشيه - باز مىشد . همچنين در كنار آن مطبخى درست شد كه در آنجا دشيشه طبخ شده ، ميان فقرا توزيع مىشد . قايتباى در مسجد خيف در منى و مسجد نمره در عرفات هم تعميراتى داشت . « 2 »\r\nدر دورهء چركس‌ها ، در شوال 802 در رباط رامشت « 3 » كه ميان باب ابراهيم و باب الوداع بود آتش افتاد و شعله‌هاى آن به سقف مسجد هم رسيد و رواق‌هاى تا باب الباسطيه سوخت . چركس‌ها ، امير الحاج مصرى را در سال 803 مكلّف كردند تا آنچه را از ميان رفته بود اصلاح كند . اين تعمير نياز به تغيير برخى از ستون‌هاى سنگى داشت كه از كوه معروف به جبل كعبه سنگ‌هايى به شكل نيم دايره تراشيده شد و با آنها ستون‌هاى ضخيمى بنا گرديد . پس از آن مسجد با انواع رنگ‌ها زينت داده شده ، زنجيرهايى براى آويزان كردن قناديل به سقف‌ها زده شد ، به همان صورت كه در دورهء عباسى چنان بود .\r\nهمچنين مقام‌هاى چهارگانه ، به همان شكل قديم تعمير گرديده ، بناى آنها در سال 807 به اتمام رسيد . اين وقايع در روزگار ابوالسعادات بن ظاهر برقوق دومين سلطان چراكسه بود . « 4 »\r\nمقام حنفى را در سال 801 روى چهار ستون سنگى كه بالاى آن سقف منقّش و زينت شده‌بود ، استوار كردند . گروهى از علما با اين كار به مخالفت برخاسته خواستار\r\n\r\n\r\n","description":"","footnote":"\r\n( 1 ) . الإعلام قطبى در حاشيه خلاصة الكلام ، ص 151 .\r\n( 2 ) . همان ، ص 151 .\r\n( 3 ) . به بحث از بناهاى دورهء فاطمى مراجعه فرماييد .\r\n( 4 ) . شفاء الغرام ، ج 2 ، ص 229 . و نيز بنگريد : الزهور المقتطفة من تاريخ مكة المشرفة ، صص 82 - 83 .\r\n","page_name":" 399 ","page_number":399},
  {"content":"\r\n\r\nتعزير كسى شدند كه اجازهء چنين بنايى را داده ؛ به دليل آن كه جاى زيادى را در مسجد مىگرفت . « 1 » به خصوص كه من فكر مىكنم اين كار را كرده بودند تا مقام حنفى از ديگر مقام‌هاى موجود در مسجد ممتاز باشد ، جز اين كه اين مخالفت‌ها چيزى را عوض نكرد بلكه مقدار ديگرى هم بر آرايش و زينت آن افزوده شد . در سال 836 امير سودون ، سقف آن را برداشته ، از نو تعمير كرد و بيش از گذشته تزيين و زمين آن را با سنگ قرمز فرش نمود . همچنين بر فراز سقف آن قبّه‌اى بنا كرد . بعدها هم به دفعات ، اصلاحات و تعميراتى روى آن انجام گرفت تا آن كه در زمان عثمانىها بسيار زيباتر از آنچه بود ، به آن پرداختند . « 2 » اين بنا در توسعه‌هاى اخير در زمان ما از ميان رفت .\r\nدر اين زمان هم ، امامان جماعت در چند نوبت ، به همان قياس زمان ايوبىها ، نماز مىگزاردند . ابتدا شافعى ، سپس مالكى و حنبلى با هم و بعد امام حنفى . در برخى از سالها ابتدا حنفى نماز مىخواند سپس مالكى . « 3 » ابن بطوطه مىنويسد : « 4 » او شاهد نماز امام جماعت مالكى و حنبلى بوده است كه همزمان بعد از شافعى نماز خواندند . پس از آنان ، امام حنفى نماز گزارد .\r\nاما در نماز مغرب ، حنفى و شافعى در يك وقت اقامهء جماعت مىكردند . خبر آشفتگى و تشويش ناشى از اين امر ، به ناصر فرج بن برقوق چركسى رسيد و او در سال 811 دستور داد تا در مغرب تنها امام شافعى نماز بگزارد . با روى كار آمدن الملك المؤيد او دستور داد تا همهء امامان در يك وقت نماز بخوانند . « 5 »\r\nابن بطوطه « 6 » در اين زمان از قبّهء زمزم و قبه‌هاى حوالى آن ياد مىكند و اين كه قبّهء\r\n\r\n\r\n","description":"","footnote":"\r\n( 1 ) . همان ؛ نيز بنگريد : منائح الكرم ، ج 2 ، ص 399 . در پاورقى آنجا فتاواى شمارى از علما و فقهاى مصر در اين باره‌نقل شده است . « ج »\r\n( 2 ) . سنجارى در جاىهاى مختلف منائح از تغييراتى كه در اين بنا داده شده ، سخن گفته است .\r\n( 3 ) . همان .\r\n( 4 ) . رحلة ابن بطوطه ، ص 99 .\r\n( 5 ) . منائح الكرم ، ج 2 ، ص 416 در منبع ، سال 816 آمده است . « ج »\r\n( 6 ) . رحلة ابن بطوطه ، ج 1 ، ص 84 .\r\n","page_name":" 400 ","page_number":400},
  {"content":"\r\n\r\nزمزم با سنگ مرمر فرش شده بود و در اطراف داخل قبه به صورت دايره جايى براى آب بود كه عرض و عمق آن يك وجب و ارتفاع آن از زمين پنج وجب بود و آن آب براى وضو وجود داشت . در پايين آنها هم ستون‌هاى كوچكى بود كه مردم براى گرفتن وضو روى آنها مىنشستند . وى همچنين از قبّهء عباس به همان صورتى كه ابن جبير در زمان ايوبىها وصف كرده سخن گفته و از تُنگ‌هايى كه آب در آنها خنك مىشده ياد كرده مىنويسد : در آنجا خزانه‌اى هم براى كتاب‌ها و قرآن‌ها بود . از جملهء آن قرآن‌ها ، مصحفى به خط زيد بن ثابت بود كه در سال 18 از وفات رسول صلى الله عليه و آله كتابت شده بود . ابن بطوطه همانند ابن جبير به آن تبرّك جسته و بر آن بوسه زده است و مىنويسد : درِ اين قبّه از سمت شمال و در كنار آن قبّه‌اى معروف به قبة اليهودية است . « 1 » چراكسه هر دو قبه را در سال 807 تعمير كردند و شايد تغييراتى هم در آنها داده باشند ؛ زيرا بعدها ابن ظهيره در وصف آنها مىنويسد : قبّهء عباس تنها مخصوص شرب است ، اما كتاب‌ها و مصاحف در قبّهء ديگر است . او چيزى از مصحف زيد بن ثابت نمىگويد .\r\nبه نظر ما بعيد نيست كه آن قرآن در يكى از اين فتنه‌هاى فراوانى كه در مكه پيش آمده ، از ميان رفته باشد .\r\nهر دو قبّه در سال 1310 از اساس برداشته شد ، چنان كه در جاى خود به آن اشاره خواهيم كرد .\r\nدر اين دوره ، به سال 807 باب الخلوه در سمت زمزم بسته شد ، جايى كه مجلس ابن عباس در آنجا بود . در جاى الخلوه بركه‌اى سقف‌دار بنا گرديد و در ديوار آن كه در سمت باب الصفا بود ، ظرف‌هاى مسين « 2 » وجود داشت كه از آب موجود در آن‌ها مردم در حالى كه روى سنگ‌هايى كه گذاشته شده بود نشسته بودند ، وضو مىگرفتند . بالاى آن بركهء مسقف ، خلوتى بود كه پنجره‌اى به سمت كعبه ، پنجره‌اى به سمت صفا و پله‌اى\r\n\r\n\r\n","description":"","footnote":"\r\n( 1 ) . فاسى از اين قبة اليهودية ياد كرده و مىگويد چيزى از آن جز آنچه در سفرنامهء ابن جبير آمده ، نديده است . بنگريد : شفاء الغرام ، ج 1 ، ص 242 .\r\n( 2 ) . به اين قبيل ظروف ، حنفيات مىگويند و البته اسامى آن تغيير مىكند . شايد بزبوز از كلمهء « بزبز الماء » يا شير وقتى باقوت دوشيده مىشود ، گرفته شده باشد . در لغت هم شبيه اين وارد شده است ( عاتق ) .\r\n","page_name":" 401 ","page_number":401},
  {"content":"\r\n\r\nآجرى و كوچك تا بركه داشت .\r\nچراكسه حِجْر اسماعيل را هم با سنگ مرمر تعمير كردند و براى آن پرده‌اى از حرير مشكى كه آن را از داخل و خارج بپوشاند ، فرستادند . اين نخستين پرده در نوع خود براى حجر اسماعيل و آخرين آن بود . « 1 »\r\nقانصو در سال 917 دستور داد تا ديوار حجر را بار ديگر برداشتند و سنگ تازه‌اى از مصر براى آن فرستادند . چراكسه در سال 881 روى مقام ابراهيم قبّه‌اى ساختند و منبرى چوبين هم در سال 815 براى مسجد فرستادند . منبرهاى ديگرى هم در سال‌هاى 866 و 877 فرستاده شد . « 2 »\r\nپردهء كعبه در طول دوران چراكسه مورد توجه خاص آنان بود . در سال 810 در جانب شرقى آن جامه‌هاى منقوش حرير قرار دادند و به سال 819 براى در كعبه بهترين و زيباترين پرده را كه تا آن زمان بود ، درست كردند كه روى آن نام سلطان چركسى مصر نقش شده بود . « 3 » [ سنجارى ذيل حوادث سال 848 نوشته است : در اين سال ، همراه محمل مصرى ، نماينده‌اى از سوى شاهرخ ، پادشاه عجم همراه با پرده‌اى براى كعبه و صدقاتى براى اهل مكه رسيد . كعبه را در روز عيد قربان با همين پرده پوشاندند و صدقات را هم ميان مردم توزيع كردند . 
  ] « 4 »\r\nدر سال 856 جقمق مملوكى ، سمت شرقى و شمالى كعبه را با ديباج سفيد كه نخ‌هاى سياه داشت پوشاند . همچنين قايتباى در سال 883 براى داخل كعبه\r\n\r\n\r\n","description":"","footnote":"\r\n( 1 ) . الإعلام ، قطبى ، در حاشيهء خلاصة الكلام ، ص 147 .\r\n( 2 ) . بنگريد : منائح الكرم ، ج 3 ، ص 66 . روشن نيست چرا مؤلف تاريخ اصلاحاتى را كه در مسجد انجام شده است ، اين اندازه پراكنده آورده و حتى برخى از تحولات مهم را نياورده است . براى مثال در سال 881 سقف كعبه تعمير شد . بنگريد : منائح الكرم ، ج 3 ، ص 77 . « ج »\r\n( 3 ) . الزهور المقتطفه ، ص 52 .\r\n( 4 ) . منائح الكرم ، ج 3 ، ص 43 - 44 ، الإعلام ، ص 236 ( داخل كروشه در متن از مترجم است ) . قطبى در الإعلام ، ص 238 نوشته است كه در سال 856 ملك جقمق دستور داد تا آنچه را از پرده متعلق به شاهرخ ميرزا و نيز منسوب به ملك الاشرف برسباى است بردارند و فقط از آنِ او را در آنجا باقى بگذارند . « ج »\r\n","page_name":" 402 ","page_number":402},
  {"content":"\r\n\r\nپرده‌اى ساخت . « 1 » پردهء داخل كعبه عوض نمىشد مگر اين كه از ميان مىرفت يا كسى از خلفا قصد تجديد آن را مىكرد . « 2 »\r\nدر سال 817 الغورى سمت باب ابراهيم را توسعه داده ، بر بالاى آن قصر رفيعى را با امكانات اختصاصى ساخت و در اطراف قصر ، در سمت بيرون مسجد ، خانه‌ها و خلوت‌سراهايى درست كرد . به علاوه در بيرون آنجا ، وضوخانه‌اى ساخت كه حوض‌ها و بركه‌هاى آب داشت . وى اين قصر و منازل اطراف آن را براى برخى از امور خيريه وقف كرد . همچنين در سمت راست و چپ داخل مسجد ، از همان باب ابراهيم ، در زمين مسجد ، انبارى از غلّه درست كرد و از آن براى نيازمندان مقرّرى معين نمود . در سمت ركن يمانى نيز مخزنى ساخت كه مشتمل بر مخزنى براى تأمين نياز زائران به آب و مخزنى بزرگ براى جمع‌آورى آب باران از سطح مسجد بود .\r\nسقف روى زمزم كه در سال 818 رو به ويرانى بود به طور كامل تخريب و بار ديگر ساخته شد . « 3 » بعد از آن ، چراكسه تعميرات فراوانى در گوشه و كنار مسجد داشتند . از آن جمله باب النبى صلى الله عليه و آله را تعمير كرده ، هشت طوق سمت باب الزياده را تجديد نمودند .\r\nهمين طور منارهء باب السلام را برداشتند و در سال 816 از نو ساختند ، چنان كه در سال 823 با منارهء باب الزياده نيز چنين كردند . اصلاحاتى هم در سطح كعبه داشتند . در اين وقت ، خاك‌هاى زيادى در سطح مسجد بود كه با استفاده از چند گاو نر آن خاك‌ها را جمع كرده به مسفله منتقل نمودند و به جاى آن شن نرم غربال شده‌اى از منطقهء ذى طوى و وادى طندباوى آورده ، آنجا پهن كردند . « 4 »\r\n\r\n\r\n","description":"","footnote":"\r\n( 1 ) . منائح الكرم ، خطى .\r\n( 2 ) . تاريخ الكعبه ، ص 226 .\r\n( 3 ) . منائح الكرم ، ج 2 ، ص 420 .\r\n( 4 ) . إتحاف الورى ، خطى . ما در معجم معالم الحجاز « تنضباوى » را درست دانسته‌ايم .\r\nدر منائح الكرم ( ج 2 ، ص 415 ) آمده است كه در سال 816 مقدار دويست هزار درهم هزينهء زينت در كعبه شد كه آن را با طلا پوشاندند . همانجا ( ص 417 ) آمده است كه در سال 817 شيخو حاكم مصر ، پلكانى براى كعبه فرستاد ، چنان كه منبرى هم از چوب فرستاد كه خطيب روز ترويه روى آن قرار مىگرفت . « ج »\r\nاوقاف دورهء مماليك در مصر براى حرمين به قدرى وسيع و گسترده بود كه تا به امروز هم اسناد و مدارك فراوانى از آن برجاى مانده است . در دورهء عثمانى بسيارى از اوقاف افزايش يافت و برخى تغيير كرد . به خصوص در دوره‌اى حكومت ، آنها را تصرف كرد و خود براى مخارج منظوره ، مقررى به حرمين مىفرستاد . شرحى از اوقاف باقى مانده از آن دوره و اوقاف موجود در مصر در دورهء خلافت عثمانى بر اساس اسناد و مدارك و منابع علمى موجود توسط محمدعلى فهيم بيومى با عنوان مخصصات الحرمين الشريفين فى مصر إبان العصر العثماني ( سال‌هاى 923 - 1220 ) به چاپ رسيده است ( دارالقاهره ، 2001 ) .\r\n","page_name":" 403 ","page_number":403},
  {"content":"\r\n\r\n\r\nراه حج\r\nهمانطور كه گذشت در اواخر روزگار ايوبيان مسير حج از قصير و عيذاب به سمت عقبه تغيير كرد . « 1 » اما چيزى نگذشت كه آن راه در سال 660 دوباره اهميت خود را به دست آورد ، به طورى كه ملك ظاهر بيبرس بندقدارى ، قافلهء حج را از آن راه فرستاد و همراهشان پردهء كعبه و كليدى را كه براى آن ساخته بود ، ارسال كرد .\r\nدر اين وقت ، چراكسه بر اساس همانچه در روزگار ايوبيان بود ، به تنظيم امور مربوط به اين راه مشغول شدند . نخستين كسى كه رفت و آمد در اين مسير را منظم كرد ، يكى از امراى مصرى با نام جمال الدين بود . پدر او در سال 809 امير محمل مصرى بود و پسر ، مشغول مرتب كردن كارهاى قافله در وقت رسيدن به عجره « 2 » ، ايستگاهى پيش از سوئز ، شد . در آنجا دستور داد تا اسامى بزرگان و سران حجاج نوشته شده و محل آنان در قافله معين گردد . به علاوه طليعهء قافله هم معلوم شده ، در كنار آن دسته‌اى از سپاه همراه آن شدند و اموال هم در ميانهء قافله قرار داده شد . « 3 »\r\nراه‌ميان سوئز وعقبه بسيار دشوار بود وشتران درميان رمل‌ها فرو مسافران جز با شاخص‌هايى از سنگ كه در طول راه ساخته شده بود تا آنان را راهنمايى كند ، راه رانمىيافتند . حجاج‌در اين‌مسير از كمىآب درمضيقه بودند . طول‌اين‌مسيرحوالى سيصد\r\n\r\n\r\n","description":"","footnote":"\r\n( 1 ) . بندر فعلى در اردن در خليجى به همين نام ( عاتق ) .\r\n( 2 ) . شايد عجرود . ايستگاهى مشهور ميان سوئز و قاهره .\r\n( 3 ) . إفادة الأنام ، خطى .\r\n","page_name":" 404 ","page_number":404},
  {"content":"\r\n\r\nكيلومتر بود كه قافلهء محمل كه سريع‌ترين قوافل بود آن را در طول ده روز طى مىكرد .\r\nقافله‌ها از عقبه بالا رفته در شهر به استراحت مىپرداختند . اينجا يكى از توقفگاه‌هاى اصلى حجاج مصرى در دورهء مورد بحث ما بود . شمارى از سپاهيان مصرى هم در قلعهء آنجا براى تأمين امنيت راه حجاج حضور داشتند .\r\nحجاج سوريه ( در واقع فلسطين و لبنان يعنى سوريهء ساحلى ) در محل عقبه به حجاج مصرى مىپيوستند . در واقع قافلهء سورىها از غزّه به اينجا مىآمد و در اينجا به حجاج مصرى مىپيوست . سپس از آن‌جا به سمت ايله از قراى قديمى كه از ميان رفته و به جاى آن عقبه ساخته شده ، مىرسيدند .\r\nپس از آن قافله‌هاى حجاج در كمتر از نصف ماه به شهر « الوجه » مىرسيدند . در اين شهر حاكمى از سوى چراكسه حضور داشت . نيز يك قاضى بود كه كارهاى شرعى را به انجام مىرساند و سپاهى كه براى تأمين امنيت بود و بازارى كه انواع اجناس از شمال و جنوب و غرب به آنجا آمده ، در آن عرضه مىشد . « 1 »\r\nاز پس از الوجه ، راه به دو مسير شرقى و جنوبى تقسيم مىشد . راه شرق به سمت عُلا و سمت جنوب به طرف ينبع و مدينهء منوّره منتهى مىشد . بدين ترتيب يك قافلهء سريع السير اين مسير را تقريباً در طول يك ماه و نيم تا مدينه يا مكه طى مىكرد .\r\nراه‌هاى ديگرى هم وجود داشت كه قافله‌هاى شام و قدس از آن‌ها عبور مىكردند .\r\nمهم‌ترين آنها راه عريش و عُلا بود . اين راهى بود كه محمل شامى از دمشق از آنجا مىگذشت و زمان آن كمتر از چهل روز نبود . « 2 »\r\nاين راه‌ها به دليل عبور قافله‌هاى حج تا سال 1301 آباد بود . از اين زمان مسير حجاج مصرى از طريق سوئز و با كشتى بادى - و پيش از استفاده از كشتىهاى بخار كه شرحش خواهد آمد - بود . « 3 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n( 3 ) . فصل سوم كتاب مخصصات الحرمين الشريفين فى مصر ( قاهره ، 2001 ) اختصاص به شرح مسير قافلة الحاج المصريه دارد كه پيش از شروع در بحث مسير ، ابتدا از جشن‌ها و مراسمى كه در وقت حركت محمل و زمان بازگشت در مصر و مسير و حجاز برپا مىشده سخن گفته و پس از آن مسير قافلهء حج مصرى را پيش و پس از عصر عثمانى مورد بحث قرار داده است . بحث سوم اين بخش در بارهء حراست از قافلهء حج مصرى و بحث چهارم در بارهء اصلاحاتى است كه در مسير حج صورت گرفته است .\r\n","page_name":" 405 ","page_number":405},
  {"content":"\r\n\r\n\r\nپيدايش مطوّفين\r\nبه نظر مىرسد به دليل آن كه چراكسه عربى نمىدانستند و در عين حال تمايل به انجام اعمال با ابهت تمام و شكوه فراوان داشتند ، ترجيح مىدادند اعتماد بر كسانى كنند كه به آنان كمك و خدمت كرده ، به مشاعر حج آگاهشان كند و دعاها را براى آنان بخواند « 1 » و اين ، عامل پيدايش كار مُطوّفى در مكه بود .\r\nدر منابع آمده است كه سلطان قايتباى در سال 884 براى انجام فريضهء حج به مكه آمد . بايد دانست كه از ميان سلاطين چركس كسى جز او حج نگزارد . در آن وقت ، قاضى ابراهيم بن ظهيره براى طواف دادن او پيش‌قدم شده ، دعاها را به او تلقين مىكرد .\r\nمورّخان در حدّى كه من از تواريخ مكه خوانده‌ام ، پيش از اين قاضى ، از كار مطوّفى ياد نكرده‌اند .\r\nاز جملهء مطالبى كه قاضى در بارهء روايتش از حج قايتباى آورده آن است كه در آن وقت امير مكه كسى را به نيابت از خود براى استقبال از قايتباى به منطقهء حوراء - نزديك املجِ ينبع « 2 » - فرستاده ، در آنجا سفره‌اى عربى براى سلطان پهن كردند كه در آن انواع حلواهاى عربى بود . سلطان كه از آن شگفت زده شده بود ، از نام آن پرسيد . به او گفته شد ، نامش « كُل و اشْكُر » « بخور و شكر كن » است . « 3 »\r\nاين حكايت نشان از توجه‌آنان به‌سفره‌ها و ترتيب دادن انواع آنها در اين دوره دارد و نام‌گذارى ، آن هم به نامى كه گفته شد ، منعكس كنندهء عواطف و احساسات\r\n\r\n\r\n","description":"","footnote":"\r\n( 1 ) . الإعلام ، قطبى ، در حاشيهء خلاصة الكلام ، ص 158 .\r\n( 2 ) . آثار باقى مانده آن از ام‌لج در سمت شمال هست و چنين مىنمايد كه ام‌لج روى ويرانه‌هاى الحوراء بنا شده است ، شايد اين نام ، مربوط به بندر حوراء و قريه‌اى كه در كنار آن قرار داشته ، بوده است .\r\n( 3 ) . الإعلام ، قطبى ، ص 153 ؛ شرح تفصيلى اين سفر را ايضا بنگريد در : منائح الكرم ، ج 3 ، صص 86 - 93 . « ج »\r\n","page_name":" 406 ","page_number":406},
  {"content":"\r\n\r\nدينى آنهاست .\r\nقطبى « 1 » پس از آن كه از چگونگى استقبال قايتباى و مشاركت علما و بزرگان مكه در آن سخن گفته است ، مىنويسد : زمانى كه سلطان به سمت بيرونى باب السلام رسيد ، پاى اسب او به عتبهء در ، گير كرده ، اسب جهشى كرد و عمامه سلطان بر زمين افتاد . ابن فهد در اين باره مىنويسد : « 2 » اين نوعى تأديب الهى بود كه به سلطان تفهيم كرد كه مىبايد از اسب پياده شده و مُحْرم و مكشوف الرأس وارد مسجد شد . سپس مىگويد : وى در طول اقامت خود ، صدقات زيادى داد و چندان اموال بخشش كرد كه سابقه نداشت .\r\nاز قصّه‌هاى لطيف مربوط به حج قايتباى آن است كه شيخ محب الدين طبرىِ مكى ، امام حرم ، در ميان مستقبلين او در خارج از مكه حضور نداشت . برخى از حسودان نزد سلطان بر ضد او سخن چينى كردند . سلطان نيز وى را سرزنش كرد . اما امام حرم پاسخ داد : من در بهترين بقعه ، يعنى مسجد الحرام از شما استقبال كردم . قايتباى خوشحال شد .\r\nپس از آن سلطان شنيد كه وى چيزى براى امامت حرم به عنوان وظيفه نمىگيرد ؛ به همين جهت گفت : من ماهانه صد دينار براى امامت تو قرار مىدهم . اما طبرى گفت : امامت من براى خداست و چيزى در ازاى آن نمىگيرم . چيزى نگذشت كه بدون آن كه سلطان به وى اذن برخاستن بدهد ، برخاست و در حال رفتن گفت : السلام عليكم . باز كسانى در اين‌باره سلطان را بر ضد وى تحريض كردند و گفتند : مقصودش آيهء ى  سَلامٌ عَلَيْكُمْ لا نَبْتَغِي الْجاهِلِينَ  ( سورهء قصص ، آيهء 55 ) بود . سلطان هيچ تحت تأثير قرار نگرفت و گفت : من در نخستين ملاقات ، شير نيرومندى را برابر خودم حس كردم . زمانى كه سلطان به مصر بازگشت ، دستور داد تا شيخ به عنوان رئيس و شيخ حرم و مفتى و صاحب مقام تدريس و حِسْبه تعيين شود . زمانى كه فرستادهء سلطان به مكه رسيد و خواست فرامين را به او تسليم كند ، به او گفتند : شيخ ، نزد يكى از نانوايىهاى آخر خيابان آرد برده تا برايش نان بپزد . فرستاده شگفت‌زده شد و كنار خانهء شيخ منتظر ماند تا بيايد ، آن‌گاه فرامين را\r\n\r\n\r\n","description":"","footnote":"\r\n( 1 ) . الإعلام ، قطبى ، در حاشيهء خلاصة الكلام ، ص 158 .\r\n( 2 ) . إتحاف الورى ، ج 4 ، ص 646 .\r\n","page_name":" 407 ","page_number":407},
  {"content":"\r\n\r\nتسليم او كرد . شيخ دو قرص نان به وى داد . فرستاده از اين اقدام شگفت‌زده شد و گفت :\r\nبراى مثل چنين فرمان‌هايى دست كم هزار مىدهند . شيخ اوراق را به او برگرداند و گفت :\r\nاينها را براى سلطانت ببر ، من به آنها نيازى ندارم . « 1 »\r\n\r\n\r\n","description":"","footnote":"\r\n( 1 ) . تاج تواريخ البشر ، خطى .\r\n","page_name":" 408 ","page_number":408},
  {"content":"\r\n\r\n\r\nمكه در روزگار عثمانى\r\nترك‌ها قبايل كوچ‌نشينى بودند كه سرزمين‌شان حدّ فاصل شمال چين تا درياى سياه و از سيبرى به سمت هند و ايران بود ، جايى كه امروزه آن را تركستان مىناميم . از مشهورترين طوايف ترك در روزگار عباسيان در ماوراء النهر ، سغد ، فرغانه ، اشروسنه ، و اهل شاش ( تاشكند امروزى ) بودند .\r\nاسلام در پى فتح بخارا و سمرقند در دورهء اموى به آنان رسيد . سپاه اسلام با آنان نبرد كرد و سپس در ازاى پرداخت پول با آنان مصالحه نمود .\r\nدر دورهء عباسيان ، شمارى از اين قبايل به مرور به سمت غرب آسيا حركت كردند .\r\nبرخى از آنان به شهرهاى اسلامى رسيدند و خليفهء عباسى آنان را براى حفاظت از خود استخدام كرد . وى اوّلين كسى بود كه آنان را به كار گرفت و پس از وى ديگر خلفاى عباسى به استخدام آنان در سپاه پرداختند . آنان با نشان دادن لياقت و كفايت ، از ديگر سپاهيان ممتاز بودند . مهاجرانى گريخته از تنگناها و سختىهاى ابعاد مختلف زندگى كه در محيط تازه‌اى كه به آن هجرت كرده‌اند ، خود را در مسيرى متفاوت مىيابند ، و از خودگذشتگى مىكنند ، آن‌چنان كه اين مسأله به صورت يك عادت اصيل در ميان آنان در مىآيد و از اين جهت آنان را در اين از خودگذشتگى ، ممتاز مىسازد . ما در روزگار خود برخى از مغربىها را ديديم كه به استانبول مهاجرات كرده ، برخى از سلاطين از آنان به عنوان محافظان خود استفاده كردند و اينان نيز در خدمت‌گزارى فانى مىشوند .\r\nهمچنان كه برخى از مهاجران افريقاى جنوبى كار حراست از اشراف مكه را عهده‌دار\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبودند و برخى برده بودند و اخلاص كامل به سرور خويش داشتند و در حفاظت از آنان فانى بودند .\r\nهمين روحيه ، سبب شد تا ترك‌ها در سپاه مسلمانان به مناصب عالى دست يابند و گروه‌هايى مثل سلاجقه بتوانند بر مقدّرات خلافت عباسى در بغداد مسلّط شوند ، چنان‌كه برخى ديگر توانستند ، دولت‌هايى در نقاط مختلف دنياى اسلام تأسيس كنند كه از آن جمله مماليك ترك و چركس در مصر و عثمانىها در آناتولى و سپس در سرزمين روم بودند .\r\nترك‌هاى بنىعثمان وابسته به برخى از اين قبايل بودند و در جايى نزديك به آناتولى اقامت داشتند . در اين وقت با سپاهى از ترك‌هاى سلجوقى روبه‌رو شدند كه از مصاف با تاتارهاى مغولى گريخته بودند . اينان پيش‌قدم شده براى يارى سلاجقه وارد ميدان شدند . در همين اوضاع بود كه كفّهء ترازو به نفع آنان بالا گرفت و سلطان سلجوقى به پاس خدمات آنان ، منطقه‌اى را در آناتولى به اقطاع به رئيس آنان ارطغرل واگذار كرد تا امارتى در آنجا برپا كند .\r\nعثمان فرزند ارطغرل به تدريج محدودهء حكومتى خود را افزايش داد و به سال 699 اعلام استقلال كرد . جانشينان عثمان ، سلاطينى بودند كه سرزمين‌هايى را فتح كردند و مشهورترين آنان بايزيد فرزند مراد ( 791 ) بود كه توانست بخشى از هيبت و قدرت مسلمانان را ، به خصوص بعد از پيروزىاش بر سپاهيان متحد صليبى در جريان جنگ نيكولى ، باز گرداند ، به طورى كه اعراب و دولت‌هاى اسلامىِ وقت ، پيروزى او را پيروزى خود تلقى كرده ، آن را موفقيت تازه‌اى براى اسلام برشمردند . حتى مماليك چركسى مصر با شنيدن خبر پيروزىهاى وى جشن گرفتند و خليفهء عباسى كه از طرف مماليك در قاهره بود به او تهنيت گفت و لقب سلطان الروم را به او داد .\r\nزمانى كه تيمور لنگ بر سلطان بايزيد يورش برد و او را در سال 804 اسير كرد ، عثمانىها دريافتند كه مماليك چركس در اين كار به تيمور كمك كرده‌اند . آنان از فرصت استفاده كرده برخى از سرزمين‌هاى بايزيد را به متصرّفات خود افزودند . عثمانىها اين را به عنوان يك كينه در خود نگاه داشتند .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمدتى بعد ، عثمانىها توانستند از اين مخصمه درآمده ، بار ديگر جهاد خويش را آغاز كنند . محمد دوم فاتح قسطنطنيه ، فتوحات خود را بسيار گسترش داد . پس از وى بايزيد فرزند محمد ، و سپس سليم كسى كه توانست مماليك را نابود كند و سپاهش را به سرزمين آنان كشانده و انتقام پدرانش را از آنان بگيرد و مصر را در اواخر سال 922 تصرّف كرده ، كار مماليك را خاتمه دهد ، سلاطين بعدى بودند .\r\nوى در مصر ديدارى با خليفهء وقت عباسى المتوكل على اللَّه داشت كه زير چتر حمايت چراكسه بود و از خلافت جز اسمى نداشت . از او خواست تا به نفع وى از خلافت كنار برود و او چنين كرد . بدين ترتيب سليم اوّلين خليفهء عثمانى است كه ملقّب به اميرالمؤمنين شد . « 1 »\r\n\r\nعثمانىها و مكه\r\nبه طور معمول چنين مىنمايد كه ارتباط عثمانىها با مكه از پس از سقوط مصر و تسلط عثمانىها بر آن در سال 922 برقرار شد ؛ اما واقعيت آن است كه عثمانىها از يك\r\n\r\n\r\n","description":"","footnote":"\r\n( 1 ) . برخى اين ادعاى منابعِ متأخرِ عثمانى را كه مدّعى هستند عنوان خلافت از طرف متوكّل عباسى به سلطان سليم داده شده رد كرده‌اند . شاهد آنان اين است كه ابن اياس ، مورّخ مصرى در آن وقت ، هيچ اشاره‌اى به اين رخداد نكرده است . اين افراد بر اين باورند كه مفهوم خلافت در معناى مقدس آن بيشتر در اين اواخر و هنگامى كه دولت عثمانى رو به ضعف رفت براى سلاطين اخير عثمانى به كار رفت ، تا حمايت ساير مسلمانان را جذب كند . در اين تعبير ، به فعاليت‌هاى سلطان عبدالحميد دوم اشاره مىشود . ضمن اين كه مىتوان پذيرفت كه عثمانيان در بيشتر دوران خود بيش از آن كه از عنوان خلافت بهره برند از عنوان سلطان استفاده مىكردند ، بايد توجه داشت كه اشاراتى در باب انتقال عنوان خلافت از سوى متوكل عباسى به سليم در برخى از منابع ديده مىشود از جمله اين عبارت كه در بارهء سليم است : « . . . آنگاه كه وارد قلعه شدند ، حضرت فاتح ممالك العرب ، قدم جلالت توأم ، به تختگاه حضرت يوسف عليه السلام نهاده ، بر تخت خلافت آن حضرت ، بالسّعادة و بالميمنه ، جلوس فرمودند و در حضور تمام علما و سادات و اعيان و اشراف مصر كه قبل از وقت ، احضار گرديده بودند ، المتوكّل على اللَّه خليفهء شانزدهم عباسى علىالعاده حقوق خلافت را به حضرت خداوندگار فراغت كرده ، بيعت نمود و بالتبعيّه سايرين هم دست بيعت بوسيده ، على مراتبهم خلعت پوشيدند و نايل انعام و اكرام گرديدند . » بنگريد : انقلاب الإسلام بين الخواص و العوام ؛ محمد عارف ( به كوشش رسول جعفريان ، قم ، دليل ما ) ص 211 . « ج »\r\n","page_name":" 411 ","page_number":411},
  {"content":"\r\n\r\nقرن پيش از آن با مكه در ارتباط بودند . مورّخان نوشته‌اند كه سلطان محمد اوّل ، بخشى از اموال خود را وقف فقراى حرمين كرد . « 1 » اين سلطان يك قرن پيش از تاريخ فتح مصر مىزيست . فرزند او مراد دوم در سال 824 براى فقراى حرمين ، « 2 » سهمى از اموال اختصاصى خود را به صورت سالانه و در حد 3500 دينار معين كرد و سالانه مىفرستاد .\r\nهمين طور محمد دوم فاتح قسطنطنيه كه حدود هفتاد سال پيش از سليم مىزيست ، خود را متعهد به پرداخت هدايايى به فقراى مكه كرده بود . همچنين سلطان بايزيد پدر سليم ، در همان سالى كه حكومت عثمانى را به دست گرفت ، حج گزارد و ارتباط و پيوند خود را با امير وقت مكه محمد بركات پدر شريف بركات استوار كرد . چنان كه ارتباط خود را با علماى برجسته و بزرگان شهر استوار كرده ، هدايايى تقديم آنان نمود و اموال زيادى را ميان فقراى آن شهر توزيع كرد . « 3 » خطيبِ وقت مكه شيخ محيى الدين عبدالقادر در بلاد روم با سلطان بايزيد ديدار كرد و سلطان صله‌هاى فراوانى به او داد . همين طور شاعر مكه شهاب‌الدين بن حسين عليف به ديدار او آمد و جوايزى گرفت . او قصيدهء رائيهء خود را كه در ستايش بايزيد بود ، به وى تقديم كرد :\r\nاو بدر كامل است كه هميشه نورش كامل است ، در حالى كه ماه در بيشتر ايام ماه ، نورش ناقص است .\r\nاو باران است ، اما باران گاه نمىبارد ، در حالى كه او در هميشهء روزگار مىبارد .\r\nاو شمشير است ، اما شمشير گاه كُند مىشود ، در حالى كه او يكسره و براى هميشه بُرنده است .\r\nمن مرواريد كلامم را در ستايش افراد نگاه مىدارم ، جز براى تو اى پادشاه دوران !\r\nبايزيد در مقابل ، هزار سكهء طلا به او داد و علاوه ، دستور داد تا هر سال صد دينار براى او فرستاده شود و پس از وى به فرزندانش هم بدهند . « 4 »\r\n\r\n\r\n","description":"","footnote":"\r\n( 1 ) . منائح الكرم ، ج 3 ، ص 221 . وى در ص 229 مىافزايد كه به اين پول ، « صدقهء روميه » مىگفتند . « ج »\r\n( 2 ) . الإعلام ، قطبى ، در حاشيه خلاصة الكلام ، ص 173 .\r\n( 3 ) . همان ، ص 177 . نيز بنگريد : منائح الكرم ، ج 2 ، ص 229 .\r\n( 4 ) . الإعلام ، قطبى ، در حاشيهء خلاصة الكلام ، ص 177 و بعد از آن .\r\n","page_name":" 412 ","page_number":412},
  {"content":"\r\n\r\nبنابراين ، ارتباط عثمانىها با مكه بسيار قديمى بود و به اسلاف سلاطين عثمانى بر مىگشت ، آن هم زمانى كه هنوز قسطنطنيه را فتح نكرده و در بورسا بودند . آنان بعد از فتح قسطنطنيه ، پايتخت خود را به آنجا منتقل كردند . همان زمان - يعنى از يك قرن پيش از فتح مصر - عثمانىها اهل خير و نيكى در حق مكيان بودند .\r\n\r\nسليم و مكه\r\nبحث ما در بارهء شريف مكه ، به شريف بركات خاتمه يافت و اين كه پس از تسلط بر آن شهر ، فرزندش ابونمى را هم در ادارهء امور شريك خود گردانيد .\r\nهنوز هلال 923 آغاز نشده بود كه اخبار فتوحات عثمانى به مكه رسيد . به دنبال آن ، تفصيل خبر مربوط به سقوط چراكسه در مصر و استقرار دولت عثمانى در آنجا به مكه و اصل شد . اندكى بعد نمايندهء دولت عثمانى به مكه رسيد و شريف را در امارتش بر مكه تأييد كرد ، مشروط بر آن كه بپذيرد براى خليفهء جديد عثمانى دعا كند . بركات چاره‌اى جز موافقت نداشت و نيز اين كه فرزندش ابونمى را به نيابت از خود نزد سلطان سليم به مصر بفرستد تا پيوندش را با دولت جديد استوار كند .\r\nدحلان مىنويسد : « 1 » سپاه عثمانى در زندان مماليك چركس ، شمارى از اهل مكه را يافتند كه به خاطر دشمنى با بركات در آنجا به سر مىبردند و آنان ايشان را آزاد كردند . « 2 » سپس مىافزايد : عثمانىها سپاهى را براى حمله به مكه آماده كردند كه قاضى مكه صلاح الدين بن ظهيره آنان را از اين كار باز داشت . وى كه خود يكى از زندانيان بود ، خواست تا تفصيل آنچه را در داخل خاندان امارت در مكه كه همين اشراف بودند ، بود به بركات بنويسد ؛ و اين كه او باورش اين است كه بركات در ايجاد روابط حسنه با عثمانىها مخالفتى نخواهد داشت . عثمانىها اين پيشنهاد را پذيرفتند . قاضى همچنين براى امير\r\n\r\n\r\n","description":"","footnote":"\r\n( 1 ) . خلاصة الكلام ، ص 50 .\r\n( 2 ) . منائح الكرم ، ج 3 ، ص 227 ؛ الاعلام ، نهروالى ، ص 284 ( با تفاوت ) . « ج »\r\n","page_name":" 413 ","page_number":413},
  {"content":"\r\n\r\nنوشته بود تا فرزندش ابونمى را به نمايندگى خود به مصر بفرستد كه بركات اين فكر را پسنديد و فرزندش را به مصر فرستاد . سلطان هم با احترام فراوان با او برخورد كرده مقدمش را گرامى داشت و امارت او و پدرش را بر مكه تجديد كرد و نصف واردات مكه و جده را در آن سالِ 923 براى آنان قرار داد . « 1 » بركات هم زان پس ، براى خليفهء ع نى دعا كرد و چيزى نگذشت كه تعبير « اميرالمؤمنين » و « خادم الحرمين الشريفين » هم در خطبه براى خليفهء جديد عثمانى افزوده شد .\r\nسلطان سليم ، امور حرمين را مورد توجه قرار داده ، هدايايى براى مكه و اعيان از اشراف معين كرد و پولى هم براى توزيع ميان فقرا اختصاص داد و مقرّر كرد تا مقدار زيادى گندم به صورت مرتب و سالانه به مكه فرستاده شود . اين اولين مقرّرى از اين دست بود كه به صورت منظّم و در قالب كمك فرستاده مىشد كه البته بايد موارد نامنظمى را كه پيش از آن وجود داشت استثنا كرد . « 2 »\r\nسنجارى در منائح الكرم گفته است كه غلّات صدقه پس از سلطان سليم رو به فزونى گذاشت ، به طورى كه معاش مكيان را از اين سال تا سال آينده تأمين مىكرد . « 3 »\r\n\r\nمَحْمل رومى\r\nسلطان سليم در كنار محمل مصرى ، يك محمل رومى ترتيب داد كه سالانه به مكه مىرفت و پردهء كعبه را هم كه از اموال اختصاصى او تهيه مىشد ، به مكه مىبرد . « 4 »\r\nبركات همچنان امير مكه بود و از فرزندش ابونمى در كار ادارهء مكه بهره مىبرد تا آن‌كه به‌سال 932 در حالى كه هفتاد سال داشت ، درگذشت . جنازهء او را پيش از دفن هفت بار دور كعبه طواف دادند . مدت امارت او به استقلال يا اشتراك با فرزندش 53 سال بود . « 5 »\r\n\r\n\r\n","description":"","footnote":"\r\n( 1 ) . منائح الكرم ، ج 3 ، ص 227 ؛ الاعلام ، نهروالى ، ص 284 ( با تفاوت ) . « ج »\r\n( 2 ) . الإعلام ، قطبى ، در حاشيهء خلاصة الكلام ، ص 191 ؛ منائح الكرم ، ج 3 ، ص 236 .\r\n( 3 ) . بنگريد : منائح الكرم ، ج 3 ، ص 230 .\r\n( 4 ) . منائح الكرم ، ج 3 ، ص 227 .\r\n( 5 ) . تاريخ مكه ، اتحاف فضلاء الزمن ، ج 1 ، ص 405 . در آنجا آمده است كه وى شب چهارشنبه 14 ذىقعده سال 931 درگذشت و تا اين زمان به استقلال و شراكت 54 سال حكومت كرده بود . « ج »\r\n","page_name":" 414 ","page_number":414},
  {"content":"\r\n\r\n\r\nابونمى دوم\r\nبا درگذشت بركات ، امارت به فرزند بزرگ و شريك قبلى او محمد ابونمى دوم رسيد كه اين زمان بيست سال داشت .\r\nمورّخان اين ابونمى را از سران اشراف بنى بركات مىدانند ، چنان كه وى را زعيم و رهبرى مىدانند كه ميان خاندان‌هاى مختلف اشراف كم‌مانند است . در كنار اين امر ، وى به نظام‌نامه‌اى شهرت دارد كه از وى شناخته شده است و گويند كه در آن ديهء هر مردى از اشراف را چهار برابر غير اشراف قرار داده بود . من تلاش كردم نسخه‌اى از آن را بيابم اما نتوانستم ، جز آن كه اخيراً يك متن تأييد شده توسط برخى از اشراف از نوادگان ابونمى را يافتم كه در روزگار يحيى بن سرور در سال 1237 تنظيم شده بود و اين متن همانطور كه مورّخان مىگويند منقول از سندى است كه به شريف مسعود بن سعيد از چهره‌هاى برجسته از آباءشان تعلق داشته است . بعيد نيست كه مقصود از آباء همان ابونمى يا فرزندان او باشد .\r\nبر اساس تصويرى كه از اين وثيقه برجاى مانده ، محتواى آن در بارهء تعيين مناسباتى است ميان فرزندان ابونمى و جرايم تعيين شده در بارهء تجاوز يكى بر ديگرى يا بر كسى كه از غير آنان به يكى از آنان پناه برده باشد ، يا كسى كه پيرو آنان بوده و از ايشان محسوب است . غالب اين جرايم ، تعيين غرامت از اسب و شتر و برده بوده و مستند آن چيزى جز عادات به ارث رسيده از پدران نيست ، آن هم در قالب و صورتى كه امروزه معنا و مفهومى ندارد .\r\nابونمى امارت مكه را ميان فرزندانش موروثى كرد ، چنان كه پياپى ، آن را به ارث مىبردند . امتياز او هم به درايت و استقامتى بود كه در كار حكومت داشت و اعراب و اهالى به شدّت از او حساب مىبردند . چنان كه حُجّاج و مجاوران در مكه هم حرمتش را حفظ مىكردند و صاحب منصبان عثمانى هم منزلت او را مىشناختند و عقل او را در از ميان بردن فتنه‌ها و پايين نگاه داشتن قيمت‌ها تأييد مىكردند . طى سال‌هاى طولانىِ حكومت وى ، مكه در آرامش كامل به سر مىبرد و هيچ‌گونه هيجان و آشوب بيهوده‌اى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nدر آن رخ نداد . « 1 »\r\nابونمى در امارت ، از فرزند بزرگش شريف حسن كمك گرفت و اين پس از آن بود كه در سال 947 در اين باره حكم سلطانى هم گرفت ، به طورى كه خطيب بر روى منبر ، ابتدا براى عثمانىها و سپس براى ابونمى و پس از آن براى فرزندش حسن دعا مىكرد .\r\nوى از فرزند ديگرش احمد هم كمك گرفت ، اما وى در حيات پدرش درگذشت . « 2 »\r\n\r\nكشتن يك شيعه ايرانى در مكه « 3 »\r\nدر 18 شوال سال 945 يك بحث علمى ميان يك عالم ايرانى با نام حسين استرآبادى با ملاعارف و شيخ ابوالمعين سمرقندى در مدرسه كلبرجيه در مجاورت باب صفا رخ داد . استرآبادى گفت كه آيهء [ ان اللَّه لايحب الخائنين 
  ] در شأن عمر نازل شده است . و افزود : از ميان هفتاد و دو فرقه ، تنها شيعه فرقه ناجيه است . بحث بالا گرفت . وى را به منزل قاضى رومى افندى مصلح الدين مصطفى حنفى بردند . او گفت : من گفتم آيهء [ علم اللَّه أنكم كنتم تختانون . . . فالان باشروهن 
  ] در موضوع روزهء زنان ، در بارهء عمر نازل شده است . اما آنان شهادت دادند كه آيهء نخست را گفت . مخالفان ، قاضى را متهم كردند كه رشوه خواهد گرفت و او را آزاد خواهد كرد . سروصدا بالا گرفت . فرمانده محمد بن عقبه او را گرفته بيرون آورد ، اما از ترس اعتراضات ، آن عجمى را رها كرد . برخى از روميان با خنجر به او زدند و وى افتاد . در اين وقت ، عامه ، استرآبادى را نزديك خانهء قاضى سنگسار كردند . قاضى براى حفظ جانش ، درِ خانه‌اش را بست . مردم جنازه آن مرد را آتش زده و سوزاندند به طورى كه در آن شب آتش تا شب ادامه داشت . گفته‌اند كه قاضى مالكى تاجى بن يعقوب گفت تا آتش را خاموش كرده ، جنازه آن مرد را بردارند و كفن كنند و او را در شبيكه دفن كردند . عقلا ، جرأت عامه در اين كار آن هم در\r\n\r\n\r\n","description":"","footnote":"\r\n( 1 ) . بنگريد : تاريخ مكه ، اتحاف فضلاء الزمن ، ج 2 ، ص 560 .\r\n( 2 ) . اشراف ، آل منديل و آل حراز را به اين احمد منسوب مىكنند . بنگريد : خلاصة الكلام ، ص 52 .\r\n( 3 ) . اين عنوان و مطالب ذيل آن از مترجم است ( ج )\r\n","page_name":" 416 ","page_number":416},
  {"content":"\r\n\r\nخانه قاضى را نپسنديدند . مقتول صاحب بچه‌اى كوچك و كنيزى بود . اينان با گروهى از شيعه بودند كه روز عيد با سنيان حاضر نشدند و روز بعد را عيد گرفتند . « 1 »\r\n\r\nحملهء پرتغالىها به جدّه\r\nحملات فرنگىها به سواحل عربى از زمان چراكسه آغاز و به مرور بر شدّت آن افزوده شد . در اين حملات آنان توانستند به جدّه برسند ، جايى كه حسن كردى از سوى چراكسه ، آنجا را ديوار كشيده بود . در اوايل سال 948 بود كه پرتغالىها در مرسى كه معروف به ابوالدوائر بود ، در نزديكى جدّه توقف كردند . نيروهاى آنان عبارت از 85 كشتى پر از مردان مسلح بود . ابونمى مصمم شد تا با آنان روبرو شود . به دنبال آن از طرف وى در بازارها و نيز ميان قبايل ، نداى جهاد داده شد و مجاهدان از باديه به سوى وى شتافتند . او نيز سلاح در اختيار آنان گذاشت و با سپاه بزرگى به سمت جدّه حركت كرد .\r\nآنان در برابر دشمنِ متجاوزِ غارتى ايستادند و با نيروى سلاح مانع از ورود آنان به ساحلشان شدند . ابونمى خود در صفوف نخست مدافعان بود و در حالى كه زره نظامى پوشيده و مسلح بود ، پيشاپيش مجاهدان حركت مىكرد . « 2 »\r\nدحلان قصه‌اى از بزرگوارى و عظمت ابونمى نقل مىكند كه جالب است . يك نفر ترك از واليان از سوى خليفه مأموريت يافت به مصر رفته از آنجا هدايايى براى ابونمى ببرد . زمانى كه هدايا را داد ، از برخوردى كه با او شد راضى نبود . اين را در خود نگاه داشت تا آن كه ترك‌ها وى را در سال 958 به اميرى حج منصوب كردند . وى از فرصت استفاده كرده به ايجاد آشوب در سپاه ابونمى پرداخت و سقوط او را در ايام موسم اعلام كرد . در اين وقت در منى ميان نيروهاى او و ابونمى درگيرى پيش آمد .\r\nاين آشوب سبب شد تا باديه‌نشينان سوء استفاده كرده به حجاج يورش بردند و مردم در ترديد مانده ، از بسيارى از مناسك خود باز ماندند . ابونمى كه مىدانست رها\r\n\r\n\r\n","description":"","footnote":"\r\n( 1 ) . نيل المنى ، ( جاراللَّه بن العز بن نجم بن فهد مكى ، مؤسسة الفرقان ، ، 1420 ) ج 2 ، ص 763 - 764\r\n( 2 ) . خلاصة الكلام ، ص 52 ؛ و بنگريد : منائح الكرم ، ج 3 ، ص 300 .\r\n","page_name":" 417 ","page_number":417},
  {"content":"\r\n\r\nكردن اين غوغاگران براى حمله به حُجّاج تا چه اندازه خطرناك است ، حركت كرده شمارى را مجروح كرد و نيروى محمود پاشا را هم شكست داد و از مكه بيرون راند .\r\nزمانى كه محمود پاشا به تركيه برگشت ، خليفه ، نامه‌اى به ابونمى نوشته ، از آنچه رخ داد عذرخواهى كرد و گفت كه محمود پاشا به خاطر اين رفتار مؤاخذه شده است . « 1 »\r\nحكومت ابونمى تا سال 974 به درازا كشيد . در اين وقت كه وى پير شده بود به نفع فرزندش حسن از امارت كناره گرفت . او اين مطلب را براى سلطان عثمانى نوشت و آنان نيز حسن را تأييد كردند .\r\nاز آن پس ابونمى زندگىاش را وقف عبادت و علم كرد تا آن كه در نهم [ يا دهم 
  ] محرّم الحرام سال 992 در حالى كه بيش از هشتاد سال داشت ، درگذشت ، « 2 » در حالى كه در وادى آبار در جنوب مكه در جايى معتكف شده بود . جنازهء او را به مكه آورده دفن كردند . « 3 » محدودهء حكومت او در ساير مناطق حجاز هم از خيبر تا حلى و از آن‌جا تا نواحى نجد امتداد داشت . « 4 »\r\n\r\nمَحْمل يمنى\r\nدر دوران ابونمى ، يمنىها هم محملى براى خود درست كرده ، حجاج خود را سالانه همراه آن محمل مىفرستادند و هدايايى هم همراهش مىكردند . اين كار را مصطفى پاشا نشار ، والى عثمانىها در يمن باب كرد . « 5 »\r\n\r\n\r\n","description":"","footnote":"\r\n( 1 ) . خلاصة الكلام ، ص 53 .\r\n( 2 ) . در النور السافر ، ( ص 339 ) سال درگذشت وى 990 آمده است . « ج »\r\n( 3 ) . منائح الكرم ، ج 3 ، صص 372 - 373 .\r\n( 4 ) . همان . در الرحلة اليمانية از شريف شرف بركاتى ، ( ص 136 ) آمده است : ابونمى به مدت شصت سال حكومت كرد . او از سال 932 حكومت را به دست گرفت . در شفاء الغرام هم آمده است : سلطان سليم ( در متن عربى به خطا : سليمان ) در سال 923 او را شريك پدرش بركات قرار داد و در سال 992 در گذشت . در واقع ، امارت او به شراكت و استقلال ، همانطور كه بركاتى گفته است ، شصت سال بود .\r\n( 5 ) . منائح الكرم ، ج 3 ، ص 346 - 349 . سال ارسال محمل يمنى 963 است . « ج »\r\n","page_name":" 418 ","page_number":418},
  {"content":"\r\n\r\n\r\nحسن بن ابى نمى\r\nبا كناره‌گيرى ابونمى ، حسن در امارت مكه استقلال يافت و با درايت و قدرت به حلّ و فصل امور مشغول گشت . او در كفايت چيزى از پدر كم نداشت ، جز آن كه تسامح و عدالت خواهى او بيشتر بود . وى تلاش كرد تا از زياده‌طلبى اشراف و روش‌هايى كه در اين باره پدرش باب كرده بود بكاهد ، اما صاحبان امتيازات به مرور ايام بر اين روش‌ها عادت كرده بودند و اين را حق طبيعى خود مىدانستند تا از ديگران ممتاز باشند . به همين دليل ، تلاش‌هاى او در اين باره ناكام ماند . عثمانىها هم در اين دوره ، مصلحت خويش را در اين مىديدند تا در سياست داخلى مكه مداخله‌اى نكنند و به همين مقدار كه نام و فرمانشان در تأييد امير مكه بر منابر خوانده شود ، بسنده نمايند .\r\nحسن بن ابى نمى نخستين كسى بود كه در اسناد ، اين عبارت را مىنوشت : « يجرى على الوجه الشرعي والقانون المحرّر المرعي » . بعد از وى امراى مكه به اين روش ادامه دادند . همين طور در انتهاى گزارش‌ها اين را مىنوشت : « يجاب على سؤاله زاد اللَّه فى نواله » « 1 » كه اين دلالت بر سلامت نفس و پاكى روح او بود . او پايين « انهاء » ها تنها مهرش را مىزد و روى اقارير اسمش را مىنوشت ، اما مهر نمىزد . « 2 » وى خانه‌اى با نام « السعاده » درست كرد كه برابر خانهء ام‌هانى و باب اجياد بود كه در توسعهء جديد مسجد در جنوب غربى آن ، داخل در مسجد شد . « 3 » فرزندان برادرش ثقبه هم خانه‌اى به نام « الهناء » در همسايگى « السعاده » در سمت جنوب بنا كردند . بعدها خانهء السعاده محل سكونت زيد و بركات دو تيره از اولاد ابونمى شد كه شرح آن خواهد آمد .\r\nدر روزگار حسن ، به سال 996 كليد كعبه كه آن زمان سدانت آن با عبدالواحد شيبى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . منائح الكرم ، ج 3 ، صص 378 - 379 .\r\n( 3 ) . در باره اين خانه بنگريد : منائح الكرم ، ج 3 ، ص 432 .\r\n","page_name":" 419 ","page_number":419},
  {"content":"\r\n\r\nبود ، مفقود شد . از اين واقعه ، ضجّه‌اى برخاست و درهاى مسجد را بسته به تفتيش مردم پرداختند ، اما آن را نيافتند . اين كليد ، آب طلا رويش بود . سپس آن را با يك فرد عجمى همراه با اموال دزدى ديگر در يمن يافتند و كليد را به مكه باز گرداندند . « 1 »\r\nحسن فردى بسيار سريع الانتقال و زيرك بود . يك بار طنابى را يافت كه دزدى در محلى كه دزدى كرده بود ، از خود برجاى گذاشته بود . وى با زيركى دريافت كه او بايد عطّار باشد . در اين باره به جستجو پرداخت تا او را شناخت . يك بار هم يك شامى و مصرى در بارهء شترى با يكديگر اختلاف كردند . وى دستور داد شتر را ذبح كردند . پس از آن ملاحظه كرده ديد مخ شتر معقود و درهم بسته است . حكم كرد كه شتر از آن شامى است و مصرى را به پرداخت غرامت محكوم كرد . او گفت : شامىها به شترهاى خود ماش مىدهند و اين سبب معقود شدن مخ آنان مىشود . اما مصرىها باقلا به شتران خود مىدهند كه سبب سفتى گوشت آنها مىشود . يك بار هم عصايى را در جايى كه مالى دزديده شده بود يافت و از شكل آن دريافت كه مربوط به فلان قبيله است . سپس گروهى از آنان را جمع كرد و به جستجوى صاحب عصا مشغول گشت تا او را شناخت . « 2 » به اين ترتيب او توانست تا هر تازه‌وارد فتنه‌گرى را بترساند و به اين ترتيب امور مكه را به بهترين صورت انتظام داده امنيت را برقرار كند . در دوران حسن بن ابىنمى بر شمار حجاج افزوده شد . همچنان كه عدّهء زيادى به مكه كوچ كرده ، در آنجا مجاور شدند و به اين ترتيب شمار ساكنان شهر چندين برابر شد . پيش از آن ، قاعده بر اين بود كه پس ايام حج ، منادى ندا مىداد : اهل شام به شام بروند و اهل يمن به يمن . اما وقتى حسن به امارت رسيد ، اين قاعده را بر انداخت و همين امر سبب افزايش مجاوران شد . « 3 »\r\nافزون بر اين ، حسن ، فردى بخشنده بود و مؤلفان و شاعران را پشتيبانى و تشويق مىكرد ، چنان كه گاه جوايز او از هزار هم مىگذشت . اين رويه در مكه با آرامش براى مدتى نزديك به هفده سال تمام ادامه يافت ، آن گونه كه روش عدالت‌گرايانهء او شامل تمامى آن نواحى شد و امنيت در همهء شهر و باديه‌ها حاكم گشت ، به طورى كه قافله‌ها با\r\n\r\n\r\n","description":"","footnote":"\r\n( 1 ) . منائح الكرم ، ج 3 ، ص 455 .\r\n( 2 ) . خلاصة الكلام ، ص 57 .\r\n( 3 ) . همان .\r\n","page_name":" 420 ","page_number":420},
  {"content":"\r\n\r\nاموال تجّار به اين سوى و آن سوى مىرفتند و نياز به حراست چندانى نداشتند . اين در حالى بود كه پيش از آن مورد حملهء مفسدان و غارتگران بود . حسن بر اساس عادت اشراف از فرزند بزرگش كمك گرفت . وقتى او مرد ، از فرزند ديگرش ابوطالب كمك گرفت و او را با تأييد عثمانى شريك در كارها كرد . « 1 » غازى « 2 » از برخى از حكايات ظريف اين حكايت را نقل كرده است كه زمانى شيخ عبدالرزاق شيبى از وى اجازهء سفر به هند خواست . او بيت طغرايى را خواند كه گويد :\r\nچرا تو بر آنى تا در موج‌هاى دريا فرو روى ؟ براى تو همين آب ته ليوان هم كافى است .\r\nشيبى با شعرى از قصيده‌اى خود را جواب داد : من تنها بخششى مىخواهم تا با كمك آن ، نياز كسانى را كه در سمت من هستند برآورده سازم .\r\nحسن سخن او را بسيار نيكو شمرده از آن خوشش آمد و هزار دينار به وى داد .\r\nدر سال 967 شريف حسن با سپاهى كه شمار آن پنجاه هزار نفر بود ، به سوى نجد رفته به محاصرهء برخى از نواحى پرداخت . وى مدتى طولانى در آنجا ماند و به كشتن شمارى افراد و غارت اموال آنان پرداخت و چندين نفر از رؤساى آن را اسير و سپس زندانى كرد . آنان براى يك سال زندانى بودند و پس از آن كه مبالغى پرداخته حسن را راضى نمودند ، آنان را آزاد كرد . او محمد بن فضل را امير آنان كرد . « 3 »\r\nشريف حسن ، عبدالرحمن بن عبداللَّه بن عتيق حضرمى را به عنوان وزير خود معين كرد . « 4 » او در انجام كارهاى خلاف ، ظالمانه‌ترين رفتار را داشت « 5 » و اين به شهرت خوب امير لطمهء بسيار زد .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n( 3 ) . همان ؛ عنوان المجد فى تاريخ نجد ، ج 1 ، ص 32 .\r\n( 4 ) . من در مطالعات خود به مورد وزارت پيش از اين دوره برنخورده‌ام . بسا اين از ابتكارات حسن باشد .\r\n( 5 ) . در بارهء ابن عتيق و كارهاى ظالمانهء وى بنگريد : منائح الكرم ، ج 3 ، صص 435 - 443 . در آنجا قصيده‌اى در شش صفحه در شرح قبايح و مظالم ابن عتيق آمده است . « ج »\r\n","page_name":" 421 ","page_number":421},
  {"content":"\r\n\r\nابن عتيق توانست امير را فريب داده ، چنان موقعيت خود را نزد وى استوار كند كه به او اطمينان كرده ، از اين طريق بر امور تسلط يابد و هر كارى كه مىخواهد انجام دهد .\r\nشريف حسن هيچ نوع شكايتى را در بارهء وى نمىپذيرفت و فرامين او را نقض نمىكرد .\r\nدر بارهء وى گفته‌اند كه به تصرّف اموال مردگان از اهالى و حجاج مىپرداخت و وراث آنان را از ارث محروم مىكرد . او اين كار را با انجام حيله‌هاى شرعى و با استفاده از برخى از كارگزاران دستگاه قضايى انجام مىداد و آنان نيز نمىتوانستند با وى مخالفت كنند . او براى همين مقصود ، مهرهاى برخى از قاضيان مكه و نواب آنان را كه درگذشته بودند ، نگاه داشته بود . زمانى كه يكى از ثروتمندان مكه مىمرد ، دعواى خود را داير بر بدهى آن ميت مطرح مىكرد ، بدهىاى كه تقريباً تمام اموال آن ميت را در بر مىگرفت .\r\nسپس يكى از كتّاب محكمه را بر آن مىداشت متنى براى اين كار بنويسد و آن را با مهرهايى كه از پيش داشت و به نام قاضيان سابق بود ، مهر مىكرد . سپس از عبدالرحمن محالبى - كه بسا از كاتبان محكمه بود - مىخواست تا به خط همان قاضى نامش را زير مهر بنويسد . سپس كسانى را وادار مىكرد تا به عنوان شهود امضا كنند كه طبق معمول دايىهاى او على بن جاراللَّه و عبدالقادر بن جاراللَّه بودند . سپس با عبارت رسمى « تأملت هذه الحجّة فوجدتها مسدّدة » آن را تأييد مىكرد . آن وقت محمد بن عبدالمعطى طبرى و عموزاده‌اش صلاح الدين بن ابىالسعادات طبرى و احمد بن عبداللَّه حنبلى آن را شهادت مىدادند . بدين ترتيب يك حجّت شرعى به دست مىآورد كه به كمك آن مىتوانست بر اموال متوفّا تسلّط يابد . برخى از مردم اين حجّت را مىخواندند و اسلوب فريبكارانهء آن را مىشناختند ، اما از اعتراض عاجز بودند . « 1 »\r\nيك بار ابن عتيق از يكى از روميان كه نامش خضر افندى بود خواست تا شهادت زورى در ادعاى او براى غصب يك خانه بدهد . خضر افندى كه مردى صالح بود نپذيرفت . ابن عتيق كينهء او را به دل گرفت تا آن كه زمانى توانست در مجلس امير بر ضد وى توطئه كرده او را قانع كند كه وى بر ضد حكومت امير فعاليت مىكند . ابن عتيق به امير\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 422 ","page_number":422},
  {"content":"\r\n\r\nگفت كه او به امراى رومى در بارهء او نامه نوشته و در اين نامه امير را به ظلم و ستم متهم كرده است . سپس به امير توصيه كرد تا او را از آن سرزمين دور كند و آن قدر در اين باره اصرار كرد تا موافقت امير را گرفت .\r\nسپس به سرعت حكم را به اجرا گذاشت و به او مهلت نداد تا كار املاكش را تصفيه كند . هنوز از مكه دور نشده بود كه اموال وى را تصرّف كرد و بهترين‌ها را براى خود برداشت و اين بعد از آنى بود كه وسائل متعلق به او را در مزايدهء آشكار به فروش گذاشت . وقتى اين خبر به خضر افندى رسيد ، همانجا سكته كرده مرد . « 1 »\r\nچنين است كه گاه روزگار مىكوشد به شهرت مردى كه منصب امارت مكه ، چنان حاكمى را در عدل و مروت جز اندك به خود نديده ، آسيب برساند و زمينه را چنان مهيّا سازد كه روزگار درخشان او را بسيار تيره و تار بنماياند .\r\nواقعيت آن است كه شريف حسن به سبب برجستگى شگفتش در روزگار چنان بود كه در شمار كسانى قرار گرفت شهرت به عدل و نصفت دارند و البته در تاريخ اندكند . اما اين امر ، مسؤوليت او را در بارهء تجاوزى كه وزير او در حكومت و ادارهء امور مردم داشت ، كم نمىكند . اى كاش مىتوانستم مانند يك مورّخ و با توجه به سيرهء پاك او ، عذرهايى را براى او دست و پا كنم و اين مسأله را به ترس رعايا برگردانم كه از رساندن واقعيت قضايا آن هم به موقع ، به شريف كوتاهى مىكردند ، اما با اين حال اين امر هم مسؤوليت را از دوش شريف بر نمىدارد ، زيرا حتى افراد شجاعى كه بتوانند به بيان حقيقت بپردازند ، باز از سرنوشتى كه خضر افندى گرفتارش شد ، در امان نبودند .\r\nسرنوشت شومى كه خضر افندى دچار آن شد ، اشاره به آن دارد كه ارتباط و پيوند شريف حسن با رعايا به رغم آن كه وى دوستدار عدالت و به آن مشهور بود ، بر يك بستر نرم و آرام نبوده است . به طورى كه رعاياى دل و جرأت‌دار هم كه مىتوانستند حقايق را به او بنمايانند ، قادر نبودند فضاى امنى در اطراف خود داشته باشند تا آنان را برابر شرّ و شور اقويا حفظ و حراست كند .\r\n\r\n\r\n","description":"","footnote":"\r\n( 1 ) . تاج تواريخ البشر ، حضراوى ، خطى .\r\n","page_name":" 423 ","page_number":423},
  {"content":"\r\n\r\nاگر شريف حسن زمينه را براى حقيقت نمايى رعايا باز مىگذاشت و آنان را براى استفاده از حصن حصين خود برابر توطئه‌ها رها مىكرد ، چنان نبود كه دست كم ميان عموازدگانش از اشراف يا ديگر اعيان و حتى از اهالى انسان زنده‌اى نباشد . زيرا وجود زندگان در اين اصناف ، به خصوص با وجود حصنى كه امنيتشان را تأمين كند ، امرى طبيعى و عادى است .\r\nبنابراين ، شريف حسن ، برابر خطاهاى وزير خود مسؤول است و اين البته براى ما سخت است كه صفحات تاريخ زندگى او را با چيزهايى كه با سجاياى عالى و شهرت او به عدالت منافات دارد ، سياه كنيم .\r\nمؤيد ما در اين مطالب آن است كه به رغم آن كه شريف حسن اين فرصت را در اختيار رعاياى خود نگذاشت تا با استفاده از حصن امن او حقايق را آشكار كنند ، به محض آن كه فرزندش ابوطالب خبر مرگ پدرش را شنيد ، دستور داد تا ابن عتيق را دستگير كرده ، به زندان بيندازند . « 1 »\r\nشرح حال نويسانِ ابوطالب ، او را فردى با جرأت معرفى كرده‌اند . به همين جهت او كسى نبود كه نسبت به كارهاى زشت ابن عتيق آرام نشسته ، كار را به روزى كه به حكومت برسد ، واگذارد ، جز آن كه از روشن كردن ماجرا براى پدرش عاجز بود . همين عجز پسر ، برابر پدر در چنين امرى نشان از فاصله‌اى دارد كه ميان شريف حسن و اطرافيانش بوده است ، چه رسد به رعايايى كه دور تر بودند .\r\nشريف حسن تا سال 1010 حكومت كرد تا آن كه در اين سال براى جنگ راهى نجد شد ، اما در جايى كه به آن قاعيه گفته مىشد و مسافت ده روز راه شتر تا مكه داشت ، در سوم جُماداى اوّل درگذشت . جنازهء او را روى قاطرى گذاشته به مكه آوردند و پس از مراسم طواف كعبه براساس سنت اشراف ، او را به خاك سپردند . « 2 »\r\nزمانى كه برخى از فرزندان او مرگ وى را در عصر چهارشنبه نزديك\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . إفادة الأنام ، خطى .\r\n","page_name":" 424 ","page_number":424},
  {"content":"\r\n\r\nديدند ، اسب‌هايى را ميان منازل راه مكه آماده كردند تا مانند اسبِ بريد در كار انتقال جسد شريف حسن آماده باشند . زمانى كه در شب پنج شنبه درگذشت ، به سرعت به انتقال جسد پرداختند و هنوز نيمه شب شنبه نشده بود كه به مكه رسيدند . « 1 »\r\n\r\nابوطالب بن حسن\r\nزمانى كه شريف حسن درگذشت ، خبر آن را به ابوطالب كه آن زمان در جايى به نام مبعوث « 2 » در يكى از قراى نجد بود ، رساندند . او به سرعت حركت كرد و همزمان با رسيدن جنازه به مكه او هم به آنجا رسيد و در مراسم دفن پدر شركت كرد و پس از آن بود كه نداى امارت او را در شهر سر دادند .\r\nدر نامه‌اى كه براى امارت او نوشته شده بود ، آمده بود : تا آگاه باشد هر آن كه چشمش را با سرمهء منشور كريم ما زينت داده و آن كس كه گوشش را به لؤلؤهاى درخشان لفظ ما آرامش داده ، آن كه امارت اين ناحيه و آنچه از سپاه در آن است و آنچه از صغير و كبير در آنجا هست ، به سيد شريف ابوطالب واگذار شده است - تا آنجا كه\r\n\r\n\r\n","description":"","footnote":"\r\n( 1 ) . شايد جايى كه حسن در آن درگذشت ، همان افاعيه باشد كه در نزديكى سوارقيه است ، جايى در هفت منزلى شمال شرق مكه . اما قاعيه ، بيش از 590 كيلومتر با مكه فاصله دارد و آوردن جنازه از آن جا ظرف دو روز ممكن نيست . عاتق : بايد توجه داشت كه در چاپ‌هاى پيشين فاعيه آمده بود . « ج » : در منائح الكرم ، ( ج 3 ، ص 57 ) نيز فاعيه آمده و در پاورقى به نقل از برخى از منابع ، الرفاعيه ضبط شده است . سنجارى مىگويد كه وقتى وى در سال 1010 درگذشت او را در قبرستان معلات دفن كردند و قبّه‌اى روى قبر او ساختند . ( همان ، ص 508 ) . عبدالمطلب بن حسن بن ابى نمىهم در سال 1010 درگذشت و او را كنار قبر پدرش شريف حسن دفن كردند ( همان ، صص 519 - 520 ) . برادرش شريف ابوطالب هم كه امير مكه شده بود پس از دو سال و اندى عمارت در سال 1012 درگذشت و او را هم در معلات دفن كردند . سنجارى مىنويسد كه قبر او زيارتگاه است و براى او نذر هم مىشود و سادات بنوالحسن به قبرش ملتجى مىشوند . ( همان ، ص 523 ) . « ج »\r\n( 2 ) . صحرايى است كه در آنجا كشاورزى و آب هست و وادى عرج و مهيد به آن‌جا مىرسد و در پايين وادىهاى طائف‌قرار دارد و راه طائف در شصت كيلومترى ، آن را قطع مىكند ( بنگريد : معجم معالم الحجاز ) . اين منطقه ، از نجد نيست ( عاتق ) .\r\n","page_name":" 425 ","page_number":425},
  {"content":"\r\n\r\nمىگويد : - خداوند با كليدهاى سر ، درهاى بسته را باز كرد . . تا آخر . « 1 »\r\nهمان گونه كه گذشت ، ابوطالب به سرعت ابن عتيق وزير پدرش را دستگير و زندانى كرد . ابن عتيق لحظه‌اى از غفلت زندانبان خويش استفاده كرده « جنبيته » او را دزديد تا به وسيلهء آن خودكشى كند . نگهبان دريافت و آن را از دست او گرفت . زمانى كه امير از اين كار او آگاه شد ، دستور دارد تا « جنبيته » را به او بدهد و بگويد اگر قصد خودكشى دارى چنين كن و روح خود را به جهنم بفرست ! او هم خودكشى كرد . جسدش را بدون غسل و نماز در حفره‌اى در راه جدّه انداختند و مردم نيز گرد آورده شده ، آن جنازه را سنگباران كردند . « 2 » شعرا به هجو او پرداختند و در اين باره فراوان گفتند كه از آن جمله اين است :\r\n أشقى النفوس الباغية * ابن عتيق الطاغية\r\nنار الجحيم تعوّذت * منه وقالت ماليه « 3 » \r\nشقىترين انسان‌هاى تجاوزگر ، همين ابن عتيق طاغى است كه آتش جهنم هم از آن به خدا پناه برده و مىگويد اين ديگر چيست .\r\nابن عتيق در كنار باب العتيق زندگى مىكرد و باب ابن عتيق منسوب به اوست كه بعدها عامّهء مردم آن را عوض كرده ، باب العتيق ناميدند . به نظر مىرسد ابوطالب از كارهاى زشت وزير پدرش سخت متأثر بود و اين سبب شد تا خود وزيرى انتخاب نكرده و ارتباط مستقيم خود را با اهالى حفظ كند و حاجبى در ميان نباشد . به همين جهت ، در دوران امارتش ، بهترين رفتار را داشت و توانست دست مفسدان را كوتاه كرده ، عدالت را در همه جاى سرزمين خود بسط دهد و ميان مردم به تديّن و تقوا و تواضع شهرت يابد .\r\n\r\n\r\n","description":"","footnote":"\r\n( 1 ) . در اينجا يك جملهء ديگرى هم مؤلف آورده كه به دليل نامفهوم بودن ، خودش علامت « كذا » در پايانش گذاشته است . « ج »\r\n( 2 ) . خلاصة الكلام ، ص 62 .\r\n( 3 ) . إفادة الأنام ، خطى .\r\n","page_name":" 426 ","page_number":426},
  {"content":"\r\n\r\nمع الاسف عمر او طولانى نبود و در سال دوم حكمرانىاش زمانى كه از نبردى در نواحى بيشه باز مىگشت ، درگذشت . محل درگذشت او قريه‌اى به نام عش و تاريخ آن دهم جُمادىالثانى سال 1012 بود . جسد او را روى قاطرى گذاشته ، به سوى مكه حركت دادند . « 1 » اما چون امكان حركت ميسّر نشد ، آن را روى تخت روانى قرار داده و آن را روى شتر گذاشتند . امارت او حدود دو سال بود . « 2 »\r\n\r\nامارت ادريس بن حسن\r\nابوطالب از خود فرزندى باقى نگذاشت تا امارت را پس از وى عهده‌دار شود . اهل حل و عقد مكه اجتماع كرده و ادريس بن حسن كه برادر ابوطالب بود را به امارت نشاندند و دو نفر يكى برادرش فهيد و ديگرى محسن پسر حسين ( برادر حسن ) را به همان سبك شراكت كه ميانشان جريان داشت ، در مقابل گرفتن يك چهارم درآمد مكه ، شريك او كردند . در اين وقت تمامى حجاز داخلى زير سلطهء آنان بود . « 3 »\r\nوقتى از اهل حل و عقد سخن مىگوييم ، نبايد معناى گستردهء آن به ذهن بيايد بلكه مقصود ما از اصحاب حل و عقد در مكه ، همين اشراف مكه از نزديكان حاكم بودند .\r\nاشراف ، نتيجهء انتخاب خود را به دربار عثمانى نوشتند و سلطان نيز اين انتخاب را تأييد كرد . ادريس مردى با هيبت بود و بيش از چهارصد غلام داشت و طرفداران زيادى در\r\n\r\n\r\n","description":"","footnote":"\r\n( 1 ) . قبرى كه در قبرستان معلات به ابوطالب ، عموى رسول خدا صلى الله عليه و آله شهرت دارد ، در واقع متعلّق به همين ابوطالب بن‌حسن بن ابى نمى است . چنان كه قبر عبدالمطلب در كنار آن هم از آنِ عبدالمطلب بن حسن بن ابىنمى است . اين دو قبر به دليل آن كه در كنار قبر منسوب به حضرت خديجه عليها السلام بود ، بعدها به خطا چنين مشهور شد كه متعلق به عمو و جد پيامبر صلى الله عليه و آله است . فاسى ( م 832 ) با اشاره به اين كه در روزگار وى مردم جنازه‌هاى خود را در شعب سمت چپى در معلات دفن مىكنند مىنويسد : و اين شعب همان است كه بر اساس آنچه گفته مىشود ، قبر ام‌المؤمنين خديجه در آن‌جاست . الزهور المقتطفه ، ص 104 . وى در آنجا هيچ اشاره‌اى به اين كه قبر ابوطالب يا عبدالمطلب در آنجا باشد ، ندارد . « ج »\r\n( 2 ) . خلاصة الكلام ، ص 62 .\r\n( 3 ) . همان .\r\n","page_name":" 427 ","page_number":427},
  {"content":"\r\n\r\nاطرافش بودند .\r\nفهيد هم در وجاهت و داشتن طرفدار كمتر از او نبود . وقتى مىنشست ، ترك‌ها در چپ و راست او مىنشستند . وى شمارى تيرانداز با تفنگ هم در اطرافش داشت و مانع از نهب و دزدى آنان نمىشد ، به همين جهت ضرر و زيان آنان فراوان بود و همين امر سبب اختلاف ميان او با ادريس شد . اين امر به تدريج به جايى رسيد كه او در وجاهت به سطحى رسيد كه به رقابت با برادرش پرداخت . عامل سومى هم براى اختلاف پديد آمد و آن اين كه فهيد مىخواست شيخ اكمل قطبى را به قضاوت منسوب كند كه ادريس با وى موافقت نكرد و اختلاف ميان آنان بالا گرفت . « 1 »\r\nچنين مىنمايد كه ادريس از جمله افرادى بود كه خود را بر اطرافيانش تحميل مىكرد و آنان از وى حرف شنوى داشتند . « 2 » گفته‌اند كه ادريس پيش از اين با برادرش محسن درگير بود و او هم خشمگين ، وى را ترك كرده به يمن رفت . زمانى كه ادريس با فهيد درگير شد ، از رفتارش با محسن پشيمان شده ، به او نوشت برگردد و جاى فهيد را برابر دريافت ربع غلات مكه بگيرد و باقى آن از آن ادريس باشد . محسن پذيرفت و در سال 1019 به مكه بازگشت . با بازگشت وى ، فهيد به سرزمين تركان رفته به عثمانىها پناهنده شد . اما عثمانىها از دخالت در اين كار خوددارى كردند و فهيد مانند يك تبعيدى ميان آنان زندگى كرد تا آن كه در سال 1021 مرد . « 3 »\r\nادريس سالها در منصب امارت باقى ماند و جنگ‌هايى در نواحى شرقى داشت ، به طورى كه سپاهيانش‌به احساء هم رسيدند و برابرِ در قبله‌اى آن شهر خيمه زدند . در آنجا با برخى از عموزادگان خشمگين خود ازاولاد عبدالمطلب گردآمد و مصالحه كرد . والى احساء هم از طرف ترك‌ها به استقبال آمد و آنان را به ميهمانى چند روزه فرا خواند كه نپذيرفتند و بازگشتند . « 4 » اندكى بعد ميان ادريس و محسن ( پسر برادرش ) اختلاف پيش\r\n\r\n\r\n","description":"","footnote":"\r\n( 1 ) . خلاصة الكلام ، ص 62 .\r\n( 2 ) . إفادة الأنام ، خطى .\r\n( 3 ) . همان .\r\n( 4 ) . خلاصة الكلام ، ص 25 .\r\n","page_name":" 428 ","page_number":428},
  {"content":"\r\n\r\nآمد و اشراف چنان دريافتند كه ادريس در حق محسن ستم كرده و هيچ رأى او را محترم نمىشمارد . به همين دليل در حمايت از محسن ، برابر عمويش متفق شدند . گردآورى اين اشراف بر عهدهء يكى از بزرگان اشراف و صاحبان رأى آنان احمد بن عبدالمطلب بن حسن بود كه به انقلابى عليه ادريس تبديل شد .\r\nگفته‌اند كه از عوامل اين انقلاب آن بود كه مطالبات بردگان ادريس از او زياد شد و احمد بن يونس وزير او در برخورد با آنان رعايت انصاف را نمىكرد . ادريس هم غافل از اين وضعيت بود . در اين ميان شريف محسن تلاش كرد تا چشمان عمو را باز كند ، اما نتوانست و همين سبب انقلاب و اعلان جنگ شد .\r\nدر حالى كه خيابان‌ها مملو از جماعت اشراف بود و آنان با بردگانشان سوار بر اسب‌ها بودند ، خبر سقوط ادريس و نصب محسن را دادند . احمد بن عبدالمطلب خود در رأس انقلابيون ، با شمشير كشيده به تهديد مخالفانش از ياران ادريس مىپرداخت .\r\nجنگ يك روز به درازا كشيد ، به طورى كه آشوب تمامى مكه را در بر گرفته بود و البته در همان حال نمازها در مسجد الحرام در وقت خود برگزار مىشد و بازارها هم مفتوح بود . « 1 »\r\n\r\nامارت محسن بن حسين\r\nدر اين وقت ، زينب خواهر ادريس نزد وى آمد و او را غمگين و نااميد يافت ، پس به وى گفت : تا وقتى حكومت در اختيار پسر برادر توست ، جاى حزن و اندوه نيست .\r\nرأى او را بپذير ، درخواست صلح كن و از او مهلت بخواه تا دو ماه در مكه بمانى و چهار ماه در باديه . آنان پيشنهاد ادريس را قبول كردند . وى بعد از آن مهلت در محرم سال 1034 پس از آن كه از شدّت بيمارى در ملحفه‌اى پيچيده شده بود و طواف كرد ، از مكه بيرون رفت . در اين وقت ، ماجرا را به دربار عثمانى نوشتند و تأييد محسن را درخواست كردند كه مورد موافقت قرار گرفت .\r\n\r\n\r\n","description":"","footnote":"\r\n( 1 ) . همان ، ص 25 .\r\n","page_name":" 429 ","page_number":429},
  {"content":"\r\n\r\nادريس براى دو ماه دور از مكه در مكانى به نام ياطب « 1 » در نزديك جبل شمر ماند و همانجا درگذشت . « 2 » امارت وى 22 سال بود و زمانى كه خبر درگذشت وى به مكه رسيد ، شريف محسن اجازه داد نماز ميت غايب بر وى در مسجد الحرام اقامه شود .\r\n\r\nيك اقدام ظالمانه\r\nدر اين سال [ 1033 
  ] ، اقامهء خطبهء نماز عيد فطر براى اولين بار بر عهدهء زين‌العابدين طبرى فرزند امام عبدالقادر شافعى قرار گرفت . پيش از آن پدرش مسؤوليت اين كار را داشت . قاعده چنين بود كه خطيب سفره‌اى « 3 » در خانه‌اش براى ميهمانانش براى پس از نماز عيد آماده مىكرد . امسال كه تدارك آن سفره را در روز ماه آخر رمضان ديده بود ، به ناگهان خبرى آمد كه خواندن خطبه بايد به امام حنفىها كه مذهب شايع در بلاد ترك بود ، انتقال يابد . اين خبر كه به پدر زين‌العابدين رسيد ، تلاش كرد تا پيش از آن كه خبر به فرزندش برسد ، تصميم را عوض كند و به همين جهت با وزير مصطفى سيورى مذاكره كرد كه قرار شد او با وزير حيدر پاشا كه اين دستور را داده بود گفتگو كند . عبدالقادر شامگاه آن روز در حالى به خانه رسيد كه فرزندش همه چيز را آماده كرده بود . وقتى خبر تغيير خطيب را به امام عبدالقادر دادند ، فريادى زد و روح از تنش پرواز كرد . در اين شرايط خطيب حنفى به منبر رفت در حالى كه جسد خطيب شافعى چند قدم آن طرف‌تر منتظر نماز ميّت بود . « 4 » و حكام در راه كمك به مذهبِ مورد حمايت خود اينچنين از خود رفتار ظالمانه نشان مىدادند .\r\nمحسن مدت سه سال حكومت كرد . چنين به نظر مىرسد كه وى در ادارهء امور\r\n\r\n\r\n","description":"","footnote":"\r\n( 1 ) . از آب‌هاى اطراف حائل ، و از آب‌هاى متعلق به طى ( بنگريد : صحيح الأخبار ، محمد بن بلهيد ، ج 4 ، ص 248 ) .\r\n( 2 ) . عنوان المجد ، ج 1 ، ص 35 .\r\n( 3 ) . در اصطلاح محلى آن را « سماط » گويند .\r\n( 4 ) . خلاصة الكلام ، ص 67 ؛ منائح الكرم ، ج 3 ، ص 616 . چندين قصيدهء بلند در ستايش امام عبدالقادر طبرى شافعىدر منائح الكرم ( ج 3 ، ص 618 - 638 ) آمده است . متن خبر در تاريخ مكه سباعى قدرى مبهم بود و ما آن را بر اساس آنچه در منائح آمده بود اصلاح كرديم . « ج »\r\n","page_name":" 430 ","page_number":430},
  {"content":"\r\n\r\nفردى ضعيف بود و بيش از آن كه اهل شدّت و درايت در ادارهء امور باشد ، تمايل به كنار آمدن و مصالحه داشت .\r\nگويند كه يكى از واليان ترك در مسير رفتن به يمن كه محل كارش بود ، به جدّه وارد شد . در آنجا كشتى او در نزديك ساحل غرق شد . وى از نايب شريف حسين در جده خواست تا غوّاصانى را بفرستد تا وسائل او را از زير آب درآورند . او كسانى را فرستاد ، اما غواصان توفيقى به دست نياوردند . آن والى ترك كه تصور كرد نايب به آنان چنين اشاره‌اى كرده ، نايب را به دار آويخت . مسلماً اگر اجداد محسن با آن قدرت و شوكت بودند ، يك والى ترك جرأت اقدام چنين كارى را نمىكرد .\r\nدر اين وقت ، احمد بن عبدالمطلب - رهبر انقلابى كه بر ضد ادريس به راه افتاد و در آن به محسن كمك شد - با استفاده از ضعف محسن و پاكى او ، به تدريج بر امور تسلط يافت و از محسن به عنوان وسيله‌اى براى رسيدن به اهداف خود استفاده مىكرد . اما اين رويه بيش از سه سال به طول نينجاميد ، چرا كه عموزادگانش از اشراف ، به تدريج به آگاه كردن محسن نسبت به اعمال احمد پرداخته ، برابر او به وى مشورت مىدادند تا آن كه وى را بيدار كردند و او بر استقلال رأى خود تأكيد ورزيد . احمد احساس كرد كه بايد برخورد شديدترى داشته باشد تا بتواند امور را بر وفق مراد پيش ببرد . هنوز كارش را آغاز نكرده بود كه اوضاع بحرانى شد .\r\nدر همين وقت بود كه ماجراى نايب شريف در جده پيش آمد و آن والى ترك جرأت يافت تا نايب شريف را به دار بياويزد . شريف احمد تلاش كرد تا از اين ماجرا نهايت استفاده را ببرد . بنابراين به جده رفت و با والى ترك تماس گرفت و او را چنين فريب داد تا در بازار اعلام كند كه همراه خود فرامينى در عزل شريف محسن و نصب شريف احمد دارد . او هم ترديد نكرد و اوضاع كاملًا به هم ريخت . در اين وقت محسن همراه با يارانش براى روبرو شدن با فتنه‌گران عازم جدّه شد ، اما هنوز مكه را ترك نكرده بود كه شريف مسعود پسر ادريس ، پشت سر او سر به شورش برداشت تا انتقام پدرش را بگيرد . بسا او با احمد نيز متفق شده بود . وقتى شريف محسن خبر وى را شنيد به مكه بازگشت و ميان او و شريف مسعود نبردى درگرفت . ياران شريف محسن احساس كردند\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nميان دو دشمن - يكى در مكه و ديگرى در جدّه - گرفتار شده‌اند . خبر نزديك شدن سپاه شريف احمد از جدّه را هم از پشت سر شنيدند ، پس از اطراف محسن متفرق گشتند .\r\nمحسن نيز كه وضع را چنين ديد به يمن گريخت . اين وقايع در سال 1037 رخ داد . وى يك سال پس از آن در يمن درگذشت و در صنعا مدفون گشت و در آنجا براى وى قبّه‌اى ساخته شد كه او را زيارت مىكردند . « 1 »\r\n\r\nاحمد بن عبدالمطلب\r\nشريف احمد در روز هفدهم رمضان سال 1037 پيروزمندانه وارد مكه شد و خود را امير ناميد . سپس اين مطلب را براى خليفهء عثمانى نوشتند و او هم آن را تأييد كرد .\r\nامير جديد ، سياست تندروانه و زورگويانهء خود را بر اساس همان روشى كه پيش از آن در برپايى انقلاب و شورش داشت ، ادامه داد . او كه احساس كرد مردم مكه سياست سلف او را بيشتر مىپسندند ، شروع به برخوردهاى سخت با آنان كرده ، با انواع شكنجه‌ها و زندان و تبعيد و قتل براى استوار كردن حكومتش به رويارويى با مردم پرداخت .\r\n\r\nقتلِ شيخ مرشدى ، قشاشى و بدوى\r\nيكى از مهم‌ترين كسانى كه به دست او از بين رفت ، مفتى وقت مكه ، شيخ عبدالرحمن مرشدى بود كه شريف دستور داد وى را زندانى كرده ، در غل و زنجير نگاه دارند . داستان از اين قرار بود كه احمد به خواستگارى دخترى به نام سلطانه فرزند على شهاب رفت . دختر را به او ندادند و به عقد ديگرى در آوردند . وقتى شيخ عبدالرحمن سر سفرهء عقد آمده بود ، « 2 » در خطبه گفته بود : الحمد للَّه‌الذي أوعز سلطانه و أدحض شيطانه . شريف دريافت كه شيخ به او تعريض مىزند .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . مزرعه‌اى در مرظهران در شمال حديبيه ، نه با فاصلهء زياد ، هست كه به آن مرشديه گفته مىشود . گفته مىشود كه اين‌مزرعه متعلق به آل مرشدى بوده است ( عاتق ) .\r\n","page_name":" 432 ","page_number":432},
  {"content":"\r\n\r\nروايت ديگر آن است كه وقتى شريف احمد بر خانهء « السعاده » تسلط يافت ، كاغذى به خط شيخ مرشدى به دست آورد كه در آن وجوب قتال با احمد را به خاطر ظلم و ستم تأييد كرده بود . صرف نظر از درستى يا نادرستى اين مطلب روشن بود كه شيخ مرشدى از اطرافيان محسن بر ضد احمد بود و احمد در صدد گرفتن انتقام شخصى از او و امثال او از ياران شريف محسن بود .\r\nاحمد همچنان او را در زندان نگاه داشته ، دستور مىداد كه هر ماه يك بار او را نزدش بياورند ، در حالى كه در غل و زنجير بود و قصدش آن بود تا وى را تحقير كند . شيخ در يكى از اين دفعات اين اشعار را خواند :\r\nعزيز را ذليل نكن حتى اگر تو از جايگاه بلندى برخوردار هستى .\r\nكسى كه عزيز كريم است با تعدى بر عزيز كريم از قدر و مرتبتش مىكاهد .\r\nاحمد از خواندن اين اشعار بسيار خشمگين شد و به رغم آن كه برخى از اطرافيان خواستند عذرهايى براى شيخ بياورند ، احمد گفت : هدف او بقيه ابيات اين قصيده است آنجا كه آمده :\r\nشراب ولع آن دارد تا با تير نجس و حرامى خود به عقول تيراندازى كند .\r\nاو با اين شعر خواسته است خود را عقل و مرا خمر نشان دهد . سپس دستور داد تا وى را به زندان باز گرداندند . اين گذشت تا آن كه خبر رسيد كه امير حج براى جنگ با احمد وارد شده است . در اين وقت وى به سرعت دست به كار شد و دستور خفه كردن او را در زندان داد . « 1 »\r\nكارهاى شريف احمد سبب پديد آمدن بحران در مكه شد و آشوب به ميان رجال قبايل بازگشت . پس از آن بود كه امنيت از بين رفت و سپاهيان احمد به شكستن حرمت خانه‌هاى اشراف مشغول گشته ، داخل شدن در مسجد را با كفش‌هايشان روا شمردند .\r\nشيخ محمد بن علان صديقى شافعى گويد : يكى از سپاهيان در حالت مستى وارد مسجد شده ، به حجر الاسود آسيب رساند . خواستم تأديبش كنم كه همراهانش به دفاع از او\r\n\r\n\r\n","description":"","footnote":"\r\n( 1 ) . تفصيل اين گزارش را بنگريد در : منائح الكرم ، ج 4 ، صص 10 - 11 ، 23 - 24 . « ج »\r\n","page_name":" 433 ","page_number":433},
  {"content":"\r\n\r\nبرخاسته مانع شدند . « 1 » من از آن وحشت دارم كه در برخى از اين موارد كه نقل مىكنم ، افراطهايى صورت گرفته باشد كه در اصل ، برگرفته از شايعاتى است كه آن زمان بر سر زبان‌ها افتاده بود و مورّخان آنها را بدون دقت ثبت كرده‌اند .\r\nبه طور كلى بايد گفت كه احمد در اين برخوردهاى خشن خود حتى همنشينان و نزديكانش را هم استثنا نكرد . از جمله احمد قشاشى « 2 » و محمد مقدّسى جانشين سيد احمد بدوى « 3 » و ديگر زبدگان را هم زندانى كرد .\r\nزمانى ، شيخ جمال محمد باقشير كه از علماى مكه بود ، قصد خروج از مكه را به سمت محل كوچ خود داشت . در اين وقت امير احمد را ديد كه همراه با موكب خود از عمره باز مىگشت . وى رقعه‌اى نوشت و آن را به عابرى داده به او گفت كه آن را به امير برساند . وقتى آن را به امير داد ، وى آن را در نور شمع كه به جاى مشعل در برابرش در مسير روشن كرده بودند خواند . متن آن اين شعر بود :\r\nريختن خون را حلال مىشمرى و به عمره احرام مىبندى . آن را رها كن و از ريختن خون مردم هم خوددار باشد .\r\nبه خدا سوگند ما تاكنون اين چنين شگفتى نديده بوديم كه كسى چون تو ظالمِ متنسّك باشد .\r\nوى در پى نويسندهء آن رقعه گشت ، اما او را نيافت . « 4 »\r\nاخبار شريف احمد به عثمانىها رسيد و فريادها از آن اخبار به آسمان برخاست .\r\nآنان نيز فرماندهى را با نام قانصوه به سمت وى روانه كردند . اين فرمانده قرار بود به يمن\r\n\r\n\r\n","description":"","footnote":"\r\n( 1 ) . منائح الكرم ، ج 4 ، صص 13 - 14 .\r\n( 2 ) . خاندان قشاقى از خاندان‌هاى بسيار عريق مكه هستند و من فكر مىكنم قشاشيه منسوب به آنهاست .\r\n( 3 ) . سيد احمد بدوى از علماى معروف مكه بود كه در شعب عامر سكونت داشت و در اواخر زندگى به تصوف گرويد و بعدها عقلش را از دست داد ، به طورى كه گاه عريان به خيابان مىآمد . برخى مردم باور به « ولايت » او داشتند . بعدها به مغرب رفت و در بازگشت از مصر ديدن كرد و در طنطا مرد . در آنجا روى قبرش قبه‌اى ساختند كه در حال حاضر مزار مردم است .\r\n( 4 ) . منائح الكرم ، ج 4 ، ص 28 .\r\n","page_name":" 434 ","page_number":434},
  {"content":"\r\n\r\nبرود ، اما مقرر شد ابتدا به مكه رفته شريف احمد را دستگير كند و عموزاده‌اش شريف مسعود بن ادريس را به امارت بگمارد .\r\nقانصوه در سال 1039 به مكه آمد . ابتدا چنان وانمود كرد كه براى انجام حج آمده است . وقتى از مناسك فارغ گشت ، در خيمهء سپاهش ، در بيرون مكه آمادهء رفتن به يمن شد . زمانى كه حجاج از مكه رفتند ، او نيز اعلان كرد كه قصد عزيمت دارد . در همان حال كسى از خدمهء خود از مطوّفين را با نام محمد المياس به سوى امير احمد فرستاد تا به او بگويد كه براى توديع با امير ترك نزد خيمهء او بيايد . وقتى شريف احمد به بيرون مسفله نزديك خيمه آمد ، همراه يارانش او را از خيمه‌اى به خيمه ديگر بردند تا آن كه تنها شده او و اتباعش را دستگير كردند . خبر به سپاه احمد رسيد و آنان سر به شورش برداشتند و آمادهء نبرد شدند . ميان دو سپاه نبردى صورت گرفت و آشوب تمام مكه و اطراف آن را فرا گرفت . قانصوه مصمم بود تا كار را تمام كند ، به همين جهت سر احمد را جدا كرده برابر جنگجويان گرفتند . اندكى بعد امارت مسعود اعلام گرديد و مردم ، اطراف مناديان را گرفته اظهار اطاعت كردند . « 1 »\r\nدر سال 1039 باران فراوانى باريد و سيل در وادى ابراهيم « 2 » سرازير شد ؛ سيلى كم‌مانند كه سطح مسجد را تا نزديك قنديل‌هايى كه آويزان بود پر كرده ، نزديك به يك هزار نفر غرق شدند . همراه باران ، تگرگ زيادى هم آمد كه برخى شور و برخى تلخ بود .\r\nكعبه هم از اين سيل آسيب ديده ، بخشى از ديوار يمانى و شامى تا نزديك درِ كعبه فرو ريخت . « 3 » خليفهء وقت عثمانى سلطان مراد ، دستور بازسازى آن را داد كه شرحش خواهد آمد .\r\n\r\n\r\n","description":"","footnote":"\r\n( 1 ) . منائح الكرم ، ج 4 ، ص 28 .\r\n( 2 ) . اين وادى همان است كه مسجد الحرام در ميان آن واقع شده است . آغاز آن از كوه ثبير اعظم و ثبير احدب و جبال‌طارقى است . از آنجا به بيت اللَّه مىرسد تا آن كه به وادى عرنه در شمال پايان مىيابد . اين وادى ربطى به مر ظهران ندارد ( عاتق ) .\r\n( 3 ) . منائح الكرم ، ج 4 ، صص 65 - 68 .\r\n","page_name":" 435 ","page_number":435},
  {"content":"\r\n\r\n\r\nامارت مسعود بن ادريس\r\nبدين ترتيب امير مسعود بن ادريس بر مسند امارت نشست . وى فردى آرام بود و مردم از حلم و صبورى و پاكى او بهره‌مند بودند . شايد همين روحيهء مسالمت جوى او بود كه سبب شد تا قانصوه دست به برخى از اعمال خشونت‌بار در مكه بزند . هنوز كار مسعود استوار نشده بود كه قانصوه به مؤاخذهء برخى از اهالى پرداخت و اموال بسيارى را مصادره كرد . به نظرم ، مسعود هم اقدامى براى جلوگيرى او نكرد و بسا فكر مىكرد كه در آن حال نيازمند به رفتارى مسالمت‌جويانه با اوست . مسعود به تازگى بر مسند قدرت نشسته بود و خود را نيازمند چنين رفتارى مىديد . در آن سال ، گرانى فراگير و ارزاق كم شد و كار مردم به جايى رسيد كه به جاى گندم ، ارزن مىخوردند و به همين جهت آن سال را سال ارزن ( عام الدخن ) مىناميدند . « 1 »\r\nدر اين وقت ، به دليل گرانى ، يك مريضى عمومى و فراگير كه درد زانو بود ، در مكه پديد آمد . به طورى كه مرد سالم از خانه خارج مىشد اما در حالى كه زانويش بسته شده و امكان ايستادن روى آن نبود ، آن هم در حالى كه هيچ دردى احساس نمىكرد ، به خانه برگردانده مىشد . براى درمان آن از شراب ليمون با شكر استفاده مىكردند ، شرابى كه آن را با همان پوست روى آتش گرفته به دست مىآوردند . « 2 »\r\nقانصوه با استفاده از روحيهء مسالمت جوى مسعود ، دست روى تمامى واردات جدّه گذاشته ، همه را به خزانهء تركى منتقل كرد ، اين در حالى بود كه دولت عثمانى نيمى از آن را از زمان بركات براى امير مكه گذاشته بود .\r\nوضعيت واردات به همين ترتيب بود تا آن كه امارت به زيد بن محسن ، جد امراى ذوى زيد رسيد و او توانست واردات را به امارت مكه باز گرداند كه شرح آن خواهد آمد .\r\n\r\n\r\n","description":"","footnote":"\r\n( 1 ) . منائح الكرم ، ج 4 ، صص 65 - 68 .\r\n( 2 ) . اين بيمارى را در جزيرة العرب ابوالركب گويند و خطرى هم ندارد و داروى آن همانطور كه مورخ ما گفته است ، شراب ليمو و ترنج يا نارنج است .\r\n","page_name":" 436 ","page_number":436},
  {"content":"\r\n\r\nدر اين وقت قانصوه به يمن رفت و مسعود با همان آرامش و عدالت به ادارهء امور پرداخت . وى علاوه بر آن فردى كريم بود ، به علما احترام مىگذاشت و به ادبا جايزه مىداد به طورى كه همهء مردم يك زبان او را ستايش مىكردند . اما حكومت او بيش از يك سال يا كمتر از آن ادامه نيافت و او در 22 ربيع‌الثانى سال 1040 در باغش در معابده درگذشت . و آن باغ معروفى است كه در نزديكى حوض ابوطالب قرار دارد و آن را بستان مسعود مىناميدند . « 1 » بعدها نامش بستان العواجى شد ، زيرا در اختيار دخيل اللَّه العواجى از آل زيد قرار گرفت . « 2 »\r\n\r\nتحريم قهوه\r\nدر اين وقت خوردن قهوه در مكه بسيار فراگير شده بود و تصوّرم بر آن است كه از يمن به آنجا آمده بود . علماى مكه به شدّت با آن درگير شده ، برخى به تحريم آن فتوا دادند و گفته شد كه اين شراب مست‌كننده است . به همين جهت خريدار و فروشنده و طبخ كننده و خورنده ، همه محكوم به شلاق شدند . مردم در پستوهاى خانه‌هاى خود آن را مىخوردند و وقتى مورد حملهء مهاجمان قرار مىگرفتند ، مهاجمان ، آنان را در ميادين عمومى آورده ، ظروف آن را كه از سفال بود ، بر سرشان خرد مىكردند ، به طورى كه خون جارى مىشد . برخى از هول اين ضرب و شتم مىمردند . گاهى هم به زدن شلاق اكتفا مىشد . اما چيزى نگذشت كه اوضاع آرام شد . چندى بعد دوباره اين رفتار شايع گرديد و انتشار يافت « 3 » و صداى عامهء مردم بر اين ظلم و ستم ، بالا رفت .\r\n\r\n\r\n","description":"","footnote":"\r\n( 1 ) . منائح الكرم . ( خطى ) .\r\n( 2 ) . حوض ابوطالب و باغ عواجى در اوايل معابده از سمت مكه قرار دارد . اين دو در جريان توسعهء خيابان معابده و بناى پل حجون در سال 1397 از ميان رفت .\r\n( 3 ) . گويند گياه قهوه را در اوايل قرن دهم هجرى در يمن كشف كردند .\r\n","page_name":" 437 ","page_number":437},
  {"content":"\r\n\r\n\r\nامارت عبداللَّه بن حسن بن ابى نمى\r\nبا درگذشت مسعود ، اشراف تصميم گرفتند تا عموزادهء وى عبداللَّه بن حسن را به امارت بگمارند . وى مردى صالح و بزرگوار و از برجسته‌ترين افراد خاندان ابونمى بود . « 1 » عبادله از اين تيره به نام وى ناميده شدند و آل عون از همين عبادله هستند . « 2 »\r\nنوشته‌اند كه وى از پذيرفتن امارت امتناع مىكرد و حتى در تشييع جنازهء پسر برادرش مسعود هم به همين جهت حاضر نشد . اما چيزى نگذشت كه با اصرار و براى جلوگيرى از خونريزى او را وادار به پذيرش آن كردند . سپس ماجرا را براى دارالخلافهء عثمانى نوشتند كه تأييد شد . « 3 »\r\nدر اين وقت امنيت و آرامش به خاطر امارت وى همه جا را گرفت . او بيشتر شب‌ها به طواف بيت اللَّه مشغول بود و در زمان وى بود كه كار بازسازى بيت اللَّه كه سلطان مراد به آن فرمان داده و همين عمارت فعلى است ، تمام شد . « 4 » بعد از اين در اين باره سخن خواهيم گفت .\r\n\r\nامارت محمد بن عبداللَّه\r\nامارت عبداللَّه يك سال بيشتر به طول نينجاميد و او به نفع فرزندش محمد كناره‌گيرى كرد تا بتواند به عبادت و نماز خود بپردازد ، همچنان كه دلش مىخواست فرزند برادرش محسن هم به فرزندش محمد كمك كند . گذشت كه محسن به يمن گريخت و همانجا مرد . فرزندش زيد در آنجا بود و عبداللَّه پى وى فرستاده او را به مكه دعوت كرد . وقتى آمد ، كناره‌گيرى خود را به نفع محمد اعلام كرد و قرار شد تا زيد بن\r\n\r\n\r\n","description":"","footnote":"\r\n( 1 ) . افادة الانام ، خطى .\r\n( 2 ) . در روزگار ما عبادله در نقاط مختلف بلاد عربى متفرق هستند . شمارى در حضرموت و يمن و اردن هستند . اما شاخهء اصلى در مكه است . حسين بن على رهبر انقلاب عربى در قرن اخير از اين خاندان بود ( عاتق ) .\r\n( 3 ) . إفادة الأنام ، خطى .\r\n( 4 ) . منائح الكرم ، خطى .\r\n","page_name":" 438 ","page_number":438},
  {"content":"\r\n\r\nمحسن هم شريك او باشد . اين اقدام در اول صفر سال 1041 صورت گرفت و خبر آن براى دارالخلافه عثمانى نوشته شد . « 1 »\r\n\r\nخاندان‌هاى بركات ، عبداللَّه و زيد\r\nدر اين وقت امراى مكه به سه خاندان مهم منسوب بودند : فرزندان عبداللَّه يا عبادله كه از فرزندان عبداللَّه بن حسن بن ابى نُمِّى بودند . فرزندان زيد كه فرزندان زيد بن محسن از نوادگان حسن بن ابىنمى بودند . « 2 » و فرزندان بركات كه برادر حسن بن ابىنمىّ بود .\r\nامراى مكه سه قرن و نيم از اين خاندان‌ها بودند تا آن كه با امارت حسين بن على كه از عبادله بود ، حكومت شرفاى مكه پايان يافت كه شرحش خواهد آمد .\r\nاما امير محمد بن عبداللَّه پس از كناره‌گيرى پدرش ، كار امارت براى او و شريك وى زيد بن محسن استوار گشت . با اين حال نام عبداللَّه از خطبه نيفتاد و آن دو تا زمان درگذشت عبداللَّه از وى حرف شنوى داشتند تا آن كه او بعد از چند ماه در باغى كه در آن اقامت داشت و محلش بعد از معابده به سمت منى بود ، در جمادىالثانى همان سال 1041 درگذشت . در اين سال ، اهالى طائف بر ضد اشراف شوريدند و راشد بن بركات بن ابىنمى را كشتند . امير زيد همراه جماعتى از عموزادگانش و نيز گروهى از جنگجويان به سوى طائف رفتند و با شورشيان نبرد كرده ، پيروزمندانه بازگشتند . « 3 »\r\nامارت محمد و زيد با اتحاد و اتفاق تمام ادامه يافت و سلطان عثمانى هم كه در اين وقت « مراد » بود آنان را تأييد كرد ، جز آن كه برخى از چهره‌هاى مبرّز اشراف از اين وضعيت خشنود نبودند و ورود زيد بن محسن را در امارت ، نوعى بچه‌بازى تلقّى كردند . زان پس اين دو ، شاهد برخى از دشوارىهاى تازه بودند و كار امارت آنان يك سال بيشتر به درازا نكشيد . شمارى از اشراف از نزديكان محمد و برخى از برادرانش\r\n\r\n\r\n","description":"","footnote":"\r\n( 1 ) . خلاصة الكلام ، ص 72 .\r\n( 2 ) . شريف مسعود محمد آل زيد ، از بقاياى اين خاندان كتابى در شرح حال حكومت اين خاندان كه با زيد بن محسن از سال 1041 آغاز شده در كتاب تاريخ مكة المكرمة ( قاهره ، 2005 ) به دست داده است . « ج »\r\n( 3 ) . خلاصة الكلام ، ص 72 .\r\n","page_name":" 439 ","page_number":439},
  {"content":"\r\n\r\nبه گوش او خواندند تا زيد بن محسن را از امارت دور كند و از برادرانش كمك بگيرد .\r\nاو به احترام پدرش از اين كار خوددارى كرد و اين سبب دشمنى آنان با او و شريك وى گرديد .\r\n\r\nواقعهء جلاليه\r\nمسؤوليت اين كار را يكى از عموزادگانِ محمد از خاندان بركات بر عهده گرفت .\r\nوى كه معروف به شجاعت و جرأت بود ، نامى بن عبدالمطلب بن حسن بن ابىنمى بود كه خشمگين از دست محمد بن عبداللَّه از مكه بيرون رفت . در آنجا به گروهى از ترك‌ها برخورد كرد كه از دست قانصوه حاكم يمن گريخته بودند و در جايى به نام قنفذه مستقر شده بودند . وى به سرعت نزد آنان رفت و توانست آنان را در كمك به خود در حمله به مكه متقاعد سازد . اين جماعت تا سعديه « 1 » كه تنها چند كيلومتر با جنوب مكه فاصل دارد ، آمدند . سپس به بزرگان مكه اطلاع دادند كه اجازه دهند با آرامش وارد مكه شوند ، اما آنان اجازه ندادند . سپاه ترك‌ها راهى مكه شد و در اين سوى هم محمد و زيد با سپاه خود خارج شدند . دو گروه در قوز المكاسه نزديك مسفله با يكديگر روبرو شدند . در اين وقت سپاه محمد جلو رفته ، نبرد شديدى كردند تا آن كه محمد كشته شد .\r\nبا كشته شدن وى ، مدافعان بازگشته ، برخى جسد او را برداشتند و به مكه آمدند تا دفن كنند . در اين وقت سپاه ترك با فرماندهى نامى با تحرك بيشترى به سمت مكه آمده پيروزمندانه وارد شهر شدند . بدين ترتيب امارت محمد بر مكه پس از شش ماه و بيست و پنج روز پايان يافت . با ورود آنان به مكه ، زيد بن محسن هم به باديه گريخته به سمت بدر و سپس مدينه رفت و در آنجا مستقر شد و اين واقعه را جلاليه ناميدند . « 2 »\r\n\r\n\r\n","description":"","footnote":"\r\n( 1 ) . سعديه ، ميقات يمنىها در يلملم است كه در يك صد كيلومترى جنوب مكه است . اين مرحلهء دوم از حركت‌قافله‌ها بود . در سال 1398 راه باب اليمن در حاشيهء ساحل ساخته شد و مسافران آن كم شدند و تصور مىكنم همانطور كه جحفه ترك شد آنجا هم ترك خواهد شد .\r\n( 2 ) . إفادة الأنام ، خطى .\r\n","page_name":" 440 ","page_number":440},
  {"content":"\r\n\r\n\r\nامارت نامى بن عبدالمطلب\r\nدر اين وقت شريف نامى به عنوان امير مكه معرفى شد و شريف عبدالعزيز بن ادريس كه از عموزادگانش بود با وى شريك گرديد ، مشروط بر آن كه سهمى از درآمد مكه از آن او باشد ، اما نام او بر منبر برده نشود . اين اعلان در 26 شعبان سال 1041 بود .\r\nمكه در اثر اين درگيرىها ، مصايب و دشوارىهاى فراوان ديد ، خانه‌هاى اعيان و بزرگانِ از مجاوران غارت شد و كشتار در بخش مسفله و برخى از نواحى شبيكه ادامه يافت تا آن كه به اجياد و مسعى رسيد . اين پيش از آن بود كه منادى نداى امان سر دهد .\r\nهنوز كار شريف نامى استقرار نيافته بود كه نامه‌اى به دولار آغا شيخ الحرم صنجق « 1 » جدّه نوشت و از او خواست تا جده را به وى تسليم كند و چون نپذيرفت گروهى از سپاه جلالى را به رياست شريكش عبدالعزيز تجهيز كرده ، به سمت جده فرستاد . اين سپاه ، جده را محاصره كرده ، سپس با زور وارد شدند و بسيارى از خانه‌ها و تجارتخانه‌ها را غارت كردند و پس از دستگيرى دولار آغا و اهانت به وى ، او را از جدّه تبعيد نمودند .\r\nدر اين وقت ، عبدالعزيز با سپاه جلالى به مكه برگشت . افراد جلالى ميان خانه‌هاى اشراف و اعيان پراكنده شدند و قرار شد در آن‌جاها بمانند . برخى هم به افساد در بازار پرداختند ، چنان كه شريف نامى هم دستور مصادرهء اموال برخى از تجار را صادر كرد . « 2 »\r\n\r\nامارت دوم شريف زيد بن محسن\r\nشريف زيد آرام نگرفت و در صدد انتقام برآمد . وى يكى از عموزادگانش با نام على بن هيزع را به نمايندگى خود به مصر فرستاد . او در آنجا با برخى از رجال عثمانى ملاقات كرده ، نامهء زيد را كه به تفصيل ، شرح وقايع را داده بود ، به آنان تسليم كرد تا آن را\r\n\r\n\r\n","description":"","footnote":"\r\n( 1 ) . صنجق به فرماندهء يك سپاه هزار نفرى گفته مىشود .\r\n( 2 ) . إفادة الأنام ، خطى .\r\n","page_name":" 441 ","page_number":441},
  {"content":"\r\n\r\nبه خليفه برسانند . چيزى نگذشت كه دستور تجهيز برخى از صنجق‌ها در رأس سه هزار سپاهى از ترك‌ها صادر شد . اين نيرو از راه زمين به ينبع آمد . سپس يك دستهء پانصد نفرى را هم با كشتى فرستادند و به زيد كه در مدينه بود نوشتند كه رهبرى را در دست بگيرد . در ضمن ، خلعت سلطانى هم براى او فرستادند .\r\nوى در نخستين قدم ، خلعت را در حجرهء نبوى پوشيد و سپس به سمت ينبع حركت كرد تا از سپاهيان ترك استقبال كند . آنگاه همراه آنان حركت كرد تا به وادى جموم رسيد . « 1 »\r\nزمانى كه اين اخبار به مكه رسيد ، شريف نامى كسانى از نزديكان خود را اعزام كرد تا اخبارى از اين سپاه براى وى بياورند . در آنجا بود كه سپاه ترك شمارى از آنان را محاصره كرده كشتند و بقيه نيز به مكه گريخته ، اخبار آن را به نامى رساندند و او را از سرانجام جنگ آگاه ساختند و دشوارى كار را به وى گوشزد كردند . او نيز همراه شمارى از يارانش به خارج مكه گريخته ، به سمت شرق رفت . سپاه جلالى هم به دنبالش رفتند تا آن كه به تربه رسيدند و همگى در آنجا متحصن شدند . شريك وى عبدالعزيز هم با يارانش به سوى ينبع گريخت .\r\nمكه در شبانگاه پنجم ذىحجهء سال 1041 در انتظار ورود نيروهايى بود كه در جموم بودند . شريف احمد بن قتاده از اشراف مدينه از آل مهنا هم كه در اين وقت مقيم مكه بود به حراست از شهر و تأمين امنيت حجاج پرداخته ، كسانى را به سوى جموم فرستاد تا به شريف زيد بگويند : مكه خالى از مخالفان و در انتظار آمدن اوست .\r\nدر ششم ذىحجه شريف زيد در موكب بزرگى كه صناجق ترك پيشاپيش آن حركت مىكردند به مكه وارد شده ، تا نزديكى دارالسعاده آمدند . در اين وقت منادى نداى امان سر داد و امارت زيد اعلام شد . « 2 »\r\nحجاج در اين سال مناسك را در آرامش بعد از فتنه‌اى كه به چشم ديده بودند و از آن در هول و هراس بودند ، انجام دادند . چيزى نگذشت كه شريف زيد سپاهى را براى محاصرهء نامى به سوى تربه فرستاد . اين سپاه موفق شد تا نامى و برادرش را اسير كرده ، به\r\n\r\n\r\n","description":"","footnote":"\r\n( 1 ) . الجموم ، بخشى از وادى مرّ « وادى فاطمه » بلكه شهرى است كه امارت وادى و اطراف آن در آن‌جاست و قصبه‌اى از ظهران به شمار مىآيد . ( عاتق )\r\n( 2 ) . إفادة الأنام ، خطى .\r\n","page_name":" 442 ","page_number":442},
  {"content":"\r\n\r\nمكه بياورند . در اين وقت در بازارها جشن پيروزى براى هفت روز برگزار شد . امير زيد فتاوايى از علما براى جواز كشتن اين دو اسير به دست آورده ، آنان را در روشنين جايى برابر مدّعى در آخرين روز محرّم سال 1042 به دار آويخت .\r\nهمچنين بازوهاى كور محمود از پيروان نامى را سوراخ كرده بستند و او را روى شتر در شهر گرداندند و سپس كشتند و سوزاندند و خاكستر آن را بر باد هوا دادند . بدين ترتيب حكومت صد روزهء نامى بر مكه تمام شد . « 1 »\r\nپس از آن امارت شريف زيد استوار شد و قبايل اطاعت خويش را اعلام كردند .\r\nشريف ميان سخت‌گيرى و مسالمت ، راه ميانه‌اى را پيش گرفت و توانست براى مدت زمانى طولانى بر اين شهر امارت كند . در روزگار وى آرامش برقرار شد و ايام حج به ايامى با بركت تبديل گشت . او توانست رضايت مردم را جلب كند و اشراف نيز به رغم آن كه چند خاندان بودند ، از وى در هراس شدند و هيچ كس به دشمنى با او برنخاست .\r\nوى در سال 1043 به جنگ با تيره‌اى از قبيلهء حرب رفت و توانست آنان را سركوب كرده ، به اطاعت وادارشان كند . « 2 »\r\n\r\nوباى اسبى\r\nدر اين سال ، اسب‌هاى مكه چندان به هلاكت رسيدند كه جز يكى باقى نماند كه از آن به عنوان مركب امير استفاده مىشد و ساير اشراف بر الاغ سوار مىشدند . « 3 » در بيستم ذىحجهء سال 1043 ميان بردگان امير و حجاج مصرى در نزديكى وضوخانهء حنفيات الماء در هنگام ورود درگيرى پيش آمد كه به جنگ كشيد . مصرىها از توپى كه نزديك محل آب گذاشته بودند ، كمك گرفتند . چيزى نمانده بود كه اين نزاع به يك جنگ تمام عيار تبديل شود كه شريف زيد پادرميانى كرده ، با تلاش خود غائله را تمام كرد . « 4 »\r\n\r\n\r\n","description":"","footnote":"\r\n( 1 ) . تاج تواريخ البشر ، حضراوى ، خطى .\r\n( 2 ) . خلاصة الكلام ، ص 75 .\r\n( 3 ) . منائح الكرم ، ج 4 ، ص 177 - 178 .\r\n( 4 ) . خلاصة الكلام ، ص 35 .\r\n","page_name":" 443 ","page_number":443},
  {"content":"\r\n\r\n\r\nممانعت از آمدن حجاج ايرانى\r\nدر روزگار امير زيد بود كه دستور از دربار عثمانى داير بر ممانعت از آمدن حجاج ايرانى براى حج و زيارت صادر شد . اين خبر در موسم سال 1043 رسيد « 1 » و منادى در بازارهاى مكه اين خبر را اعلام كرد تا حجاج ايرانى آن را بشنوند و به ديگر برادران خود در ايران ابلاغ كنند كه سال ديگر به حج نيايند . « 2 » تواريخ مكه از علت اين ممانعت سخنى نگفته‌اند ، جز آن كه حوادث تاريخى آن دوره مىتواند علت آن را تبيين كند . داستان از اين قرار بود كه ايرانيان در سال 1033 به بغداد يورش بردند و عثمانىها را از آنجا بيرون راندند . اين شهر تا سال 1042 در تصرّف ايرانىها بود تا آن كه سپاه سلطان مراد آنان را بيرون كرد . بعيد نمىنمايد كه عثمانىها در اين دوره با استفاده از حج خواستند بر ايرانىها كه بغداد را در تصرّف داشتند فشارى وارد كنند .\r\n\r\nشيخ محجوب\r\nاز نكات شگفت اين دوره آن كه بشيرآغا طواشى از بردگان سلطان مراد در سال 1049 به حج آمد و همراه خود احكامى داير بر عزل و نصب كسانى كه قرار بود تغييراتى در سِمَت آنان در شهرهاى طول مسير داده شود ، به همراه داشت . زمانى كه به مصر رسيد ، والى مصر به استقبال وى آمده پاى او را بوسيد و كنار او قدم زنان آمد تا به وى اجازهء سوار شدن داد . زمانى كه اين خبر به شريف زيد در مكه رسيد ، احساس كرد كه راه رفتن در كنار ركاب طواشى براى او دشوار است . به همين جهت با شيخ عبدالرحمن\r\n\r\n\r\n","description":"","footnote":"\r\n( 1 ) . منبع مؤلف كتاب منائح الكرم است و واقعهء مزبور در آن كتاب ذيل وقايع سال 1047 آمده است . مصحح منائح درپاورقى به نقل از اتحاف فضلاء الزمن نوشته است كه واقعهء مزبور در آن كتاب ذيل حوادث سال 1045 آمده است . نيز بنگريد : خلاصة الكلام ، ذينى دحلان ، ص 75 . « ج »\r\n( 2 ) . منائح الكرم ، ج 4 ، ص 181 . در آنجا آمده است كه به حجاج عجم كه به آنان « شاهيه » گفته مىشد اعلام شد كه‌هفدهم ذى حجه از مكه خارج شوند و سال ديگر هم به حج نيايند . بعد هم سپاهيان را بر آنان گماشته با بدترين صورت آنان را به ابطح راندند . شمارى از آنان داخل عجم‌هاى بصره شده همراه على پاشا با كوشش بسيار تا اول محرم ماندند . « ج »\r\n","page_name":" 444 ","page_number":444},
  {"content":"\r\n\r\nمحجوب كه از عالمان صالح بود ، مشورت كرد . محجوب به او گفت : از خداوند مىخواهم تا تو را كفايت كند و دعايش مستجاب شد ؛ زيرا بشير آغا هنوز به مكه نرسيده بود كه خبر درگذشت سلطان مراد به اين شهر رسيد و احكام صادره از بين رفت .\r\nدر اين وقت بشير آغا وارد مكه شد و شريف زيد به صورت عادى از وى استقبال كرده ، با او مصافحه نمود . سپس بر اسب خويش سوار شده جلو رفت و او را در مرگ سلطان تعزيت گفت . اين امر سبب كوچك شدن بشير آغا شد كه تصوّر مىكرد هنوز خبر مرگ سلطان به مكه نرسيده است . « 1 »\r\nدر سال 1060 حركت‌هايى بر ضد امير زيد آغاز شد كه منبع آن عبدالعزيز بن ادريس بود كه در وقت تصرّف شهر توسط شريف زيد از اين شهر گريخته ، به ينبع رفته بود . عبدالعزيز در پى گرفتن انتقام بود . به همين جهت با والى ترك جدّه غطاس بيك ارتباط برقرار كرده او را براى مساعدت در اشغال مكه فريب داد . وى نزديك بود در كار خويش توفيق يابد ، زيرا عطاس بيك سپاهى را به مكه اعزام كرد ، اما زيد آگاه‌تر از آن بود كه تصوّر مىشد . زمانى كه از خروج آنان آگاه شد با سپاهى از جنگجويان خود در وادى فاطمه ، در جمادىالثانى سال 1060 با آنان روبرو شد و پس از نبردى سخت ، ايشان را باز گرداند . وى با دشمن خود عطاس بيك و عبدالعزيز با متانت و كرامت برخورد كرده ، پس از آن كه آنان اسير شدند ، آزادشان كرد و آنان را تحت الحفظ به جده فرستاد . مدتى بعد دستور تبعيد آنان به مصر صادر گرديد . « 2 »\r\nامير زيد براى مدت 35 سال و چند ماه و چند روز امارت كرد و در استوار كردن امارت و احياى عدل تلاش نمود . مجلس او مملو از عالمان بود و در موسم حج نيز با علماى بزرگ شهرها روبرو شده با آنان در موضوعات مختلف بحث مىكرد . او توانست عثمانىها را قانع كند تا واردات جدّه را كه به خزانهء عثمانى سرازير مىشد به امارت مكه باز گردانند . عبداللَّه عياشى در سفرنامهء خود ، از ويژگىهاى شريف زيد فراوان سخن\r\n\r\n\r\n","description":"","footnote":"\r\n( 1 ) . خلاصة الكلام ، ص 76 .\r\n( 2 ) . همان ، ص 78 .\r\n","page_name":" 445 ","page_number":445},
  {"content":"\r\n\r\nمىگويد ، و از جمله مىنويسد : وى امير حجاز ، از اطراف يمن تا دورترين نقطه در نجد تا حوالى بصره و از آنجا تا خيبر در سمت شام بود . سپس مىنويسد : او مانند خاندانش ، مذهب زيديه داشت ، اما از آن جدا شده به مذهب اهل سنت گرويده حنفى شد و اهل بيت خود را از انتقاد از اهل سنت باز داشت و از اظهار اعتقاداتشان منعشان كرد . شريف زيد در اوايل محرم 1077 بيمار شد و تنها پس از تحمل چند روز بيمارى درگذشت . پس از وى اعيان مكه ، فرزندش سعد را براى امارت معرفى كردند و شيخ الحرم هم در اين باره كمك كرد ؛ اما اشراف خاندان بركات به مخالفت برخاستند ، چرا كه آنان از اين كه امارت به صورت موروثى صرفاً در ميان خاندان زيد بماند ، بدون آن كه عبادله در آن سهمى داشته باشند ، كراهت داشتند ؛ چرا كه جد آنان عبداللَّه بن حسن پيش از آن كه از امارت كناره‌گيرى كند و قبل از آن كه زيد از يمن باز گردد و با فرزندش يعنى محمد بن عبداللَّه در اين امر شريك گردد ، در اين باره صاحب حق بود .\r\nرهبرى اين مخالفت‌ها را حمود نامى از فرزندان عبداللَّه بن حسن بر عهده گرفت .\r\nباور وى اين بود كه خودش وارث شرعى حكومت است و موقعيت و وجاهت او ميان اشراف نيز ، شايستگى او را در اين باره نشان مىدهد .\r\nبسيارى از اشراف هم ، همين عقيده را داشتند و حمود دريافت كه مىتواند با تكيه بر نيروى آنان و نيز بردگان و اموال و همراهى صنجق جدّه ، بر ضد آل زيد اقدام كند و امارت را از خاندان زيد به خاندان بركات باز گرداند .\r\nدو روز يا بيشتر گذشت بدون آن كه اميرى براى مكه انتخاب شود و اختلاف بالا گرفت و آل زيد هم در دفاع از حق خود هم قسم شدند . شيخ حرم و برخى از همفكران او تصميم گرفتند كارى كنند تا اشراف برابر كار انجام شده قرار گيرند . به همين جهت راهى خانهء شريف سعد بن زيد شدند و اعلان كردند كه او را به عنوان امير انتخاب كرده‌اند و در اين باره به دربار عثمانى هم گزارش خواهند نوشت و مقبول واقع خواهد شد .\r\nزمانى كه اشرافِ مخالف از اين امر آگاه شدند ، به تحريك قبايل طرفدار خود در شرق مكه و طائف پرداخته ، اعلان انقلاب كردند . در اين وقت ، برخى از تندروها به\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمسعى رفته شروع به انداختن تير هوايى كردند . همچنين شمارى از مفسدان در اطراف مكه از فرصت براى غارتگرى استفاده كرده ، به شمارى از خانه‌ها هجوم بردند و اموال موجود در آنها را به غارت بردند . همين طور مفسدان در باديه نيز سر برداشته ، به راهزنى نشستند و مسافران ميان مكه و جده و طائف را لخت مىكردند . نزديك بود كه فتنه به نهايت خود برسد جز آن كه به لطف خداوند كسانى از علماى مكه و شمارى از عقلاى اشراف براى صلح ميان دو گروه تلاش كردند . اين بعد از آنى بود كه مكه طى سيزده روز ، روزهاى سختى را پشت سر گذاشت . سعد بن زيد به عنوان امير تعيين شد و بخش بزرگى از درآمد آن بلاد ، براى شريف حمود اختصاص يافت ، مشروط به آن كه امارت سعد بن زيد را بپذيرد . « 1 »\r\n\r\nامارت سعد بن زيد\r\nدر اين وقت مكه جشن عظيمى گرفته ، محلات و بازارها چراغانى و زينت شدند .\r\nهمان زمان گزارش ما وَقَع براى دربار عثمانى نوشته شد و آنان در انتظار تأييد نشستند ، اما اين انتظار طولانى شد و جوابى نرسيد .\r\nدر همين وضعيت انتظار - كه ماه رجب سال 1077 هم رسيده بود - بار ديگر شمارى از طرفداران دو طرف به ايجاد اختلاف پرداختند ، به طورى كه هواداران سعد و هواداران حمود با يكديگر درگير شدند . در واقع اين كسان در انتظار برافروخته شدن آتش فتنه بودند و با بروز اولين علائم اختلاف ، آنچه در سينه‌هاشان پنهان گشته بود آشكار كردند . شعله‌هاى فتنه بالا گرفت و صداى تيراندازى از ورودى شعب‌ها در شهر شنيده مىشد . سپاهيان و نيز بسيارى از رجال قبايل در اين فتنه درگير شدند . اين وقايع براى دو روز ادامه يافت تا آن كه مصلحين وارد شده و اختلاف را حل كردند . در اين درگيرىها چهار نفر كشته و شمار زيادى زخمى گشته بودند .\r\nبه دنبال آن تأييد سلطان هم رسيد و آل زيد از آن مسرور شدند و مراسم معمول را\r\n\r\n\r\n","description":"","footnote":"\r\n( 1 ) . خلاصة الكلام ، ص 80 .\r\n","page_name":" 447 ","page_number":447},
  {"content":"\r\n\r\nبه جاى آوردند . سعد بن زيد خلعت سلطانى را پوشيد و هفت روز در مكه و بازارهاى آن چراغانى شد . همچنين امير سعد دو هزار دينار ميان سپاهيانش توزيع كرد و به بسيارى از پيروان و اطرافيانش خلعت بخشيد .\r\nبا فرا رسيدن موسم حج سال 1077 بار ديگر اختلافات آغاز شد ، چرا كه شريف سعد در پرداخت سهم شريف حمود كوتاهى كرد . به دنبال آن اختلاف بالا گرفت و شريف حمود در حالى كه خشمگين بود در 23 ذىقعدهء همان سال از مكه به سمت باديه رفت ، در حالى كه شمارى از اشراف او را همراهى مىكردند . او در آنجا ماند تا آن كه امير حج مصر رسيد . حمود نزد وى رفت و از عدم وفاى به عهد شريف مسعود براى او سخن گفت . او افزود كه ما اجازهء انجام حج را به هيچ كس نخواهيم داد مگر آن كه حق ما داده شود . سهم وى يك صد هزار اشرفى بود . امير حج مصرى اين مبلغ را تضمين ، و پنجاه هزار آن را نقداً پرداخت نمود .\r\nدر بازگشت از عرفات ، امير حج مصرى و شمارى از مصلحان تصميم گرفتند دو گروه مخالف را با يكديگر صلح دهند . به همين منظور مجلسى ترتيب دادند ، اما توافقى صورت نگرفت و حمود خشمگينانه به ينبع رفت و برخى از اشراف هم به او پيوستند .\r\nدر اين وقت شمارى از فرزندان او نيز با جماعتى از اشراف تصميم گرفتند تا به مصر رفته و با نمايندهء دولت عثمانى در آنجا سخن گويند . زمانى كه اين هيئت در راه بود ، با نمايندهء مصر مواجه شد كه پيشنهاداتى براى صلح داشت . او به آنان گفت كه با شريف حمود در ينبع در اين باره سخن خواهد گفت . برخى با او به سمت ينبع برگشتند و برخى در همان الحوراء « 1 » باقى مانده ، منتظر نتيجه شدند .\r\nچنين مىنمايد كه اين نماينده نتوانست كار مصالحه را تمام كند ، چرا كه افرادى كه در حوراء بودند پس از پانزده روز به سمت مصر حركت كردند و در آنجا با استقبال عظيم والى عثمانى در مصر روبرو شدند .\r\nچيزى نگذشت كه شايع شد شريف حمود نمايندهء مصر را كشته است . اين امر\r\n\r\n\r\n","description":"","footnote":"\r\n( 1 ) . منطقه‌اى در شمال ينبع نزديك به املج است .\r\n","page_name":" 448 ","page_number":448},
  {"content":"\r\n\r\nسبب خشم والى مصر شده ، ميهمانانش را زندانى كرد و از علما براى كشتن آنان فتوا خواست ، اما علما فتوايى ندادند و او آنان را به عنوان گروگان در زندان نگاه داشت .\r\nدر اين ميان به تدريج عصيان حمود بالا گرفته ، اختلالات و اشكالات زيادى پديد آورد . به علاوه يك شورشى ديگر به نام محمد بن زيد برابر سعد بن زيد وارد معركه شده ، به ينبع آمد و به حمود پيوست . در اين هنگام دربار عثمانى دستورى براى ارسال يك سپاه جهت سركوب اين شورش به والى مصر صادر كرد . به دنبال آن يك سپاه پانصد نفرى عازم ينبع شد . شورشيان كه جمعى از اشراف و نيز نيروهاى مردمى از جُهينه هم ميانشان بود ، به سپاه حمله كردند و شكست سختى بر آنان وارد ساختند ، به طورى كه حدود چهارصد نفرشان كشته شده و بقيه فرار كردند . فرمانده اين نيرو همراه با زنانى اسير شدند تا در مقابل اشراف كه در مصر گروگان بودند ، نگهدارى شوند . اين واقعه در رجب سال 1079 رخ داد . « 1 »\r\nاندكى بعد والى مصر عوض شد . او اسراى اشراف را آزاد كرد و در مقابل اسراى سپاه مصر نيز كه در اختيار شريف حمود بودند ، آزاد شدند .\r\nشورش در ينبع همچنان ادامه يافت تا آن كه شريف سعد سپاهى را براى تأديب آنان فراهم ساخت . با رسيدن اين خبر آنان به سمت داخل بلاد حركت كرده ، تا شرق طائف آمدند . در آنجا شريف حمود شاهد دشمنى شمارى از افراد قبايل مطير و بنى ظفر و بنى حسين بود . بنابراين تصميم گرفت تا دست از شورش بردارد و راه دوستى را با عموزادهء خويش در پيش گيرد . به همين جهت به طائف رفت و با شريف سعد روبرو شد .\r\nشريف نيز او را پذيرفت و در مسجد ابن عباس و در يك مجلس عمومى به توافق رسيدند . اين رخداد در سال 1079 بود .\r\nبدين ترتيب اين صلح پس از آن كه دو گروه متخاصم ، آن اندازه با يكديگر درگير شدند و مكه آسيبى ديد كه قابل وصف نبود ، تمام شد . در آن دوره مسير حركت قافله‌ها ناامن شد و غلّات رو به گرانى ، و خوراكى در مكه و جده و طائف رو به كاهش گذاشت ؛\r\n\r\n\r\n","description":"","footnote":"\r\n( 1 ) . منائح الكرم ، ج 4 ، ص 274 .\r\n","page_name":" 449 ","page_number":449},
  {"content":"\r\n\r\nچنان كه مردم در اين مدت از گوشت سگ و گربه و ميته و استخوان استفاده مىكردند .\r\nهنوز كار امارت شريف چندان استقرارى نيافته بود كه شمارى از سپاهيان سر به شورش برداشتند . اينان گروهى بودند كه حقوقشان از يمن مىآمد و چون در اين باره تأخير صورت گرفت ، عليه شريف سعد شورش كرده به سمت معلات حركت نمودند و به برخى از مغازه‌ها در بازار دست‌اندازى نموده ، آنچه را به دستشان آمد غارت كردند .\r\nسپس اجتماع كرده مصمم شدند تا به يمن عزيمت كنند . شريف سعد يكى از برادرانش را براى اصلاح اوضاع نزد آنان فرستاد و زمانى كه وى به آنان وعده داد تا خواسته‌هايشان را عملى كند و عملى كرد ، آرام شدند . اين واقعه در سوم ربيع اوّل سال 1080 بود .\r\n\r\nظهور يك مهدى ايرانى\r\nاز حوادث مهم سال 1081 آن بود كه وقتى خطيب مسجدالحرام در روز جمعه 16 رمضان مشغول خواندن خطبه بود ، مردى ايرانى در حالى كه شمشيرش را بالا برده بود به وى حمله‌ور شد و در همان حال مىگفت : من مهدى هستم ! نمازگزاران جلو آمده مانع از حملهء او شدند . سپس بر سرش ريخته او را چندان زدند كه بيهوش گرديد . سپس او را به ناحيه معلات برده ، در آنجا آتشى روشن كردند و وى را آتش زدند . « 1 »\r\nمن بعيد نمىدانم كه اين مرد يك ديوانه بوده است ، اما مردم وقتى جمع مىشوند كارشان روى قاعده نيست . اگر كسى در اين قبيل اجتماعات بر مردم تسلط داشت و مىتوانست با عقل و درايت حكمى صادر كند مانع از اين اقدام توسط آنان مىشد و در نهايت آن شخص را دستگير كرده ، در بارهء او به تحقيق پرداخته ، حكم شرع را در باره‌اش و به همان اندازه كه مستحق بود ، اجرا مىكرد . گمان غالب من اين است كه اگر اين جماعت چنين مىكردند در مىيافتند كه نهايت عقوبت او اين بود كه وى را به تيمارستان ببرند ، البته اگر در آن وقت تيمارستانى در آنجا وجود داشت . اما اين قبيل غوغاى\r\n\r\n\r\n","description":"","footnote":"\r\n( 1 ) . خلاصة الكلام ، ص 84 . و نيز بنگريد ، منائح الكرم ، ج 4 ، ص 302 ؛ سمط النجوم العوالي ، ج 4 ، ص 517 . « ج »\r\n","page_name":" 450 ","page_number":450},
  {"content":"\r\n\r\nجماعت آفت عقل انسان‌ها ، در همهء زمان‌هاست .\r\nسال 1082 آغاز شد ، در حالى كه باز هم اتفاق وحشتناكى رخ داد كه دامن شريف را در طول سال 82 و 83 گرفت و طومار امارت او را پيش از آن كه سال 1083 به پايان برسد ، در هم پيچيد .\r\nخلاصهء آن وقايع اين بود كه ميان صنجق جده و شريف مكه اختلاف پيش آمد و بسا مهم‌ترين عامل آن اين بود كه صنجق ، در پرداخت حق شريف از واردات جده كوتاهى مىكرد . اين اختلاف ادامه يافت تا اوايل موسم حج سال 1082 فرا رسيد . زمانى كه صنجق جده روز عيد قربان در منى بود ، مورد اصابت گلوله قرار گرفت اما كشته نشد .\r\nسپاهيانش او را به خانه‌اش در مكه كه نزديك باب الواسطيه بود ، انتقال دادند .\r\nصنجق جده ترديدى نداشت كه تير از سوى كسى كه تحريك شدهء شريف بوده شليك شده است ، اما شريف سعد در مجلسى كه به همين منظور برپا شد تأكيد كرد كه در بارهء ضارب هيچ خبرى ندارد . در همين مجلس در بارهء واردات جده هم بحث شد و پس از بحث و تعيين مبلغ آن ، بخشى پرداخت و از بخشى هم صرف نظر شد . « 1 » بعد از آن صنجق به جده بازگشت و سپس در اوايل سال 1083 به مدينه رفت . در آنجا بود كه برخى از دشمنان شريف سعد با او تماس گرفتند و او را در اعلان عزل شريف سعد و امارت يكى از عموزادگانش تشجيع كردند .\r\nزمانى كه سعد از اين مسأله آگاه شد ، سپاهيانش را براى حمله به دشمنانش آماده ساخت ، اما پيش از آن كه نبردى صورت گيرد ، با رسيدن فرمانى از قسطنطنيه ، صنجق جده عزل شد و شريف سعد بر امارتش تأييد گرديد . « 2 »\r\n\r\nشيخ مغربى\r\nدر قسطنطنيه مردى از دشمنان شريف زندگى مىكرد كه نامش شيخ محمد بن سليمان مغربى بود . او از علماى بزرگ عصر خود در مكه به شمار مىرفت . وى در اين\r\n\r\n\r\n","description":"","footnote":"\r\n( 1 ) . خلاصة الكلام ، ص 85 .\r\n( 2 ) . إفادة الأنام ، خطى .\r\n","page_name":" 451 ","page_number":451},
  {"content":"\r\n\r\nوقت فرصتى براى اقدام بر ضد شريف سعد به دست آورد و روى اين مسأله به جِد ايستاد . وى ابتدا دولت عثمانى را قانع كرد تا به مصر فرمان داده سه هزار سپاهى به مكه بفرستد و از حلب نيز دو هزار سپاهى اعزام كنند . اين سپاه اعزام شد و فرماندهى آن در اختيار صاحب حلب حسين پاشا گذاشته شد . به حسين پاشا هم گفته شد تحت امر شيخ محمد بن سليمان مغربى باشد . « 1 »\r\nسپاه مصر در موسم حج سال 1083 به مكه رسيد و در جرول لشكرگاه زد . سپاه حلب هم در منطقهء زاهر مستقر شد . شريف سعد با زيركى متوجه قضايا شد و سخت مراقب خود بود . حسين پاشا و مغربى در وقت رسيدن به مكه ، قصد رفتن به مسجد را كردند . آنان مناسك خويش را به جاى آورده ، با شريف روبرو شدند و اظهار دوستى كردند . حسين پاشا دست شريف را نيز بوسيد و تا نيمه شب در خانهء او ماند . سپس شريف سعد كسى را فرستاد تا خلعت معهود را از پاشا بگيرد . اما پاشا گفت بهتر است نزد او برود و قهوه‌اى با يكديگر بخورند . شريف نپذيرفت و گفت قاعده بر اين بوده است كه خلعت را نزد من بفرستند . پاشا پيغام داد كه خلعتى نزد من نيست . در اين وقت شريف سعد آمادهء نبرد شد و پاشا كسى را فرستاد تا نداى امان سر دهد و سپس خلعت را براى شريف سعد فرستاد .\r\nسپس همگى عازم عرفات شدند ، و دو گروه در آنجا توقف كردند ، در حالى كه هر يك از آنان از ديگرى واهمه داشت . وقتى به منى آمدند ، شريف شب را به صبح آورد و طبق معهود ، در انتظار اعلان فرمان تأييد خود بود كه خبرى نشد . كسى را نزد پاشا فرستاد و پاشا از او خواست نزد وى برود كه شريف نپذيرفت . در اين وقت اعصاب شريف به هم ريخت و دريافت كه اوضاع وخيم‌تر از آن است كه فكر مىكند . اما او كه مىديد طاقت مقابلهء با آن سپاه را ندارد ، همراه با شمارى از يارانش مخفيانه از منى خارج شده به سمت طائف و از آنجا به فبيشه رفت و سرانجام خود را به دربار عثمانى در تركيه رساند .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 452 ","page_number":452},
  {"content":"\r\n\r\nدر اين سوى در منزل شيخ مغربى در منى ، حسين پاشا و برخى از كارگزاران و جماعتى از اشراف اجتماع كرده ، در پى شريف بركات بن محمد از آل بركات فرستادند و به موجب فرمان دارالخلافه ، او را به امارت برداشتند . همين طور شيخ محمد مغربى فرمانى داير بر حقوق خاص خود بر اشراف در ادارهء امور اعلان كرد و فرمان خاص خود را نيز خواند .\r\nبدين ترتيب امارت شريف سعد پيش از تمام شدن سال 1083 به پايان رسيد . اين بعد از آنى بود كه وى پنج سال امارت كرد كه دو سال آن را برادرش احمد ، نيابت او را داشت . بدين ترتيب امارت از خاندان آل زيد بيرون رفت ، چنان كه بار ديگر به خاندان بركات بازگشت . « 1 »\r\n\r\nامارت بركات بن محمد\r\nدر اين وقت ، اشراف دو گروه شدند : كسانى كه از آل بركات راضى بودند و آل زيد و ياران آنان كه از اين امر ناراضى بوده ، به طائف رفتند . شمارى ديگر هم به اطراف مكه عزيمت كردند و برخى به خارج از حجاز رفتند . « 2 » با اين حال شريف بركات ، روش مقبولى در مقايسهء با ديگران داشت ؛ علاقمند به مصالحه بود و براى آن تلاش مىكرد . او جز در مواردى اندك ، با مسالمت رفتار مىكرد .\r\nاز نكات شگفت آن كه مىگويند شيخ محمد زرعه ، در مراسم اعلان فرمان ، حاضر شده اين آيت را خواند :  فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ \r\n\r\n\r\n","description":"","footnote":"\r\n( 1 ) . خلاصة الكلام ، ص 90 .\r\n( 2 ) . نويسنده المخلاف السليماني ( ج 2 ، ص 421 ) مىنويسد : يكى از آل زيد با نام خيرات بن شبير به يمن پناه برد . درآنجا امام يمن از وى استقبال كرده از او پذيرايى نمود و مخارج زندگىاش را متقبل شد . وى در ابى عريش زندگى مىكرد و مردم از دانش او بهره مىبردند . وى پسرى با نام محمد داشت كه او هم وجاهت پدر را داشت . اين محمد ، فرزندى به نام احمد داشت كه همهء اهل عريش او را دوست مىداشتند . آنان به امام يمن نامه نوشته از او خواستند تا وى را امير آنان قرار دهد . بدين ترتيب بود كه امارت زيد در يمن تشكيل شد و 133 سال به درازا كشيد . اين دولت ، تحت اشراف امام يمن بود .\r\n","page_name":" 453 ","page_number":453},
  {"content":"\r\n\r\n مُلْكاً عَظِيماً .  ( سورهء نساء ، آيهء 54 )\r\nجالب بودن آن اين بود كه بركات از آل ابراهيم بن بركات بود . « 1 »\r\n\r\nمغربى مُشرف بر امارت\r\nنفوذ مغربى بر بخش بزرگى از كارها در دورهء بركات چيزى بود كه در ميان اشراف مكه سابقه نداشت . او توانست بسيارى از امور را به دلخواه خود اداره كند ، در حالى كه به رغم وجود برخى از اعتراضات ، كسى قادر به مخالفت با وى نبود . « 2 »\r\nاز جملهء اقدامات وى آن بود كه وى اصحاب زاويه‌ها را از خلوت خانه‌ها و رباطهايشان كه وقف بر پدرانشان بود و وقفيّت آن و محصولات مربوطه را به ارث برده بودند ، بيرون كرد و كسان ديگرى را جايگزين آنان نمود . استدلال او اين بود كه اين خلوت‌خانه‌ها در اصل براى پناه دادن به طلاب علوم دينى از ميان مجاوران بوده است كه جايى براى اقامت نداشتند . محصولات وقفى هم براى تغذيهء همين جماعت بوده است كه درآمدى نداشتند و صرفاً به دانش‌اندوزى مشغول بودند ؛ اما به مرور ميراث كسانى گشته بود كه با خانواده‌هاى خود در آنجا زندگى مىكنند ، در حالى كه اين جماعت چندان درآمد داشتند كه نيازى به استفاده از زاويه‌ها و محصولات آن نداشتند . پس حق آن است كه از اين جماعت گرفته شده در اختيار مجاوران فقيرى كه از آنها استفاده كنند ، قرار داده شود . به نظرم اين فكرى است كه نمىتوان آن را مورد انتقاد قرار داد ، اما انسان در هر زمان بالاخره انسان است . . . نبايد تعجب كرد كه اصحاب اين خلوت‌خانه‌ها به دشمنى برخاستند و اقدامات او را دخالت و نوعى تجاوز به حقوق موروثى خود و اهانت به افراد بومى و عزّت نهادن به افراد غريب قلمداد كردند . به همين دليل نبايد تعجب كرد\r\n\r\n\r\n","description":"","footnote":"\r\n( 1 ) . خلاصة الكلام ، ص 62 .\r\n( 2 ) . غازى در إفادة الأنام نوشته است : شيخ مغربى در سوس متولد شده ، همانجا درس خواند ، سپس به بسيارى از شهرهاى مغرب رفت و آمد كرده بعد از آن به مصر عزيمت كرد . در اين مدت ، از علماى زيادى استفاده نمود و در قرائتش شهرت يافت . وى در معقول هم يد طولايى داشت و علل حديث را مىشناخت و تأليفات فراوان داشت و از نقوذ كلام زيادى برخوردار بوده ، به زيركى شهره بود .\r\n","page_name":" 454 ","page_number":454},
  {"content":"\r\n\r\nكه برخى از مورّخان مكه رفتارهاى او را ظالمانه تصوير كنند .\r\nشيخ مغربى تنها به اين اقدام اكتفا نكرده ، مدرسهء شرابيه را هم از شيخ احمد حكيم گرفت و اين به رغم فرامين و مستنداتى بود كه به وى حق سكونت در آنجا را داده بود .\r\nوى مدرسه را در اختيار برخى از مجاوران قرار داد تا در آنجا سكونت كنند . همچنين ابراهيم بيرىزاده را از وقف دروبى كه در بالاى مدعى در سمت سوق الليل بود اخراج كرده ، آن را هم در اختيار شمارى از مجاوران قرار داد .\r\nاين امر سبب بالا گرفتن مخالفت مكيان شد به طورى كه شاعر آنان مهتار گفت :\r\nوظايف و مسؤوليت‌هاى مردم متفرق شده است و ميان برده و آزاد شده و آزاد كننده ، همه چيز درهم آميخته شده است .\r\nستارهء مردم مكه هم غارت گشته و آيا ممكن است كه كوكبى در افق آنان بدرخشد .\r\nهمچنين شيخ مغربى يك ساعت آفتابى براى تعيين اوقات روز در مسجد الحرام درست كرد . « 1 » همين طور تكيه‌اى در مسعى ساخت كه تا همين نزديكىها به تكيهء سيده فاطمه شناخته مىشد . « 2 » وى اموال زيادى را براى آن صرف كرد و با استفاده از اوقاف جقمق و قايتباى دستور داد تا براى فقرا دشيشه ( نوعى حليم ) درست كنند . « 3 » ترديدى نداريم كه هدف شيخ ، نيكى در حق فقرا و مجاوران بود ، اما به عقيدهء من ، ساختن تكيه‌ها عاملى براى گسترش بيعارى و كشاندن فقراى بلاد ديگر به اين شهر بود كه مشكلات ناشى از آن از دير زمان تاكنون ، وصف‌ناپذير است .\r\nشيخ مغربى ، شمارى از موقوفه‌هاى مكه را كه رو به ويرانى نهاده و يا دست تجاوز بر آنها مستولى شده بود ، تعمير كرد و اى كاش آنها را تبديل به مدارسى مىكرد تا بىسوادى را از ميان مىبرد و علم را گسترش مىداد . من از « اى كاش » تجاوز نمىكنم ؛\r\n\r\n\r\n","description":"","footnote":"\r\n( 1 ) . منائح الكرم ، ج 4 ، ص 288 .\r\n( 2 ) . اين نامگذارى به خاطر آن بود كه بيت فاطمه در كنار آن بود . اين محل در سال‌هاى اخير تخريب شده و بنايى درروبروى مدعى ، خيابان فيصلى به جاى آن ساخته شده است .\r\n( 3 ) . خلاصة الكلام ، ص 93 .\r\n","page_name":" 455 ","page_number":455},
  {"content":"\r\n\r\nزيرا مسألهء اوقاف مخروبه و تغيير و تبديل وضعيت آنها ، مسأله‌اى است كه به رجال دين بر مىگردد نه من .\r\nشيخ ، زاويه‌نشينان را از دف زدن در شب تولد رسول صلى الله عليه و آله بازداشت . در اين جا هم بايد كلمهء « اى كاش » را به كار برم و بگويم كه اى كاش شيخ ، زاويه نشينان را به نرمى و آرامش قانع كرده بود تا در عرصهء زندگى ، اقداماتى صورت دهند كه سبب عزّت اسلام و عظمت اين شهر مقدّس باشد ، تا اين كه در گوشهء زاويه بنشينند و اقدامات محدودى داشته باشند .\r\nشيخ مغربى ، رباطى هم براى فقرا ساخت كه در همان زمان به رباط ابن سليمان شهرت يافت و محل آن نزديك باب ابراهيم بود و يمنىها در آنجا بودند .\r\nشيخ تعديلاتى هم در برخى از برنامه‌هاى مدرسهء قايتباى ايجاد كرد و شمارى از مدرّسان مذاهب ديگر را هم بر آن افزود و مدرّس مذهب حنبلى را عوض كرده كسى ديگر را گماشت تا حديث تدريس كند . « 1 » وى در معلات هم مقبره‌اى درست كرد كه به مقبرهء ابن سليمان ناميده شد و به نظرم همين مقبرهء موجود است كه به سليمانيه نامبردار است .\r\nشيخ اقدامات ديگرى هم داشت كه شرح آنها به درازا مىكشد ؛ اقداماتى كه نشان مىدهد وى از جرأت و نفوذ قابل توجهى برخوردار بوده است . « 2 »\r\nترديدى نداريم كه اين جرأت شيخ مغربى ، برگرفته از تكيه‌گاهى بود كه وى در دربار عثمانى داشت . گفته‌اند كه احمد پاشا كوپريلى وزير اعظم حامى وى و پشتوانهء نفوذ او بود . به همين جهت بود كه پس از مرگ وزير مذكور در استانبول ، وى تمامى نفوذ خود را از دست داد ؛ زيرا وزير جديد در سال 1086 دستور داد تا دست شيخ از هر آنچه مربوط به امور اين بلاد مىشود ، كوتاه گردد . اين بعد از آنى بود كه وى سه سال تمام بر امور تسلط داشت . اندكى بعد دستورى آمد كه شيخ مغربى از اين بلاد خارج شود . اما با\r\n\r\n\r\n","description":"","footnote":"\r\n( 1 ) . خلاصة الكلام ، ص 93 .\r\n( 2 ) . بنگريد : منائح الكرم ، ج 4 ، صص 352 - 354 . « ج »\r\n","page_name":" 456 ","page_number":456},
  {"content":"\r\n\r\nوساطت كسانى كه شفاعت او را كردند ، مقرّر شد تا به مدينه برود . با شفاعت بيشتر قرار شد در مكه بماند ، اما هيچ نوع دخالت و تصرّفى در امورات شهر نداشته باشد . « 1 »\r\nدر اينجا باز به شريف بركات باز مىگرديم . گفتيم كه وى به سال 1083 به عنوان امير مكه تعيين گرديد و ديديم كه او با شيخ مغربى به مسالمت برخورد كرد و مانع از اقدامات و ترتيبات او نمىشد و فكر اشراف و نظارت را كه آباء و اجدادش حتى با روح مسالمت جوى و ضعيف به آن عادت نداشتند ، پذيرفت .\r\nشگفت آن كه همين آدم مسالمت‌جو را اندكى بعد بسيار قوى و با جرأت مىبينيم .\r\nوى در سال 1084 - 1085 در رأس سپاهى از اشراف و عرب‌ها و برخى از سپاهيان به سوى شورشيانى از قبيلهء حرب حركت كرد . زمانى كه در بدر فرود آمد ، ابتدا نبرد را آغاز نكرد ، بلكه در آنجا به مرابطت و مراقبت پرداخت . هر كدام عزم اقدام مىكرد باز صبورى مىورزيد ، به طورى كه براى حركت او اهميتى قائل نشدند . زمانى كه كار ، طولانى گشت و ديد كه افراد قبيلهء حرب برخى پراكنده شدند ، يك‌باره بر سر آنان تاخت ، چنان تاختن سنگينى كه جمعيت آنان را از هم پاشيد و مستأصلشان كرد و شش روز تمام به كشتار پرداخت و ريشهء آنان را قطع كرد و نخل‌هاشان را سوزاند و حكومتش را در آنجا استوار كرد . زمانى كه خبر اين پيروزى به مكه رسيد ، به خاطر آن سه روز بازارها را چراغانى كردند . « 2 »\r\nدر اين وقت فرمانى از سلطان رسيد كه بر اساس آن بايد واردات مكه بر چهار قسمت تقسيم شود : يك قسمت به شريف بركات تعلق گيرد و سه قسمت ديگر آن به صورت سهامِ برابر ميان اشراف تقسيم شود . شريف بركات در ادارهء امور از خواجه عثمان بن زين‌العابدين حميدان كمك گرفته او را به عنوان وزير خود معرفى كرد . « 3 »\r\n\r\n\r\n","description":"","footnote":"\r\n( 1 ) . منائح الكرم ، خطى . در روزگار ما نسل شيخ مغربى در منطقهء خليص موجودند و شاخه‌اى از قبيلهء حرب شده‌اند . به كتاب نسب حرب مراجعه فرماييد .\r\n( 2 ) . إفادة الأنام ، خطى .\r\n( 3 ) . منائح الكرم . خطى .\r\n","page_name":" 457 ","page_number":457},
  {"content":"\r\n\r\n\r\nآلوده شدن كعبه\r\nدر شوال سال 1088 صبحگاهان مردم ، كعبه را ديدند كه به چيزى عَذَره مانند آلوده شده است . مردم ، بر اساس يك باور قديمى ، شيعه را متهم به اين امر كردند و من نمىدانم چگونه عقل آنان به ايشان اجازه داد كه چنين اتهامى بزنند . به دنبال آن ، تعصب تركان مجاور و حجاج بالا گرفته ، به جان شيعيان افتادند و كسانى از آنان را با سنگباران يا شمشير كشتند . سيد دحلان [ خلاصة الكلام 
  ] از عصامى [ در سمط النجوم العوالي 
  ] نقل مىكند كه او گفته است كه من همان وقت به چشم خودم كعبه را ديدم . به نظرم عذره نيامد ، بلكه چيزى شبيه سبزيجات آميخته با عدس و روغن بود كه گنديده بود و بوى تعفن بسيار بدى از آن بلند مىشد . به هر روى چه درست باشد چه نادرست واقعيت آن است كه اسلام نياز به دوستى و محبت دارد كه بتواند همهء مخالفان را در يك جاده متحد سازد و فرزندان اسلام بىنياز از آنند كه با اندك توهّم و ترديدى كه به مخالفانشان نسبت داده مىشود در پى ايجاد نفاق و شقاق باشند . « 1 »\r\n\r\n\r\n","description":"","footnote":"\r\n( 1 ) . خلاصة الكلام ، ص 97 ؛ العصامى ، ج 4 ، ص 529 .\r\nاما شرح كامل ماجرا از زبان دو مورخ معاصر ؛ ابتدا سخن عصامى كه خود شاهد بوده است : در روز پنجشنبه هشتم شوال 1088 حادثهء غريبى در مكه رخ داد و آن اين كه در شب آن روز ، حجرالاسود ، باب ، پردهء كعبه و مصلّاى جمعه ، به چيزى شبيه عَذَره و كثافت ، آلوده شد و هر كس مىخواست حَجَر را ببوسد ، دست و صورتش آلوده مىشد . اين سبب تحريك مردم و تركان شد . آنان جمع شدند و همه جا را شستشو دادند . . . در آن‌جا يكى از فضلاى رومى [ عثمانى 
  ] ملقب به « درس عام » [ ذاك رجل من فضلاء الاروام يلقب درس عام 
  ] بود و هر روز جماعتى از رافضه را مىديد كه به نماز و سجود و ركوع در كنار بيت مشغولند . وقتى اين واقعه رخ داد ، گفت : اين كار جز از رافضه كه ملازم بيت اللَّه هستند ، سر نزده است ؛ در آن لحظه سيد محمد مؤمن رضوى در پشت مقام ايستاده و قرآن مىخواند . آن‌ها نزد او آمده و قرآن را از دست او گرفتند بر سر او كوفتند و به زدن وى پرداختند و او را از باب الزياده به بيرون انداختند و با سنگ چندان بر او زدند تا مرد . در اين حال يكى از سادات رفاعى با نام سيد شمس الدين در اين باره لب به اعتراض گشود ؛ او را نيز به وى ملحق كردند ؛ پس از آن سومى ، چهارمى و پنجمين نفر را . من خود آن‌ها را ديدم كه بر روى هم افتاده‌اند و مردم آنان را سبّ مىكردند . عصامى مىگويد : من از نزديك آنچه را بر كعبه بود ملاحظه كردم و ديدم كه از قاذورات نيست ، بلكه از سبزيجات آميخته با عدس و روغن متعفن است كه بوى نجاست مىدهد . عصامى مىافزايد : معلوم نشد كه اين عمل كار چه كسى بوده ؛ اما گمان بر اين است كه اين كار را به عمد براى كشتن اين افراد انجام داده بودند . ( سمط النجوم العوالي ، ج 4 ، صص 528 - 529 )\r\nمُحبى حنفى نيز در ذيل شرح حال شيخ حرّ عاملى ( 1033 - 1104 ) كه در سال 1088 به حج مشرف بوده ، همين ماجرا را نقل كرده است . او مىگويد : گروهى از سَدَنة البيت متوجه تلويث كعبه شدند و خبر آن در شهر مكه پخش شد . شريف مكه كه در آن وقت « بركات » بود ، با قاضى آن شهر محمد ميرزا در اين باره به بحث پرداختند ؛ به ذهن آنان چنين خطور كرد كه كار رافضه باشد ، پس بر آن يقين كردند و دستور دادند هر كسى كه به رفض شهرت دارد ، بكشند . گروهى از تركان و اهل مكه ، به حرم آمده و به پنج نفر برخورد كردند . يكى از آن‌ها سيد محمد مؤمن بود كه من شنيده‌ام ، او فردى مسن ، متعبّد و زاهد بود و به تشيّع شهرت داشت . آنان او و ديگران را كشتند . وى دربارهء شيخ حر مىگويد : در موقعى كه خبر شهرت يافت ، به ديگران اخطار كرد تا از خانه خارج نشوند . وقتى اين چند تن كشته شدند ، آنان در جستجوى ديگران به تفتيش پرداختند ؛ شيخ حر به سيد موسى بن سليمان از شرفاى حسنى مكه پناه برد و از او خواست تا وى را به يمن فرستد و او نيز چنين كرد . محبى مىگويد : گمان نمىكنم كسى كه بويى از اسلام و يا حتى عقل برده باشد ، دست به اين كار بزند . ( خلاصة الأثر ، محبى حنفى ، ج 3 ، صص 432 - 433 ) . « ج »\r\n","page_name":" 458 ","page_number":458},
  {"content":"\r\n\r\nآنچه سبب تأسّف من است اين كه عامّهء مردم حتى تا به امروز تصوّر مىكنند كه شيعيان عجم بر اين باورند كه حج آنان قبول نمىشود مگر آن كه كعبه را آلوده سازند . « 1 » اگر ما عقل سليم را حكم قرار دهيم بايد بگوييم كه سالانه بايد هزاران بار يعنى به عدد شيعيانى كه به حج مىآيند ، كعبه آلوده شود ؛ اين چيزى است كه واقعيت ملموس آن را تكذيب مىكند . اما مشكل آن است كه وقتى به مخالفان مىرسيم ، عقل خود را كنار مىگذاريم . « 2 »\r\n\r\n\r\n","description":"","footnote":"\r\n( 1 ) . واقعه مربوط به سيد ابوطالب يزدى در سال 1322 ش هم كه منجر به تعطيلى چهار سالهء حج شد ، نشأت گرفته ازهمين تصور خطا بود . بنگريد : شهيد مروه ، سيّدعلى قاضى عسكر ، تهران ، مشعر ، 1385 . « ج »\r\n( 2 ) . سنجارى هم كه يك سنى متعصب است ، پس از نقل اين خبر - گرفتن پنج نفر از شيعيان و كشتن آنان با زدن و سنگ و شمشير - و با ابراز خوشحالى و به كار بردن اين تعبير كه « و كان يوما أغبر على الشيعة بمكة أذلهم اللَّه » شعرى را هم در اين باره از خود آورده است :\r\n مذ لوّث الكعبة من لم نكن * نعرفه ليلًا و أصبحنا\r\nأسلمت الأعجام أرواحها * و قالت الأعراب آمنا \r\nپس از آن مىنويسد كه كشته‌ها تا ظهر آن روز افتاده بودند تا آن كه به صاحبانشان اجازه دادند آنها را بردارند . بنگريد : منائح الكرم ، ج 4 ، صص 448 - 449 .\r\n","page_name":" 459 ","page_number":459},
  {"content":"\r\n\r\n\r\nشترى روى منبر\r\nدر 22 ذىحجهء سال 1091 به دنبال باران فراوان ، در وادى ابراهيم سيل سرازير شد و مسجد را چندان پر كرد كه آب تا نيمهء كعبه رسيد و برخى از ستون‌ها را از جاى كند . از اتفاقات شگفت آن كه آب ، شترى را برد تا روى منبر قرار گرفت . صبحگاهان كه آب فرو نشست ، شتر را بر بالاى منبر ديدند . در اين سيل شمار زيادى از حجاج مردند و خانه‌هاى فراوانى تخريب شد . « 1 »\r\nدر جُمادى الأولاى سال 1093 فتنه‌اى ميان ترك‌ها و بردگان اشراف در مكه پيش آمد . از آنچه رخ داد چنين مىنمود كه ترك‌ها به خاطر سلطنت تركى ، براى خود مرتبتى بالاتر قائل بودند . اشراف زير بار اين امر نمىرفتند و خود را به لحاظ نسب بالاتر مىشمردند . آنان فراموش نمىكردند كه فرزندان اصلى اين سرزمين و حاكمان آن هستند . بنابر اين ، پديد آمدن اختلاف ميان اين دو گروه و شعله كشيدن آتش فتنه امرى طبيعى بود . بردگان براى اشراف خشم مىكردند و همين سبب برآشفتن ترك‌ها مىشد .\r\nدر اتفاقى كه اشاره كرديم از تيراندازى استفاده شده ، برخى ترك‌ها مجروح گشتند و شمارى از خانه‌ها نيز غارت شد . همين طور مغازه‌ها بسته شد و آشوب شهر را گرفت ، به طورى كه شريف بركات مجبور شد براى فرو نشاندن آن ، خود به ميان آتش فتنه درآيد .\r\nشريف از شمارى از سپاهيان مصرى - در اورطه - كه تابع عثمانىهاى محافظ و مرابط در جدّه بودند ، كمك گرفت . اين امر بر اشراف و بردگان آن گران تمام شده ، شمار فراوانى از آنان اتفاق كردند تا به سمت جايى به نام حسينيه رفته ، براى هجوم به مكه با يكديگر متحد شوند . خبر به بركات رسيد و او برادرش را نزد آنان فرستاد تا آنان را قانع\r\n\r\n\r\n","description":"","footnote":"\r\n( 1 ) . خلاصة الكلام ، ص 98 و بنگريد : منائح الكرم ، ج 4 ، ص 466 . يك بار هم گويا در سال 815 شترى از شتردارى به نام قارونى از دست وى گريخت و وارد مسجد الحرام شده ، سه دور دور كعبه گشت ، سپس نزديك حجر الاسود آمده آن را بوسيد . سپس به سمت مقام حنفى رفت و روبه‌روى ناودان ايستاد و گريه كرد و همانجا سر بر زمين نهاد و مرد . بنگريد : الإعلام بأعلام البيت الحرام ، ص 224 . « ج »\r\n","page_name":" 460 ","page_number":460},
  {"content":"\r\n\r\nكند . آنان اطاعت از شريف را پذيرفتند ، مشروط بر آن كه تعهد كند كه بعد از اين كار ، حتى در صورتى كه الزامى پيش آيد آنان را با سپاه مصر به جايى اعزام نكند . شريف بركات شرط آنان را پذيرفت « 1 » و بدين ترتيب فتنه خاموش شد . « 2 »\r\nچنين مىنمايد كه صداقت شريف بركات با حادثه‌اى كه در اين فتنه پيش آمد ، آسيب ديد . چنان كه از خروج اشراف هم ناراحت شده و شكست . چيزى نگذشت كه در 29 ربيع‌الثانى سال 1094 پس از ده سال و چهار ماه و بيست روز حكومت ، درگذشت .\r\n\r\nامارت سعيد بن بركات\r\nشريف بركات در زمان حيات خود ، زمينه را براى سعيد فراهم كرد و با توجه به فرمان صادره از دربار عثمانى ، او را به عنوان ولى عهد معرفى نمود . زمانى كه درگذشت ، سعيد بدون هيچ گونه مخالفتى به امارت مكه دست يافت . قاضى مكه خلعت امارت را در حطيم بر او پوشاند و سپس مطلب را به دربار عثمانى نوشت تا آن كه فرمان تأييد آمد .\r\nكار سعيد چندان ادامه نيافت كه اختلاف ميان او و اشراف آغاز گرديد . بسا مهم‌ترين دليل آن بحث درآمدهاى مكه و امتناع او از پرداخت حقوق اشراف بود كه شامل سه چهارم كلّ آن مىشد . اشراف از اين نكته آگاه بودند كه دربار عثمانى به امير نوشته است كه بايد اين سهم را پرداخت كند ، اما او اين فرمان را پنهان كرده بود و همين سبب برآشفتن اشراف بر ضد او و درخواست آنان براى حضور او در محكمهء شرع شد .\r\nشريف سعيد با آنان مصالحه كرد و به پرداخت حقوق آنان رضايت داد .\r\nاشراف كه به اين ترتيب توانسته بودند به طور مستقيم حق خويش را دريافت كنند ، هر كدام شروع به دست و پا كردن تشكيلاتى براى دريافت پول كرده ، نيروى نظامى براى خود جهت دريافت پول تدارك ديدند و شمارى از آنها تعدادى حدود دويست نفر را\r\n\r\n\r\n","description":"","footnote":"\r\n( 1 ) . در متن كتاب « فرفض » است كه يعنى : « شرط آنان را رد كرد » ، در حالى كه بايد « فرضي » باشد كه به معناى راضى شدن است . « ج »\r\n( 2 ) . خلاصة الكلام ، ص 99 .\r\n","page_name":" 461 ","page_number":461},
  {"content":"\r\n\r\nاستخدام كردند ، تا از دستهء آنان و سهمشان حمايت كند .\r\nاشراف ، برابر سهمى كه دريافت مىكردند ، مكلّف شدند تا اجزاء خاص خود را در هر نقطه حراست كنند . به اين ترتيب هر كدام از آنان براى كار خود نيروى نظامى استخدام مىكرد و اين به آن معنا بود كه شهر ميان چيزى بيش از يك حكومت توزيع شده و بيش از يك نفر در قبال امنيت آن شهر مسؤول باشد . « 1 »\r\nمن نمىتوانم درك كنم كه اين نظام چه معنايى داشت ؟ و چرا ترك‌ها چنين سنتى را پايه‌گذارى كردند ؟ و اگر آنان پايه‌گذارى نكردند چرا آن را پذيرفتند ؟ و در پشت سر آن به دنبال چه هدفى بودند ؟ اصلًا من از اصل اين سنت و اين كه چه زمانى پايه‌گذارى شده خبر ندارم ؛ چرا كه مورّخان مكه چيزى در اين باره ، پيش از اين زمان ، نگفته‌اند . به هر روى اوضاع در هم ريخت و در مكه بيش از يك نفر مسؤول شد ، چنان كه هر مسؤولى ، نظام ادارى و موظّفان و دريافت‌كنندگان و نگهبان خاص خود را داشت . طبعاً برخورد اين گروه‌ها و ادارات با يكديگر رو به فزونى گذاشت و شريف سعيد از چنين توزيع ثروت و قدرتى ، چيزهايى ديد كه برايش غير قابل تحمّل بود .\r\nشريف سعيد مانع از آن مىشد كه اشراف نيروهاى نظامى اختصاصى داشته باشند ، در حالى كه اشراف ، اين را حق طبيعى خود مىدانستند و آن را ضامن بقاى حقوق خود در درآمدهاى مكه كه بر اساس فرامين رسمى به آنان اختصاص يافته بود ، مىشمردند . « 2 »\r\nآنچه بر اين آشوب‌ها افزود آن كه والى تُرك جدّه دست روى برخى از محصولاتى كه متعلق به اشراف بود و به جده وارد مىشد ، گذاشت . اشراف از فرصت آمدن وى به حج استفاده كرده ، مانع از خروج او از مكه شدند ، مگر آن كه حق غصب‌شدهء آنان را بپردازد . اين امر سبب گسترش شرّ شد و اشراف تا به آنجا اصرار كردند كه والى جده پذيرفت و حق آنان را پرداخت كرد و قول داد كه ديگر مانع پرداخت آن نشود .\r\nدر اين وقت ، مفسدان از آشفتگى اوضاع مكه و عدم توانايى شريف سعيد براى\r\n\r\n\r\n","description":"","footnote":"\r\n( 1 ) . منائح الكرم ، خطى .\r\n( 2 ) . همان .\r\n","page_name":" 462 ","page_number":462},
  {"content":"\r\n\r\nيكپارچه كردن قدرت در مكه استفاده كرده ، با امنيت موجود در بازار بازى كردند و فرياد نالهء مردم بلند شد و به دنبال آن قتل و ترور و آشوب فراوان شد . « 1 »\r\nهمين زمان ، فرمانى از دولت عثمانى رسيد كه طبق آن شيخ مغربى مىبايست اين سرزمين را ترك كند . گذشت كه او در دورهء بركات ابتدا به مدينه تبعيد شد و سپس به مكه بازگشت ، مشروط بر آن كه دخالتى در امور نكند . اين بار از او خواسته شد تا از مكه بيرون برود ، اما وى از پذيرفتن آن سر باز زد . شريف نيرويى را فرستاد تا او را به زور از مكه بيرون كنند . شيخ در مدرسهء داووديه بود و حاضر به خروج از آن نشد و شمارى از يارانش نزد شريف ثقبة بن قتاده رفته از او يارى خواستند . وى واسطه شده او را به املاك خاص خود در خليص « 2 » برد . وقتى موسم حج فرارسيد ، وى حج را به جاى آورد و سپس براى هميشه آنجا را ترك كرد و ديگر بازنگشت . « 3 »\r\n\r\nهداياى سلطانه آشى\r\nدر همين وقت هداياى گران‌قيمتى از طلا و برخى از عطرهاى نادر از سوى سلطانه آشى به مكه رسيد و به همراه آن مقدار زيادى صدقات براى فقراى مكه بود . شريف سعيد آن‌ها را به عنوان هداياى او پذيرفت ؛ زيرا پدرش بركات يكى از خواص خود را به عنوان نمايندهء خود با هدايايى به هند فرستاده بود . اين نماينده با سلطانه آشى ديدار كرده و او هم اين هدايا را فرستاده بود . اما اشراف ، اختصاصى بودن اين هدايا را نپذيرفته ، سهم خويش را طلب كردند كه همان سه چهارم بود . شريف سعيد ابتدا درخواست آنان را رد كرد ، اما وقتى ديد كه اين مسأله به اختلاف مىانجامد ، حاضر به تقسيم هدايا و پرداخت سهم آنان شد . به علاوه صدقات را هم در حضور اشراف ميان فقراى مكه تقسيم كرد . « 4 »\r\n\r\n\r\n","description":"","footnote":"\r\n( 1 ) . منائح الكرم ، خطى .\r\n( 2 ) . وادى خليص در شمال عسفان است .\r\n( 3 ) . إفادة الأنام ، خطى .\r\n( 4 ) . خلاصة الكلام ، ص 104 .\r\n","page_name":" 463 ","page_number":463},
  {"content":"\r\n\r\nبا فزونى اختلافات و درگيرىها به صورتى كه گذشت ، و رسيدن اخبار آن به مركز خلافت ، صلاح در آن ديده شد كه بهترين كار عزل شريف سعيد از امارت است . بنابراين وى پس از يك سال كه از امارتش گذشت ، عزل گرديد .\r\n\r\nبازگشت امارت به آل زيد - امارت احمد بن زيد\r\nدر اين وقت ، شريف احمد بن زيد در تركيه بود ، چرا كه از زمان فرارِ او به همراه برادرش سعيد بن زيد در سال 1093 او به استانبول آمده ، همانجا ساكن شده بود . خليفهء عثمانى وى را به امارت برداشت تا به جاى سعيد بن بركات بنشيند و براى وى فرمانى صادر كرد . نيز گفته شده است كه از شريف احمد خواسته شد تا امارت ولايت طرطوس يا جايى در روملى را بپذيرد ، اما او قبول نكرد و گفت : اگر همان ولايت بلادمان را به ما بدهيد كه خوب و الّا ما زير نظر سلطنت همين جا خواهيم ماند . با اين حال سلطنت عثمانى او را مجبور به پذيرش ولايت كرك كرد و يك سال هم به آنجا رفت . بعد از آن به آستانه برگشت و تا وقتى كه در سال 1095 حكم امارت مكه به او داده شد ، همانجا بود . « 1 »\r\nنيز گفته شده است كه وقتى سلطان در جريان سپردن امارت مكه به وى با او روبرو شد و مصافحه كرد ، مكرر مىگفت : اللهم صلّ على محمد و على آل محمد . . . سپس به او گفت : اى شريف احمد ! حجاز ويران است و من تو را براى اصلاح آن مىفرستم . بدين ترتيب حكومت به آل زيد برگشت ، آن هم پس از آن كه دوازده سال از دست آنان خارج شده بود .\r\nپس از آن شريف احمد همراه با كاروان حج شامى به سوى مكه حركت كرد .\r\nزمانى كه خبر آمدن شريف احمد به مكه رسيد ، شريف سعيد به سرعت نزد شريف مساعد بن زيد رفت و در مجمعى كه اشراف حضور داشتند به او گفت : عموى شما شريف احمد در راه آمدن به مكه براى گرفتن امارت به جاى من است . بنابراين من خانواده‌ام را به تو مىسپارم و مكه را ترك مىكنم تا در پناه تو زندگى كنند و زمينه براى\r\n\r\n\r\n","description":"","footnote":"\r\n( 1 ) . خلاصة الكلام ، ص 104 .\r\n","page_name":" 464 ","page_number":464},
  {"content":"\r\n\r\nحركت آنان فراهم شود . مساعد هم پذيرفت .\r\nدر صبح شبى كه شريف سعيد مكه را ترك كرد ، مجلسى در مسجد در پشت مقام حنفى با حضور اشراف ، والى جدّه ، قاضى ، مفتى ، علما و شخصيت‌هاى مكه برگزار شد و طى آن مساعد به عنوان وكيل عمويش به عنوان امير مكه انتخاب شد تا شريف احمد از راه برسد . « 1 »\r\nشريف احمد در دوم ذىحجهء سال 1095 به مكه رسيد و با موكبى بزرگ وارد شد .\r\nاو طبق عادت براى تبريك و تهنيت مردم جلوس كرد و شعرا كه پيش از آن و بعدها هم ، كسانى ديگر را ستايش كرده مىكردند ، او را مدح كردند .\r\nچيزى نگذشت كه احمد توانست عدالت را حاكم كند و پس از يك دوره اضطراب و آشوب ، آرامش را به مكه و راه‌ها باز گرداند . « 2 »\r\n\r\nحادثهء شيخ قلعى\r\nدر اين دوره حادثه‌اى كه به حادثهء شيخ قلعى معروف شد ، رخ داد . خلاصهء ماجرا اين بود كه نمازگزاران در مسجدالحرام ، در صبح روز 15 ربيع الثانى سال 1097 منتظر آمدن امام جماعت بودند كه نامش تاج‌الدين القلعى بود . اما او نيامد و يكى از حاضران جلو رفته ، نماز را اقامه كرد .\r\nدر اين وقت ، والى جده كه شيخ الحرم اين دوره بود ، يعنى احمد پاشا در مسجد حضور داشت و وقتى فهميد كه شيخ قلعى ، تأخير كرده است ، خشمگين شده ، او را به مدرسهء داووديه فرا خواند و دستور داد شلاق به پايش زدند .\r\nديگر امامان كه از كتك خوردن همكار خود مطلع شدند ، خشمگين شده ، بلافاصله جريان را به شريف احمد اطلاع دادند و از او خواستند استعفاى آنان را از امامت نماز بپذيرد يا آن كه با تأديب احمد پاشا از شرف آنان دفاع كند .\r\n\r\n\r\n","description":"","footnote":"\r\n( 1 ) . منائح الكرم ، ج 4 ، ص 529 .\r\n( 2 ) . همان ، ج 4 ، صص 549 - 550 .\r\n","page_name":" 465 ","page_number":465},
  {"content":"\r\n\r\nامير از آنان خواست تا از مفتى مكه به صورت مكتوب در اين باره يك استفتاى رسمى بنمايند تا او حكم شرع را در اين باره بيان كند . وقتى اين استفتاء صورت گرفت ، مفتى حكم كرد كه هر كس كه به اهل علم اهانت كرده است ، بايد تعزير شود .\r\nامير اين افتاء را به قاضى شرع مكه ارجاع داد . قاضى هم پاشا را خواست و حكم تعزير را براى او خواند . جز آن كه پاشا توانست قلعى را راضى كرده ، او را به خانه‌اش ببرد و آرامش كند و بدين ترتيب دست از ادعاى خود بردارد .\r\nبدين ترتيب پاشا كينهء مفتى را به دل گرفته ، در درونش مخفى نگاه داشت تا آن كه شكوائيه‌اى به پاشا به عنوان شيخ الحرم رسيد كه مفتى براى خانهء خود منفذى در مسجد درست كرده است . احمد پاشا كسى را فرستاد تا در اين باره تحقيق كند . او خبر آورد كه سوراخى در ديوار درست نشده است . وى قانع نشد و مفتّشان بازگشتند تا آن كه گفته شد كه آن را پيدا كردند . گفته‌اند كه در واقع چيزى نبوده ، اما با اين حال ، احمد پاشا مفتى را احضار كرده ، آن قدر او را زد كه خون از وى جارى شد و با پايش به او لگد زد . مفتى براى شكايت نزد شريف احمد رفت . در اين سوى احمد پاشا هم به خانهء قاضى كه عادتاً ترك بود ، پناه برد . شريف از قاضى خواست تا دست از حمايت پاشا بردارد تا حكم شرع در بارهء او اجرا شود . در اين وقت ناله و فغان اهالى مكه هم بلند شده و آنان گروه گروه اطراف خانهء قاضى را گرفتند . كسانى هم منفذهايى را كه وجود داشت با سنگريزه‌هاى حرم پر مىكردند .\r\nدراين وقت ، پاشا صلاح را در اين ديد تا به شريف احمد پناه برد . او نيز سروسامانى به اوضاع داده ، مفتى را موقتاً راضى كرد . سپس خبر اين ماجرا را به سلطان نوشتند و از آنجا فرمانى در عزل احمد پاشا از ولايت جده و منصب شيخ الحرم صادر گرديد . « 1 »\r\n\r\nبيرون راندن نصرانىها از جده\r\nدر اين زمان بود كه شيخ الحرم كه والى جدّه بود ، دستورى صادر كرد كه هيچ غير مسلمانى حق ماندن در جده را ندارد و به دنبال آن سخت به تعقيب اين افراد پرداخت به\r\n\r\n\r\n","description":"","footnote":"\r\n( 1 ) . خلاصة الكلام ، ص 108 .\r\n","page_name":" 466 ","page_number":466},
  {"content":"\r\n\r\nطورى كه يك غير مسلمان در جده نماند مگر آن كه اظهار اسلام كرد . « 1 »\r\nشريف احمد هم با برخى از قبايل شورشى در شرق حجاز نبرد كرده آنان را آرام ساخت . سپس به سمت شمال تا نزديكى مدينه رفت و به مكه بازگشت . ورود او در آغاز ذى حجه بود و او در حالى كه محرم بود ، به مكه درآمد . شبانگاه طواف و سعى كرده به زاهر رفت تا صبحگاهان با موكب رسمى بر حسب رسم موجود وارد مكه شود .\r\nوى در اواخر ربيع اوّل سال 1099 بيمار شد و در 12 جُمادى الاولاى همان سال در حالى كه 74 سال داشت و سه روز كمتر از چهار سال امارت كرده بود ، درگذشت .\r\n\r\nاز بين بردن دكه‌ها\r\nدر سال 1098 احمد پاشا ، نايب شرع به نيروهاى سپاهى انكشاريه دستور داد تا از صفا حركت كرده تا مروه هرچه دكه و سايه‌بان و مزاحمت در راه هست از سر راه بردارند . وى خودش هم سوار شده ، دنبال آنان حركت كرد تا وارد سويقه و شاميه شد و آنچه از دكاكين بيرون زده و مسير را خراب كرده بود ، از ميان برداشتند . « 2 »\r\n\r\nسعيد بن سعد\r\nسعيد بن سعد بن زيد ، نزد شريف احمد عزيز بود و محبوبيت داشت و در بسيارى از كارها بر وى اعتماد كرده ، گاه او را در جاى خود در ديوان امارت مىنشاند . زمانى كه عمو درگذشت ، بزرگان سپاه و برخى از اشراف و شخصيت‌ها نزد قاضى شرع آمده ، دربارهء نصب سعيد اتفاق كردند و او را به امارت گماشتند و خبر آن را براى دربار عثمانى نوشتند .\r\nدر اين وقت شريف احمد بن غالب از آل بركات كه در ينبع اقامت داشت ، نامه‌اى به والى مصر كه از ترك‌ها بود نوشته ، پولى به او داد كه دحلان « 3 » مقدار آن را يكصد كيسه\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . منائح الكرم ، خطى .\r\n( 3 ) . خلاصة الكلام ، ص 110 .\r\n","page_name":" 467 ","page_number":467},
  {"content":"\r\n\r\nنوشته است و از او خواست تا امارت مكه را به وى بسپارد . همين طور اموال ديگرى هم به وى بخشيد . از آن جمله اموالى بود كه در مصر جهت فقراى مكه تدارك ديده شده و هفتاد و پنج هزار قرش بود . والى مصر هم در اين باره نامه‌اى به والى جدّه نوشت و موافقت خود را با نصب شريف احمد بن غالب اعلام كرد كه خبر آن را در جدّه اعلان نمودند . زمانى كه خبر آن به شريف سعيد در مكه رسيد او حاضر به قبول آن نشد و گفت :\r\nوالى مصر فقط بر مصر و صعيد آن « 1 » حكومت مىكند . اگر مكه را مىخواهد ، بايد با شمشير بگيرد يا آن كه فرمانى از سلطان عثمانى براى ما بياورد .\r\nدر اين وقت سپاه مستقر در جده به همراه شريف احمد بن غالب به سمت مكه حركت كرده به نواريه « 2 » رسيد . اين رخداد در اواخر رمضان سال 1099 بود . از آنجا نامه‌اى به شريف سعيد نوشته ، از او خواستند تا مكه را ترك كند ؛ اما او نپذيرفت . در اول شوال سپاه ، حركت كرده ، تا نزديك مسجد عايشه آمد . شريف كه خطر را نزديك ديد و پراكندگى برخى از اعوان و انصارش را مشاهده نمود ، مكه را ترك كرده ، به سمت طائف رفت .\r\n\r\nاحمد بن غالب\r\nشريف احمد بن غالب در دوم شوال 1099 در موكب بزرگى وارد مكه شده ، بر حسب رسم براى تهنيت و تبريك و ستايش شعرا جلوس كرد .\r\nدر ذى حجه بود كه فرمان سلطانى به مكه رسيد كه در آن آمده بود كه والى مصر به خليفه نوشته است كه اشراف مكه بر نصب احمد بن غالب متفق هستند و دولت هم آن را تأييد كرده است . اين فرمان در حطيم خوانده شد و سه روز جشن برگزار گرديد .\r\nاز جملهء كارهاى احمد آن بود كه اعلام كرد : تجار مىبايست زكات خود را به\r\n\r\n\r\n","description":"","footnote":"\r\n( 1 ) . اصطلاح « مصر و صعيدها » رايج است . ( ج ) .\r\n( 2 ) . تيره‌اى كه ميان تنعيم و وادى فاطمه هستند .\r\n","page_name":" 468 ","page_number":468},
  {"content":"\r\n\r\nدارالاماره بدهند تا تحت نظر آنجا هزينه شود . « 1 »\r\nهنوز سال 1101 آغاز نشده بود كه ميان احمد بن غالب با بسيارى از اشراف اختلاف پيش آمد . آل زيد ، عصيان خويش را اعلام كرده ، به سمت ينبع رفتند و در آنجا از امارت محسن بن حسين بن زيد سخن گفتند . گروهى از آل عبداللَّه - عبادله - نيز شورش كرده به سمت قنفذه رفته ، آنجا را اشغال كردند و راه يمن را بستند . پس از آن آل حارث عصيان كردند و به دنبال آن كسان ديگرى به جز اشراف نيز شورش كرده ، در اطراف مبارك بن شنبر جمع شدند و به منطقهء حسينيه در چند كيلومترى مكه پناه بردند .\r\nبدين ترتيب آشوب و ناامنى و دشوارى همه جا را گرفت و هنوز ماه رجب نرسيده بود كه اخبارى به مكه رسيد كه شورشيان ينبع و طائف امارت محسن بن حسين بن زيد را پذيرفته‌اند و والى جدّه هم آن را در بازارهاى جدّه اعلام كرده است . اشراف نيز در زاهر « 2 » اجتماع كردند تا سپاه جده به آنان محلق شده و همراه ايشان به مكه هجوم ببرند .\r\nدر اين وقت شريف احمد دستور داد توپ‌ها را در شبيكه و مسفله و مَعْلات مستقر كنند .\r\nسپس شمارى از عموزادگان را با جمعى از سپاه يمنى و شمارى از اشراف به جرول فرستاد تا در بيت الزاهر با دشمنانش ملاقات كنند . نيز جنگجويانى را براى دفاع در سمت مسفله و معلات مستقر كرد و خود در خانه ماند تا نتيجه معلوم شود .\r\nدر اين سوى برخى از اشراف به نمايندگى از شريف محسن نزد قاضى مكه آمده و پس از روبرو شدن با او فرمانى را كه در آن شريف محسن به امارت نصب شده بود نشان داده از او خواستند تا آن را كه صورتى برگرفته از اصل بود ، امضا كند . قاضى شرع از اين كار خوددارى كرد و گفت : تا اصل فرمان را نبيند آن را امضا نخواهد كرد . اشراف بر وى شوريدند و او را كتك زدند . دو طرف ، در مسجد و كنار محكمه كه در باب الزياده بود درگير شدند و خانه‌هايى از اعيان و كارگزاران مورد حمله قرار گرفت .\r\nدر ميان اين آشوب‌ها بود كه شريف محسن نامه‌اى براى شريف احمد نوشت و پس از آن بود كه امير احمد بن غالب پذيرفت از مكه بيرون برود . وى در 22 رجب سال 1101 بعد از آن كه يك سال و 29 روز حكومت كرد ، مكه را ترك گفت .\r\n\r\n\r\n","description":"","footnote":"\r\n( 1 ) . منائح الكرم ، خطى .\r\n( 2 ) . وادى فخ كه به آن شهداء يا زاهر هم گفته مىشود .\r\n","page_name":" 469 ","page_number":469},
  {"content":"\r\n\r\nدر ذيلِ بر شفاء الغرام فاسى « 1 » خبرى متفاوت آمده است و آن اين كه آل زيد از سمت طائف به مكه آمدند و به زور قسمت بالاى آن را تصرّف كرده ، براى بيست روز در آنجا ماندند و آن‌قدر با دشمنان خود جنگيدند تا توانستند شريف احمد را وادار به خروج از مكه كنند .\r\nشريف احمد به امام يمن پناهنده شد و تلاش كرد تا او را وادار كند تا از وى براى بازپس‌گيرى امارت مكه حمايت و او را مساعدت نمايد ، اما وى نپذيرفت . اندكى بعد او را راضى كرد تا ولايت منطقهء عسير را كه زير نظر حكومت يمن بود ، بر عهده گيرد . بعد از آن مناطق ديگرى را هم بر آن افزود و حكومت وى در آن نواحى براى چهار سال به درازا كشيد . « 2 »\r\n\r\nمحسن بن حسين بن زيد\r\nوقتى شريف محسن امارت مكه را بر عهده گرفت ، از حاميان دشمنش نگذشت و بسيارى از آنان را مؤاخذه كرد . وى كليد كعبه را از شيخ عبدالواحد شيبى گرفت و آن را به برادرش عبداللَّه سپرد . اين بعد از آنى بود كه در محكمهء شرعى ثابت كرد كه عبدالواحد برخى از قناديل كعبه را به شريف احمد داده است و در اين باره شمارى از سازندگان طلا را خواست و آنان شهادت دادند كه قنديل‌ها را به النگو و خلخال تبديل كرده‌اند . . . برخى هم مىگويند كه شريف احمد آنها را به صورت سكه در آورد و مردم از آنها استفاده مىكردند . « 3 »\r\nشريف محسن فرمان امارت خود را از سلطان در استانبول اما از طريق مصر دريافت كرد كه در يك مراسم عمومى خوانده شد . اندكى بعد اشراف آل سعيد و جز آنان ، به مخالفت برخاسته و چندين نفر بر او شوريدند . « 4 » به دنبال آن راه‌ها بسته شد و\r\n\r\n\r\n","description":"","footnote":"\r\n( 1 ) . تذييل شفاء الغرام از شيخ عبدالستار صديقى ، ص 307 .\r\n( 2 ) . المخلاف السليماني ، ج 2 ، ص 404 .\r\n( 3 ) . تاج تواريخ البشر ، حضراوى ، خطى .\r\n( 4 ) . تذييل شفاء الغرام ، ص 307 .\r\n","page_name":" 470 ","page_number":470},
  {"content":"\r\n\r\nمردم مصيبت زيادى ديدند ، به طورى كه قافله‌هاى ارزاق به جدّه نمىرسيد مگر آن كه صنجق جده نيروهايى براى حراست ، همراهشان بفرستد . به همين جهت قيمت‌ها بالا رفت . در اين وقت قاضى و صنجق جده به خانهء شريف محسن آمده به او گفتند : اگر قادر به تأمين امنيت بلاد نيستى ، از امارت كناره‌گيرى كن . وى پاسخ داد ، اشرافى كه از من حمايت مىكنند حاضر به جنگ با عموزادگان شورشى خود نيستند . شما شمارى از سپاه مصرى را در اختيار من بگذاريد تا شورشيان را تأديب كنم . فرماندهان سپاه اين درخواست را رد كردند و گفتند : محدودهء كار ما مكه است و در بيرون از آن در باديه‌ها مسؤوليتى نداريم . « 1 »\r\nبا اقدام برخى از اشراف شورشى از آل زيد در جهت بازگرداندن شريف سعيد به امارت ، اوضاع بحرانى شد . شريف سعيد خود را براى امارت آماده كرده بود ، زيرا بر اين باور بود كه با توجه به آن كه موقتاً كنار گذاشته شده ، بر پايهء عقيدهء آل زيد ، بيش از ديگران به امارت سزاوار است و آنان حق ندارند ديگرى را به امارت گيرند . اين امر سبب شد تا آل زيد به دو دسته تقسيم شوند و از شريف محسن بخواهند به نفع شريف سعيد از امارت كنارگيرى كند . اما او نپذيرفت و سوگندهاى مؤكد خورد . اختلاف ميان دو دسته از آل زيد بالا گرفت و شمشيرها كشيده شد و نزديك بود كه فتنه‌اى رخ دهد كه مساعد بن سعد برادر شريف سعيد پادرميانى كرده ، راه حل ظريفى را مطرح كرد .\r\nخلاصهء آن اين بود كه شريف محسن ابتدا به نفع شريف مساعد كناره‌گيرى كند تا سوگندهايش كه به نفع سعيد كنار نمىرود ، درست باشد . آنگاه مساعد كار را در دست گرفته ، سپس به نفع سعيد كنار رود . در اين وقت صنجق جدّه اعلام كرد كه مانع از ورود سعيد و هواداران وى به مكه خواهد شد . شمارى از اشراف با وى تماس گرفته ، به او گفتند : در اولين حركتى كه در سمت بازار معلات در جهت منع سعيد صورت گيرد ، كشته خواهد شد . بدين ترتيب صنجق دست از ممانعت برداشت و اجازه داد تا سعيد مكه را تصرف كند . اين رخداد در روز يكشنبه هفتم محرم سال 1103 بود . بدين ترتيب او\r\n\r\n\r\n","description":"","footnote":"\r\n( 1 ) . خلاصة الكلام ، ص 116 .\r\n","page_name":" 471 ","page_number":471},
  {"content":"\r\n\r\nامارت دوم خود را آغاز كرد و اين بعد از آنى بود كه شريف محسن يك سال و پنج ماه و سه هفته حكومت كرده بود . « 1 »\r\n\r\nامارت دوم سعيد بن سعد\r\nهنوز كار امارت سعيد مستقر نشده بود كه قاضى و بزرگان از اشراف مكه به استانبول نامه نوشته ، واقعه را شرح دادند و تأييد سعيد را درخواست كردند ، اما در رسيدن تأييديه تأخير شد . محسن نيز به مدينه گريخت و برخى از كسانى را كه در آنجا بودند برشوراند ، اما كارش به جايى نرسيد . پس از آن حاضر به مصالحه شد و در مقابل پذيرش امارت سعيد ، مقرّر شد تا بخشى از عوايد بلاد به وى واگذار شود .\r\nدر جمادىالاولاى سال 1103 نامه‌اى از والى مصر در تأييد آنچه در مكه پذيرفته شده بود رسيد و اين كه او خبر آن را به استانبول نوشته و منتظر تأييد نهايى آن‌جاست .\r\nسپس نامهء ديگرى رسيد كه سلطنت عثمانى ، امارت مكه را به سعد بن زيد پدر سعيد « 2 » كه در آن وقت در تركيه بود واگذار كرده و اين پيش از رسيدن نامهء ما بوده است . همراه آن نامه ، فرمان سلطانى در اين باره بود و اين كه سعيد نايب پدرش در امارت مكه خواهد بود .\r\n\r\nامارت دوم سعد بن زيد\r\nموسم حج سال 1103 فرا رسيد و همراه با آن موكب حامل امير جديد - يعنى سعد بن زيد - وارد شد و جشن تأييد در مسجد به صورت مرسوم برگزار گرديد و شعرا و ديگر تبريك‌گويان بر وى وارد شدند و على الرسم او را مدح كردند . « 3 »\r\nاين امارت دوم سعد بن زيد بود كه پس از 21 سال دورى از مكه ، اكنون با لباس\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . تذييل شفاء الغرام ، ص 307 .\r\n( 3 ) . همان .\r\n","page_name":" 472 ","page_number":472},
  {"content":"\r\n\r\nروميان وارد مكه مىشد . وى عمامهء خود را روى قاووق ( كلاه مخصوص تركى ) پيچيده و در كلامش برخى از الفاظ شامى وارد شده بود . اندكى بعد عمامهء حجازى بر سر گذاشت . هنوز كار وى استقرار نيافته بود كه اخبارى در بارهء شورش احمد بن غالب از قنفذه و اشغال آن و سپس حملهء به ليث به مكه رسيد . با اين حال چيزى نگذشت كه وى درخواست كرد تا بدون جنگ وارد مكه شده ، در آنجا زندگى كند . به او اجازه داده شد و وى در باغ خود در ركانى در نزديكى مكه ، اقامت گزيد . « 1 »\r\nدر دوران شريف سعد ، برخى از قبايل حرب شورش كردند كه وى با آنان به نبرد برخاست اما كارى از پيش نبرد و به مكه بازگشت . سال بعد دوباره جنگ را از سر گرفت و بر آنان پيروز شد .\r\nدر همين دوره ، شمارى از آل عبداللَّه - عبادله - بر شريف سعد شورش كرده ، در مسير ليث ، متعرّض قافله‌ها شدند و بدين ترتيب امنيت از ميان رفت . در اين سوى ، شمارى از غارتيان شهرى يا لصوص هم اوضاع را در مكه ناامن كردند ، به طورى كه براى حفاظت شهر نياز به نگهبان‌هاى شبانه پيش آمد . چيزى نگذشت كه شورشيان ، خود را تسليم كردند .\r\nشريف سعد براى سه سال امارت كرده ، به رغم نيكى فراوانش در حق اشراف - منهاى موردى كه ذكر شد - و اتفاق و يگانگىاش با اهالى ، تمايلى به كنار آمدن با رؤساى ترك آن ناحيه نداشت و اختلافات شديدى آن هم در نوع خاص خود با صنجق جده محمد پاشا داشت . بسا علت آن كراهت وى از كارگزاران تركى بود كه بر همه چيز تسلط داشتند .\r\nصنجق جده تلاش‌هايى را بر ضد وى در دارالخلافه انجام داد و توانست فرمان عزل او و امارت عبداللَّه بن هاشم از آل بركات را بگيرد . شريف سعد حاضر به واگذارى امارت نشد و سپاه صنجق او را در محاصره گرفت . ديگر سپاهيان ترك هم بر ضد وى وارد عمل شدند و او توپ‌هايى را در نزديكى باب العتيق « 2 » و در مسعى نصب كرد . در\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . منزل‌سعد در دارالشفاء در سمت‌باب العتيق بوده وبسا سالن‌الشفاء به‌مناسبت‌نام‌خانهء او به اين نام ناميده شده است .\r\n","page_name":" 473 ","page_number":473},
  {"content":"\r\n\r\nنتيجهء اين كارها حدود يك صد نفر كشته شدند و بردگان سعد ، خانهء بسيارى از ترك‌ها را غارت كردند . همچنان كه رباطى كه در سوق الليل بود و نيز خانه‌هايى در مكه غارت شد .\r\nشريف سعد دانست كه قدرت دفاع ندارد . به همين دليل مكه را به سمت حسينيه در جنوب مكه ترك كرد و منتظر فرصت مناسب براى گرفتن انتقام ماند . « 1 »\r\n\r\nعبداللَّه بن هاشم\r\nبدين ترتيب امارت مكه به شريف عبداللَّه بن هاشم از آل بركات واگذار گرديد . « 2 » او از باب السلام سوار شده ، در خيابان‌هاى مكه مرور مىكرد ، در حالى كه منادى ، برابر موكب او نام وى را جار مىزد . اين رخداد در اوايل ذىحجهء سال 1105 و پس از فتنه‌اى پر تلفات بود كه شمار زيادى از دو طرف كشته شدند . اين به جز حجاجى بود كه در عرفه و مكه به قتل رسيدند ، چرا كه برخى از قبايل فرصت را براى غارت مناسب ديده بسيارى از حجاج را در مسير عرفه غارت كردند و مسير جدّه هم پر از فتنه و فساد شد ، به طورى كه قافله‌ها در مسير بازگشت جرأت خروج از مكه را بدون محافظانى از سپاه براى مراقبت از آنان نداشتند .\r\nبه نظرم مسؤول اصلى در اين وقايع سلطنت تركى بود كه براى عزل و نصب ، زمانى جز ايام حج را در نظر نمىگرفت و در اين ميان حجاج در ميان فتنه‌هاى ناشى از آن گرفتار دشوارى شده ، اموال و اجناس آنان در معرض غارت قرار مىگرفت و لصوص و مفسدان فرصت را براى پر كردن جيب خود يا سدّ جوع و رفع بيچارگى خويش مناسب مىديدند .\r\nدر اين فتنه ، وزير شريف سعد كه نامش عثمان حميدان بود دستگير شد . وى در باغى در معابده كه به نام خود او بود ، پنهان شده بود . پس از دستگيرى ، او را در جايى در سپاه نگاه داشته بودند تا بكشند . اما توانست با عبور از ديوار معلات بگريزد و از آنجا به\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . تذييل شفاء الغرام ، ص 307 .\r\n","page_name":" 474 ","page_number":474},
  {"content":"\r\n\r\nسمت قبرستان ابن سليمان « سليمانيه » رفته « 1 » و در نهايت با رفتن به فلق به امير جديد پناه برد و او هم از وى ، برابر صنجق سپاه حمايت كند . در واقع ، دشمنى با وزير بيشتر شخصى بود و آن اندازه كه براى صنجق عسكر مهم بود براى امير اهميتى نداشت . « 2 »\r\n\r\nامارت شريف سعد براى سومين بار\r\nعبداللَّه بن هاشم چندين ماه امارت كرد تا آن كه در اول ربيع الاول سال 1106 به او خبر رسيد كه شريف سعد ، منطقهء ليث را اشغال كرده و با سپاه بزرگى عازم مكه است .\r\nشريف عبداللَّه از صنجق جده كمك خواست و اهالى مكه را بسيج كرد . سپاه جدّه به كمك وى آمد ، اما اهالى مكه حاضر به جنگ نشدند تا آن كه از مفتى مكه شيخ عبداللَّه عتاقى ، فتوايى در جواز دفاع بر ضد متجاوزان گرفتند .\r\nصنجق جده دفاع از مكه را ترتيب داده ، جاى هر دسته‌اى از سپاه را داخل شهر معين كرد و توپ‌ها را مستقر نمود . در اين وقت ، سپاه مهاجم از سمت معلات وارد شد و نيروهاى اعرابىاش را به سمت كوه‌ها فرستاد و آنان توپچىها را كشتند . پس از آن شمشيرزنان را ميان سپاه جده فرستادند تا آن كه موفق شدند آنان را از مواضع خود برانند .\r\nشريف عبداللَّه دريافت كه مقاومت بيهوده است . به همين جهت مكه را به قصد جدّه ترك كرده از آنجا به استانبول رفت و همان سال در آنجا درگذشت .\r\nبدين ترتيب شريف سعد براى سومين بار « 3 » امارت مكه را در دست گرفت و براى تهنيت و تبريك و مدّاحى شعرا جلوس كرد . آلاى ترك هم كه تا ديروز بر ضد او مىجنگيد ، جلوى او نشسته پذيرايى مىكرد .\r\nدر اين وقت در باغ عثمان حميدان وزير شريف سعد ، ميهمانىهاى مفصلى براى عرب‌هايى كه كمك كرده بودند برپا شد و وزير به شخصه پذيرايى مىكرد . چيزى\r\n\r\n\r\n","description":"","footnote":"\r\n( 1 ) . منسوب به شيخ محمد سليمان مغربى .\r\n( 2 ) . خلاصة الكلام ، ص 122 .\r\n( 3 ) . منائح الكرم ، ج 5 ، ص 200 .\r\n","page_name":" 475 ","page_number":475},
  {"content":"\r\n\r\nنگذشت كه در اواخر رمضان همان سال يعنى 1106 فرمان تأييد سلطان به مكه رسيد و همه جا جشن و سرور برپا شد .\r\nدر اوايل سال 1107 برادرش محسن بن حسين را براى امارت مدينه فرستاد و در ماه جُمادى الاولى با برخى از شورشيان در شرق طائف جنگيد و مدتى را در آنجا بود تا آن كه در دوم ذى حجه به مكه بازگشت . در همين سال ، مفتى مكه عبداللَّه عتاقى درگذشت و اين منصب به شيخ عبدالقادر ابوبكر صديقى واگذار شد .\r\nدر اين وقت مكه آرامش خود را باز يافت ، راه‌ها ايمن شد و تمامى اشراف ، سَرورى سعد را پذيرفتند مگر جماعتى از آل عبداللَّه كه اندكى بعد به خاطر بخشش‌هاى خود به مخالفت برخاسته ، خشمگين بيرون رفتند . شمارى از اشراف از آل بركات مسؤول امنيت راه‌ها شدند كه آنان نيز پذيرفته و اطاعت كردند . پس از آن به آل عبداللَّه نيز رسيدگى كرده ، خسارتشان را جبران كرد و آنان نيز اطاعت را پذيرفتند .\r\nاندكى بعد باز طاعت شكستند و در جايى به نام حمّام در وادى فاطمه گرد آمده ، « 1 » گروهى از قبايل اروقه و مطير نيز دور آنان را گرفتند . شريف سعد از آل زيد و از دوستانش از آل بركات كمك گرفت و به سمت آنان حركت كرد . زمانى كه شنيد آنان حمام را به قصد جدّه ترك كرده‌اند ، به تعقيب آنان پرداخت تا آن كه شورش آنان را فرو نشاند . آنان نيز اطاعت نموده ، اظهار يگانگى كردند و بدين ترتيب اوضاع آرام شد . « 2 »\r\nشريف سعد هفت سال به همين ترتيب امارت كرد .\r\n\r\nكشيدن توتون\r\nدر اين دوره ، استفاده از توتون و تنباكو يا به اصطلاح شرب دخان در مكه باب شد .\r\nبرخى گفته‌اند كه [ اين سوغات 
  ] در سال 1112 از مصر به حجاز آمد و طولى نكشيد كه\r\n\r\n\r\n","description":"","footnote":"\r\n( 1 ) . آثار برجاى مانده از « حمام » و بنايى كه اشراف در حوالى قرن يازدهم هجرى در اطراف خانه‌هايشان در آنجاساختند ، تا به امروز باقى است .\r\n( 2 ) . خلاصة الكلام ، ص 128 .\r\n","page_name":" 476 ","page_number":476},
  {"content":"\r\n\r\nاستفادهء از آن در مكه شايع گرديد . « 1 » آنچه نزد مورّخان شهرت دارد آن است كه گياه مزبور اولين بار در سال 999 به دست آمد .\r\n\r\nامارت سعيد بن سعد براى بار سوم\r\nدر اين وقت ، سعد مصلحت را در آن ديد تا به نفع فرزندش سعيد از امارت كناره‌گيرى كند . وى در اين باره نامه‌اى به دربار عثمانى نوشت و زمانى كه فرمان تأييد رسيد ، در سال 1113 جشن گرفت و بدين ترتيب سعيد براى بار سوم به امارت رسيد و براى تبريك و تهنيت جلوس كرد .\r\n\r\nدشوارىهاى دوران سعيد\r\nويژگى سخت‌گيرانهء سعيد و استبداد به رأى او سبب شد تا اندكى بعد با عموزادگانش از اشراف « 2 » درگير شود و در پرداخت حقوق آنان كوتاهى كند . اين امر اوضاع را به هم ريخت و درگيرى بالا گرفت و در اين مسير دشوارىهاى زيادى را كه حدود سه سال به درازا كشيد ، تحمّل كرد .\r\nدسته‌اى از اشراف آل بركات و آل حسين و آل قتاده و برخى از آل سعيد بر وى خروج كردند و همگى در وادى مر « وادى فاطمه » اجتماع كرده ، راه را بستند . شريف سعد پدر شريف سعيد نزد آنان رفت و ايشان از تأخير در پرداخت حقوقشان گلايه كردند . او وعدهء پرداخت حقوقشان را داد و ايشان را باز گرداند ، جز آن كه سعيد حاضر به قبول اين صلح نشد مگر آن كه آنچه را گرفته‌اند از حقوقشان كسر كند . اين پيشنهاد مورد قبول اشراف قرار نگرفت و دوباره شورش كردند . در اين وقت صنجق جده از آنان خواست كه تا پايان يافتن موسم حج از سر و صداى خود بكاهند و آنان پذيرفتند . پس از ايام حج ، آنان به زاهر رفتند و از شريف خواستند تا نزد قاضى مكه احمد البكرى رفته و\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . تذييل شفاء الغرام ، ص 308 .\r\n","page_name":" 477 ","page_number":477},
  {"content":"\r\n\r\nاو ميانشان قضاوت كند كه شريف پذيرفت .\r\nشريف در مجلس شرع ، هر نوع حقى را براى آنان انكار كرد و گفت : چيزى كه آنان اسمش را حق گذاشته‌اند ، نوعى نيكى است كه امير مكه به آنان مىكند . آنان خشمگين شده و بر شدت مخالفت و شورش خود افزودند و توانستند صنجق جده را هم مدافع خويش سازند ، چنان كه شريف سعد هم با رأى آنان همراهى مىكرد .\r\nمحرم سال 1116 از راه رسيد و فتنه‌ها آغاز شد . بردگان اشراف بر فراز كوه‌هاى محيط به مكه در سمت تربة العيدروس و شبيكه تا پايين كوه عمر و از آنجا تا كنار جبل شاميه تا كوه‌هايى كه محيط بر معلات بود بالا رفتند و برخى از آنان خانه‌هاى اشراف در شبيكه را تصرّف كردند . شريف سعيد آمادهء دفاع شد و همراه سپاه خود به سوق الصغير رفت ، اما نتوانست جلو برود ، پس ، از آنجا به سويقه و سپس به شبيكه رفت . در آنجا هم مدافعان از شبيكه دفاع كرده آنان را از آنجا بيرون راندند . « 1 »\r\nسپس شورشيان عازم جدّه شدند و رياست خود را به يكى از آل زيد با نام شريف عبدالمحسن بن احمد سپردند و در غليل از نواحى جدهء شرقيه فرود آمدند . در آنجا با صنجق جده اتفاق كرده ، داخل جده شدند و امارت عبدالمحسن را اعلام كردند . سپس در اين باره نامه‌اى به مدينه و ساير قبايل حرب و يمن و شمال نوشتند و آنان هم اظهار اطاعت كردند .\r\nدر اين وقت اين جماعت از جده به سمت جموم در وادى فاطمه آمدند و از آنجا به زاهر منتقل شدند . سعيد چاه‌هاى آن ناحيه را كور كرده بود و آنان مجدداً آنها را حفر كردند و به كار ترتيب سپاه خود مشغول شدند .\r\nسعيد هم آمادهء دفاع شده ، اهالى محلات « 2 » را مجهّز كرد و توپى را كه در دارالسعاده زير خاك بود درآورده ، به ذى طوى فرستاد . « 3 » همچنين شمارى از علما را به مجلس\r\n\r\n\r\n","description":"","footnote":"\r\n( 1 ) . خلاصة الكلام ، ص 130 .\r\n( 2 ) . « اهل الحارات » كنايه از عامهء مردم در محلات مختلف مكه است كه براى جدا كردن آنان از طبقهء طالبان علم در هرمحله ، به اين نام ناميده مىشوند .\r\n( 3 ) . وادى ذى طوى ميان مقبرهء حجون و ريع الكحل است كه شاخه‌هاى آن تا جرول ادامه مىيابد .\r\n","page_name":" 478 ","page_number":478},
  {"content":"\r\n\r\nقاضى فرستاد تا خطر را به قاضى گوشزد كرده ، از او فتوايى در بارهء لزوم دفاع بگيرند .\r\nقاضى هم در اين باره حكمى نوشت . سعيد نامه‌اى هم براى فرمانده نيروهاى جده نوشت و از او خواست تا به مجلس شرع بيايد تا دعوايى عليه او به خاطر كمك به راهزنان ، آن هم عليه كسى كه سلطان او را معين كرده ، اقامه كند . وى در اين نامه نوشت : اگر حضور نزد قاضى را نپذيرى كافر شده‌اى !\r\nو چنين است كه لفظ « كفر » روى هواها و اغراض ما دور مىزند . حكّامِ ديروز راهزن مىشوند ، چنان كه همين راهزنان ، فردا حاكمان شرعى خواهند بود . مجالس قضا هم ميدانى است براى اعتراف و اقرار به آنچه قبول نداريم و نفى آن چيزى كه پذيرفته‌ايم .\r\nدر اين وقت بر نيروهاى سعيد افزوده شد و او همراه با سربازان مصرى و يمنى و سپاهيان انكشارى ترك « 1 » و برخى از قبايل هم‌پيمان خود ، آن هم پس از آن كه توپخانه را روى برخى از كوه‌ها مستقر كرد ، آماده شد . در اين وقت دو سپاه در ذىطوى با يكديگر\r\n\r\n\r\n","description":"","footnote":"\r\n( 1 ) . انكشارى ، گروهى از سپاهيان بودند كه بناى آنان را دومين سلطان عثمانى ، اورخان بن عثمان به شيوهء خاصى بنيان‌گذاشت . وى بچه‌هاى نصارا را كه اسير مىشدند ، بر اساس اسلام تربيت مىكرد و براى خدمت به دولت و حمايت نظامى از آنان پرورش مىداد . سلاطين اين دوره ، مهم‌ترين نواحى را كه نيازمند دفاع بود ، به اين سپاه واگذار مىكردند ، و دليل آن اعتمادى بود كه به خاطر نوع تربيت آنان ، به ايشان داشتند . اين سپاه نخستين بار هزار نفر بودند ، اما چيزى نگذشت كه بر شمار آنان افزوده شد و صاحب قدرت ويژه در دولت شدند ، چنان كه عثمانىها به آنان مباهات كرده ، و دولت‌هاى عالم را به آنان تهديد مىكردند . اين روش تربيت ، چيزى بود كه اورخان از رومىها فرا گرفته بود ، چنان كه آنان بچه‌هاى مسلمانان را كه به اسارت مىگرفتند بر اساس دين نصرانى تربيت نموده ، در قالب‌هاى خاص پرورش مىدادند . سپاه انكشارى ، ستون دولت عثمانى بود و براى چيزى نزديك به پنج قرن از كيان آن دفاع مىكرد . اين گذشت تا آن كه سلطان سليم در سال 1203 بر اساس نياز زمان ، به تجديد و اصلاح نظام عسكرى دولت عثمانى پرداخت و نيروى جديدى را درست كرد كه انكشارىها با آن مخالفت و به خاطر حفظ سنت‌هاى گذشته ، آن را رد كردند . شورش آنان عليه سلطان بالا گرفت تا آن كه در سال 1222 بر وى غلبه كرده ، با سلطان مصطفى بيعت كردند . وى بيش از يك سال ، سلطنت نكرده كشته شد و جاى او را سلطان محمود دوم گرفت . او نيز اندكى بعد ، نظام عسكرى جديد را تأييد كرد و باز با انكشارىها درگير شد . اما اين بار توانست آنان را سركوب كرده ، بنياد آنان را براندازد .\r\n","page_name":" 479 ","page_number":479},
  {"content":"\r\n\r\nدرگير شدند . شمارى از جوانان اشراف به ميدان آمده ، با كشيدن شمشير مبارز مىطلبيدند . نبرد چهار روز به طول انجاميد . شريف سعيد دريافت كه طاقت مقابلهء با مهاجمان را ندارد . به همين جهت از مردم خواست تا در مسجد در كنار محكمه نزديك باب سليمانيه اجتماع كنند . آنگاه از شيخ سعيد منوفى از علماى مكه خواست تا براى آنان خطبه خوانده ايشان را به دفاع از سعيد بسيج كند . خطيب هنوز در بارهء هدف اصلى سخن نگفته بود كه عامهء مردم بر ضد وى شوريده او را با سنگريزه‌هاى مسجد سنگباران كردند .\r\nشريف سعيد دريافت كه اميد به پيروزى وجود ندارد و نيروى مهاجمان هر لحظه رو به تزايد است . به همين جهت تصميم به ترك مكه گرفت . وى در شب 21 ربيع الاول 1116 از مكه بيرون رفت . در گزارشى كه از شيخ ابوالسعود سنجارى نقل شده آمده است كه شريف عبدالمحسن در پى او فرستاد تا دارالسعاده را براى استقبال از او آماده كنند .\r\nمكان آن در حال حاضر رواقى است كه در مسجد الحرام در كنار اجياد واقع شده است .\r\nوى مىگويد : شريف سعد پدر سعيدِ شكست خورده ، بالاى سر ما ايستاده و بر عمليات آماده سازى آنجا نظارت مىكرد . « 1 »\r\n\r\nعبدالمحسن بن احمد زيدى\r\nشريف عبدالمحسن در صبح شبى كه وصفش گذشت ، در موكبى عظيم و در حالى كه آلاىهاى مصرى و تركى ، كسانى كه شب گذشته در سپاه شريف سعيد با او مىجنگيدند ، پيشاپيش او حركت مىكردند ، وارد مكه شد . وى ابتدا به سمت مسجد رفت ، و پس از آن كه طواف كرد ، فرمان سلطانى داير بر اين كه كار را به دست صنجق جده سپرده و او هم عبدالمحسن را برگزيده است ، خوانده شد . « 2 » سپس شيخ عبدالمعطى شيبى برخاست و براى امير دعاى تأييد كرد و صداى مُبلّغ بالاى قبّهء زمزم شاهد گفتار او بود . سپس امير به دارالسعاده رفت و به استقبال تهنيت‌گويان و استماع اشعار مداحان\r\n\r\n\r\n","description":"","footnote":"\r\n( 1 ) . خلاصة الكلام ، ص 134 .\r\n( 2 ) . تذييل شفاء الغرام ، ص 308 .\r\n","page_name":" 480 ","page_number":480},
  {"content":"\r\n\r\nنشست و مكه براى سه روز جشن گرفت . « 1 »\r\nآنچه در اين ميان براى يك مورخ تازگى داشت آن بود كه سلطنت عثمانى ، كار انتخاب امير مكه را به دست صنجق جده سپرده بود تا او كسى را انتخاب كند . اين چيزى بود كه سابقه نداشت . آنچه در اين سياست شگفت مىنمود آن بود كه جده تا اين زمان تابع مكه بود و طبيعى چنان بود كه صنجق آن ، يكى از رعاياى امير مكه باشد ؛ اما روش ترك‌ها در سياست ، روشى به سبك و سياق مخصوص به خود بود و بسا آنان در ارتباط با وضع خاص اشراف مكه ، معذور بودند .\r\n\r\nعبدالكريم بن محمد بن يعلى\r\nامارت عبدالمحسن بيش از 9 روز طول نكشيد و او به نفع يكى از اشراف از خاندان بركات به نام شريف عبدالكريم بن يعلى ، البته پس از جلب موافقت اشراف در اين باره ، كناره‌گيرى كرد . بدين ترتيب او براى خارج شدن امارت از آل زيد به آل بركات كمك كرد . فرمان كناره‌گيرى هم در يك مجلس عمومى در مسجد با امضاى قاضى و امضاى اشراف در موافقت با آن اعلام شد . « 2 »\r\n\r\nامارت سعد بن زيد براى بار چهارم\r\nدر اين وقت ، شريف سعد ( پدر سعيد ) امارت را از ترس از مهاجمان رها كرد . وى در حالى كه در مكه اقامت داشت ، مهاجمان متعرّضش نمىشدند . چيزى نگذشت كه با قائم مقام امير عبدالكريم دعواى لفظى پيدا كرده ، كار بالا گرفت تا آن كه برخى از نزديكان او خشمگين شدند و درگيرى روى داد . ادامه كار به درگيرى ميان آل زيد و آل بركات منجر شد و در اين ميان آل زيد پيروز شدند و دشمنان خود را از مكه بيرون كردند و بدين ترتيب سعد در ششم شوال همان سال 1116 براى بار چهارم به امارت مكه\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n","page_name":" 481 ","page_number":481},
  {"content":"\r\n\r\nمنصوب شد . « 1 »\r\nدحلان مىگويد : « 2 » « نخستين كسى كه بر عبدالكريم شوريد ، شريف سعيد بن سعد بن زيد بود كه ابتدا با برخى از قبايل حرب در همان اطراف مرتبط شد ، اما از وى حمايت نكردند . سپس به سراغ قبايلى از جهينه رفت كه كمكش كردند و با كمك آنان ينبع را گرفت و هرچه از غلات صدقه را كه در آن جا اختصاص به مكه داشت تصرف كرد و در ميان كسانى كه با آنان ارتباط دوستى داشت ، تقسيم كرد . چيزى نگذشت كه امير مكه نيرويى را به سراغ وى فرستاد و در نبردى كه رخ داد نيروهاى او را در يك واقعهء دشوار شكست داد . اين واقعه در چهاردهم جُمادى الاولاى سال 1116 بود . » پس از آن به حادثه سعد پدر سعيد اشاره دارد كه وى پس از مدتى اقامت در مكه در حكومت تازه ، به معابده رفت . شايد مقصودش عابديه در غرب عرفات باشد . سپس با عبدالكريم اختلاف پيدا كرد كه دليل آن عدم پرداخت سهم اختصاصى او بود . وى نيروهايش را از اروقه كه فرعى از عتيبه در شرق مكه است ، گردآورى كرده خواست به طائف حمله كند كه نتوانست . در اين وقت راه مكه را در پيش گرفت و اين درست زمانى بود كه فرزندش سعيد هم در ينبع سر به شورش برداشته بود .\r\nشريف سعد تا جايى نزديك جعرانه آمد . سپس از آنجا از نزديكى اذاخر گذشت تا به نزديكى معابده رسيد . اما وقتى نيروى دفاعى را ديد به خرمانيه رفته در آنجا نيروى سواره نظام شريف عبدالكريم را با شمارى از نيروهاى ترك و مغربى از عسكر پاشا ديد .\r\nنبرد آغاز شد ، چندان كه خون از خرمانيه تا ريع اذاخر روى زمين جريان يافت . « 3 » در اين وقت سعد پنهان شده ، اندكى بعد در الزيمه آشكار شد و از آنجا به شرق طائف رفت و با برخى از قبايل زهران و غامد مرتبط شد « 4 » و آنان هم كمكش كردند . وى به همراه آنان از\r\n\r\n\r\n","description":"","footnote":"\r\n( 1 ) . امير عبدالكريم بن يعلى به خاطر كارهايى كه داشت ، در اين زمان ، در يمن بود .\r\n( 2 ) . خلاصة الكلام ، ص 138 .\r\n( 3 ) . خرمانيه و اذاخر دو جا در بالاى معابده هستند كه همچنان به همين نام معروفند .\r\n( 4 ) . در چاپ جديد كتاب تاريخ مكه كه بسيار هم مغلوط است ، از اينجا تا سر عنوان بعدى « كارهاى غامد و زهران » سقط شده است .\r\n","page_name":" 482 ","page_number":482},
  {"content":"\r\n\r\nآنجا به سمت جنوب آمد تا آن كه قنفذه را اشغال كرد . در اين سوى ، شريف عبدالكريم شمارى از نيروهاى جنگى از اشراف و عرب‌ها را به سمت او فرستاد . خود عبدالكريم هم به سپاهش پيوست . ابتدا شكست خورد اما بار ديگر حمله كرد . اين بار سعد شكست خورد و با فرار سعد ، عبدالكريم در قنفذه ماند . سعد چندان رفت تا به سرزمين قبيلهء غامد رسيد ، در حالى كه بيش از سه اسب و سه قاطر با وى نبود . وى توانست مردم غامد را به سوى خود جذب كند . سپس همراه آنان به سمت طائف رفت و با سپاهى كه 1300 نفر از غامد و زهران بودند آنجا را تصرّف كرد . اين واقعه در 26 رمضان سال 1116 بود . سپس با سپاهش عازم حمله به مكه شد در حالى كه عبدالكريم همچنان در قنفذه بود . در اين سوى پاشا رئيس ترك‌ها آماده مقابله با وى شد . ياران شريف عبدالكريم هم به او پيوستند و پاشا اعلان بسيج عمومى داد . او به همراه عده‌اى به خانهء قاضى رفت تا همان كارى كه دشمنانش كردند ، يعنى گرفتن فتواى وجوب قتال و دفاع ، انجام دهد . پيش از آن ، دشمنان آنان هم همين روش را پيشه كرده ، فتوايى براى وجوب قتال با راهزنان گرفتند ( همان‌ها كه مدتى قبل ، از نظر همين‌ها حكومتشان شرعى بود ) . بدين ترتيب مهر شرع با تغيير روزگار عوض مىشد و چيزى را امروز تأييد مىكرد كه ديروز رد كرده و به كفرش حكم كرده بود .\r\nسعد در 29 رمضان سال 1116 به مكه رسد و با مدافعان شهر در منطقهء خريق در نزديكى معلات درگير شد . سپس پيروزمندانه و زمانى كه نيروهاى طرفدار عبدالكريم گريختند ، وارد شهر شد . و بدين ترتيب براى بار چهارم به امارت رسيد . « 1 »\r\n\r\nكارهاى غامد و زهران و سعد در امارت چهارم وى\r\nموكب وى در مراسمى با حضور قاضيان و عالمانى كه ديروز فتواى به جنگ با او داده بودند گرامى داشته شد . در اين وقت ، مردمان غامد و زهران « 2 » كه مكه را تصرّف\r\n\r\n\r\n","description":"","footnote":"\r\n( 1 ) . خلاصة الكلام ، ص 141 .\r\n( 2 ) . دو تيره از قبيلهء ازد شنؤه كه معمولًا نام آن‌ها با يكديگر مىآيد و سرزمين و امارتشان هم يكى است . مركزيت آنان‌الباحه جايى در دويست و بيست كيلومترى جنوب طائف پشت سراة است . ( عاتق ) .\r\n","page_name":" 483 ","page_number":483},
  {"content":"\r\n\r\nكرده بودند ، به غارت بسيارى از خانه‌ها پرداختند ، به طورى كه لباس جنازه‌ها را هم درآورده و با حملهء به خانه‌ها ، بسيارى از مردم را با انواع و اقسام ذلّت مورد اهانت قرار دادند . مردم از دست آنان متوحّش شدند و برخى از زنان حامله از ترس آنان سقط كردند . « 1 »\r\nبدين ترتيب ، صفحات تازه‌اى از زندگى شريف سعد ورق خورد كه صفحات سياهى بود . بايد از اين حاكمان شگفت زده شد كه چگونه در راه رسيدن به پيروزى و گرفتن تخت امارت ، همهء اصول اخلاقى و مروّت انسانى را به فراموشى سپرده ، براى رسيدن به اهداف خود حاضر به هتك حرمت مسلمانان و ريختن خون آنان مىشدند و رتبت خويش را در عالم اسلام پايين مىآوردند . شگفت‌تر آن كه كسانى هم پيدا مىشوند كه به آنان در اين قبيل پيروزى تهنيت مىگويند و با حسّ حمايت از اسلام و حميّتى كه دارند ، دولت آنان را استوار مىسازند .\r\nپاشاى ترك حاضر به تسليم در برابر شريف سعد نشد و با نيروهايى كه داشت در خانهء خود تحصن كرد . سعد مردم را در مسجد به يك اجتماعى عمومى فرا خواند و دلايل خويش را برايشان شرح داد و سپس از آنان پرسيد كه آيا او سزاوارتر و شايسته‌تر نيست ؟ همه گفتند : آرى . بار ديگر پرسيد . گفتند : آرى . سپس از بزرگان خواست نزد پاشا رفته او را قانع كنند . در اين وقت طى اين گفتگوها پاشا قانع شد و اين بعد از آنى بود كه در تأييد كارهاى او حجّت شرعى نوشتند . « 2 »\r\n\r\nامارت عبدالكريم براى بار دوم\r\nامارت سعد 18 روز بيشتر به طول نينجاميد ، زيرا امير عبدالكريم كه در يمن بود با سپاهى از عموزادگان و يارانش از قبايل عتيبه و حرب « 3 » از راه رسيده به مكه يورش برد و\r\n\r\n\r\n","description":"","footnote":"\r\n( 1 ) . خلاصة الكلام ، صص 141 - 142 .\r\n( 2 ) . همان ، ص 143 .\r\n( 3 ) . عتيبه در شمال شرقى مكه سكونت دارند ، كما اين كه قبايل حرب از حمراء تا عسفان در سمت شمال و شرق وغرب آن هستند ( عاتق ) . عتيبه از پنجاه كيلومترى شمال مكه به بعد سكونت دارند و از آنجا تا طائف در سمت شرق و جنوب امتداد مىيابد . از آنجا هم باز در دو سمت مسير تا جايى نزديك به يكصد كيلومترى غرب رياض سرزمينشان ادامه دارد . اما حرب ، منازل آنان از مر ظهران و جده تا ينبع و مدينه و از آنجا در سمت شمال تا علا ادامه دارد . در شرق به قصيم و دهنا و تا مرزهاى عراق مىرسد . شاخه‌هايى از آن به سمت جنوب جده تا دوقه ادامه مىيابد .\r\n","page_name":" 484 ","page_number":484},
  {"content":"\r\n\r\nآن را در 17 شوال همان سالِ 1116 تصرّف كرد . اين پس از آنى بود كه سعد را از آنجا به عابديهء غربى بيرون راند ، جايى كه چند روز بعد در همانجا وفات يافت . « 1 »\r\nدر اين واقعه ، نبرد شديدى صورت گرفت كه شدّت آن كمتر از ماجراى مشابه در دو هفته پيش از آن نبود . در اين وقت ، آنان كه پيروز شدند ، دو روز كامل به هتك حرمت شكست خوردگان پرداختند ، به طورى كه كوچه‌ها پر از جنازهء كشته‌ها بود و مردم نمىتوانستند آنان را دفن كنند . به همين جهت آنان را بار كرده ، از سمت دارالسعاده عبور داده ، كشان كشان به سمت حفرهء بزرگى كه براى آنان كنده بودند مىبردند . سرها را نيز جمع كرده مناره‌اى از آن در معلات در نوك كوهى مشرف بر راهى كه آنجا به راه سلطان مراد معروف بود ، ساختند تا عبرتى براى ديگر دشمنان باشد . « 2 » و خدا داناست كه اين اقدام ، آن اندازه كه نشان دهندهء سنگدلى برخى از اصحاب قدرت و جلال و جبروت است ، عبرت براى ديگران نيست .\r\nشرح داستان ، آن كه صنجق جده از اين كه عبدالكريم به اين پيروزى دست يافت اظهار مسرّت كرد . وى از علما و اهالى ، آنان كه براى هر پيروزى حاضرند تأييد بنويسند ، درخواست كرد تا متنى در باره اين فتوحات نوشته ، آن را امضا كردند و در پايان از طرف خود و اهالى درخواست كرد تا عبدالكريم را تأييد كنند . سپس اين نامه را به مصر فرستاد تا از آنجا به باب عالى در استانبول برده شود .\r\nدرست همانطور كه صنجق مكه طرفدار عبدالكريم بود ، والى مصر متمايل به جناح مقابل كه سعيد و پدرش سعد در آن بودند ، بود . به همين جهت ، و يا به سبب\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 308 .\r\n( 2 ) . خلاصة الكلام ، ص 144 .\r\n","page_name":" 485 ","page_number":485},
  {"content":"\r\n\r\nاختلاف شخصى كه با صنجق جده داشت صلاح را در تأخير ارسال آنچه صنجق جده نوشته بود ديد و در عوض متن ديگرى نوشت كه در آن نشان داد كه عبدالكريم به سعد و سعيد ظلم كرده و عدالت چنان اقتضا مىكند كه امارت سعيد براى مكه تأييد شود . « 1 »\r\nو بدين ترتيب بود كه بابعالى از آنچه در پشت صحنه رخ مىداد غافل بوده ، كار رعايايش را به بيش از يك نفر واگذار مىكرد تا آنان به جنگ با يكديگر بپردازند و هرطور كه دلشان مىخواهد براى تحقق اهدافشان تلاش كنند و در اين ميان ، مكه را با انواع مصيبت‌ها و بحران‌ها روبرو كنند ، مشكلاتى كه بچه‌ها را پير مىكند بدون آن كه مسؤولان عثمانى راه و روش خاص خود را براى رسيدن به واقعيت قضيه داشته باشند و روى آن بايستند .\r\nبدين ترتيب بود كه نامهء مصر به استانبول رسيد و كتاب صنجق جده كنار گذاشته شد تا با تأخير برسد . بنابراين آنچه را كه والى مصر مىخواست به انجام رسيد . زمانى كه نامهء او به دربار عثمانى رسيد ، به زور نيروى نظامى فرمان بازگشت سعيد داده شد ، بدون آن كه به عواقب آن فكر شود . سپاه مصرى فرمان جديد را برداشته حركت كرد ، به طورى كه مكه دچار بحران شد و موسم حج از آن آشفته گرديد و نامه‌هاى مكرر به عبدالكريم نوشته شد كه معزول است . او هم در پى كسانى از علما و اعيان از اهالى كه اسير اين جزر و مدها بودند فرستاده آنان را در مسجد جمع كرده فرياد زد : آيا من صاحب حق نيستم ؟ آيا من تنها عدالت گستر نيستم ؟ آيا شما راضى به امارت من نيستيد ؟ همه مىگفتند : آرى آرى . و اللَّه آرى . به خدا اگر من هم آنجا بودم ، همين را مىگفتم ، زيرا اين تنها كلمه‌اى است كه قانون مسلّط سياست هر عصرى به آن تمايل دارد .\r\nشريف عبدالكريم مىگفت : « عثمانىها سعيد را فرستادند تا بر آنان امارت كند . » آنچه براى آنها مهم بود رد دستورات عثمانى بود . در اين وقت مردم هم كنار درِ مسجد فرياد مىزدند كه « آن فرمان باطل است » آن گونه كه صدايشان در رواق‌ها مىپيچيد كه :\r\nباطل است ، باطل است . « 2 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n","page_name":" 486 ","page_number":486},
  {"content":"\r\n\r\nبه هر حال گروهى از اهل مكه جمع شدند و كسانى از باديه نشينان كه دنبال رزق و روزى بودند براى نبرد در ركابش آمدند تا در اولين لحظه‌اى كه شكست او را ديدند به دشمنانش تبديل شوند .\r\nبدين ترتيب بود كه روز چهارم ذى حجه ، مدافعان شهر ، سلاح به دست در چند دسته در ذى طوى آماده شدند . اين در حالى بود كه شمارى از مصرىها مخفيانه خود را به مسجد رساندند تا فرمان نصب سعيد را به قاضى نشان داده آن را در مسجد آشكارا بخوانند و به دنبال آن كسانى كه در مسجد هستند فرياد اطاعت از خليفه را سر دهند ، آن هم درست بعد از آن كه منادى گروه مقابل نداى باطل بودن آن فرمان را سر مىداد . نتيجه آن كه مسجد در اضطراب افتاد و شمشيرها از غلاف درآمد و فريادگرشان فرياد زد :\r\nعبدالكريم بايد از مكه خارج شود ؛ نيروهايى را به سوى ذى طوى بفرستيد تا او را از آنجا بيرون كنند . « 1 » در اين وقت نامه‌هايى از سوى علما به سمت عبدالكريم روانه شد تا وقت پايان يافتن موسم ، كار را به سعيد واگذار كند . اما ياران او آن را رد كردند و اعرابى هم كه به دنبال لقمه نانى بودند ، همچنان در حال تفحّص بودند كه در كجا مىتوانند در پناه شمشير خود چيزى به چنگ آورند .\r\nديگر مفسدان و گرسنگان هم در پى يافتن فرصتى براى غارت و دزدى و تحت فشار گذاشتن حجاج و اهالى براى به دست آوردن غنيمت بودند . گرانى هم چندان بالا گرفته بود كه گوسفند را در اين موسم در عرفه به مبلغ ده سكه طلا خريدارى مىكردند .\r\n\r\nامارت سعيد براى بار چهارم\r\nدر اين وقت ، عبدالكريم به وادى مر رفت تا راه براى ورود نشان و پرچم شريف سعيد به مسجد هموار شود و سعيد در ميان تهنيت گويان و مديحه سرايى شاعران و ترانه خوانان و بزرگان شهر كه گرفتار اين جزر و مدها بودند وارد شود . بدين ترتيب امارت\r\n\r\n\r\n","description":"","footnote":"\r\n( 1 ) . همان . ذىطوى همان وادى عتيبه امروزى است ؛ چاه ذىطوى همچنان در جرول ميان بيمارستان الولادة و الشيخ‌محمود باقى است ( عاتق ) .\r\n","page_name":" 487 ","page_number":487},
  {"content":"\r\n\r\nسعيد براى بار چهارم در ششم ذىحجهء سال 1116 برقرار شد .\r\nشريف عبدالكريم چندى در وادى مر بود و پس از آن در 15 ذى حجه راهى العمره شد و از آنجا به ذى طوى آمد . در آنجا بود كه دو سپاه گرفتار نبردى سهمگين شدند ، به طورى كه نزديك بود عبدالكريم جنوب غربى مكه را تا سوق الصغير در تصرف بگيرد . اما با رسيدن جماعت ترك‌هاى انكشارى در حمايت از سعيد ، عبدالكريم از آنجا بيرون رانده شد .\r\nشريف سعيد پنج ماه را در اين وضعيت آشوب زده حكومت كرد ، در حالى كه مكه يكسره شاهد مصيبت‌ها و فتنه‌ها و گرانىهاى غير قابل تحمل بود . آنگاه شايع گرديد كه مصر فرمانى از بابعالى دريافت كرده است كه ضمن آن سعيد عزل شده و عبدالكريم امير گشته است . اين خبر سبب بالا گرفتن بحران شد .\r\nاين مطلب چيز تازه‌اى نبود . پيش از اين ديديم كه صنجق جده نامه‌اى در جهت تأييد عبدالكريم فرستاده بود كه والى مصر آن را با تأخير به بابعالى ارسال كرد و نامه‌اى ديگر در جهت تأييد سعيد فرستاد و همين امر سبب شده بود تا ابتدا فرمان نصب سعيد بر اساس آنچه والى مصر مىخواست ، صادر شد . مدتى بعد نامهء صنجق جده به بابعالى رسيد كه در آن تأييد عبدالكريم خواسته شده بود و اين همان چيزى بود كه سليمان پاشا صنجق جده خواستارش بود . « 1 »\r\n\r\nنبرد در مسجد\r\nاين اخبار و شايعات در بارهء عزل شريف ، به او رسيد و در كار خود مردد و گرفتار گيجى شد و دانست كه كار صنجق جده است . شريف كه خشمش به جوش آمده بود بردگان و سپاهش را بسيج كرد تا خانهء صنجق جده را در مكه به محاصره درآورند . سپس در پى قاضى فرستاده ، از او خواست صنجق را بخواهد تا در حضور قاضى عليه او اقامهء دعوا كند ، اما صنجق حاضر به آمدن نشده گفت كه شهر گرفتار فتنه و بحران است . قاضى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 488 ","page_number":488},
  {"content":"\r\n\r\nعذر او را پذيرفت . در اين هنگام ، جنگجويان سعيد در محكمه سر به شورش برداشته شروع به تيراندازى كردند و برخى به قاضى توهين نمودند . آنگاه جمعيت اينان از آنجا درآمده وارد مسجد شدند و مصمم بودند تا به خانهء صنجق مكه كه در نزديكى باب الوداع بود هجوم برند . ياران صنجق در رواق باب الوداع برابر آنان ايستادند و ميان آنان تيراندازى صورت گرفت . نبرد چندان بالا گرفت كه مسجد از دود باروت پر شد و سطح داخل رواق و سطح مسجد و برخى از خانه‌هاى مجاور مملو از كشتگان شد . نمازهاى پنجگانه در مسجد تعطيل گشت و فرداى آن روز دو گروه در مجلس قاضى با يكديگر مصالحه كردند . « 1 »\r\nاما اين صلح هم ناامنى را در مكه بر طرف نكرد ، چرا كه آشوب همه جا را گرفته بود . در اين وقت ، بريد فرمان عزل شريف سعيد و توليت عبدالكريم را در 18 ماه رجب سال 1117 آورد كه آن هم در كاهش فتنه تأثيرى نداشت ، چرا كه همچنان شاهد بوديم كه سعيد در بين رد و قبول و تغافل مانده بود . با اين حال ، وى مكه را به سمت مصر كه مقرّر شده بود اقطاعى به وى واگذار شود كه او را كفايت كند ، ترك كرد .\r\n\r\nامارت عبدالكريم براى بار سوم\r\nبا خروج سعيد از مكه ، شريف عبدالكريم بن يعلى در موكبى كه علما و اشراف همراهىاش مىكردند وارد مكه شد و بدين ترتيب براى سومين بار به امارت رسيد . « 2 »\r\nو چنين بود كه سال 1116 و نيمى از سال 1117 گذشت و در اين مدت فرياد اين بلاد از فتنهء رقيبان به آسمان مىرفت و از شورش آنان نعره مىزد . مسجد هم در اين ميانه ، صحنهء نبرد دو گروه گشت ، به گونه‌اى كه نفير گلوله‌هايشان ميان رواق‌ها و در اطراف مسجد پراكنده شد و مانع از اقامهء نماز گرديد و جنازه‌ها و مجروحان صحن مسجد را پوشانده بود .\r\n\r\n\r\n","description":"","footnote":"\r\n( 1 ) . شرح تفصيلى اين ماجرا را از زبان‌ناظر اين‌رخدادها ، سنجارى بنگريد در : منائح الكرم ، ج 5 ، صص 299 - 323 . « ج »\r\n( 2 ) . همان .\r\n","page_name":" 489 ","page_number":489},
  {"content":"\r\n\r\nبا گذشت چند روز ، شريف عبدالكريم اشراف مكه را دعوت كرد تا در حضور قاضى جمع شوند و در آنجا چنين گفت : مكلّف ساختن اين ديار براى تحمل مخارج كمرشكن ما عامل اصلى اين فتنه‌هاست . بنابراين عقيدهء من آن است كه ما سهم خود را بر اساس واردات گرفته و به آنچه كه مردم را به تنگنا مىاندازد طمع نكنيم . سهم من از اين واردات يك ربع است كه براى خودم و همراهانم كفايت مىكند . شما هم به سه ربع باقى مانده بسنده كنيد و بيش از آن نخواهيد . من مىتوانم براى هر كسى كه بتواند به كمتر از يك چهارم اكتفا كند كنار بروم . اشراف اين مطالب را از وى پذيرفتند و قاضى هم آن را مهر كرد . « 1 »\r\nعبدالكريم تلاش خود را براى تأمين امنيت به كار گرفت . زمانى كه دسته‌اى از قبيلهء هذيل به راهزنى در مسير جده پرداختند ، آنان را دستگير كرد و در جايى ميان معلات و مسعى و سوق الصغير به دار آويخت . شمار آنان يازده نفر بود . « 2 »\r\nآنچه جلب توجه مىكند اين است كه تا اين زمان اميران مكه ، احكام خويش را در اين قبيل موارد بدون نظرخواهى از بابعالى و تنها بر اساس نظر قاضى مكه و حكم شرعى او انجام مىدادند و به نظرم از اين زمان به بعد است كه وضعيت عوض مىشود كما اين كه به آن خواهيم پرداخت .\r\nكار عبدالكريم براى يك ماه بعد از آن استقرار يافت و پس از آن بود كه خبر هجوم و سپس اشغال قنفذه « 3 » توسط شريف سعيد به مكه رسيد . در اين هنگام شريف راهى مكه شد و از اين سوى ، عبدالكريم هم با سپاهى از تركان و بردگان به مقابلهء با او شتافت .\r\nجنگ در حسينيه درگرفت و گروه سعيد متفرق شدند .\r\nدر صفر سال 1118 بار ديگر سعيد به طائف هجوم آورد و با سپاه عظيمى كه داشت آن را اشغال كرد . در مقابل ، عبدالكريم به طائف رفته ، او را شكست داد . اين بار سعيد در\r\n\r\n\r\n","description":"","footnote":"\r\n( 1 ) . شرح تفصيلى اين ماجرا را از زبان‌ناظر اين‌رخدادها ، سنجارى بنگريد در : منائح الكرم ، ج 5 ، صص 299 - 323 . « ج »\r\n( 2 ) . قبيله‌اى كه همچنان در همان ديار قديمش باقى مانده است . به معجم قبائل الحجاز مدخل مربوطه مراجعه فرماييد ( عاتق ) .\r\n( 3 ) . شهرى در ساحل جنوبى شهر جده به فاصله سيصد كيلومتر ( عاتق ) .\r\n","page_name":" 490 ","page_number":490},
  {"content":"\r\n\r\nنيمهء سال 1119 حمله كرد كه اين بار هم شكست خورد . مرتبهء بعد شريف در اوايل سال 1120 به حسينيه در نزديكى مكه حمله آورد ، اما توفيقى به دست نياورد . درگيرى به مسجد نمره و عابديه كشيده شد ، اما باز سعيد پيروزى به دست نياورد . در اين وقت ، سفارش اكيدى از سوى خليفه رسيد كه سعيد از آن نواحى دور شود و عبدالكريم خبر آن را به وى رساند و به دنبال آن بود كه سعيد به يمن رفت .\r\n\r\nتوسعهء خيابان‌هاى مكه\r\nدر اين سال بود كه حاكمان مكه و در رأس آنان شريف عبدالكريم به فكر توسعهء خيابان‌هاى مكه افتادند . براى انجام آن هيئتى تشكيل شد كه در بازارها مىگشت تا بر امر انهدام دكه‌ها و دكان‌هايى كه در مسيرها افزون بر حد طبيعىِ دكان‌ها و منازل ساخته شده است و نيز از ميان برداشتن بساطها در بازار نظارت كنند ، همين طور سايبان‌ها . اين كار براى ده روز ادامه يافت . « 1 »\r\nدر همين سال ميان رجال محمل مصرى و شامى بر سر پيشى گرفتن ، نزاع پيش آمد .\r\nدحلان مىگويد كه معمولًا محمل مصرى جلوتر حركت مىكرد . نزديك بود فتنه بالا گيرد كه برخى از بزرگان اشراف پادرميانى كرده ، با توصيهء شريف عبدالكريم غائله را تمام كردند . « 2 »\r\nشريف عبدالكريم در سال 1122 با شمارى از قبايل مطير درگير شد و بر آنان پيروز گرديد .\r\n\r\nسقوط عبدالكريم\r\nدر سال 1122 مسائلى پيش آمد كه روابط عبدالكريم را با دولت عثمانى تيره كرد و به سقوط حكومت او منجر شد .\r\n\r\n\r\n","description":"","footnote":"\r\n( 1 ) . تاريخ مكه ، اتحاف فضلاء الزمن ، ج 2 ، ص 305 . در آنجا سال مزبور سال 1119 است نه 1120 آنچنان كه از عبارت مؤلف در اينجا به دست مىآيد . « ج »\r\n( 2 ) . خلاصة الكلام ، ص 160 .\r\n","page_name":" 491 ","page_number":491},
  {"content":"\r\n\r\nداستان از اين قرار بود كه حجاج لحسا از دير زمان ، مالياتى به شرفاى مكه مىپرداختند . در اين زمان امير لحسا مصمم شد تا آن عرف را بر هم بزند . به همين جهت با فرماندهء سپاه تركى نصوح پاشا گفتگو كرد و او نيز اشراف را از اين كه متعرّض امير لحسا شوند منع نمود . اشراف در اين باره به شريف عبدالكريم شكايت بردند . او نيز پيغامى براى نصوح پاشا فرستاد و او را از دخالت در امور شهر منع كرد . پاشا از اين پيغام خشمگين شد و تهديد كرد . زمانى كه حج تمام شد و به مدينه رفت ، در مسير ، شمارى از قبيلهء حرب متعرّض او شدند و وى يقين كرد كه اين كار با توطئهء شريف عبدالكريم بوده است . همانجا برخى از اعيان حجاج قافله را بر آن داشت تا متنى را امضا كردند و همان را به استانبول فرستاد . پس از آن عقيده‌اش را داير بر بازگشت امارت به سعيد ظاهر كرد و آن را به بابعالى نوشت و دربار عثمانى هم موافقت كرده ، فرمان امارت سعيد را فرستاد كه در اواخر شوال سال 1123 به مدينه رسيد . « 1 »\r\nنصوح پاشا خبر آن را از مدينه به صنجق جده و قاضى مكه نوشت و در مدينه هم منادى وى خبر امارت شريف سعيد را اعلام كرد . در اين وقت ، كار عبدالكريم مضطرب گشت و او تصميم گرفت تا به دفاع پرداخته ، در برابر بابعالى نافرمانى كند . عبدالكريم شنيد كه شريف سعيد با سپاه بزرگى به طائف آمده و از آنجا راهى مكه شده است . وى به مقابلهء با وى شتافت و دو گروه در 22 ذى قعده سال 1123 با يكديگر درگير شدند . جنگ يك روز به درازا كشيد و پس از آن اشراف بر اين اساس كه شريف سعيد تا بعد از ايام منى در فاصله‌اى دور از مكه بماند ، ميانشان را صلح دادند ، جز آن كه هنوز عبدالكريم به مكه بازنگشته بود كه از آمدن شريف سعيد آگاه شد و كسانى او را تحريك كردند كه به زور امارت را بگيرد . اما چنين به نظرش آمد كه اين اقدام او سودى ندارد . به همين دليل مكه را به سوى وادى فاطمه ترك كرد و اين آخرين دوران امارت او بود . عبدالكريم طى سه دوره ، به مدّت شش سال و ده ماه بر مكه حكومت كرد . « 2 »\r\n\r\n\r\n","description":"","footnote":"\r\n( 1 ) . خلاصة الكلام ، ص 163 .\r\n( 2 ) . همان ، ص 163 .\r\n","page_name":" 492 ","page_number":492},
  {"content":"\r\n\r\n\r\nثروتمندان هند\r\nدر اواخر دوران شريف عبدالكريم بود كه از سوى ثروتمندانى از هند ، صدقهء بزرگى به مقدار پنج هزار لكوك « 1 » براى فقراى حرمين رسيد و ميان آنان توزيع شد و به سبب آن خير بزرگى به مكه رسيد . « 2 » اما من نمىدانم چرا ثروتمندان هند ، آن روز در اين فكر نيفتادند كه با اين پول يك طرح زراعى يا صنعتى در مكه درست كنند كه خير دائم آن به اهل اين شهر برسد . ترديد ندارم ، اگر مسلمانان در آن زمان اينچنين فكر كرده بودند مكهء امروز ، شأن ديگرى داشت .\r\n\r\nامارت سعيد بن سعد براى بار پنجم\r\nزمانى كه شريف سعيد دانست كه عبدالكريم از مكه بيرون رفته است ، با موكبش در اواخر ذى قعده به مكه آمد و مورد استقبال قرار گرفت . در آنجا بود كه اصحاب حلّ و عقد كه به طور معمول ، اسير اين جزر و مدها بودند تهنيت گويان او را همراهى مىكردند .\r\nبدين ترتيب بود كه سعيد براى پنجمين بار به امارت مكه رسيد . « 3 »\r\nعبدالكريم شرايط جديد را پذيرفت و از سعيد خواست تا به وى اجازه دهد در الحميه « 4 » نزديك وادى مر اقامت كند . سعيد هم به او اجازه داد . پس از مدتى به ديار قبيلهء حرب رفته ، مدتى آنجا بود و از آنجا هم عازم مصر شد تا آن كه در طاعون سال 1123 در همان جا در گذشت . سعيد هم پس از تحمل مصايب براى شش سال بر مسند امارت سعيد در محرم سال 1129 بود كه بيمار شد و چيزى نگذشت كه در 21 همان ماه\r\n\r\n\r\n","description":"","footnote":"\r\n( 1 ) . يك « لك » در فرهنگ هندى ، يك صد هزار است .\r\n( 2 ) . تاج تواريخ البشر ، خطى .\r\n( 3 ) . تذييل شفاء الغرام ، ص 309 .\r\n( 4 ) . چاهى در مرظهران در شمال حديبيه كه قريه‌اى هم دارد . اين چاه سالها پيش خشك شد ، اما زراعت به خاطر بودن‌چندين چاه همچنان ادامه دارد .\r\n","page_name":" 493 ","page_number":493},
  {"content":"\r\n\r\nدرگذشت . « 1 »\r\nاز نكات شگفتى كه صاحب اتحاف فضلاء الزمن « 2 » نقل كرده اين است كه شريف در سال 1128 مريض شد . ساحرى را براى درمانش آوردند . ساحر دستور احضار برده‌اى به نام غشيم را داده ، چيزى بر پيشانى او نوشت . اين برده به حالت صرع افتاد و ساحر شروع به پرسيدن عامل بيمارى از او كرد . وى گفت كه يك تكرونى كه در زاويهء جنيد است سحرى براى او نوشته و آن را در باغ اطراف چاه او دفن كرده است . گشتند و آن نوشته را يافتند . لوحى از سرب بود كه چيزى روى آن نوشته بودند . همين طور مقدارى ورق و سوزن و مو هم بود . به سراغ تكرونى رفتند و او اعتراف كرد كه اينها سحر است كه به درخواست برخى از آل بركات آنها را ترتيب داده است . در اين كه ساحر با آن برده چه كرده و او را به خواب مغناطيسى برده - آن گونه كه طرفداران فن تنويم مىگويند - يا چيز ديگرى بوده است ، آگاهى نداريم .\r\n\r\nامارت عبداللَّه بن سعيد\r\nبا درگذشت سعيد ، همگى اشراف مكه متفق القول ، امارت را به عبدالمحسن بن احمد بن زيد بزرگ آل زيد درآن وقت واگذار كردند ، اما او نپذيرفت . زمانى كه براى واگذارى خلعت امارت مراسم گرفتند و پاشا خواست خلعت را روى شانهء وى بگذارد آن را با احترام برداشت و به عبداللَّه بن سعيد فرزند متوفّا داد . پس از آن هم با حاضران چندان سخن گفت كه آنان نيز رأى وى را پذيرفتند و بدين ترتيب عبداللَّه بن سعيد به امارت رسيد . « 3 »\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 309 .\r\n( 2 ) . متأسفانه بخش چاپ شده اين كتاب ( قاهره ، 1413 ) رويدادهاى تا سال 1124 را دارد .\r\n( 3 ) . همين كه عبدالمحسن از امارت صرف نظر كرد ، تأثير زيادى روى اشراف گذاشت و زان پس آنان كارهاى مهم خود را با او در ميان گذاشته ، هر كسى را كه او منصوب مىكرد ، مىپذيرفتند . دحلان مىگويد : موقعيت وى را ميان اشراف آن زمان ، هيچ كس نداشت .\r\n","page_name":" 494 ","page_number":494},
  {"content":"\r\n\r\n\r\nامارت على بن سعيد\r\nامارت عبداللَّه بيش از يك سال و نيم به طول نينجاميد كه كار به اختلاف كشيد و دوباره به سراغ عبدالمحسن آمده از او خواستند تا امارت را بپذيرد ، اما او رد كرد . از وى خواستند تا برادرش مبارك بن احمد بن زيد را براى آنان برگزيند . اما او اين انتخاب را هم نپذيرفت و گفت : اگر قرار باشد من كسى را انتخاب كنم ، على بن سعيد را براى شما برمىگزينم . اشراف از او پذيرفتند و امارت به على واگذار شد ، در حالى كه اصلًا در فكر آن نبود . حسين بن مطير از شعراى مكه در اين باره گفت :\r\n و كم طامع فى حاجة لاينالها * و من آئس منها أتاه بشيرها \r\nبسا طمع‌كارانى كه به هدف نمىرسند و بسا مأيوسانى كه بشارت آنچه را مىخواهند ، به ايشان مىرسد .\r\nبدين‌ترتيب در 27 جُمادى الاولاى سال 1130 امارت على بن سعيد اعلام گرديد . « 1 »\r\n\r\nدرگيرى تازه\r\nدر ايام حج سال 1130 شمارى از اشرافِ آل بركات گرد آمده درخواست انتقال امارت را از آل زيد به يحيى بن بركات داشتند . براى اين كار شمارى از آنان نزد امير الحاج شامى رفته از او درخواست كمك كردند . وى درخواست آنان را پذيرفت و براى اين كار به دنبال عبدالمحسن فرستاد تا با او مشورت كند . به او گفتند كه وى در حسينيه « 2 » است . نامه به وى نوشت و رأى او را پرسيد . زمانى كه نامهء اميرالحاج شامى به او رسيد ، ديد كه شمارى از اشراف متمايل به برادرش مبارك بن احمد بن زيد هستند و بسا خودش هم تمايل به موافقت با برادرش را داشت . براى اين جهت خشمگين شد و اين\r\n\r\n\r\n","description":"","footnote":"\r\n( 1 ) . خلاصة الكلام ، ص 169 .\r\n( 2 ) . حسينيه مزرعه‌اى در دوازده كيلومترى جنوب مكه است كه از وادى عرفه آغاز مىشود . اين مزرعه در زمان مامتعلق به آل زيد است .\r\n","page_name":" 495 ","page_number":495},
  {"content":"\r\n\r\nجملهء جاودانه در اين باره گفت : بعد از گرفتن امارت ، بايد در انتظار عزل بود . و زمانى كه معزول گشتى از هر سوى مطرود خواهى بود !\r\nچيزى نگذشت كه به همراهى با ديگر اشراف پرداخت تا كار در اختيار بزرگ آل‌بركات يعنى يحيى بن بركات قرار گيرد . عبدالمحسن در اين باره به امير الحاج شامى نامه نوشت « 1 » و اين تأثير زيادى روى امير الحاج و تمامى اشراف از آل بركات داشت ؛ زيرا شريفى مانند او از آل زيد ، وقتى تمايل به انتقال امارت به آل بركات از خود نشان داد ، به صورت طبيعى اقدامى قابل احترام بود .\r\n\r\nامارت يحيى بن بركات\r\nدر ششم ذىحجهء سال 1130 امارت يحيى اعلام گرديد و همزمان على بن سعيد بدون هر گونه مقاومتى مكه را ترك كرد . امارت وى چند ماه بيشتر به طول نينجاميد . « 2 »\r\nيحيى به هوشيارى مشهور بود . وى شب‌ها با سپاه همراهى مىكرد تا آن كه پس از طلوع فجر به مسجد الحرام رفته ، نماز را اقامه مىكرد . وى اين كار را حتى در شب ازدواج خود هم ترك نكرد . « 3 »\r\nبه رغم اين وضعيت ، چيزى نگذشت كه باز ميان آل بركات و آل زيد اختلاف شد .\r\nآل زيد اصرار داشتند كه مىبايست امارت به آنان باز گردد و فعاليت در اين باره را اندكى پس از روى كار آمدن يحيى آغاز كرده ، طى سال 1131 و بخشى از سال 1132 ادامه دادند . مرگ شريف عبدالمحسن هم تأثير خاص خود را داشت به طورى كه آل زيد بر ضد امير مكه اعلام جنگ كرده ، او را از شهر بيرون رانده و بر شهر تسلط يافتند . « 4 »\r\n\r\n\r\n","description":"","footnote":"\r\n( 1 ) . خلاصة الكلام ، ص 170 .\r\n( 2 ) . تذييل شفاء الغرام ، ص 309 .\r\n( 3 ) . اتحاف فضلاء الزمن ، طبرى مكى ، خطى . ( متن چاپى رويدادهاى تا سال 1124 را دارد ) .\r\n( 4 ) . إفادة الأنام ، خطى .\r\n","page_name":" 496 ","page_number":496},
  {"content":"\r\n\r\n\r\nامارت مبارك بن احمد بن زيد\r\nبا تسلط آل زيد بر امارت ، آنان مبارك برادر عبدالمحسن بن زيد را انتخاب كرده در سال 1132 امارت او را اعلام كردند . آن سال و بخشى از سال 1133 به همين منوال گذشت تا آن كه دوباره ميان ياران او از آل زيد با دشمنانش از آل بركات درگيرى پيش آمد و همهء دشمنان بر ضد او شوريدند . دليل آنان اين بود كه مبارك ، حقوق آنان را نمىپرداخت . اين شورش مدت‌ها ادامه يافت تا آن كه آنان سپاهى ترتيب داده به مكه يورش بردند . در اين سمت ، مبارك هم در شوال 1133 به مقابلهء با آنان شتافت و با يورش سهمگين خود آنان را پراكنده كرد . سپس پذيرفت تا حقوق آنان را بپردازد و بر اين اساس با آنان مصالحه كرد . « 1 »\r\n\r\nفتنهء آغاوات مدينه\r\nدر دوران امارت مبارك بود كه فتنه‌اى ميان آغاوات مدينه با سپاهيان آن ناحيه درگرفت . داستان از اين قرار بود كه يكى از مردان وابسته به اين آغاوات ، بر آن شد تا سپاهى شود ، اما آنان مانع شدند . اين امر سبب خشم آغاوات مسجد شد و برخى با تندى با فرماندهان نظامى سخن گفتند و فتنه بالا گرفت . به دنبال آن آغاوات در مسجد متحصن شدند . قاضى مدينه بر آن شد تا ميان آنان را آشتى دهد ، اما آغاوات حاضر به حضور در مجلس قاضى نشدند ، شايد هم ترسيدند . بدين ترتيب قاضى ، آنان را شورشى ناميده ، دستور جنگ با آنان را در مسجد صادر كرد . بدين ترتيب نماز جماعت تعطيل شد .\r\nچيزى نگذشت كه آغاوات درخواست امان كردند ، اما رجال لشكر نپذيرفتند مگر آن كه بزرگان آنان را به مكه نزد شريف مبارك بفرستند تا او رأى شرع را در بارهء ايشان اجرا كند . آغاوات پذيرفتند و پنج يا شش نفر از آنان در حالى كه در زنجير بودند راهى مكه شدند . شريف آنان را نگاه داشته ، گزارش آنان براى سلطان عثمانى نوشته شد و از آنجا\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 497 ","page_number":497},
  {"content":"\r\n\r\nدستور به عقوبت برخى و تبعيد برخى ديگر داده شد .\r\nآغاوات مدينه تصميم گرفتند براى احقاق حق خود اقدام كنند . به همين جهت برخى از آنان در استانبول با دربار عثمانى تماس گرفتند و مسؤولين را قانع كردند كه آنان مظلوم واقع شده‌اند و عامل اصلى فتنه ، سعايت مردم مدينه و در رأس آنها عبدالكريم برزنجى از علماى آنجاست . به دنبال آن فرمان قتل عبدالكريم و برخى متهمان ديگر صادر شد ، اما برزنجى به جده گريخت .\r\n\r\nمظلوم در جده\r\nحاكم جده ، برزنجى را دستگير كرده حكم اعدام را با به دارآويختن او به اجرا درآورد و جسد او را در برخى از خيابان‌ها رها ساخت تا آن كه كسانى وساطت كرده آن را در جايى كه امروز به خاطر همو ، موسوم به حارة المظلوم است ، دفن كردند . « 1 »\r\n\r\nامارت يحيى بن بركات براى بار دوم\r\nچنان مىنمايد كه كار شريف مبارك در مكه استوار شده بود ، جز آن كه اين بار دارالخلافه اوضاع را بر هم ريخت . يحيى بن بركات كه معزول گشته بود ، در سال 1134 به دربار عثمانى رفت و خواستار تأييد خود شد . خليفه هم نتوانست بر ترديدهاى خود غلبه كرده با غفلت از وجود امير مبارك كه بر اساس يك فرمان درست امارت مىكرد ، يحيى را به امارت منصوب كرد . سلطان با غفلت از همهء اين مسائل ، اعلام كرد كه فرمان جديد با استفاده از زور نظامى امير الحاج شامى و مصرى اجرا شود . بدين ترتيب فتنهء خوابيده ، بار ديگر بيدار شد و زمينه براى جنگ ميان متخاصمين آن هم در شلوغى موسم حج فراهم گرديد .\r\nبدين ترتيب امير جديد با سپاهى عظيم در ششم ذىحجه سال 1134 به مكه رسيد .\r\nمبارك تا آنجا كه توانست مقاومت كرد و اين خود به معناى مقابلهء با دستور خليفه بود ، چيزى كه خود خليفه زمينه‌اش را فراهم كرده بود .\r\n\r\n\r\n","description":"","footnote":"\r\n( 1 ) . خلاصة الكلام ، ص 173 .\r\n","page_name":" 498 ","page_number":498},
  {"content":"\r\n\r\nدر اين وقت ، بار ديگر آل بركات با روى كار آمدن يحيى بن بركات براى بار دوم ، امارت مكه را به دست گرفتند . « 1 »\r\n\r\nاختلاف ميان آل زيد و آل بركات\r\nكار امارت يحيى استوار نشد ، چرا كه چيزى نگذشت كه امير معزول يعنى مبارك بن احمد زيدى در جايى در اطراف طائف به نام جرجه « 2 » ميان وادى ليه و بلاد ثماله پناه گرفت . يحيى كه گويى در صدد ترساندن او بود ، شروع به سخت‌گيرى بر ضد آل زيد كرده ، بسيارى را تبعيد كرد و حتى تلاش كرد تا قصر آنان يعنى دارالسعاده را ويران كند كه نتوانست . اين اقدامات تند يحيى ، زمينه را براى مبارك فراهم كرده ، بسيارى از اشراف تبعيدى و فرارى به وى پيوستند . او نيز از بسيارى از قبايل ثقيف و بجيله و ناصره و بنى سعد كمك خواست و قلعهء بزرگى را كه در جرجه « 3 » متعلق به ثقيف بود در اختيار گرفت و زمينه را براى هجوم به مكه آماده مىكرد .\r\nدر اين سمت ، يحيى هم با استفاده از نيروى نظامى ترك و نيز تيپ مستقر در جده به سمت قلعه حركت كرد . به دنبال آن افراد قلعه گريختند و يحيى پيروز شد . با اين پيروزى بار ديگر سخت‌گيرى در مكه بر ضد باقىماندهء از اشراف آل زيد و اشراف و شمارى از اهالى كه تمايل به مبارك داشتند آغاز شده ، گرانى بالا گرفت و قتل و غارت زياد شد و در اين ميان هر كسى كه توانست به طائف گريخت . در اين هنگام دوبار مبارك « 4 » را براى يورش تحريك كردند و او نيز تمامى قبايل را بسيج كرده ، به طائف يورش برد و آن را در\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 309 .\r\n( 2 ) . در خلاصة الكلام ، ( ص 175 ) به اين نام آمده و غازى در إفادة الأنام جرجيه ضبط كرده است .\r\n( 3 ) . چنين اسمى شناخته شده نيست ، آنچه هست الحرجه ، وادىاى است كه در « كلاخ » در جنوب در ميان منطقهء صلاءو مظلله در فاصلهء سى و پنج كيلومترى طائف است . جايى هم به نام حرجل هست كه يك وادى با درختان ميوه در سى كيلومترى جنوب غربى طائف است كه از كوه قرنيت آغاز شده و به ليه ختم مىشود ( عاتق ) .\r\n( 4 ) . در متن كتاب به اشتباه « يحيى » آمده است در حالى كه يحيى در اين وقت در منصب امارت بود . « ج »\r\n","page_name":" 499 ","page_number":499},
  {"content":"\r\n\r\nرمضان سال 1135 اشغال كرد . « 1 »\r\nدر اين ميان شريف محسن بن عبداللَّه ( جد اشراف آل عون عبادله ) به وساطت برخاست و به يحيى حكم كرد كه مىبايست غلّهء يك ماه را به طور كامل به اشراف آل زيد بدهد تا آنان را راضى به صلح گرداند . دو طرف پذيرفتند و اوضاع آرام گرفت .\r\nاما چيزى نگذشت كه باز در اواخر سال 1135 اوضاع به هم ريخت . شمارى از رجال دولت عثمانى در موسم حج از يحيى خواستند تا به نفع فرزندش بركات از امارت كنار رفته ، شغل شيخ الحرم را به استقلال داشته باشد . « 2 »\r\n\r\nامارت بركات بن يحيى\r\nيحيى در ذىحجه سال 1135 به نفع فرزندش از امارت كناره گرفت . « 3 » اين كناره‌گيرى مشكلى از اضطرابات و آشوب‌هاى موجود كم نكرد ، زيرا اشراف مىدانستند كه اين كناره‌گيرى ، حقوقى را كه آنان از يحيى طلب دارند ، پايمال خواهد كرد . به علاوه بركات همچنان تابع دستورات پدرش بود و به همين جهت اشراف خشم خود را از اوضاع آشكار كردند . در اين وقت ، باز شريف محسن ( جد آل‌عون ) نزد مخالفان رفت و همگى به شريف مبارك زيدى پيوستند و با سپاهى كه ترتيب دادند مكه را اشغال كردند . در اين سمت بركات و پدرش هم در لشكرى جرّار از لشكر ترك و غيره به مقابلهء با آنان شتافته دو طرف در منحنى در نزديكى معابده در 12 محرم سال 1136 با يكديگر درگير شدند . اشراف با شجاعت تمام بر ضد سپاه ترك جنگيدند و شمار زيادى از آنان را كشتند به گونه‌اى كه سابقه نداشت ، چنان كه قسمت بالاى مكه ، پر از اجساد آنان بود . اين يورش براى ساعاتى به طول انجاميد و پس از آن پيروزى از آن آل زيد\r\n\r\n\r\n","description":"","footnote":"\r\n( 1 ) . اتحاف فضلاء الزمن ، خطى . ( متن چاپى اين كتاب رويدادهاى تا سال 1124 را دارد ) .\r\n( 2 ) . خلاصة الكلام ، ص 177 .\r\n( 3 ) . تذييل شفاء الغرام ، ص 309 .\r\n","page_name":" 500 ","page_number":500},
  {"content":"\r\n\r\nبود . مبارك ، مكه را اشغال كرد و بركات هم به وادى مر گريخت . بركات و پدرش به دنبال آن به شام رفتند و همانجا مردند . « 1 »\r\n\r\nامارت مبارك بن احمد براى بار سوم\r\nبدين ترتيب مبارك بن احمد براى بار سوم به امارت رسيد و به دنبال آن مراسم و جشن معهود برگزار شد . تسلط وى بر مكه سبب شد تا آل زيد براى پنجاه سال بر اين شهر حكومت كنند . امارت وى در همان روزهاى نخست استوار شده ، آرامش به مكه بازگشت ، و راه‌ها نيز امنيت نسبى يافت . چيزى نگذشت كه با يكى از عموزادگانش از آل زيد ، يعنى عبداللَّه بن سعيد ، يكى از امراى گذشته مكه ، اختلاف پيدا كرد ، چُنان كه با شريف محسن آل عون عبدلى هم اختلاف پيدا كرد و دوباره امنيتِ ايجاد شده از ميان رفت . عبداللَّه بن سعيد نامه‌اى به سلطان عثمانى نوشت و در آن شرح داد كه مبارك چه اندازه از ترك‌ها را در يورش به مكه كشت . پاسخ سلطان چيزى جز عزل مبارك و امارت عبداللَّه بن سعيد زيدى نبود و در واقع امارت در گرو همين خطابات صادره و وارده بود .\r\nعبداللَّه بن سعيد ، فرمان توليت خود را نزد قاضى مكه برد تا آن را امضا و اعلان كند اما قاضى توقف كرد تا آن كه محسن جد آل عون او را در اين كار تشجيع كرد و قاضى تسليم واقعيت شد . « 2 »\r\n\r\nامارت عبداللَّه بن سعيد بن سعد بن زيد\r\nاعلان خبر امارت عبداللَّه در 15 جمادى الثانى سال 1136 اعلان شد و موكب او به سمت سويقه حركت كرد . در اين هنگام خبر به امير قبلى رسيد و خواست تا قصر خود براى دفاع آماده شود . اما شريف محسن عبدلى مىدانست چگونه او را آرام كند . با او سخن گفت و وى را قانع كرد تا بدون درگيرى امارت را رها كند . وى با اهل و عيال\r\n\r\n\r\n","description":"","footnote":"\r\n( 1 ) . خلاصة الكلام ، ص 178 .\r\n( 2 ) . همان ، ص 179 .\r\n","page_name":" 501 ","page_number":501},
  {"content":"\r\n\r\nخداحافظى كرده به سمت بركهء ماجل در مسفله در راه حسينيه رفت و از آنجا عازم يمن شده هرگز به مكه باز نگشت . امارت او در اين بار پنج ماه بود . « 1 »\r\nامارت عبداللَّه بن سعيد براى مدتى طولانى ادامه يافت . وى در اوائل با شدت برخورد كرد و از پرداخت حقوق اشراف تا چند ماه خوددارى مىكرد . اين مسأله سبب برآشفتن آنان شد و درخواست محاكمهء وى را نزد قاضى كردند . بعد از آن باز كار بالا گرفته در 25 ذىقعدهء سال 1136 ميان آنان جنگ در گرفت . در اين وقت گروهى از اشراف آل بركات در دار الرحمه كه متعلق به آنان بود تحصن كردند و جنگ بالا گرفت .\r\nابتدا ترك‌ها از كمك به عبداللَّه خوددارى كردند ، اما بعد از آن به حمايت از وى شتافته او را بر ضد انقلابيون كمك كردند و آنان به اجبار به بئر ذىطوى گريخته ، در آنجا اقامت كردند . عبداللَّه براى راضى كردن آنان نزد ايشان رفت ، اما نپذيرفتند . سپس نزد امير الحاج شامى رفتند و او واسطهء صلح شد و عبداللَّه بن سعيد توانست براى او اثبات كند كه واردات مكه اشراف را كفايت نمىكند . امير الحاج قول جبران آن را داد و عقد صلحى ميان آنان منعقد كرد .\r\nدر اين وقت عبداللَّه بن سعيد به تعقيب برخى از دشمنان خود كه در جريان شورش اشراف از آنان حمايت كرده بودند كرده ، كليددار بيت اللَّه الحرام محمد بن عبدالمعطى شيبى را دستگير كرد و او را خانه‌نشين نمود و غرامت سنگينى از وى گرفت . منصب كليدارى را هم از وى گرفته ، به يكى از عموزادگانش سپرد . نيز همين برخورد را با علامهء آن عصر شيخ حديث شيخ سالم بصرى و يك عالم تركى ديگر كرد . « 2 »\r\n\r\nماليات براى تجار\r\nشريف عبداللَّه ماليات جديدى براى تجار بزرگ مكه و برخى از تجارى كه به مكه رفت و آمد داشتند بست و دفتر خاصى را درست كرد كه مىبايست به موجب آن ماليات\r\n\r\n\r\n","description":"","footnote":"\r\n( 1 ) . خلاصة الكلام ، ص 180 .\r\n( 2 ) . خلاصة الكلام ، ص 181 .\r\n","page_name":" 502 ","page_number":502},
  {"content":"\r\n\r\nخويش را مىپرداختند . اين امر در قيمت اجناس تأثير گذاشته و مردم در سال 1136 و 1137 از بالا رفتن قيمت‌ها به سختى افتادند . خبر به دربار عثمانى رسيد و فرمان تخفيف به او داده شد و او هم پذيرفت . وى در كوه ابوقبيس خانه‌اى براى خود بنا كرد تا در پيش آمدها در آنجا تحصن كند . اين خانه را بيت النار ناميدند . خانهء مزبور در كنار كوه صفا بود و بعدها براى توسعهء راه منهدم شد .\r\nبه تدريج اختلاف جديد ميان او محسن عبدلى پديد آمد و شريف محسن خشمگين شده ، به طائف رفت و سپاهى را براى نبرد با عبداللَّه تدارك ديد . عبداللَّه كه وحشت كرده بود كسى را براى راضى كردن او فرستاده به او و يارانش بذل و بخشش‌ها كرد تا راضى شدند و كارشان در سال 1138 به صلح انجاميد .\r\nباز هم برخى از اشراف به دشمنى با او پرداخته ، از او خشمگين شدند و سپس مصالحه كردند . باز دسته‌اى ديگر به مخالفت برخاستند كه آنها هم صلح كردند و اين كار تا پايان سال 1139 به طول انجاميد .\r\nدر اين وقت ، امارت عبداللَّه استوار ، امنيت فراگير و راه‌ها اصلاح شد و اشراف بعد از محبت‌هاى او در حق آنان و رعايت عدالت از وى اطاعت كرده آرامش به تمامى بلاد بازگشت . از اين وضعيت مىتوان چنين نتيجه گرفت كه فعاليت او در مناطق مختلف آن هم با فرستادن نمايندگانى براى تحبيب قلوب و ايجاد رفاقت ، گسترده بوده است .\r\nعبداللَّه هفت سال و نيم حكومت كرد تا آن كه مريض شد و در 15 ذى قعده سال 1143 درگذشت و در جايى برابر قبر شيخ محمود بن ادهم كه جايى شناخته شده و برابر بازان جرول بود ، مدفون شد . « 1 »\r\n\r\nامارت محمد بن عبداللَّه\r\nبا درگذشت عبداللَّه ، يكى از برادرانش با نام مسعود ، مردم را به امارت فرزند امير سابق ، محمد دعوت كرد كه آن وقت در يمن بود و شايد براى ابلاغ سلام و ايجاد ارتباط\r\n\r\n\r\n","description":"","footnote":"\r\n( 1 ) . خلاصة الكلام ، همان . محل قبر شيخ محمود همچنان معروف است و در همسايگى آن بنايى است كه به آن قبه گفته مىشود و شايد همانجا قبر شريف عبداللَّه باشد .\r\n","page_name":" 503 ","page_number":503},
  {"content":"\r\n\r\nدوستى و همجوارى به يمن رفته بود . اين امر را قاضى امضا كرد و سپس به تعجيل در پى او فرستادند كه در 29 ذى حجه رسيد و امارت را در دست گرفت . « 1 »\r\n\r\nمحنت شيعيان\r\nدر دوران وى شيعيان گرفتار مصيبتى شدند كه به نظرم يكى از آن نكبت‌هايى است كه مسلمانان در آتش آن گرفتار شدند و محصول تعصّب كور و بدفهمى موجود ميان شيعيان و برادرانشان از اهل سنت است . قافلهء شيعيان اندكى ديرتر از موسم حج در سال 1143 به مكه رسيد . آنان در مكه ماندند تا در حج سال 1144 شركت كنند . در اين وقت برخى از عوام مردم چنين تصوّر كردند كه آنان نجاستى در كعبه گذاشته‌اند و به همين جهت عليه آنان شوريدند . سپاه ترك هم با آنان برآشفت و به سراغ قاضى رفتند كه قاضى از ترس فتنهء آنان گريخت . سپس به خانهء مفتى رفته او را همانند شمار ديگرى از علماى برجسته از خانه‌هايشان بيرون كشيدند . سپس نزد وزير امارت رفته ، بدون آن كه دشمنى را معين كنند خواستند نزد او اقامهء دعوا كنند . بدين ترتيب توانستند از وزير امارت حكمى بگيرند تا بر اساس آن شيعيان را از آن شهر بيرون كنند . در اين وقت به بازار رفته ، فرياد بيرون راندن آنان را بلند كردند و به غارت خانه‌هاى آنان پرداختند . روز بعد به خانهء قاضى رفته از او خواستند تا واسطه شود و از امير مكه بخواهد تا حكم وزير امارت را داير بر بيرون راندن شيعيان تصديق كند . امير از اين كار خوددارى كرد و اندكى بعد از ترس گسترش فتنه ، آن را پذيرفت .\r\nبدين ترتيب شمارى از شيعيان به طائف گريخته و برخى به جدّه رفتند و آنجا ماندند تا فتنه آرام گرفت و امير مكه توانست رهبران فتنه را دستگير كند و سپس در پى فراريان بفرستد تا به مكه باز گردند . « 2 »\r\nدحلان از تاريخ الرضي « 3 » نقل كرده است كه آنچه رخ داد ، نتيجهء تعصّب برخى از\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 309 .\r\n( 2 ) . خلاصة الكلام ، ص 184 .\r\n( 3 ) . تعبير دحلان تاريخ الرضي نيست ، بلكه « قال الرضي . . . » است . « ج »\r\n","page_name":" 504 ","page_number":504},
  {"content":"\r\n\r\nمردمان پست و ترك‌ها بود و اهالى اصلى مكه بدين كار راضى نبودند . من بيش از آن كه مايل باشم كسانى را متهم كنم ، مىخواهم اين جهالت فراگير ميان توده‌هاى مسلمان را از هر جنس و مذهب محكوم كنم ، چيزى كه هميشه عامل نيرومندى براى ايجاد دوگانگى و تفرقهء كلمه ميان مسلمانان بوده است .\r\nمحمد بن عبداللَّه يك سالى به امارت خود ادامه داد ، در حالى كه عمويش مسعود بر كارهاى او نظارت داشت ، چرا كه جوانى بود كه هنوز تجربه نداشت و سنش از بيست تجاوز نمىكرد . « 1 »\r\nچيزى نگذشت كه ميان او و عمويش اختلاف شد و او حاضر به پذيرش نظارت او بر خود نگرديد . در اين وقت دشمنى ميان اين دو بالا گرفت و منشأ دو حادثه شد كه بيش از هر چيز نشانگر نداشتن تجربه و عدم تمركز بود . اين دو حادثه ، اختلاف ميان او اشراف و شورش اشراف بر ضد وى و پيوستن آنان به عمويش شد .\r\nحادثهء نخست آن بود كه در باره يكى از اشراف از آل بركات سختگيرى كرده ، دستور ترك مكه را به او داد كه او نپذيرفت و به خانهء شريف عبدالعزيز از آل بركات پناه برد . امير دستور خروج از مكه را مورد تأكيد قرار داد . در اين وقت آل بركات وساطت كرده تا شب مهلت خواستند كه نپذيرفت و با همان روحيهء جوانى كه داشت به محاصرهء خانه‌اى كه آن شريف در بخيله در آن بود پرداخته ، به سپاهيانش دستور تيراندازى از سوراخ‌هاى ديوار داد . اين تيرها به شمارى از اشرافى كه در آن خانه بودند اصابت كرد و سبب برآشفتن آنان شد ، به طورى كه اگر كسانى از اشراف پادرميانى نكرده بودند فتنه‌اى برپا شده بود . بدين ترتيب شريف محمد به خانه‌اش بازگشت .\r\nدر پى اين رويداد اشراف در خانهء عبدالمحسن عبدلى گردآمده ، در پى انقلاب بودند ، اما عبدالمحسن عقيده‌اش بر اين بود كه از امير بخواهند اصحاب آن خانه‌اى كه بر ضد آن اقدام شده را بر اساس قواعد معهود راضى كند . پرداخت 25 اسب خوب ، همين مقدار برده ، 60 شتر و عذرخواهى رسمى از صاحبان خانه چيزى بود كه مطرح شد .\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 309 .\r\n","page_name":" 505 ","page_number":505},
  {"content":"\r\n\r\nامير حكم اشراف را پذيرفت و هرچه گفته بودند عمل كرد . بدين ترتيب مورخ مىتواند دريابد كه شريف محمد به خاطر تندروىاش در اقدام به هجوم به آن خانه محكوم گرديد و وقتى آرام شد ، از آن برخورد عذرخواهى نموده و حكم سنگين اشراف را پذيرفت .\r\nخلاصهء حادثه دوم آن بود كه بردهء يكى از بزرگان اشراف ، يكى از فرزندان شيخ ابوبكر حنبلى را كشت و در خانهء اربابش پنهان شد . زمانى كه امير در ميان شمارى از بردگانش مىگذشت ، آن برده مورد نظر در حالى كه در ميان شمارى ديگر از بردگان اشراف در تالارى در خانهء اربابش نشسته بود ، ظاهر شد و امير دستور دستگيرى او را داد ، اما وى و همراهانش گريخته ، به خانهء ارباب پناه بردند . ارباب كه از اين امر اطلاع يافت با شمشير به جان بردگان امير افتاد . در اين وقت امير به خانه‌اش برگشت و با حاضر ساختن سپاه بار ديگر به خانهء مورد نظر و اشراف حاضر در آنجا يورش برد . « 1 »\r\nآنچه در اينجا بايد مورد توجه قرار گيرد اين است كه شريف محمد بايد توجه مىداشت كه يك خاندان بزرگ از اشراف تا چه اندازه نفوذ دارد و اين خاندان تنها تسليم همان قواعد سنتى و معهود و قديمى مىشود . بنابراين شريف محمد مىتوانست صاحب خانه را ملزم به احضار قاتل كند ، بدون آن كه خانهء او را كه قادر به دفاع نبود ، مورد حمله قرار دهد ، اما شور جوانى او را به چنين كارى وا داشت .\r\nدر آخرين لحظه كه نزديك بود فتنه بالا گيرد شريف عبدالمحسن عبدلى پا درميانى كرده ، توانست شريف محمد را از اين اقدام بازدارد و فتنه را بخواباند .\r\nبا اين حال ، آثار آن در وجود اشراف همچنان بود تا آن كه شعله‌ور شد و اشراف از هر تيره و طايفه عليه وى شورش كرده به دفاع از عمويش مسعود پرداختند . مسعود هم كه فرصت را براى وارد آوردن ضربهء كارى به برادرزاده مناسب ديد ، به طائف گريخت و به دنبال او شمارى از اشراف نيز راهى شده ، توانستند حاكم طائف را بيرون كرده و فرياد انقلاب سر دهند . اين بعد از آنى بود كه شمارى از قبايل ثقيف و قريش و ديگران را با\r\n\r\n\r\n","description":"","footnote":"\r\n( 1 ) . خلاصة الكلام ، ص 185 .\r\n","page_name":" 506 ","page_number":506},
  {"content":"\r\n\r\nخود همراه كردند .\r\nزمانى كه محمد از اين اقدام آگاه شد ، با سپاه خويش عازم طائف شده ، به قرن المنازل « 1 » رسيد . هنگامى كه مخالفان وى در طائف ، خبر آمدنش را شنيدند ، طبل‌ها را در نواحى مختلف طائف به صدا در آورده ، فريبكارانه آتش بزرگى هم برپا كردند كه نشان دهند همچنان در طائف هستند . اما از راه ديگرى از طريق سيل به عرفه آمدند تا مكه را تصرّف كنند .\r\nشريف محمد از حيلهء آنان آگاه شد و از مسير ديگرى آنان را تعقيب كرد تا آن كه پس از خروج آنان از عرفه به ايشان رسيد . نبرد سختى درگرفت و رجال قبايل ، متفرق شدند و اشراف كه تنها مانده بودند ، هدف تيرهاى سپاه قرار گرفتند و تنها با تكيه بر شمشيرهايشان چندان مبارزه كردند كه شريف محمد را به شكست كشاندند . شريف به حسينيه گريخت و سپاه او با سلاح و وسايل به عموى او مسعود پيوستند . بدين ترتيب او پيروزمندانه وارد مكه شد و در روز هفتم جُمادى الاولاى سال 1145 بعد از آن كه امير محمد يك سال و نيم امارت كرده بود ، به اميرى مكه رسيد . « 2 »\r\n\r\nامارت مسعود بن سعيد\r\nامارت مسعود براى سه ماه ادامه يافت ، چرا كه شريف محمد شكست خورد و اندكى بعد حسينيه را به سمت جنوب ترك كرده به مَخوات « 3 » رفت و از آنجا با عبور از سرات بجيله راهى طائف شد . در آنجا توانست قبايل ثقيف و غيره را فراهم آورد . زمانى كه عمويش مسعود از اين اقدام او آگاه شد ، با سپاهى به سوى وى عزيمت كرد . اما محمد از آنجا به مثنات « 4 » رفت و سپس روى ارتفاعات آن ناحيه صعود كرد . زمانى كه سپاه\r\n\r\n\r\n","description":"","footnote":"\r\n( 1 ) . اين همان قريهء السيل الكبير در نزديكى طائف است .\r\n( 2 ) . إفادة الأنام ، خطى .\r\n( 3 ) . شهر بزرگى در تهامه زهران كه از الباحه دو مرحله فاصله دارد و مركز ادارى دوم در تهامه زهران است ( بنگريد : بلاد غامد و زهران ، از علي السلوك الزاهراني ، ص 217 )\r\n( 4 ) . از نواحى اطراف طائف .\r\n","page_name":" 507 ","page_number":507},
  {"content":"\r\n\r\nعمويش مسعود به آن حوالى رسيد و در دشت وسيع در پايين كوه جاى گرفت ، متحصنين بالاى كوه باران تير را بر سر آنان فرو ريختند به طورى كه اغلب آنان كشته شدند . مسعود گريخت و محمد به تعقيب او پراخت و فرصت جمع آورى دوبارهء سپاه را به او نداد . مسعود براى نجات جان خود به باديه گريخت . بدين ترتيب محمد به مكه بازگشته ، پيروزمندانه وارد آن شد و در شعبان سال 1145 بار ديگر امارت خود را اعلام كرد . « 1 »\r\n\r\nامارت محمد بن عبداللَّه براى بار دوم\r\nمحمد ، تتمهء سال 1145 و بخشى از سال 1146 را به امارت گذراند تا آن كه به تدريج با حوادثى كه روى داد ، مصيبت‌هايى براى وى پيش آمد . آغاز آن اين حادثه بود :\r\nزمانى كه فرماندهء نيروهاى انكشاريه روزى را به همراه خانواده‌اش در نزهتگاهى در يكى از باغ‌هاى بالاى مكه سپرى مىكرد ، ميان يك سرباز يمنى از نيروهاى شريف محمد و يكى از سربازان انكشارى درگيرى پيش آمد و كار بالا گرفت . در اين وقت انكشارى برآشفته سرباز يمنى را كشت . پس از آن يمنىها فرياد انتقام سر داده ، اطراف باغ جمع شدند و شروع به تيراندازى كرند . زمانى كه شريف محمد خبردار شد ، به آنجا آمد . فرماندهء انكشارى كه از آمدن او آگاه شد ، محلى را گشود تا او را ببيند . در اين وقت ، تيرى به او اصابت كرد و مرد . در اين وقت كار بدتر شد و اوضاع رو به وخامت گذاشت و سپاه انكشارى فرياد انتقام سر داد . سپاه مصر مقيم مكه هم به كمك آنان آمد و همگى در سويقه اجتماع كرده ، در خانه‌هاى آن‌جا تحصن نمودند و منافذ ورودى را بستند و سنگر درست كرده ، مشغول تيراندازى شدند . شريف محمد كسى را به نمايندگى نزد آنان فرستاد تا با خوبى كار را فيصله دهد ، اما آنان نپذيرفتند . وى به دنبال حاكم جدّه فرستاد تا مشكل را حل كند . زمانى كه آمد باز شورشيان حاضر به شنيدن سخن او نشدند . وى از آنان خواست تا به جده بيايند و در آنجا منتظر بمانند تا فرمان سلطان عثمانى برسد . آنان\r\n\r\n\r\n","description":"","footnote":"\r\n( 1 ) . تاج تواريخ البشر ، محمد سعيد حضراوى ، خطى .\r\n","page_name":" 508 ","page_number":508},
  {"content":"\r\n\r\nپذيرفته به جده رفتند . چيزى نگذشت كه افسران آنان اعلام كردند كه شريف محمد ، معزول و شريف مسعود امير مكه است . سپس خبر آن را به شريف مسعود نوشتند كه آن زمان در خليص « 1 » آمادهء تهاجم به مكه بود . اين جماعت براى او امكانات و پول فراوان فرستادند . مسعود نيز تشجيع شده ، با پولى كه براى او رسيده بود به گردآورى قبايل اطراف پرداخت . سپس همراه آنان عازم مكه شده در حديبيه « الشُمَيْسى » مستقر شد و سپاه جده هم به او پيوست . زمانى كه اين سپاه به اطراف مكه رسيد ، شريف محمد توانست آنان را متفرق سازد . سپاه ياد شده به جده بازگشت و مسعود به رايزنى با نواحى اطراف مشغول شد تا بار ديگر نيرويى براى نبرد فراهم آورد . زمانى كه شريف محمد از اين اقدام آگاه شد ، به تنهايى به جده آمد و مبلغ يك هزار سكه طلا توسط برخى از نزديكان شريف مسعود به وى رساند تا او را راضى كند . شريف مسعود قبول كرد . اندكى بعد به طائف رفت و با كمك همان پول به جمع آورى قبايل پرداخت و چيزى نگذشت كه به مكه حمله كرده ، نبرد سختى با شريف محمد كرد ، به طورى كه او را شكست داد و محمد به حسينيه گريخت . به دنبال آن مسعود پيروزمندانه وارد مكه شد و براى بار دوم در هفتم رمضان سال 1146 به امارت رسيد . « 2 »\r\n\r\nامارت مسعود بن سعيد براى بار دوم\r\nاز اين پس امارت مسعود استوار شد و او توانست امارت خود را با كفايتى كه در ادارهء امور از خود نشان داد ، براى مدتى نزديك به بيست سال نگاه دارد . وى در برخورد با اشراف و اهالى ، با سياست حكيمانه‌اى برخورد كرد و حتى برادرزاده‌اش شريف محمد را به مكه بازگرداند و با وى برخورد انسانى كرد . اين بعد از آن بود كه وى پنج سال را در باديه سپرى كرده بود . در دوران امارت مسعود ، مكه و نواحى آن در آرامش و ارزانى و رفاه روزگار را سپرى كرد .\r\n\r\n\r\n","description":"","footnote":"\r\n( 1 ) . خليص در بيست كيلومترى شمال عسفان .\r\n( 2 ) . تذييل شفاء الغرام ، ص 310 .\r\n","page_name":" 509 ","page_number":509},
  {"content":"\r\n\r\nبا اين همه ، وجود آرامش ياد شده به معناى خالى بودن مكه از فتنه و آشوب نبود .\r\nدر دوران وى ، برخى از بنى حسن « 1 » در جنوب مكه شورش كرده ، راه را بر تجار بستند .\r\nهمين طور قبيلهء بقوم در شرق طائف سر به شورش برداشت . وى برادرزاده‌اش را به مقابله با شورش نخست فرستاد كه پيروزمندانه بازگشت . همين طور فرماندهء ديگرى را براى مقابله با قبيلهء بقوم فرستاد كه آنان نيز تسليم وى شدند .\r\n\r\nاعلان لعن بر رافضه\r\nدر روزگار امارت وى بود كه فرمان لعن بر روافض صادر شد . سببش آن بود كه نادرشاه عجم ، عليه عثمانىها جنگ كرده ، توانست بخشى از سرزمين‌هاى آنان را در عراق تصرّف كند . سپس يكى از علماى شيعه را با نامه‌اى نزد مسعود فرستاد . متن نامه آن بود كه ما و خليفه عثمانى اتفاق كرديم كه به طور مشترك روى منبر مكه به ما دعا شود و مذهب جعفرى ما در آنجا ظاهر گردد و امام ما در كنار چهار امام مذاهب ديگر نماز بگذارد . وى در نامهء خود تهديداتى هم كرده بود . اين كار براى مسعود گرفتارى ايجاد كرد و همه در مكه درمانده شدند و آراء آنان مختلف شد . وزير تركى كه مقيم جدّه بود در پى مسعود فرستاد كه آن عالم را نزد وى بفرستد تا او را بكشد . اما شريف مسعود آن را نپذيرفت و گفت : من او را نگاه مىدارم تا ماوقع را براى دربار عثمانى بنويسم و جواب بگيرم . وزير از اين پيشنهاد راضى نشد و گويا چنين تصور كرد كه شريف مسعود تمايل به مذهب جعفرى دارد . شريف نيز موقعيت دشوار خود را حس كرد و شايد به او خبر رسيد كه در حال انتشار چنين خبرى در بارهء او هستند . به همين جهت دستور داد تا در منابر رافضه را لعن كنند تا از اتهام تبرئه شود . اين واقعه در سال 1157 روى داد .\r\nدر همين سال جواب خليفهء عثمانى به مكه رسيد كه آن عالم جعفرى را به اميرالحاج تسليم كنند تا او را به دربار عثمانى ببرد و او همچنين كرد . « 2 »\r\n\r\n\r\n","description":"","footnote":"\r\n( 1 ) . منسوب به حسن بن عجلان بن رميثه كه تا امروز اعقاب آنان هستند .\r\n( 2 ) . خلاصة الكلام ، ص 193 .\r\n","page_name":" 510 ","page_number":510},
  {"content":"\r\n\r\n\r\nمبارزه با تنباكو\r\nدر دوران امارت مسعود ، مبارزه با تنباكو از سوى علماى مكه شدت يافت و مسعود هم فرمانى در بارهء منع از تظاهر به آن در بازارها و قهوه‌خانه‌ها صادر كرده دستور داد هر كسى علناً استفاده كند او را تنبيه نمايند . مأموران حكومت در تمامى راه‌ها در اجراى فرمان وى مردم را تعقيب مىكردند . به همين دليل ، مردم مجالس خود را در خانه‌هايشان برگزار مىكردند . گفته شده است كه شريف مسعود آن را حرام مىدانست . نيز گفته شده است كه سبب صدور اين فرمان آن بود كه مردم در اين باره اسراف نموده ، علناً در مجالس و برابر بزرگان قوم و علما تجاهر به كشيدن تنباكو مىكردند . اين فرمان در سال 1149 صادر شد . « 1 »\r\n\r\nدور كردن اجانب\r\nشريف مسعود چنين دريافت كه به دليل افزايش شمار مهاجران به مكه ، اين شهر به لحاظ خانه‌هاى مسكونى گرفتار مشكل شده و به علاوه مهاجران ، بسيارى از غرفه‌ها و حجره‌هاى تجارى را در اختيار گرفته‌اند . به همين دليل فرمان داد تا منادى در بازارهاى مكه اعلام كند كه مهاجران بايد شهر را ترك نمايند ؛ همچنان كه در تنبيه متخلّفين هم شدت به خرج داد . اين سبب رفتن آنان شد . اين رخداد هم مربوط به سال 1149 است .\r\n\r\nدو سيل بزرگ\r\nدر دوران شريف ، مسجد الحرام با سيل عظيمى كه آمد و تا نزديكى در كعبه رسيد پر از آب شد . اين واقعه در روز جمعه‌اى از سال 1153 بود . آب به حدى بود كه خطيب\r\n\r\n\r\n","description":"","footnote":"\r\n( 1 ) . خلاصة الكلام ، ص 193 . گفته‌اند كه كشت تنباكو نخستين بار در سال 999 صورت گرفته است كه به حساب جمّل « يوم تأتى السماء » مىشود .\r\n","page_name":" 511 ","page_number":511},
  {"content":"\r\n\r\nنتوانست روى منبر قرار گيرد ، به همين جهت خطبهء خود را در باب الزياده « 1 » ايراد كرد و نماز را در حالى كه تنها پنج نفر با او بودند ، اقامه نمود . در سال 1159 باز سيل ديگرى آمد ، در حالى كه مردم در منى بودند . بسيارى از حجاج غرق شدند به طورى كه شمار زيادى از مردگان در راه‌ها افتاده بودند . « 2 »\r\nدر روزگار مسعود ميان وى و وزير تركى مقيم جده درگيرى پيش آمد . گفته‌اند كه وزير از ارسال سهم شريف مسعود از وارادت جده ممانعت به عمل آورد و اين سبب خشم مسعود گرديد . نزاع ادامه يافت . مسعود آدمى نبود كه حاضر به توهين در كفايت و كارآمدى خويش بوده يا در اين باره اهل چانه زدن باشد . به همين جهت برادرش جعفر را با سپاه عظيمى براى جنگ با جده و خوار كردن وزير تركى ارسال كرد . وزير در جده متحصن شد و توپخانه‌ها را در اطراف ديوارها نصب كرد . اما سپاه مسعود چندان بود كه قلعهء وزير را تصرف كرد و توانست از سمت جنوبى آن و با كمك اهالى ، وارد جده شود و به شهر يورش برد . در اين وقت ، وزير با شمارى از خواص خود به سمت دريا رفته در كشتى نشست و خود را نجات داد . بدين ترتيب شريف توانست جده را زير سلطهء خود درآورد . وى گزارش آن را به دارالخلافه نوشت و آنان وزير ديگرى فرستادند و به او گفتند كه فوراً سهم شريف مسعود را بپردازد . « 3 »\r\n\r\nآغاز حركت محمد بن عبدالوهاب\r\nدر همين دوره بود كه كار محمد بن عبدالوهاب در نجد آغاز شد ، به طورى كه او ميان قبايل مىگشت و روز به روز به شمار پيروانش افزوده مىشد . نجدىها كسى را نزد مسعود فرستاده ، از او خواستند تا به آنان و همراهانشان اجازهء برگزارى حج بدهد ، اما او نپذيرفت . آنان شمارى از علمايشان را به نمايندگى از خود به مكه فرستادند و با علماى اين شهر مناظره كردند ، اما به سرانجامى نرسيد .\r\n\r\n\r\n","description":"","footnote":"\r\n( 1 ) . در چاپ جديد تاريخ مكه ، در غالب موارد ، و به اشتباه ، باب الزياده تبديل به باب الزياره شده است . « ج »\r\n( 2 ) . همان ، ص 194 .\r\n( 3 ) . تاج تواريخ البشر ، خطى .\r\n","page_name":" 512 ","page_number":512},
  {"content":"\r\n\r\n\r\nمساعد بن مسعود\r\nمسعود در سال 1165 درگذشت و بلافاصله پس از وفات وى امارت فرزندش شريف مساعد بن مسعود اعلام شد . بيشتر اشراف و اعيان و در رأس آنان برادرزاده‌اش محمد بن عبداللَّه بن سعيد با او بيعت كردند در حالى كه دسته‌اى از آل بركات حاضر به قبول آن نشدند و به واى مر رفتند . شريف مساعد كسى را فرستاد تا آنان را راضى كند . از جملهء نمايندگان او يكى همين محمد بن عبداللَّه بود . زمانى كه مخالفان با نمايندگان وى در يك جا جمع شدند ، گفتند كه ما جز به امارت محمد بن عبداللَّه رضايت نمىدهيم . در اين وقت محمد از جمع نمايندگان خارج شد و به مخالفان پيوست تا حق خود را در امارت دنبال كند .\r\nبدين ترتيب ، شريف مساعد از همان روز نخست امارت گرفتار منازعات داخلى شد ، به طورى كه در نهايت منجر به جنگ‌هاى سختى در همان ماه‌هاى نخست امارت او شد .\r\nداستان از اين قرار بود كه محمد بن عبداللَّه با مخالفان ، راهى طائف شدند و به جذب برخى از قبايل از عتيبه پرداخته ، طائف را تصرّف كردند . سپس از آنجا راهى مكه شدند و در دقم الوبر در اواخر جمادى الثانى سال 1165 آماده نبرد با مساعد شدند .\r\nدر اين سَمت ، عموى او مساعد با سپاه خود عازم جنگ شد . محمد براى فريب مساعد دستور داد تا بر سر كوه‌ها آتش روشن كنند تا سپاه مساعد تصور كند آنان هنوز در آن منطقه هستند . اما آنان حركت كرده از سمت محصب در بالاى مكه ، عازم مكه شدند .\r\nمساعد از اين مطلب آگاه شد و دو سپاه در منحنى نزديك معابده با يكديگر درگير شدند .\r\nدر پايان اين جنگ ، محمد شكست خورد و دو طرف با يكديگر صلح كردند و اوضاع آرام شد . اين واقعه در نيمهء شعبان همان سال بود . در اين وقت مساعد نامه‌اى به دربار عثمانى نوشت و از آنان خواست تا او را تأييد كنند كه آنان هم فرمان تأييد را فرستادند . « 1 »\r\nدر سال 1169 محمد بن عبداللَّه درگذشت و اين سبب شد تا كار مساعد استوارتر\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 513 ","page_number":513},
  {"content":"\r\n\r\nشود و بتواند با سياست بهترى به مانند پدرش به ادارهء امور پردازد . بدين ترتيب امنيت و آرامش در آن نواحى تا سال 1171 گسترش يافت .\r\nدر اين وقت ، ميان شريف مساعد و برخى از اشراف اختلاف پيش آمد و عبداللَّه العفر با امير الحاج شامى و مصرى در موسم سال 1171 ديدار كرده ، با دادن رشوه خواستار عزل مساعد و نصب مبارك بن محمد بن عبداللَّه بن سعيد شد . اين كار به انجام رسيد ، بدون آن كه مساعد از آن مطلع باشد . زمانى كه در ذى حجه خواستند خبر امارت مبارك را اعلام كنند ، گروهى از سپاهيان را بر بام حرم و در مأذنه‌ها و برخى از خانه‌هاى اطراف دارالسعاده در نزديكى باب الوداع ، جايى كه مساعد سكونت داشت ، مستقر نمودند .\r\nمن نمىدانم اين چه نظامى بود كه به امراى حج اجازهء عزل امير منصوب از طرف دربار عثمانى را براى نصب ديگرى مىداد . حتى اگر فرض كنيم شكاياتى به امراى حج مىرسيد كه درست هم بود ، باز هم نمىتوانيم بفهميم كه آنان صلاحيت عزل و نصب را بدون اطلاع خليفه و صدور فرمانى در اين باره داشتند . اما آشفتگى در نظام ادارى نتيجه‌اش چيزى جز همين مشكلات و نزاع ميان اشراف و افزايش ناامنى در اين بلد امين نبوده است .\r\nبا شروع صداى تيراندازى ، شريف مساعد هوشيار شد . به همين جهت از سپاه يمنى خود استمداد كرد و به حاكم بازار هم پيغام فرستاد تا از بازارىها هر كس را كه مىتواند براى دفاع بسيج كند . بدين ترتيب نبردى سهمگين ميان دو گروه در خيابان‌هاى مكه رخ داد كه 24 ساعت به درازا كشيد . اين نبرد با پيروزى مساعد و شكست سپاه امراى حج پايان يافت . به دنبال شكست آنان ، لشكرگاهشان مورد غارت قرار گرفت و هر چه در آن بود بردند ، به طورى كه هيچ ذخيره‌اى براى آنان نماند . امراى حج درخواست صلح و بازگرداندن اموالشان را كردند كه مساعد پذيرفت و بدين ترتيب بخشى از اموال غارت شده به آنان بازگشت .\r\nكار به همين جا خاتمه نيافت ، چرا كه امير الحاج شام كه يكى از افراد درگير در اين حادثه بود سال بعد از 1172 هم در مقام امارت حج عازم شد و زمانى كه حجاج از انجام\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمناسك حج فارغ گشتند ، جلسه‌اى براى رسيدگى به موضوع چشمهء زبيده ترتيب داد كه مقرّر شد شريف مساعد هم باشد . در همين جلسه بود كه وى شريف مساعد را دستگير كرد . در اين وقت حاضران دريافتند كه اين جلسه بهانه و هدف اصلى دستگيرى شريف بوده است .\r\nبا دستگيرى وى نزديك بود فتنه بالا بگيرد كه امير الحاج در يك مجلس عمومى در مسجد الحرام فرمان جديد خليفه را در بارهء امير جديد قرائت كرد و اوضاع آرام شد . « 1 »\r\nنيازى به شرح و بسط اين ماجرا نيست . امير الحاج سال قبل شكست خورده بود و طى اين مدت تلاش مىكرد تا دوباره براى رسيدن به هدف تلاش كند و بدين ترتيب موفق شده بود تا حق عزل و نصب را به دست آورد . بدين ترتيب روشن مىشود كه سيستم ادارى عثمانى تا چه اندازه گنجايش و ظرفيت تحقق خواسته‌هاى متمرّدانه را داشت و در قبال آنچه حكام اين بلاد انجام مىدادند معذور بود !\r\n\r\nامارت جعفر بن سعيد\r\nبا دستگيرى مساعد ، امارت در اختيار برادرش جعفر قرار گرفت . وى شخصاً فردى مسالمت‌جو بود و طمع‌كارى اين دنياى فانى ، او را به مبارزه جويى وا نمىداشت . زمانى كه ديد چاره‌اى جز پذيرش آن نيست ، امارت را پذيرفت ، مشروط به آن كه با برادرش بدرفتارى نشود و او را تسليم وى كنند تا مانند يك امانت با او برخورد نمايد ، و آنان هم پذيرفتند .\r\nزمانى كه جعفر سر كار آمد ، و پس از آن كه حجاج ، مكه را ترك كردند ، زمينه را براى بازگشت برادرش فراهم كرد و در نهايت در 14 محرم سال 1174 به نفع او از امارت كناره‌گيرى نمود . « 2 »\r\nاگر در هر زمانى يك جعفر مثل اين جعفر وجود داشت كه خير و نيكى را براى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . تذييل شفاء الغرام ، ص 310 .\r\n","page_name":" 515 ","page_number":515},
  {"content":"\r\n\r\nديگران مىخواست و براى مصلحت برادرش كار مىكرد ، به همان اندازه كه براى خود ، نود درصد جنگ‌ها در تاريخ قديم و جديد عالم پديد نمىآمد .\r\n\r\nمساعد بن سعيد براى بار دوم\r\nامارت مساعد براى سالها استوار ماند و در خلال اين سالها مشكلى كه امنيت را برهم زند وجود نداشت ، مگر فتنهء برادرش احمد كه در سال 1175 تلاش كرد تا او را از مكه بيرون كند . وى به عنوان مخالفت به وادى نعمان « 1 » در نزديكى عرفه رفت و با همراه كردن برخى از قبايل به مكه يورش برد . زمانى كه به منطقهء ابولهب در جرول رسيد ، مساعد به مقابلهء با وى آمد و او را شكست داد . اندكى بعد با او صلح كرده و اوضاع بسان گذشته آرام شد . « 2 »\r\nدر اين دوره ، نجدىها اجازهء حج خواستند كه به آنان چنين اجازه‌اى داده نشد .\r\n\r\nآل بركات و استمداد آنان از محمدعلى بلوط در مصر\r\nدر سال 1182 ميان مساعد و گروهى از اشراف از آل بركات اختلافاتى پيش آمد .\r\nرهبرى مخالفان با عبداللَّه بن حسين بن يحيى بركاتى بود . با بالا گرفتن اختلافات ، وى به وادى فاطمه رفت و در آنجا عده‌اى اشراف آل بركات با وى در جنگِ با مساعد ، هم عقيده شدند . اين جماعت تصميم گرفتند ابتدا جده را تصرف كنند . از اين رو سپاهى را هم از باديه فراهم آورده به سمت جده رفتند . مردم شهر در قلعه تحصن كرده با نصب توپخانه به مهاجمان حمله مىكردند ، چنان كه وسايل آتش‌زا به تيرها گذاشته ، آنها را روى چادرهاى مهاجمان پرتاب كرده ، آنها را به آتش مىكشيدند . عبداللَّه دريافت كه كارى از پيش نخواهد برد ، به همين جهت دوباره به وادى فاطمه برگشت . « 3 »\r\n\r\n\r\n","description":"","footnote":"\r\n( 1 ) . بعد از مر ظهران ، از بزرگ‌ترين وادىهاى مكه است كه در كتاب‌هاى ادبى هم شهرتى دارد و در بيست و پنج‌كيلومترى شرق مكه است و ساكنانش از طايفهء هذيل هستند .\r\n( 2 ) . خلاصة الكلام ، ص 198 .\r\n( 3 ) . إفادة الأنام ، خطى .\r\n","page_name":" 516 ","page_number":516},
  {"content":"\r\n\r\nمصر اين زمان به رهبرى محمدعلى بيك بلوط بر ضد عثمانىها سر به شورش برداشته و توانسته بود نيروهاى خود را به نواحى مختلف شام اعزام كرده ، بسيارى از آن مناطق را فتح كند . آل بركات چنين انديشيدند تا با حاكم جديد مصر ارتباط برقرار كرده و براى بيرون راندن آل زيد از مكه و جايگزينى خودشان از او كمك بخواهند . « 1 »\r\nبدين ترتيب بود كه عبداللَّه بن حسين به مصر رفت و توانست محمدعلى بيك را قانع كند . محمدعلى هم فرصت را براى گسترش دامنهء نفوذ خود تا مكه مناسب ديد و به امير الحاج مصرى گفت تا او را براى رسيدن به مكه همراهى كرده ، براى سپردن امارت به وى تلاش كند . اين مسأله در سال 1183 بود .\r\nچنين مىنمايد كه وقتى امير الحاج مصرى به مكه رسيد ، دريافت كه كار دشوارتر از آن است كه عبداللَّه بن حسين براى وى تصوير كرده است . و البته امير الحاج شامى هم مايل به كمك به اوست . بنابراين هدف خويش را پنهان كرد . اما مساعد كه از هدف اصلى وى آگاه شده بود ، دو روز پس از منى ، در پى امير الحاج مصرى فرستاده به او گفت مكه را ترك كند تا مشكلى در اين شهر پديد نيايد . امير الحاج مصرى هم بدون آن كه چيزى ابراز كند ، از مكه بيرون رفت .\r\nدر اين سوى ، آل بركات از اين كه اوضاع چنين بگذرد ، بر ايشان دشوار آمد . به همين دليل شروع به پراكنده كردن پول ميان مردان قبايل باديه نشين كرده ، لشكرى فراهم آورد كه در اواخر ذى حجه سال 1183 در وادى مر اجتماع كردند .\r\nزمانى كه شريف مساعد مطلع شد ، كوه‌هاى مشرف بر معابده و جرول را به صورت يك قلعه درآورد و در محرم سال 1184 آمادهء مقابله با آنان شد . به دنبال آن ، نبرد\r\n\r\n\r\n","description":"","footnote":"\r\n( 1 ) . از زمانى كه عثمانىها نيروهاى مملوكى را در سال 923 از مصر راندند ، واليانى از خود بر آنجا مىگماشتند ، چنان كه فرماندهى سپاه را هم از برخى از صنجق‌ها از مملوكان نيروهاى نظامى انتخاب مىكردند . براى دو قرن اين وضعيت ادامه داشت و طى آن استبداد نيروهاى نظامى روى واليان ترك تشديد مىشد ؛ چنان كه هر كسى را مىخواستند ، نصب يا عزل مىكردند . زمانى كه رهبرى به محمد على بلوك ، يكى از بزرگان از صناجقه رسيد ، توانست با شورشى كه در سال 1184 به راه انداخت ، دولت تازه‌اى در مصر تأسيس كند . اين همان دولتى است كه آل بركات به آن پناه بردند تا امارت مكه را به آنان باز گرداند . رئيس حكومت جديد دعوت آنان را پذيرفت و از بابت آن استفاده هم كرد .\r\n","page_name":" 517 ","page_number":517},
  {"content":"\r\n\r\nسنگينى ميان دو طرف روى داد كه سبب شكست آل بركات شده آنان گريختند و بدين ترتيب بار ديگر امنيت به مكه بازگشت .\r\nبا اين حال ، امارت مساعد در مكه چندان به درازا نكشيد ، به طورى كه در اواخر محرم همان سال 1184 درگذشت . تا اين زمان وى بيست سال به جز ماه‌هايى كه برادرش امارت كرده بود ، [ از پايان سال 1172 تا محرم 1174 
  ] بر مكه حكومت كرد . « 1 »\r\n\r\nامارت عبداللَّه و احمد فرزندان سعيد بن زيد\r\nبا درگذشت مساعد ، امارت برادرش عبداللَّه در 28 محرم سال 1184 اعلام شد ، اما چند روز نگذشت كه برادرش احمد به منازعهء با او برخاست . عبداللَّه براى جلوگيرى از خونريزى از حكومت كناره گرفت و برادرش در مجلسى كه قاضى و علماى بزرگ و اشراف و اعيان بودند ، امارت را در دست گرفت .\r\n\r\nآغاز حملات جديد مصر\r\nعبداللَّه بن سعيد كه صلح جو و عاقبت انديش بود ، از امارت كناره گرفت ، زيرا مىدانست كه آل بركات نسبت به برخوردى كه مساعد با آنان كرده ، روال موجود را تحمّل نخواهند كرد و به علاوه محمدعلى بلوط هم حمايتش را از آنان دريغ نخواهد نمود .\r\nواقعيت قضيه همين طور بود . شريف عبداللَّه بن حسين بركاتى كه هنوز در جده بود و اندكى پيش از درگذشت مساعد از وى شكست خورده بود ، دوباره به مصر رفت و با محمدعلى بلوط ديدار كرد و شرح مصايبى را كه تحمّل كرده بود بيان نمود . محمدعلى بلوط هم سپاهى از ترك‌ها و مصرىها را براى حمايت از وى بسيج كرده ، از راه دريا به ينبع فرستاد . فرماندهى اين سپاه را يكى از غلامان او با نام محمد بيك ابى الذهب بر عهده داشت .\r\n\r\n\r\n","description":"","footnote":"\r\n( 1 ) . تاج تواريخ البشر ، خطى .\r\n","page_name":" 518 ","page_number":518},
  {"content":"\r\n\r\nخبر اين حمله به مكه رسيد . در اين هنگام تنها يك ماه و اندى از حكومت احمد گذشته بود . اندكى بعد به او خبر رسيد كه درويش آغا ، وزير او در ينبع ، برابر دشمن تاب نياورده و گريخته است . مهاجمان ، ينبع را اشغال كرده ، هرچه را در آنجا بود غارت كردند و شريف عبداللَّه بن حسين هم با لشكرى عظيم از عرب‌ها در وادى فاطمه آمادهء يورش به مكه بود .\r\nاحمد بن سعيد فعاليت خود را آغاز كرد و ابتدا خانوادهء خود و ديگر آل زيد را به طائف فرستاد . سپس كسى را فرستاد تا قبايل را براى حمايت از خود بسيج كند ؛ « 1 » اما جز اندكى نپذيرفتند . او نيز در حد امكان تلاش كرد تا در مكه تحصن اختيار كرده از آن دفاع كند .\r\n\r\nامارت عبداللَّه بن حسين\r\nدر روز 14 ربيع الاول سال 1184 بود كه خبر رسيدن مهاجمان مستقر در وادى فاطمه به مكه رسيد . شريف احمد ، على بن عبدالقادر صديقى مفتى مكه و شريف عبداللَّه الفعر را براى گفتگو با فرمانده سپاه محمدعلى ، يعنى محمد بيك ابىالذهب فرستاد . پاسخ فرمانده به آنان يك پاسخ نظامى بود و آن اين كه وى مأموريت دارد امارت مكه را گرفته به عبداللَّه بن حسين بركاتى تسليم كند . اينان پاسخ را به امير مكه رساندند .\r\nدو روز بعد ، سپاه مصر از وادى فاطمه حركت كرده در زاهر لشكرگاه زد و توپخانهء خود را آماده نمود ، به طورى كه بر بئر ذى طوى اشراف داشت . در اين وقت احمد هم با سپاه خود و برخى از كسانى از اعراب كه از او حمايت مىكردند حركت كرده به مصانع - كه در ريع است و ما امروزه آن را ريع رسان « 2 » مىناميم و در انتهاى حارة الباب است - آمد .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . نام درست آن ريع رسام است ، شايد از آن جهت به اين نام ناميده شده است كه رسم البضائع - ماليات اجناسى - كه ازجده مىآمده در آنجا گرفته مىشده است . اينجا يكى از اكديهء مكه است و نامش هم كَدى .\r\n","page_name":" 519 ","page_number":519},
  {"content":"\r\n\r\nوى دريافت كه سودى از اين نبرد براى وى به دست نخواهد آمد ، به ويژه كه باديه‌نشيان هم به طمع طلاهايى كه رقيب او در سپاه مهاجم توزيع مىكرد از اطرافش پراكنده شدند . بنابراين پس از آن كه خانه‌اش را در مكه به شريف حامد بن حسين برادر رقيبش واگذاشت ، خود از طريق معابده ، مكه را به سمت طائف ترك كرد . اين پس از آن بود كه وى تنها پنجاه روز امارت كرده بود .\r\nسپاه مهاجم در روز جمعه هجدهم ربيع الاول همان سال ، وارد مكه شد و نيروهاى آن در گوشه و كنار مكه پراكنده شدند . عبداللَّه بن حسين هم به دارالسعاده آمد و امارت او اعلام شد و شاعران و تهنيت‌گويان به خواندن آيات تبريك مشغول گشتند .\r\nسپاه مهاجم در مكه به فساد پرداخت و كسى از آزار آنان در امان نماند ، چنان كه بازار هم از جور و ستم و غارت آنان مصيبت فراوان ديد . فرمانده سپاه ، مفتى مكه را زندانى كرد و تا وقتى كه بيست هزار ريال از وى نگرفت ، آزادش نكرد . همچنين اموال زيادى از تجار گرفت و خانهء شريف مساعد را كه در منطقهء اجياد بود ، غارت كرده ، بسيارى از آل زيد را كه در مكه بودند آواره كرد . « 1 »\r\nهمچنين دارالسعاده ، محل استقرار آل زيد آتش گرفت . اين كار به فرمانده نيروهاى مهاجم منسوب شد ، اما نويسندهء خلاصة الكلام « 2 » آن را نفى كرده و گويد : اين مطلب ثابت نيست .\r\nبدين ترتيب ، امارت شريف عبداللَّه بن حسين مستقر شد و چيزى كه نشانهء ستمگرى وى باشد ، از وى بروز نكرد . نوشته‌اند كه اموال زيادى از سوى مسؤول بيت المال از ماتَرَك احمد بن على طبيله كه درگذشت و از شخصيت‌هاى جده بود و اموال و زمين‌ها و كشتىهاى زيادى داشت براى شريف عبداللَّه گرفته آوردند و به او گفتند : اين سهم بيت المال از ماترك شخص متوفاست . اما شريف ، پول را رد كرده ، آورنده را هم سخت مورد انتقاد قرار داد و اين آيت قرآنى را تلاوت كرد كه :  إِنَّ الَّذِينَ يَأْكُلُونَ أَمْوالَ \r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . خلاصة الكلام ، ص 305 .\r\n","page_name":" 520 ","page_number":520},
  {"content":"\r\n\r\n الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً  ( نساء : 10 ) .\r\nچند روزى نگذشت كه خبرهاى تازه‌اى به مكه رسيد داير بر اين كه احمد بن سعيد بن زيد ، كسى كه از ترس مهاجمان از مكه گريخته بود ، به شمارى از اعراب در وادى ليه ملحق شد و در 24 همان ماه طائف را تصرّف كرده است . شريف عبداللَّه نيرويى متشكل از اشراف ، اعراب و سپاه ابىالذهب را به فرماندهى يكى از نزديكانش به سوى وى فرستاد . زمانى كه احمد از آمدن اين سپاه آگاه شد ، از طائف به ثنيه كرا « 1 » گريخت . وى در طول راه شمار زيادى از اعراب بنى سعد و ثقيف را با خود همراه كرد و در عرفه لشكرى فراهم آورد . در اين هنگام سپاه شريف عبداللَّه و ابىالذهب برابرش درآمدند و نبرد سهمگينى ميانشان رخ داد . در اين وقت گروهى از سپاه ابىالذهب به ميان ميدان آمده با پايين آوردن پرچم‌هاى خود نام شريف احمد را فرياد كردند و تمايل خود را به او نشان دادند . وى فريب خورده نزد آنان رفت . در اين هنگام او را محاصره و اسير كردند . بدين ترتيب نيروهاى شريف عبداللَّه و ابىالذهب پيروز شدند . بعدها شريف احمد توانست از اسارت گريخته به ليث برود و همانجا بماند .\r\nدر 20 جُمادى الاولاى سال 1184 بود كه ابىالذهب با نيروى خود عازم مصر شد .\r\nاين بعد از آنى بود كه نيرويى را در جدّه به فرماندهى حسن آغا شبكه كه او را به سمت والىگرى جده منصوب كرده بود ، براى حمايت باقى گذاشت .\r\nبدين ترتيب اوضاع متفاوت از قبل شده ، نيروى مصرى جانشين نيروى عثمانى شد و امير مكه هم بعد از خليفهء عثمانى ، مديون حاكم مصر شده و تحت الحمايهء وى درآمد .\r\nحوادثى كه گذشت ، خللى در ارادهء شريف احمد ايجاد نكرد ، چرا كه او در زمرهء نيروهاى پرارادهء قديمى به شمار مىآمد . هنوز ابىالذهب نرفته بود كه وى باز فعاليت خود را به قصد گرفتن انتقام آغاز كرد . وى شريف ثقبه را به سراغ قبايل ثقيف و آن نواحى فرستاد . خود او هم به سمت قبايل جنوب رفت و شمار قابل ملاحظه‌اى را با خود\r\n\r\n\r\n","description":"","footnote":"\r\n( 1 ) . كرا ، كوهى است كه وادى نعمان از آن نشأت مىگيرد ، و پشت آن ييلاق هدأهء طائف است ؛ و يكى از راه‌هاى مكه به‌طائف از آنجا مىگذرد . ( عاتق ) .\r\n","page_name":" 521 ","page_number":521},
  {"content":"\r\n\r\nهمراه كرده ، با شريف ثقبه در عرفه قرار گذاشت .\r\nاين نيرو در 21 جمادى الثانى سال 1184 به عرفه درآمد و در دو گروه مختلف عازم مكه شد . يك گروه به سمت بالاى مكه و گروه ديگر از پايين آن . نتيجهء درگيرى چهارساعته ميان آنان ، ظاهر شدن آثار شكست در نيروى شريف مصر و مدافعان مصرى او بود ، « 1 » به طورى كه آنان به وادى فاطمه گريختند و بدين ترتيب حكومت شريف عبداللَّه پس از دو ماه و بيست و سه روز پايان يافت .\r\n\r\nامارت احمد بن سعيد براى بار دوم\r\nبه دنبال اين رويداد ، احمد بن سعيد پيروزمندانه در 23 جمادى الثانى سال 1184 وارد مكه شد و دستور داد دارالهناء محل اقامت آل بركات را آتش بزنند ، چرا كه باورش اين بود كه آتش گرفتن دارالسعاده به دستور شريف عبداللَّه بوده است . خانهء آل بركات آتش گرفت و مردم ، آن‌چه را در آن بود غارت كردند . آتش به خانه‌هاى اطرافِ آن هم سرايت كرد و بسيارى از خانه‌هاى آل بركات و هواداران آنها آتش گرفت .\r\nدر اين سوى ، سپاه مصرى به وادى فاطمه گريخته ، از آنجا عازم جده شد و در پشت ديوارها و توپخانه‌ها متحصن گرديد . شريف احمد سپاهى را متشكل از نيروهاى قبايل آمادهء حمله كرده به سمت جده حركت داد . اين نيرو در غليل « 2 » جايى نزديك مكه اقامت كرده با شمارى از مردم جدّه توافق كردند تا آنان را از سمت باب يمانى به داخل شهر راه دهند و بدين ترتيب در پايان جمادى الثانى همان سال جده را هم تصرف كرده شمارى از متحصنين را كشتند . باقىماندهء آنان به ينبع گريخته ، از طريق دريا عازم مصر شدند كه شريف عبداللَّه هم با آنان بود . عبداللَّه مدتى در مصر بود و سپس به استانبول رفت و در آنجا درگذشت .\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 310 و بعد از آن .\r\n( 2 ) . غليل كفر بير ، وادى كه در رغامه ، شرق جده مىريزد . رغامه هم مجموعه كوه‌هاى گرداگرد هم در خبث ، در سمت‌شرقى جده است .\r\n","page_name":" 522 ","page_number":522},
  {"content":"\r\n\r\nبا تصرف جده ، آنان به انبارها و خانه‌هاى تجار يورش برده ، آنها را غارت كردند .\r\nاين امر در گرانى قيمت‌ها در جدّه تأثير گذاشت ، به طورى كه دشوارى ، تمامى باديه‌ها را فرا گرفت ، به حدّى كه برخى به خوردن گربه و خون لخته هم مشغول شدند . اين امر تا پايان سال 1184 به درازا كشيد . اما با ورود غلات از نواحى مختلف در آغاز سال 1185 اوضاع رو به تغيير گذاشت و روابط ميان مكه و عثمانىها هم به وضعيت گذشتهء خود بازگشت . « 1 »\r\nامارت احمد بن سعيد تا سال 1186 ادامه يافت . در اين وقت ، برادرزاده‌اش سرور بن مساعد بن سعيد بن زيد بر وى شوريد . « 2 »\r\nداستان از اين قرار بود كه شريف احمد قصد تعويض يوسف قابل وزيرش در جده را داشت . در اين باره نامهء عزل او را نوشت و به يكى از اشراف داد تا به او برساند . شريف سرور كه در مجلس نشسته بود با آگاهى از اين مطلب ، خواست از فرصت بهترين استفاده را ببرد . وى كه در اين وقت جوانى هيجده ساله بود و اعتماد به نفس عجيبى داشت و بسيار بلند پرواز بود . همين روحيه سبب شد تا وى موقعيتى ميان طايفهء خويش به دست آورد و نفوذ كلمه‌اى داشته باشد .\r\nسرور سوار شترى تندرو شد و پيش از آن كه نمايندهء شريف احمد به جده برسد ، خود را به اين شهر رساند . او به خانهء يوسف قابل رفت و ضمن گفتگو با يكديگر توافق كردند به رهبرى سرور سر به شورش بردارند و يوسف هم با اموال خويش او را حمايت كند .\r\nزمانى كه نمايندگان شريف احمد به جدّه رسيدند سرور را در آنجا يافتند كه به دفاع از يوسف مىپرداخت . وى از آنان خواست تا به او و يوسف پيوسته همگى بر ضد شريف از جده قيام كنند . بدين ترتيب همگى از جدّه خارج شده و در نيمه راه ، سرور و يوسف به سمت وادى فاطمه رفته ، در آنجا نيروهايى از باديه فراهم آوردند . سپس به\r\n\r\n\r\n","description":"","footnote":"\r\n( 1 ) . خلاصة الكلام ، ص 206 .\r\n( 2 ) . تذييل شفاء الغرام ، ص 311 .\r\n","page_name":" 523 ","page_number":523},
  {"content":"\r\n\r\nسوى برخى از قبايل عتيبه فرستاد و آنان نيز به حمايت از او پرداختند .\r\nدر اين سوى ، شريف احمد از اوضاع آگاه شد و كسى را فرستاد تا ميان او برادرزاده‌اش را صلح دهد . سرور حاضر به مصالحه نشد و جز اين را كه احمد مكه را ترك كند نپذيرفت . احمد آمادهء دفاع شد .\r\nنيروهاى شورشى در وادى فاطمه اجتماع كرده از آنجا به عابديه « 1 » و سپس به منحنى در بالاى مكه آمدند . در اينجا بود كه دو سپاه درگير شدند و نبرد دو ساعت ادامه يافت كه در نهايت شريف احمد شكست خورد و او به وادى نعمان « 2 » گريخت .\r\n\r\nسرور بن مساعد از آل زيد\r\nبا فرار شريف احمد ، شريف سرور پيروزمندانه وارد مكه شد و امارت او در روز شنبه 13 ذىقعدهء سال 1186 اعلام شد . « 3 »\r\nسرور با قدرت تحمل بالا توانست راه‌ها را امن و دست مفسدان را كوتاه كند و خود را دشمن هر نوع مفسد و خرابكارى بشناساند . بدين ترتيب امور بلاد براى مدتى آرامش يافت تا آن كه باز مخالفت‌هايى برخاست . بسيارى از قبايل از حكومت او كراهت داشتند و كسانى از رؤساى هذيل و حرب عليه او خروج كردند . در مكه هم برخى از اشراف از وى جدا شدند . سرور از بابت عصيان آنان ، سختى زيادى تحمل كرد .\r\nدر اين سوى ، عموى او هم وى را آرام نگذاشت . وى اندكى پس از خروجش از مكه با نيرويى عظيم به مكه حمله كرده ، ميان آنان در بركهء سلم در مسير منى نبردى درگرفت . در اين جنگ ، نيروهاى عمويش شكست خوردند و او به باديه گريخت . اين واقعه در چهارم ذىحجهء سال 1186 بود . « 4 »\r\nاين واقعه ، پيامدهايى داشت كه مركزيت سرور را گرفتار مشكل كرد ، چرا كه سپاه\r\n\r\n\r\n","description":"","footnote":"\r\n( 1 ) . عابديه ، چاهى در جنوب غربى عرفه با فاصلهء تقريبى يك كيلومتر است .\r\n( 2 ) . وادى نعمان در شرق عرفه است .\r\n( 3 ) . تذييل شفاء الغرام .\r\n( 4 ) . إفادة الأنام ، خطى .\r\n","page_name":" 524 ","page_number":524},
  {"content":"\r\n\r\nمكه از شريف احمد ، حقوق هفت ماهه‌اى را طلب داشتند و بنابراين ، دور شدن احمد از مكه چندان به مصلحتشان نبود و مىخواستند آن را از او بگيرند . به همين جهت در هشتم ذى حجه عليه سرور شورش كرده و اعلام كردند حج را با او به جاى نخواهند آورد مگر آن كه آنچه را از حاكم پيشين طلبكار بوده‌اند به آنان بپردازد . شريف سرور به اجبار پذيرفت تا نيمى از آن را بدهد و نيم باقى مانده را به بعد از حج موكول كند . آنان اين پيشنهاد را نپذيرفتند . او هم آنان را رها كرد و همراه بردگان خود عازم عرفات شد .\r\nسپاه او ايام حج را صبر كردند و بعد از آن كه حجاج از مكه رفتند ، در پى شريف احمد فرستاده از او خواستند به مكه بيايد تا از او حمايت كنند . آنان اميدوار بودند كه پس از آمدن او حقوقشان پرداخته شود . وقتى احمد مخفيانه وارد مكه شد ، يكباره فرياد شورش عليه سرور بالا گرفت . در اين سوى ، شريف سرور از امير الحاج مصرى كمك خواست و او هم با نيروى الخياله به يارى وى شتافت ؛ جز اين كه اين نيرو نتوانست به خوبى از او دفاع كند ، چرا كه گلوله‌هاى شورشيان از سوراخ‌هايى از ديوارهايى كه در كنار خيابان‌ها بود بر سر آنان فرود مىآمد . سرور از برخى از قبايل كمك خواست و آنان از وى حمايت كردند و بدين ترتيب شريف احمد شكست خورده ، براى بار سوم به باديه گريخت .\r\nاندكى بعد باز شريف احمد براى بار چهارم و پنجم و ششم حمله كرد و پشت سرِ هم شكست مىخورد ، به حدى كه تعداد حملات او با پانزده رسيد و ميان هر حملهء او با حملهء ديگر از يك ماه تا سه ماه فاصله بود . « 1 »\r\nوى در اين حملات خود از قبايلى كه از حكومت سرور ناخشنود بودند استفاده مىكرد ، همين طور از برخى از اشراف مخالف . در اين ميان قبيلهء هذيل بيش از يك بار به او كمك كرد . در برخى دفعات هم از قبيلهء حرب كمك گرفت ، چرا كه شنيده بود كه آنان با سرور اختلاف دارند و سرور بر آنان سخت گرفته و برخى از مشايخ ايشان را زندانى كرده است . يك بار هم از شريف الفعر و شريف بركات بن جوداللَّه كمك گرفت . در اين\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 525 ","page_number":525},
  {"content":"\r\n\r\nحمله ، سرور هر دو شريف را اسير كرد و آنان را در زندان قنفذه انداخت . اندكى بعد بركات بن جوداللَّه را آزاد كرد و شريف الفعر را هم به مكه فرا خواند . الفعر از يكى از امراى يمن استمداد كرد و او هم وى را از دست سپاه گرفت . شريف سرور به امام يمن نامه نوشته ، از او خواست تا شريف الفعر را به او بسپارد و در اين باره تهديد كرد . امام يمن دستور داد تا شريف را به سرور تحويل دهند . شريف بار ديگر او را زندانى كرد تا در همان زندان مرد . « 1 »\r\nشريف احمد در حملهء دوازدهم خود ، از خاندان حمود ( از اشراف آل بركات ) كمك گرفت و آنان نيز وى را كمك كردند تا انتقام خود را كه همان زندانى بود و به خاطر ناامن كردن راه‌ها و راهزنى قبايل به زندان افتاده بود ، بگيرند .\r\nشريف احمد بارها تلاش كرد تا با امراى حج مصرى و شامى ارتباط برقرار كرده ، از آنان بخواهد تا وى را عليه سرور حمايت كنند ، اما آنان از اين كار عذر خواستند و يكى از آنان گفت كه در اين بار به فرمان خاص نياز است .\r\nشريف احمد هفت سال به اين حملات خود ادامه داد كه نخستين آن اواخر سال 1186 و آخرين آنها در ميانهء سال 1193 بود كه طى آنان گرفتار مشقتى غير قابل وصف شد و خودش و برادرزاده‌اش چندان به لحاظ مالى و روحى دچار خسارت شدند كه اندازه نداشت .\r\nدر اين مرتبه بود كه شريف احمد به اسارت و زندان مادام العمر درآمد ، چرا كه شريف سرور به محض آن كه در حملهء پانزدهم وى به مكه بر او دست يافت ، او و دو فرزندش را به زندان سپرد .\r\nزندان آنان در ينبع بود و از آنجا به زندان جده منتقل شدند . ابتدا يكى از فرزندانش در زندان مرد و سپس خود او در 20 ربيع الثانى سال 1195 درگذشت . فرزند دوم او به دنبال مرگ پدر از زندان آزاد شد و اين بعد از آن بود كه تعهدات زيادى از وى گرفته شد تا آرام باشد و سر به شورش بر ندارد و او هم به آنها عمل كرد . « 2 »\r\n\r\n\r\n","description":"","footnote":"\r\n( 1 ) . نسل عبداللَّه فعر ، امروزه در وادى ليه در جنوب طائف هستند . اما بنو جوداللَّه در شمال طائف سكونت دارند .\r\n( 2 ) . تذييل شفاء الغرام . ( مؤلف شمارهء صفحه را ذكر نكرده است ) .\r\n","page_name":" 526 ","page_number":526},
  {"content":"\r\n\r\nبدين ترتيب ، پس از خاتمهء اين شورش‌ها ، كار شريف سرور استقرارى يافت ، هرچند استقرار كامل نبود ، چرا كه خون در رگ‌هاى شريف سرور جوان چندان غليان مىكرد كه در ادامهء امور نرمش از خود نشان نمىداد و نمىتوانست در مقابل مخالفان در اطراف و اكناف بلاد ، صبر و بردبارى از خود نشان دهد . او يكسره به دنبال شورشيان و راهزنان بود و آنان را به عقوبت‌هاى سخت مجازات مىكرد . همچنين در پى مفسدان فرستاده ، تعقيبشان مىكرد . او بيشتر شب‌ها خود در حالى كه برخى از بردگانش او را همراهى مىكردند به شبگردى مىپرداخت و محله‌اى نبود كه از آن نگذرد و گذرى نبود كه داخلش نشود و اين كار را براى ترساندن مجرمان مىكرد .\r\nيك شب برخى از مخالفان بر آن شدند تا در كمين وى نشسته در هنگام شبگردى او را به قتل آورند . در ميان اين جماعت گروهى از اشراف هم به رهبرى مسعود عواجى « 1 » و گروهى از خويشان او از آل زيد هم بودند . جاسوسان وى خبر آن توطئه را به آگاهى او رساندند . شريف سرور شمارى از بردگان خود را براى تحقيق آنچه جاسوسان وى از برخى از راه‌هاى مكه به او رسانده بودند ، فرستاد . زمانى كه خبر ثابت شد آن شب را از خانه بيرون نرفت و فرداى آن روز كسانى را براى دستگيرى توطئه گران فرستاد و همه را به زندان انداخت . « 2 »\r\nيك بار هم خواست به زيارت مدينه برود تا در ضمن ، در طول مسير از قبايل هم تفقدى كرده باشد و از وضعيت مدينه آگاه شود . به همين جهت در سال 1194 همراه پنج هزار نفر از اعراب و اشراف كه نيمى سوار بر اسب بودند ، حركت كرد . برخى از سران قبيلهء حرب بر آن شدند تا قدرت خود را به رخ او بكشند ؛ به همين جهت درخواست‌هاى شگفت مالى از او كردند و در انتظار تأييد او نشستند ، اما او حاضر به پرداخت آن نشد و به آنان حملهء سختى كرده جنگيد تا تسليم شدند . آنگاه بخشش‌هايى در ميان آنان كرد و از ميان مردان برجسته گروگان‌هايى گرفته به راهش ادامه داد .\r\nزمانى كه به مدينه رسيد ، اموال فراوانى از طلا و نقره ميانشان توزيع كرد . در اين\r\n\r\n\r\n","description":"","footnote":"\r\n( 1 ) . مسعود عواجى صاحب باغ مشهور عواجى است كه اندكى پيش از معابده بوده است .\r\n( 2 ) . إفادة الأنام ، خطى .\r\n","page_name":" 527 ","page_number":527},
  {"content":"\r\n\r\nوقت جاسوسان وى خبر آوردند كه برخى از مردان قبيلهء حرب ، نزد شيخ حرم رفته و با يكديگر توطئه كرده‌اند كه در ظاهر به مدينه يورش ببرند تا زمينه را براى شيخ حرم و هواداران او در مدينه آماده كند و اهالى دست بر شورش بردارند . زمانى كه سرور از اين خبر آگاهى يافت ، محتاطانه حركت كرد تا آن كه قلعهء مدينه را به تصرّف درآورد و مستقر شد . در اين وقت توانست دشمنان خود را به شكست كشانده و شيخ حرم و پنجاه نفر از هواداران او را دستگير كرده به مكه بفرستد و اين پس از آنى بود كه شيخ حرم را از منصبش عزل كرد .\r\nدر بازگشت از مدينه ، مسيرى را كه قبايل حرب در آن بودند ، رها كرد و در تدارك حملهء نيرومندترى به آنان بود . وى به سمت جنوب شرقى رفت تا به طائف رسيد و از آنجا به مكه آمد . « 1 »\r\nانديشهء حمله براى رام كردن قبيلهء حرب مرتب در ذهن او بود تا آن كه در سال 1201 در پى قبايل هذيل و ثقيف و عتيبه فرستاد و از ميان آنان لشكرى عظيم فراهم آورد . اشراف را نيز تحريض كرد و آنان او را همراهى كردند . گفته شده است كه وى سكه‌هاى طلا ميان داوطلبان جنگجو توزيع مىكرد و براى هر كسى كه سرى را قطع كند ، پنج سكه قرار داده بود .\r\nقبايل براى همراهى وى راهى شدند و زمانى كه سپاه او به مستوره ، جايى ميان رابع و مدينه رسيد ، گروهى را براى جنگ در كوه صبح فرستاد تا آنجا را به تصرّف درآورند كه چنين كردند . سپس نبردهايى با قبيلهء حرب داشت كه در آنها پيروز شد ؛ منطقهء فرع و سپس بدر را به تصرّف درآورد . از آنجا عازم ينبعِ النخل شده ، آنجا را اشغال كرد . سپس به بدر بازگشت و به سمت خيف رفت و آنجا را هم تصرّف كرد . « 2 »\r\nدر تمامى اين مناطق و ميان تيره‌هاى ديگر جنگ‌هايى درگرفت و شمار اسرا رو به فزونى داشت و وى آنان را دست بسته مىفرستاد . زمانى كه حكومت خويش را در آن\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . « فرع » و « بدر » منازلى در باديه در ميان رابغ و ينبع هستند . ينبع نخل ، ده كيلومتر از ينبع بحر فاصله دارد .\r\n","page_name":" 528 ","page_number":528},
  {"content":"\r\n\r\nناحيه استوار كرد ، چند روزى را هم در آنجا ماند و سپس از مسير قبيلهء حرب بدون آن كه جنگ و درگيرى پيش آيد به مكه بازگشت . « 1 »\r\nدر بارهء قبيلهء حرب مسائل مختلفى به ذهن خطور مىكند . اين قبيله با كثرت جمعيت و تيره‌هاى داخلى و توان آن ، در گذشته و حال ، شايستهء آن بوده است كه منبعى براى آبادى بلاد و استفاده از بازوى تواناى آن در كارهاى سودمند باشد ؛ مشروط بر آن كه كسى در گذشته و حال بوده باشد كه توان آن قبيله را بشناسد و از آن در مسير زندگى بهره‌بردارى كند .\r\nبخش مهمى از سرزمين‌هاى متعلق به حرب ، قابليت كشت و زرع دارد ، البته در صورتى كه كسى باشد تا آنان را براى اين كار تربيت كند . توان فرزندان اين قبيله براى كار ، و تحمّل آنان نسبت به شدايد و سختىها ، قابليت آنان را براى انجام كارهاى توليدى و اقتصادى بالا برده است ، باز هم در صورتى كه كسى باشد كه آنان را در اين مسير هدايت و راهبرى كند .\r\nاين در حالى است كه ما آنان را در گوشه و كنار باديه ، گرسنه رها كرده‌ايم و تنها بخشش‌هايى به آنان مىكنيم كه بدان خو كرده و همان را اساس زندگىشان قرار داده‌اند .\r\nزمانىكه اين‌كمك‌ها قطع‌مىشود ، شَرور مىشوند وآمادهء طغيان . وقتىشرشدندو شورش كردند ، آنان را شورشى و خارجى عليه نظام مىناميم . در اين وقت كسى مانند شريف سرور پيدا مىشود كه آهن و آتش خود را عليه آنان به كار مىگيرد . اين‌جاست كه ديگر از « ظلم » در اين بحث يادى نمىكنيم و از دريافت درست حقايق محروم مىمانيم . « 2 »\r\n\r\nقلعهء اجياد\r\nتوجه شريف سرور به مسألهء امنيت تا به آنجا رسيد كه وى در سال 1196 در بالاترين نقطهء اجياد ، قلعهء اجياد را كه هنوز سرپاست ، بنا كرده ، اموال زيادى در عمارت استوار آن و براى آن كه حصن محكم او باشد ، هزينه كرد . اين قلعه مشرِف بر خانهء او در\r\n\r\n\r\n","description":"","footnote":"\r\n( 1 ) . خلاصة الكلام ، ص 219 .\r\n( 2 ) . به تعليقات ما در اين باره در كتاب نسب حرب مراجعه فرماييد ( عاتق ) .\r\n","page_name":" 529 ","page_number":529},
  {"content":"\r\n\r\nدامنهء كوه بود . « 1 »\r\nروزگار شريف سرور ، با همهء هشيارى او خالى از دشمنى از سمت باديه نبود . بارها هذيل سر به شورش برداشت و او با آنان جنگيد . همين طور برخى از راهزنان ، تمرّد كرده به امنيت آسيب رساندند و او به تعقيبشان پرداخت تا بر آنان تسلط يافت .\r\nدر روزگار وى ، به سال 1194 قبيلهء جُهينه بر امير الحاج شام شوريد « 2 » و نزاعى ميان آنان درگرفت كه به نبردى خونين انجاميد . همچنين در سال 1200 برخى از قبايل حرب بر ضد امير الحاج مصرى شوريدند . اميرالحاج ، شمارى از آنان را اسير كرد و داغى بر گونه‌هايشان زد تا علامتِ آن بر آنان بماند و بدان شناخته شوند . در اين باره تنى چند از مشايخ وساطت كردند ، اما نپذيرفت و كار داغ زدن را ادامه داد . در اين وقت فريادى از قبيلهء حرب برخاست و استمداد كرد . به دنبال آن ، شمار زيادى از حربيان از گوشه و كنار فراهم آمدند و شمشير ميان حجاج مصرى و كسانى كه دنبال آنان بودند گذاشتند ، به طورى كه جز كسانى كه فرار كردند كسى سالم نماند . امير الحاج هم از جملهء كسانى بود كه گريخت . « 3 »\r\nشريف سرور به نشان دادن عظمت و ابهت امارت خود در سطح بالا تمايل داشت و در اين راه اموال زيادى هزينه مىكرد . در همان سفرى كه گفتيم به مدينه داشت ، در اطراف او پنج هزار شتر كه بار آنان انواع وسايل و اثاثيهء گران‌بها بود ، وجود داشت و اقامت او در مدينه با جلال و جبروتى فريبنده همراه بود ، آن گونه كه توانست ابهتى را كه موافق مذاقش بود ، با بذل و بخشش فراوان از طلا و نقره نشان دهد .\r\nدحلان مىنويسد : « 4 » شريف در سال 1202 محفل جشنى براى ختنهء اولادش برگزار كرد كه هفده روز به درازا كشيد و مردم همهء محلات در آن مشاركت داشته انواع بازىها و سرگرمىها و نواها در آن بود . چنان كه اهل سپاه و نگهبانان هم با موسيقىهاى خاص\r\n\r\n\r\n","description":"","footnote":"\r\n( 1 ) . خلاصة الكلام ، ص 220 .\r\n( 2 ) . منازل جهينه در غرب مدينه در ينبع و عيص و ام‌لج و اطراف آن است ( عاتق ) .\r\n( 3 ) . خلاصة الكلام ، ص 218 و بعد از آن .\r\n( 4 ) . خلاصة الكلام ، ص 223 .\r\n","page_name":" 530 ","page_number":530},
  {"content":"\r\n\r\nخود كه آن را نوبه مىناميدند ، مشاركت داشتند . در تمام اين مدت ، پذيرايى فراوان از سوى قصر براى مردم از همه طبقات سرازير بود و هدايا و لباس‌هاى فاخر ميان سپاهيان و اهالى و صاحب منصبان توزيع مىشد .\r\nدر آخرين روز جشن دستور داده شد تا سپاهيان خياله و ديگران در يك موكب بزرگ و در حالى كه توپ‌ها در جلوى آنان بود ، در خيابان‌ها رژه بروند . تصور مىكنم اين اولين مورد رژه در نوع خود در مكه بود .\r\nشريف به اين مقدار اكتفا نكرده از زنان شهر و باديه خواست تا در يك جشن عمومى شركت كنند كه در آن نوازندگان مىنواختند و از طرف قصر ، از همهء كسانى كه حاضر بودند ، پذيرايى صورت مىگرفت . اين جشن هم سه روز ادامه يافت و هداياى فراوان و لباس‌هاى فاخر توزيع شد .\r\n\r\nقصر عرفه\r\nدامنهء اين شكوه خواهى و ابهت‌گرايى او به آنجا رسيد كه اراده كرد تا در عرفات قصرى براى خود بسازد ، چيزى كه تا آن زمان بىسابقه بود و بعد از وى هم كسى دست به اين كار نزد . او اين بنا را ساخت و پايه‌هاى آن تا سال 1377 در حاشيهء جبل‌الرحمه ديده مىشد .\r\nشريف به عمران و آبادى توجه ويژه داشته ، نسبت به بهبود وضعيت خيابان‌ها ، توسعهء آنها و ايجاد خيابان‌هاى جديد ، فعاليت كرد .\r\nدر زمان وى ، وزيرش ريحان ، زاويه حداد را كه معروف و در مدخل اجياد بود بنا كرد و وقفيات زيادى از كتاب‌هاى سودمند براى آن مقرّر نمود . « 1 » اين زاويه در توسعهء خيابان در زمان ملك سعود از ميان رفت .\r\nاز جملهء كارهاى وى كه تاريخ گزارش كرده است ، عزل « شبندر » رئيس التجار به نام حسن النايته و نصب احمد القارى به جاى وى آن هم ، در ازاى گرفتن چهار هزار ريال\r\n\r\n\r\n","description":"","footnote":"\r\n( 1 ) . خلاصة الكلام ، ص 221 .\r\n","page_name":" 531 ","page_number":531},
  {"content":"\r\n\r\nبود . همچنين حسين الرشيدى را از نظارت بر بازار برداشته ، به جاى او محمد غزاوى را در ازاى گرفتن هيجده هزار قرش منصوب كرد . همچنين درويش بن صالح را برابر مبلغى كه پرداخت به عنوان مسؤول امور بيت المال منصوب نمود . « 1 »\r\nسرور تا زمان درگذشتش در هيجدهم ربيع الثانى سال 1202 بر مكه امارت كرد .\r\nوى در زمان مرگ در حالى كه تنها 35 سال داشت ، پانزده سال و نيم بر مكه فرمانروايى كرد .\r\n\r\nعبدالمعين بن مساعد\r\nپس از شريف سرور ، برادرش عبدالمعين به امارت رسيد ، اما امارت وى يك روز يا كمتر و شايد هم چند روز بيشتر نبود . پس از آن به نفع برادرش غالب كنار رفت . « 2 »\r\n\r\nغالب بن مساعد\r\nزمانى كه غالب به امارت رسيد ، خبر آن را به استانبول فرستاد و فرمان تأييد امارت او آمد . با اين حال ، امارت وى چند ماهى بيشتر استوار نبود . پس از آن برخى از برادرانش بر ضد وى شوريدند . آنان از قبايل هذيل يمن « 3 » و شام استمداد كرده آنان را با خود همراه ساختند و سپاه خود را به كوه مفجر در نزديكى منى آوردند . زمانى كه غالب آگاه شد در 19 ذى حجهء سال 1202 با سپاه خود به مقابلهء با آنان شتافت و توانست آنان را شكست دهد . آنان بار ديگر سپاه خود را به سمت طائف كشاندند كه در آنجا هم وكيل شريف غالب آنان را شكست داد . بار ديگرى در يك وادى نزديك عقيق گرد آمدند و حركت خود را به سمت مكه آغاز كردند . اين بار هم شريف در ابطح با آنان رودررو شد و بعد از چند روز درگيرى و زد و خورد آنان را شكست داد و متفرّقشان كرد . اما\r\n\r\n\r\n","description":"","footnote":"\r\n( 1 ) . خلاصة الكلام ، ص 221 .\r\n( 2 ) . تذييل شفاء الغرام ( بدون ذكر شمارهء صفحه ) .\r\n( 3 ) . مقصود هذيل جنوب و شمال است . منازل هذيل غالباً در كوه‌هاى ميان مكه و طائف است .\r\n","page_name":" 532 ","page_number":532},
  {"content":"\r\n\r\nشورشيان اين بار در طائف گرد آمده آنجا را تصرّف كردند و از نو به سمت مكه حركت كردند و اين بار در 24 ذى حجهء سال 1202 در وادى نعمان اجتماع نمودند .\r\nغالب تلاش كرد تا براى كندن ريشهء شر ، آنان را به صلح دعوت كند . به همين جهت قاضى شرع مكه را همراه علماى بزرگ اين شهر و شمارى از اشراف نزد آنان فرستاد و پيشنهاد صلح را مطرح كرد . آنان پذيرفتند و شروطى گذاشتند كه او قبول كرد و بدين ترتيب ميان دو گروه مصالحه شد و مخالفان به مكه بازگشتند . جشنى برگزار شد و بدين ترتيب ، امارت غالب استوار گرديد . « 1 »\r\n\r\nمهدى بنگالى\r\nدر رجب سال 1203 در حالى كه خطيب مسجد شيخ عبدالسلام الحرشى مشغول سخن گفتن بر فراز منبر بود ، يك حاجى بنگالى كه شايد ديوانه بود ، به سمت او حمله كرد و كاردى را كه در اختيار داشت در شكم او فرو برد و خطيب همان لحظه مرد . در اين وقت فغان عظيمى از سوى نمازگزاران برخاست و ميان مردم چنين شهرت يافت كه مهدى در ميان ركن و مقام ظهور كرده است . چيزى نگذشت كه يكى از علما برخاست و خطبه را تمام كرده نماز خواند و اضطراب از ميان رفت . فرد جانى را هم بيرون برده اعدام كردند . « 2 »\r\n\r\nفتنهء ابن سلتوح\r\nدر سال 1204 به شريف غالب خبر رسيد كه يحيى بن سلتوح پيشكار امور شريف سرور و پس از او فرزندانش ، دست به اقدامات اختلاف انگيزى مىزند تا ميان او و خويشانش را بر هم زند . غالب دستور زندانى كردن او را در سياه‌چالى داد . ابن سلتوح\r\n\r\n\r\n","description":"","footnote":"\r\n( 1 ) . تحصيل المرام ، شيخ محمد بن احمد مالكى مكى ( 1243 - 1321 ) تصحيح عبدالملك بن عبداللَّه بن دهيش ، مكه ، مكتبة الاسدى ، 2004 / 1424 .\r\n( 2 ) . خلاصة الكلام ، ص 226 .\r\n","page_name":" 533 ","page_number":533},
  {"content":"\r\n\r\nچندى در آنجا ماند و پس از آن با زدن نقبى در ديوار توانست به خانهء عبداللَّه بن سرور بگريزد و پس از فريفتن او براى پس گرفتن امارت پدرش ، به تحريكاتش ادامه دهد . در اين وقت ، سن عبداللَّه از دوازده تجاوز نمىكرد . حدود پانصد جنگجو در حمايت از وى آماده شد ، شروع به تيراندازى از داخل مسجد به سمت خانهء غالب كه ديوار به ديوار مسجد در كنار باب الوداع بود ، كردند . بدين ترتيب فتنه آغاز شد و از آن طرف هم شروع به تيراندازى شده از سمت خانه‌هايى كه اطراف خانهء غالب بود به سمت خانه‌هايى كه در كنار باب القطبى بود و طرفداران عبداللَّه بن سرور در آن بودند ، تير رد و بدل مىشد . اين وضعيت چهار روز ادامه يافت به طورى كه طى اين روزها ، عبور و مرور قطع شد و نماز جمعه در مسجد الحرام تعطيل گرديد ، چرا كه هر كسى از آنجا مىگذشت از دو طرف هدف قرار مىگرفت .\r\nدر اين وقت ، طرفداران عبداللَّه بن سرور كه از دستيابى به پيروزى نااميد شده بودند با درخواست تأمين از سوى غالب ، به همان روش اشراف ، از مكه خارج شده ، به باديه رفتند . در آنجا با شمارى از قبايل ، تبانى كرده ، آنان را به هجوم به مكه متمايل كردند .\r\nزمانى كه غالب آنان را شكست داد ، باز به عابديه و فاقه « 1 » گريختند . سپس به جبال هذيل و از آنجا به طائف رفته اين شهر را تصرف كردند و باز به مكه هجوم آوردند . اين بار غالب در ابطح با آنان رو در رو شد و توانست پس از يك نبرد خونين آنان را پراكنده سازد و عبداللَّه بن سرور و برادرش را دستگير كند . وى مدتى آنان را زندانى كرد و سپس آزاد نمود و به اين ترتيب فتنه پايان پذيرفت .\r\nيحيى بن سلتوح از اين حادثه گريخته ، به ديار حرب و سپس به شام و تركيه رفت تا مقامات عثمانى را در جهت عزل غالب تحريك كند كه كارى از پيش نبرد . از آنجا به مصر برگشت و همانجا ماند تا زمانى كه مرد . « 2 »\r\n\r\n\r\n","description":"","footnote":"\r\n( 1 ) . فاقه در همسايگى عابديه است و دو كيلومتر از عرفه فاصله دارد و ما امروزه آن را الخرار مىناميم .\r\n( 2 ) . إفادة الأنام ، خطى .\r\n","page_name":" 534 ","page_number":534},
  {"content":"\r\n\r\n\r\nنجديان خواستار انجام حج\r\nدر اين دوره ، سعودىهاى نجد از غالب براى اقامهء حج اجازت خواستند كه نپذيرفت ، چرا كه با ديدهء ترديد به آنان مىنگريست . چيزى هم نگذشت كه سپاهى را به سوى آنان فرستاد كه جنگى ميانشان درگرفت . « 1 »\r\nما در فصل آينده به مهم‌ترين وقايعى كه در بارهء اين نبردها رخ داده اشاره كرده ، سير تحولاتى را كه منجر به تسلط نهايى آنان بر مكه شد ، شرح خواهيم داد .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 535 ","page_number":535},
  {"content":"\r\n\r\n\r\nمسائل عمومى مكه در دورهء اول عثمانى\r\n\r\nوضعيت سياسى\r\nگذشت كه با رسيدن سپاه عثمانى به مصر ، فرمانده آن سپاه به امير وقت مكه شريف بركات نوشت كه در صورت دعاى براى عثمانىها ، با امارت او در مكه موافقت مىشود .\r\nبركات هم اين پيشنهاد را پذيرفت و بدين ترتيب روابط ميان مكه و عثمانىها آغاز شد .\r\nو بدين ترتيب بود كه اشراف همچنان به عنوان صاحبان مكه باقى مانده و پى در پى از ميان آنان اميرانى بر اين شهر حكومت كردند . اين امارت به صورت ارث يا غلبه ، به امير بعدى از همين اشراف منتقل مىگشت . شريف جديد به محض آن كه بر تخت امارت مىنشست ، نامه‌اى به خليفهء عثمانى مىنوشت و او را از وضعيت جديد آگاه مىساخت تا فرمان تازهء خليفه را در تأييد امارت بگيرد . اين فرمان در مسجد و در حضور اصحاب حلّ و عقد و در مراسمى با شكوه و با آداب و رسوم خاص خوانده مىشد .\r\nساير شهرهاى حجاز هم تابع مكه بود و به طور معمول ، كسى از ناحيهء امير مكه ، به ادارهء امور آنها مىپرداخت و البته در شهرهاى ديگر مانند مدينه و ينبع و جده ، يك حاكم تركى هم به عنوان نمايندهء دولت عثمانى با كسى كه از طرف امير مكه منصوب بود ، در ادارهء امور مشاركت داشت .\r\nدر جده يك لشكر عثمانى به فرماندهى يك صنجق نظامى حضور داشت كه جايگزين لشكر چركسى شكست‌خوردهء پيشين بود و البته در كنار آن براى ادارهء امور اهالى يك نفر هم از طرف امير مكه حضور داشت كه به طور معمول به او وزير جده\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nگفته مىشد .\r\nكارى كه علاوه بر صنجق جده ، به وظايف اين نمايندهء دولت عثمانى افزوده شده بود عنوان مَشْيَخَةُ الحرمين براى مباشرت در كارهاى تعميرات مكه و نيز اشراف بر ادارهء كارها در مكه بود ، چيزى كه پيش از آن هم كسى از طرف چراكسه آن را انجام مىداد .\r\nصنجق جده ، دستورات خود را مستقيم از استانبول و يا در مواردى از والى ترك در مصر دريافت مىكرد و به حكم شغلى كه داشت در جريان عزل يك امير معزول از اشراف و نصب ديگرى ، و تقديم خلعت ، مساعدت مىكرد .\r\nوالى ترك مصر هم مىتوانست در امور مكه مداخلاتى داشته باشد ، زيرا سلاطين عثمانى به آنان اعتماد داشته ، به آراى آنان به خاطر نزديكىشان به حجاز احترام مىگذاشتند ، در حالى كه خودشان از مكه بسيار دور مىبودند .\r\nطى دو قرن نخست سلطهء عثمانى ، هيچ نيروى نظامى از عثمانى در مكه حضور نداشت ، اما پس از آن ، در جريان حوادثى كه شرحش گذشت ، ديديم كه شمارى از سپاه انكشارى در حوالى قرن دوازدهم هجرى در اين شهر مستقر شدند و تأثير آن در رخدادهاى اين شهر آشكار شد . فرماندهى اين نيرو با سردارى بود كه از صنجق جده دستور مىگرفت .\r\nدر بيشتر اين دوره ، عثمانىها جز در دو منصب قاضى و محتسب ، كسى را در شهر عزل و نصب نكرده و مأمورى نداشتند . كار محتسب هم در بيشتر اوقات به صنجق جده كه همان شيخ الحرم بود واگذار مىشد . اما وظيفهء افتاء در اين شهر بر عهدهء علماى مكه و با حكم امير و تأييد دولت عثمانى بود . ما در فصلى خاص به شرح اسامى خاندان‌هاى علمى مكه كه منصب افتاء را در اختيار داشتند خواهيم پرداخت .\r\nصنجق جده به رغم آن كه كارش نظارت بر شؤون حرمين بود ، اما به حكم منصبى كه داشت در جده مىماند و به جز در دورهء دوم عثمانى ، به مكه منتقل نشد كه شرحش خواهد آمد .\r\nاين صاحب منصب ترك ، با اين كه در جده اقامت داشت ، اما به مرور زمان بر سلطه‌اش افزوده مىشد تا به آنجا كه نظارت بر اجراى تمامى اوامر سلطانى در اختيار او\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nقرار گرفت ، همچنان كه در مواردى كه يك امير ضعيف يا مسالمت‌جو در مكه حاكم مىشد فرصت مىيافت تا از اختيارات او كاسته و بر سرنوشت امور عمومى شهر تسلط بيشترى به دست آورد .\r\nاين در حالى بود كه اميرانى از اشراف كه نيرومند بودند ، در برابر سلطهء او ، تجاهل كرده توجهى نمىكردند ، چنان كه گاه همين برخورد را با اوامر سلطانى هم كه از مركز خلافت عثمانى مىآمد داشتند .\r\nدرآمدى كه از ناحيهء حجاج و مكوس به دست مىآمد ، در اختيار اميران مكه بود و آنان بر اين درآمد تسلّط داشتند . بخشى از آن به صورت سهام ، ميان خاندان‌هاى اشراف توزيع مىشد . اين روشى بود كه از سال‌هاى نخست دولت عثمانى مرسوم بود تا آن كه قانصو والى ترك جده در سال 1040 در پى حوادثى كه روى داد و به خاطر ضعف امير مسعود در مكه در آن سال ، توانست بر تمامى اين درآمد دست‌اندازى كرده ، آن را به خزانهء دولت عثمانى منتقل كند .\r\nاين وضعيت چندان ادامه نيافت ؛ چرا كه اندكى بعد شريف زيد كه در رأس امراى آل زيد بود ، حكومت را در اختيار گرفت و خواستار بازگشت درآمد به خزانهء امير مكه شد . با اين حال ، تلاش او در حد بازگشت نيمى از آن نتيجه داد ، در حالى كه نيم ديگر به خزانهء عثمانى كه در جده درست شده بود واريز مىگرديد و اين براى هزينهء آن توسط عثمانىها در تعميرات حرمين و مسائل حج بود . بعد از آن والى عثمانىها در جده در دوران امارت مسعود بن سعيد تلاش كرد تا حق امير مكه را نپردازد و مسعود هم به همين جهت به جده لشكركشى كرده آن را اشغال و والى ترك را از آنجا بيرون راند . پس از آن نامه‌اى در شرح اين اوضاع به دربار عثمانى نوشت . آنان هم امير ديگرى فرستادند و به او دستور دادند تا حق امير مكه را بپردازد .\r\nبا ايجاد خزانهء عثمانى در جده و دست اندازى آنان به درآمدهاى مكه در سال 1040 و بعد از آن بود كه حكومت عثمانى به دخالت بيشتر در امور مكه مىپرداخت ؛ چرا كه بر شمار كارمندان عثمانى در مناصب مالى و پست و نظارت بازار و كارهاى اوقاف و امور ديگر افزوده مىشد . هنوز دورهء اوّل عثمانى در سال 1217 به پايان نرسيده\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nبود كه مكه به طور كامل به دولت عثمانى پيوست و شهرى بود كه در تمام امور سياسى و اجتماعى خود به تابعيت آن دولت درآمد .\r\nمن به خود اجازه نمىدهم عثمانىها را سرزنش كنم ؛ مردم هر زمان ، در داشتن آمال و آرزوهاى بلند و انانيتِ سركش و علاقه به بهره‌كشى از ديگران ، مانند هر زمان ديگرند . بنابراين عثمانىها چرا بايد به خاطر كارهايى كه در جهت مصالح خود انجام مىدادند و هر نيرومندى كه روزگار او را بر ديگران تسلط داده مستحق سرزنش باشند .\r\nبه نظرم ، گناه متوجه مردمان همين بلاد است كه به كناره‌گيرى و سستى و عقب ماندگى خود ، عثمانىها را تحريك به غلبه بر سرنوشت خود مىكنند ، آن هم درست بعد از دوره‌اى كه اجداد آنان در مناسبات سياسى خود تنها به دعا كردن و گرفتن تأييد امارت خود و حفظ حدود در جده اكتفا مىكردند و اين جماعت اكنون به خاطر درگيرىهاى داخلى ميان خود بر سر امارت ، راه را براى دوست نيرومند خويش آماده كردند تا در سرنوشت بلاد آنان دخالت كند و تا فيها خالدون برود .\r\nالبته در اين سرزنش ، برآن نيستم كه تندروى كنم ، چرا كه فلسفهء گناهان و كوتاهىها مرا بر آن نمىدارد تا بدون تأمل حكم كرده ، پيش از شناخت درست امور و دشوارىها و شرايط موجود حرفى بزنم .\r\nاصحاب مكه كه من با آنان سروكار دارم ، يعنى همين اشراف ، زندگىشان را در همين منازعات و رقابت‌ها گذراندند ، چندان كه هنوز شمشير خود را غلاف نكرده بودند كه بايد به روى ديگرى بر مىكشيدند و هنوز يك شورشى را سركوب نكرده بودند كه شورشيان ديگرى بر مىخاستند و جنگ خانمان‌سوز ديگرى را به راه مىانداختند .\r\nآيا اين اشراف ، گناهكار و مقصّر بودند ؟\r\nبه يك معنى آرى و به معناى ديگر نه . اشراف گناهكار بودند چون به درستى حقايق را درك نكردند و حق را با تعصبات خويش سنجيدند و هر گروهى از آنان چندان در تعصباتش پيش رفت كه به قطع رحم و شمشير كشيدن به روى يكديگر و بر پا ساختن جنگ منتهى شد .\r\nمكه هم به خاطر دشمنى آنان ، روزهاى سخت و پرمصيبتى را پشت سر گذاشت و\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nگرسنگى و مرگ و مشكلات ديگرى را كه غير قابل وصف است و قلم از نگارش آن عاجز ، پشت سر نهاد . اين وضعيت در دوره‌هاى مختلف تكرار شد و مصايبى براى خود اينان هم پيش آمد كه هيچ صبرى نمىتوانست برابر آن پايدارى كند .\r\nعرف مردم اين قبيل مصيبت‌ها را گناه مىنامد ، هرچند ، فلسفه ، هميشه مىخواهد سخن از شرايط حاكم آن دوران به ميان آورد تا ببيند چه اندازه مىتواند درست قضاوت كند و در آن باره سخن بگويد .\r\nاشراف ، حكومت را از اجداد خود به ارث برده بودند ، آن هم در يك وضعيت ترديدآميز و ناثابت ، به طورى كه هيچ قاعدهء استوار و هيچ عهد و پيمان فراگير مكتوبى وجود نداشت . در حالى كه هر نوع حكومت پادشاهى در روى زمين ، كارش جز با وجود ولايت عهدى كه قواعد ثابت داشته باشد و هيچ ترديدى در آن نباشد استوار نخواهد شد . و اگر در اين امر هر گونه اختلال و ترديدى وجود داشته باشد ، بدون شك عاملى براى بحران و ناآرامى و طبعاً برخاستن فتنه‌ها و جنگ‌ها خواهد شد .\r\nما در اين باره نيازى به ارائهء دليل نداريم ، چرا كه تاريخ جنگ‌هاى داخلى در ميان همهء ملت‌ها و در همهء نقاط روى اين كرهء خاكى ، به بهترين وجه به ما نشان مىدهد كه وقايع درناك همگى در يك محور واحد بوده و آن هم اختلاف در اين كه چه كسى وارث حكومت پيشين است . هر گروه از مدّعيان ، مدعى احقّيت خود و نفى ديگران بود و به هر قيمت براى به دست آوردن آن تلاش مىكرد كه از آن جمله ريختن خون و هزينهء اموال است . به همين جهت ترديدى نيست كه اگر ولايت عهدى در تمامى اين دولت‌ها و حكومت‌ها ، پايه و اصول دقيق و صحيحى داشت ، مردمان در طول تاريخ گرفتار سه چهارم اين جنگ‌هايى كه برپا شده است ، نمىشدند .\r\nگواه نظريهء ما آن كه سرشت انسان‌ها در تمامى ادوار تاريخ - و صرف نظر از هر جهت - مبتنى بر طمع‌كارى و خودخواهى و بهره‌كشى است و جز نبىّ معصوم يا كسى كه مشمول عنايت الهى باشد ، از آنها عارى نيست و البته اينها هم در تاريخ بسيار اندكند .\r\nدر چنين شرايطى است كه اشراف خود را در وضعيت بسيار سخت و ستمگرانه‌اى مىديدند . اين يكى خود را از ديگران احقّ به امارت مىديد و دليلش وراثتى بود كه آن\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nرا ادعا مىكرد و ديگرى هم براى خود ادعا داشت . زيرا پدر دشمنانش ، همين ديروز غاصب امارت از دست آنان بود و بنابراين چرا وى نبايد اقدامى براى بازگرداندن آنچه را كه نسل سابق غصب كردند بگيرد . و اين ادامه پيدا مىكرد تا آن كه شمشير ميانشان حكم كرد و باز يكى از اعقاب فرد شكست‌خورده با اين باور كه « تا وقتى كه طلبكارى طلبش را بخواهد ، طلب از بين نمىرود » قيام مىكرد . همين احساس بود كه به فتنه منجر مىشد . در اين ميان ، گاه كسى از ميان گروهى به ادعاى احياى آنچه كه در اختيار جد اين خاندان بوده است ، قيام مىكرد و با نفى ديگران تنها خود را وارث شرعى آن مىديد .\r\nبدين ترتيب « حق » به اندازهء افراد ، متعدد مىشد . ابتدا اختلاف بالا مىگرفت ، سپس به كينه و دشمنى مىرسيد و آنگاه خون‌ها به جوش مىآمد و بعد از آن عقل‌ها از كار مىافتاد . در اين هنگام برابر چشمان او چيزى جز رسيدن به هدف ديده نمىشد . طبعاً وقتى دشمنى به ميان آيد و خون‌ها به جوش آيد ، آدمى در گذرگاه‌هاى زندگى گرفتار بدترين پيامدها خواهد شد .\r\nامارت مكه در سال 923 كه عثمانىها با اين شهر در ارتباط شدند ، در اختيار بركات بود . فرزندان وى جانشين وى شدند تا آن كه حكومت در اختيار عبداللَّه بن حسن بن ابىنمى قرار گرفت ، كسى كه به سال 1041 به نفع فرزندش كناره‌گيرى كرد و زيد بن محسن فرزند برادرش را در ادارهء امور شريك كرد ، چون به عقل و حسن تجربهء او اعتقاد داشت . چيزى نگذشت كه اين اعتماد به پديد آمدن مشكلاتى ميان آل زيد و عموزادگان آنان از آل بركات منجر شد و آنان را ميان دريايى از منازعه در باره احق بودن به امارت غرق كرد و اين ديار از آن اختلاف و جنگ‌ها ، فراوان مصيبت ديد .\r\nاشراف از اين نبردها براى نشان دادن مردانگى خود بهرهء فراوانى بردند ، به طورى كه آنان به صورت يك جنگجو با همهء ويژگىهايى كه در يك مرد جنگى از شجاعت و مردانگى و شهامت انتظار مىرود ، به خود مىباليدند .\r\nاين اخلاق جنگى چندان تأثير بدى در آن بلاد گذاشت كه تا به امروز چيزى آن را جبران نكرده است و تا مدت‌ها نيز چنين نخواهد شد . شرح داستان ، آن كه يك جنگجوى اين‌چنينى وقتى پيروز مىشد و بر مكه تسلّط مىيافت و مقدّرات آن را در اختيار\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nمىگرفت تمام همّ و غم وى آن بود تا بتواند امارت خويش را از دست دشمنانش محفوظ نگاه دارد . به همين دليل ، بيش از همه در فكر پر كردن خزانهء مالى خود از هر طريق و با استفاده از هر وسيله ، خريدن رؤساى قبايل و نيز متنفّذان از اشراف به هر قيمت بود . بگذريم كه بايد براى تسليحات و درست كردن حصار و قلعه و ساختن مخفىگاه چه اندازه هزينه مىكرد .\r\nهمين وضعيت بود كه سبب مىشد حاكم احساس كند كه درآمدهاى موجود در اين بلاد ، كفايت مخارج عمومى را نمىكند . به علاوه فرصتى هم نداشت تا در بارهء ابعاد زندگى در اين ديار بينديشد . اين حاكم در مسند امارت خود ، بسان جنگجويى بود كه تحت سلطهء هيچ قانون ثابت و نظام استوارى در نمىآمد و در اين صورت ، چه نيروى فكرى براى او مىماند كه بتواند فرصت فكر و تحقيق را در امورى غير از امر جنگ و سنگربندى و قلعه سازى و تثبيت جايگاه خود به او بدهد .\r\nاز سوى ديگر ، گويى براى عثمانىها تنها چيزى كه برايشان در اين بلاد اهميت داشت ، همين بود كه خطيب مكه نامشان را در خطبه بياورد . اين رويه‌اى بود در آغاز ، يعنى زمانى كه هنوز پايبند به برخى از مسائل بودند ، به آن عمل مىكردند ، اما با گذشت ايام و زمانى كه به تدريج تسلط بيشترى پيدا كردند و زمانى كه مكه را هم مانند ساير بلاد به صورت سرزمينى تابع خود درآوردند ، آنجا را اقليمى نمىشناختند كه عسل از آن مىتراود و لذا بايد به آن برسند و زمينه را براى بارورى آن آماده كنند ، بلكه آنجا را كاروانسرايى مىدانستند كه بايد مشتى گرسنه و بىكار و زاهد كه از نواحى دوردست مىآمدند ، در آن بيارامند و بياسايند . بنابراين مانعى از اين كه ذهن خود را از آن منصرف سازند و صرفاً به همين مقدار تبعيت و اشراف بسنده كنند ، وجود نداشت .\r\nمهم‌تر آن كه اصحاب حلّ و عقد اين شهر از ميان اشراف ، حاضر به تسليم كامل برابر استعمارگرى كه ميان آنان مىگشت و با رعاياى آنان ارتباط داشت و هرچه از آنان مىخواست براى خود فراهم مىكرد ، نبودند . به جز اين هم دشوارىهايى وجود داشت كه مال و جان عثمانىها را به زحمت مىانداخت آن هم در مسيرى كه نتايج آن روشن نبود . بنابراين ، چرا نبايد دولت عثمانى ، به نزديك‌ترين راه پناه مىبرد كه آن گرفتن\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاطاعت در ازاى پرداخت درهم‌هاى اندكى براى خاندانى ثروتمند بود ، آن هم بسان سهمى كه به عنوان زكات به فقرا و مساكين معتكف در مسجد پرداخت مىشود .\r\nبراى همين است كه عثمانىها در اين شهر ، به همين حد از شرف انتساب و پيروى و اطاعتِ فىالجمله اكتفا كرده و مردم اين شهر را مشتى مفت‌خوار مىدانستند كه در جوار حرم جمع شده‌اند تا حجاج را طواف داده و به زوار خدمت كنند و براى خليفهء بخشنده دعا كنند . براى همين ، اشراف را به حال خود گذاشتند تا خودشان هر گونه كه مصلحت مىدانند امورشان را اداره كرده ، با يكديگر بجنگند و هرطور كه مىخواهند با سلاح به جان يكديگر بيفتند . دولت عثمانى هم در دارالسلطنهء خود اخبار اين فجايع و فتنه‌ها را دريافت كند ، بدون آن كه تأييد يا رد كند و تنها به همان مراسم عزل و نصب بسنده نمايد .\r\nگويى جاى اسامى ، خالى مانده است تا در وقت مناسب با اسامى افراد جديدى از اشراف كه بتوانند با غلبه و برترى پيروزى به دست آوردند ، پر شود .\r\nاين سياستى بود كه به همان مقدار كه سودمند بود ، براى اين بلاد ضرر هم داشت ؛ زيرا تازيانه ترك‌ها كه در ساير بلاد بر پشت مردم فرود مىآمد ، در اين شهر راهى براى ضربه زدن بر پشت اهالى آن نداشت و چرا بايد چنين باشد ، در حالى كه حاكمان اين شهر كسانى از اشراف بودند كه هيچ تازيانه‌اى نمىتوانست ريشهء آنان را بركند .\r\nدر اين اواخر ، گاه عثمانىها به كمك برخى از اشراف آمده و اوامرى در عزل كسانى و نصب كسانى ديگر صادر مىكردند . طريقهء اعمال اين اوامر ، همان نيروى نظامىشان بود كه با امير الحاج شامى يا مصرى براى تنفيذ اوامر سلطان وجود داشت ، جز آن كه اوامر خليفه هم از محدوده‌اى از سياست عمومىِ تثبيت شده خارج نمىشد ، به طورى كه امارت ، وقتى به طور معمول از كسى گرفته مىشد ، به نزديك‌ترين فردِ به معزول مانند برادر ، يا پدر يا يكى از عموزادگانش داده مىشد . اين امارت گاه به ديگرى منتقل مىشد ، اما با غلبهء فرد معزول ، دوباره به او باز گردانده مىشد ، بنابراين سلطان چاره‌اى جز نقض دستور روز پيش خود نداشت ، چرا كه ارتباط سياسى خاص او با مكه ، تنها اقدام در يك چهارچوب خاص را براى وى ممكن مىكرد و عزل و نصب او مىبايست در محدوده‌اى باشد كه آن محدوده خارج از حدود خانه‌هاى اشراف حاكم بر\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nمكه نبود .\r\nنيروى تركى جده و نيروى مكه ، در بيشتر اوقات ، بيش از شش بلوك نمىشد و زمانى كه رؤساى آنها در مشكل ادارى مىافتادند ، ميان آنان و اشراف ، شمشير حاكم بود ، درست مثل اين كه اينها آدم‌هاى عادى بودند و نشان خلافت هيچ آنان را از ديگران متمايز نمىكرد . زمانى كه اين سپاه بر اشراف پيروز مىشد ، سقوط امير و جانشينى ديگرى را از خاندان او اعلام مىكردند . گاهى هم آن سپاه شكست مىخورد كه در باديه‌ها پراكنده مىشدند تا خبرشان به دارالسلطنه برسد و ديگرى را به نمايندگى بفرستند و آنان را به آرامش توصيه كنند .\r\nامير مكه ، سپاه ويژهء خود را داشت كه شمارى از آنان مزدوران يمنى و برخى ، از بدوىهاى اطراف مكه بودند كه احياناً مزدوران ديگرى از مجاوران از ميان مغربىها يا حضرمىها و افغانىها به آنان مىپيوستند . شمار اين سپاه به چند هزار مىرسيد و اين به جز بردگانى بود كه گاه شمارشان از هزار مىگذشت .\r\nدر وقتى كه نبردى پيش مىآمد ، امير علاوه بر سپاه خود ، روى شمارى از قبايل دوست خود در شرق ، غرب يا جنوب مكه حساب مىكرد و چندان به آنان پول مىپرداخت تا راضىشان سازد . همين طور روى برخى از ساكنان مكه حساب مىكرد كه آنان را از طريق رؤسا و پيران آنان از محلات مختلف فراهم مىآوردند .\r\nتوده‌هاى مكى كه به آنان فرزندان محلات گفته مىشد ، به دليل حميّت و تعصب ، ممتاز بودند ، چرا كه آنان در فضايى آكنده از جنگ و فتنه پرورش يافته و لزوماً بايد به گونه‌اى تربيت مىشدند تا بتوانند از خانه‌هاى خود دفاع كنند ، در حالى كه مردان قبيله ، به چالاكى و سرعت موصوف و ممتاز بودند و اين به خاطر آن بود كه در مناطق كوهستانى پرورش يافته بودند و آن زندگى ، آنان را با اين ويژگى ، يعنى سرعت در دويدن و تيراندازى دقيق و هدفمند تربيت كرده بود . اما بردگان ، شأنشان از اين هم بالاتر بود ، زيرا آنان از نفوذ و سلطهء خود در شهر دفاع مىكردند ، چرا كه وجودشان در گرو وجود سيد و سرور آنان در مركز خلافت بود .\r\nاز قواعد اشراف برجسته آن بود كه شريف شكست خورده نسبت به خانوادهء خود\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nدر شهر ، آن هم زمانى كه شهر را ترك مىكرد ، واهمه نداشت . او مىتوانست كار آنان را به هر يك از اشرافى كه مىخواست واگذار كند تا در سايهء حمايت او زندگى كند تا هر زمان كه سرور خانواده به هر چه خواست عمل كرده يا پيروزمندانه به شهر بازگشت امارت از دست رفته را در اختيار بگيرد .\r\nجنگ‌هاى اشراف تا پيش از دورهء اخير با اسب و شمشير و چوبدستى و چماق بود ، اما بعد از آن تير و تفنگ هم به آن افزوده شد و اندكى بعد توپخانه هم به كار آمد و در بيشتر اوقات از خانه‌هاى خود به عنوان حصن و قلعه استفاده كرده ، از سوراخ‌هاى آن براى تيراندازى و از خيابان‌هاى مكه به عنوان ميدان نبرد استفاده مىكردند . در اين ميان دكانداران ، هميشه اموالشان در معرض غارت بود ، چنان كه خانه‌هاى مردم هم در ميانهء جنگ ، در اموال خود امنيت نداشت . چنان كه در مواردى ، از عرصهء مسجد و رواق‌هاى آنها نيز به عنوان ميدان جنگ استفاده مىشد ؛ اين به خصوص در مواقعى بود كه طرف درگيرى ترك‌ها بودند ، زيرا خانه‌هاى آنان محاذى با مسجد و اطراف آن بود ، به همين دليل دشمنان آنان چاره‌اى جز نبرد با آنان از اطرافشان كه ضلعى از آنها همان ديوار مسجد بود نداشتند و اين ، خود به خود نبرد را در وقتى كه توسعه مىيافت ، به داخل مسجد مىكشاند .\r\nمكه هنوز از ثبات يك امارت بهره‌مند نگشته بود كه يكباره حركت‌هاى شورشى تازه‌اى برپا مىشد ، چرا كه اشراف ، همانطور كه گفتيم ، در اختلافشان بر امارت ، از شمشير بهره مىگرفتند و به همين دليل ، در بيشتر سال‌ها ، اين بلاد گرفتار فتنه‌هاى ويرانگر بود ، چنان كه گاه در يك سال بيش از چند بار فتنه رخ مىداد .\r\nمشكل ديگر آن بود كه ايّام حج در بسيارى از اين اوقات با اين فتنه‌ها درگير بود و حجاج گرفتار مصايب غير قابل تحمّلى مىشدند . بسا دولت عثمانى بيشتر نقش را در برپايى فتنه در ايام حج داشت ، چرا كه اوامر عزل ، زمانى كه زمينهء آن فراهم مىشد ، به طور معمول در ايام حج همراه با اميرالحاج شامى به مكه مىرسيد و با اتكاى نيروى نظامى اعلام مىشد و اين فقط در موسم حج ممكن بود .\r\nدر اواخر دورهء مورد بحث ، يعنى حوالى قرن يازدهم و دوازدهم ، اوامر خليفه\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمعمولًا از طريق والى مصر براى امير مكه ارسال مىشد يا با اتكاى به نيروى نظامى مصرى در مكه به اجرا در مىآمد . به همين دليل برخى تصوّر كرده‌اند كه مكه تابع مصر بوده است . واقعيت آن است كه ارتباط اميران مكه با واليان مصر ، ارتباط يك كارگر با واسطه‌اى بود كه خليفه به او اعتماد داشت و همانطور كه در ابتداى اين فصل گفتيم روى عنصر تركى آن حاكم حساب مىشد .\r\nشرايط مكه به گونه‌اى سپرى شد كه محقق به درستى نمىتواند در اين باره كه وضعيت آرامش و استقرار و اطمينان در طول مدت زمانِ مورد بررسى ما در اين فصل ، چگونه بوده ، به نتايج مطلوبى دست يابد ، زيرا مكه يكسره در معرض رشته فتنه‌هايى بود كه شمارش آنها بسى دشوار است و شايد بتوان گفت در طول سه قرن به جز مدّت زمان‌هاى كوتاه كه بيشتر آن ده سال مىشد ، روى آرامش را نديد . البته بايد دوران امارت بركات و فرزندش ابونمى و نواده‌اش حسن را كه بيش از هشتاد سال نيست ، استثنا كرد .\r\n\r\nنمايندگىهاى اجنبى\r\nدر پايان دورهء مورد بحث ، براى نخستين بار اين بلاد شاهد حضور نمايندگىهاى سياسى اجنبى بود . براى نخستين بار قنسول انگليس در سال 1216 وارد جده شد تا كارهاى قنسولى را مستقيم انجام دهد . وى براى اين كار ، خانه‌اى گرفت و پرچم انگليس را براى نخستين بار در تاريخ نمايندگىهاى سياسى اجنبى بر آن برافراشت . هنوز آن قرن تمام نشده بود كه بر شمار نمايندگىهاى خارجى در جده افزوده شد و فرانسوىها و روس‌ها هم در جده قنسولگرى تأسيس كردند . « 1 »\r\nمحدودهء شهر مكه به لحاظ عمران و آبادى در اوائل دورهء عثمانى ، چيزى بيش از آنچه در زمان چراكسه بود ، نبود . قطبى كه بخشى از عمرش را در دورهء نخست عثمانى در مكه سپرى كرد و به سال 988 درگذشت ، در كتاب الاعلام خود گويد : ابتداى مكه ، مَعْلات و منتهاى آن در سمت مسفله جايى نزديك مولد حمزه است كه چسبيده به محل\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 546 ","page_number":546},
  {"content":"\r\n\r\nوردى آبى است كه از راهى به آنجا مىآيد كه به آن بازان « 1 » گفته مىشود . و نهايت آن در سمت جده ، شبيكه است . عرض آن هم از سمت كوهى است كه الان - يعنى در زمان وى - به آن كوه جِزَّل گفته مىشود و ازرقى آن را جبل الاحمر ناميده و مُشْرف بر كوه قُعَيقعان « 2 » است . آن را بدين سبب جزّل مىنامند كه طايفه‌اى از سپاه مسمّى به اين اسم ، در آنجا طبل مىنواختند . « 3 » چنين به نظر مىآيد كه ديوارى كه قتاده در حوالى قرن ششم بنا كرد ، در زمان قطبى نبوده است ، چرا كه وى مىگويد مكهء زمان وى ، سورى ندارد . سپس اشاره مىكند كه شهر در زمان وى آباد شده است ، اين بعد از آنى است كه وى در دوران كودكى خود شاهد آن بوده است كه حرم ومطاف ، خالى از جمعيت بوده است . قاعدتاً دوران طفوليت او در روزگار سلطان سليم بود . سپس مىافزايد : يك پيرمرد راستگو از اهل مكه به او گفته است : شاهدِ آهوانى بوده كه از كوه ابو قبيس به سمت صفا آمده ، داخل مسجد مىشدند و باز مىگشتند ، چرا كه كسى در مسجد نبوده است . و مىگويد كه در وقت ظهر ، بازار مسعى ، خالى از فروشنده بوده است و ديده است كه قافله‌ها با بار خود از بجيله مىآمدند و كسانى را نمىيافتند تا متاعشان را بخرند . آن زمان به خاطر كمى جمعيت قيمت‌ها بسيار پايين و درهم بسيار ارزشمند بوده است . اين مطالبى است كه قطبى از آن پيرمرد نقل كرده و من بعيد نمىدانم كه آن پير اواخر دوران چراكسه را به خاطر دارد . پس از آن قطبى مىگويد : اما در روزگار ما ، مردم فراوان و رزق و روزى هم بسيار گسترده است . « 4 »\r\n\r\nجيرهء سالانهء گندم\r\nترديدى نداريم كه يكى از منابع عمدهء گسترش رزق و روزى در مكه ، جيرهء گندمى بود كه سلطان سليم در حجمى بسيار وسيع و فراوان به صورت سالانه ارسال كرده ، ميان\r\n\r\n\r\n","description":"","footnote":"\r\n( 1 ) . شايد ورودى چاه را بازان مىگفتند و اين به خاطر مهندس آن يا بانى آن است كه نامش بازان بوده است .\r\n( 2 ) . ياقوت مىگويد كه جبل احمر همان قعيقعان است ؛ يعنى همان كوهى كه قلعهء هندى روى آن ساخته شده است .\r\n( 3 ) . الإعلام بأعلام بيت اللَّه الحرام ، صص 39 و 43 .\r\n( 4 ) . همان ، صص 40 - 41 .\r\n","page_name":" 547 ","page_number":547},
  {"content":"\r\n\r\nساكنان حرم توزيع مىشد . اين محموله نخستين بار در زمان وى و اولين بار در هفت هزار اردب بود كه دو هزار آن در مدينه و پنج هزار آن در مكه توزيع شد . مصلح الدين ، امير محمل رومى ، بزرگان را به اجتماعى فرا خواند كه صلاح الدين بن ظهيرهء شافعى قاضى مكه و سه قاضى از سه مذهب ديگر ، نايب جده و برخى از شخصيت‌ها در آن حاضر شدند . در آنجا فرمان سلطانى در بارهء توزيع غلّات خوانده شد و با آنان در بارهء كيفيت تقسيم آن مشورت گرديد . آنان گفتند كه مىبايست اين كار در اختيار بركات امير مكه و به رأى او باشد . در اين باره ، نامه‌اى به امير مكه نوشته شد و او هم آن را به همان اجتماع واگذار كرد . اين مجلس بار ديگر تشكيل شد و اعضاى حاضر در اين باره توافق كردند تا توزيع غلات بر اساس سجلّاتى باشد كه اسامى خانه‌هاى هر محله و شمار مردان و زنان و اطفال و خدمهء موجود در هر خانه در آن نوشته شود . در اين باره مىبايست تجار و اهل بازار و نظاميان استثنا شوند . شمار ساكن به جز افرادى كه مستثنا شده بودند ، دوازده هزار نفر بود و به هر كدام از آنان چهار كيل رسيد كه همراه با يك دينار طلا به آنان داده شد .\r\nاين گندم چندان فزونى گرفت كه معاش مكيان از آن تأمين مىشد .\r\nسلطان سليمان عثمانى دستور داد تا قريه‌هايى در مصر از اموال خاص او خريدارى و درآمد غلّهء آن وقف شود و سالانه براى توزيع در مكه ارسال گردد . اين كار مىبايست به موجب دفاتر سلطانى باشد . او همچنين دستور داد تا بر مبالغى نقدى هم كه به مكه فرستاده مىشد ، افزوده شود . « 1 » در دوران سليم بن سليمان ، هفت هزار اردب ديگر غله ، از سهم اوقاف سلطانى در مصر افزوده شد . اين بار ، با شتر به سمت سوئز حمله شده ، از آنجا با كشتى به جدّه يا ينبع فرستاده مىشد .\r\nاينها نيكىهايى است كه عثمانىها به هدف كسب ثواب و احسان يا شايد هم براى ريا و تبليغ يا به سبب ديگرى مىفرستادند ، جز آن كه ترديد نداريم كه اين امر بيش از آن كه به نفع اهالى حرمين باشد ، به ضرر آنان بود ، چرا كه قبول اين احسان ، سبب كسالت و خمودى اين مردم شد . زمانى كه تصوّر كنيم اين احسان براى چند قرن به طول كامل ادامه\r\n\r\n\r\n","description":"","footnote":"\r\n( 1 ) . بنگريد : منائح الكرم ، ج 3 ، ص 448 .\r\n","page_name":" 548 ","page_number":548},
  {"content":"\r\n\r\nداشت و به شمار افزايش جمعيت بر مقدار آن افزوده مىشد و شامل تمامى خانواده‌هاى موجود در مكه از اين سال تا سال ديگر مىشد ، در آن صورت مىتوانيم شرايطى را كه اين مردم در آن تربيت شده‌اند درك كنيم و در آن صورت شگفتى ما از اين كه چرا اين مردم صرفاً روى بخشش‌ها و صدقات تكيه كرده و نيازى به ورود جدّى در عرصه‌هاى زندگى بسان ساير امت‌ها احساس نمىكنند ؟ از ميان خواهد رفت .\r\nاگر اين نيكوكاران در بارهء اين مبالغ غير قابل شمار ، انديشه كرده ، آنها را در راه احياى اراضى موات و كندن چاه‌ها و گسترش آموزش و پرورش و ساختن كارخانجات به‌كار مىگرفتند ، امروز اين مردم به گونه‌اى ديگر تربيت شده بودند و اينك شاهد مرارت‌ها و مشقّات موجود نبوديم .\r\nبايد توجه داشته باشيم كه اين شهر ، طى دورهء مورد بحث ، سختىهاى زيادى را هم تحمّل كرد ، چرا كه فتنه‌هايى كه ميان امراى شهر پديد مىآمد ، در بسيارى از اوقات ، مانع از رسيدن اين كمك‌ها و بخشش‌ها مىشد ، چنان كه گاه مانع از رسيدن كاروان‌هاى تجارى مىگشت . اگر اين سرزمين خودكفا بود ، وضعيتى جز اين داشت .\r\nدحلان براى ما از سالهاى فتنه چنين مىگويد : قيمت كَيْله گندم و برنج دو مشاخِص « 1 » و يك رطل از شكر و گوشت و روغن به دو ريال مىرسيد . ما گرانى سنگين اينها را در نمىيابيم مگر وقتى كه اين قيمت‌ها را با آنچه همين دحلان از قيمت‌ها در وقت ارزانى آورده است ، مقايسه كنيم . همو مىگويد : يك كيل از گندم و برنج ارزشش پنج ديوانيه و اندازهء اين كيل تقريباً معادل يك صاع بوده است . قيمت يك رطل عسل و كشمش ، چهار ديوانيه بوده است .\r\nآنچه من از دوران طفوليت به ياد دارم آن است كه يك هلله كه پنج قرش فعلى بود ، برابر با 30 ديوانيه بود و اين پول رايج عثمانى در دورهء مورد بحث ما بود . از جمله انواع اين پول كه دحلان از آن ياد كرده ، قرش بود كه معادل 40 ديوانيه بود و بدين ترتيب آنان هفت كَيْله از گندم را به يك قرش خريدارى مىكردند .\r\n\r\n\r\n","description":"","footnote":"\r\n( 1 ) . دينارهاى با نقش و شكل . سكه‌هاى منقوش .\r\n","page_name":" 549 ","page_number":549},
  {"content":"\r\n\r\nافراد مسن دو نوع قرش مىشناسند ، يكى قرش صاغ كه 120 ديوانيه بود و ديگرى قرش شرك كه 40 ديوانيه بود . ريال مجيدى هم 20 قرش صاغ و 60 شرك بود . از نكات شگفت زندگى در اين دوره ، اگر دوره‌هاى گرانى را استثنا كنيم ، مطلبى است كه غازى از طبرى و سنجارى مىگويد و آن اين كه وقتى يكى از ائمهء مسجد الحرام ، سنش بالا رفته و بازنشسته مىشد ، نفقهء روزانهء او دو قرش تعيين مىگرديد و اين نشانگر هزينهء متوسط يك شخص در آن زمان است .\r\n\r\nراه حج\r\nراه حج در اين دوره ، همان مسيرى بود كه در زمان مماليك وجود داشت و از شام يا مصر به سمت عقبه مىآمد . سلاطين عثمانى توجه خاصى به ايستگاه‌هاى طول مسير داشتند و در استوار كردن قلعه‌ها در عقبه و مويلح و ضبا و الوجه با استفاده از پول خزاين تركى - مصرى مىكوشيدند . اين وضعيت تا دورهء دوم عثمانى ادامه يافت و در سال 1301 بود كه راه حج از راه دريا به مسير سوئز تغيير يافت . در اين وقت عثمانىها قلاع عقبه و الوجه را در اختيار گرفتند و سپس در سال 1310 آن را به امارت مكه محلق كردند .\r\nحجاج هند هم [ زمانى 
  ] به صورت زمينى از ايران و عراق عبور مىكردند ؛ اما در اوائل اين دوره از بندر سورت در نزديكى بمبئى با كشتى به حج مىآمدند .\r\n\r\nمحمل‌ها\r\nعثمانىها به تقليد از شام و مصر ، يك محمل رومى به راه انداختند و اين از نخستين سال تسلط آنان بر مكه ، يعنى از سال 923 آغاز شد . زمانى كه اين محمل همزمان با محمل مصرى به مكه رسيد ، شريف بركات همراه با گروهى از سپاهش كه از عموزادگانش بودند براى ملاقات با آنان از شهر بيرون رفته ، در زاهر به استقبالشان شتافت . « 1 » در آنجا به وى و فرزندش خلعت مخصوص داده شد و آن دو همراه امرا و دو\r\n\r\n\r\n","description":"","footnote":"\r\n( 1 ) . در اين مراسم ، معمولًا مستقبلين با شمشيرها و تفنگ‌ها بازى مىكردند .\r\n","page_name":" 550 ","page_number":550},
  {"content":"\r\n\r\nمحمل كه در پشت سر آنان حركت مىكرد تا باب السلام آمدند .\r\nهر دو محمل وارد مسجد الحرام شد . يكى در سمت راست مدرسهء الاشرف قايتباى و ديگرى سمت چپ آن مستقر شد . امير مصلح ، امير محمل رومى در مدرسه سكونت كرد و امير مصرى در رباطى كه در مسيل وادى بود و بعدها براى توسعهء مسجد آن رباط از ميان رفت . در اين سال محمل شامى به حج نيامد . « 1 »\r\nدر سال 963 وزير مصطفى پاشا كه از سوى دولت عثمانى حاكم يمن بود ، اجازه خواست تا از يمن هم محملى به مكه بيايد كه به او اجازه داده شد . زمانى كه اين محمل به مكه رسيد ، امير مكه در بركهء ماجل « 2 » به ديدار او شتافت و به عنوان هديهء يمن ، خلعت گرفت . اين محمل را در مَعْلات سكونت دادند و آمدن آن تا سال 1049 ادامه يافت و بعد از آن چيزى در اين باره گفته نشده است كه مىآمد يا نه .\r\n\r\nمَطوّفىها\r\nاشاره كرديم كه اين رسم از زمان چراكسه آغاز شد و به تدريج در اوائل دورهء عثمانى بر دايرهء آن افزوده گشت ، زيرا امراى ترك و رؤساى آنان ناچار بودند كسانى را براى طواف دادن خود به استخدام درآورند .\r\nنخستين مطوّفى كه از دورهء چراكسه مىشناسيم قاضى مكه است ؛ بنابراين به نظر مىرسد كه شغل مطوفى در دوران عثمانى به تدريج از دايرهء قضات خارج شده و به برخى از شخصيت‌هاى مكه رسيده باشد . در حوادث سال 1039 داستان محمد المياس را\r\n\r\n\r\n","description":"","footnote":"\r\n( 1 ) . عراق هم محمل داشته است . عبدالقادر جزائرى در حوادث سال 730 گويد : عراقىها در اين سال حج گزاردند و فيلى هم همراهشان بود كه ابوسعيد بن خربنده پادشاه عراقين آن را فرستاده و محمل را حمل مىكرد . درر الفوائد ( ص 302 )\r\n( 2 ) . اكنون آن را ماجد يا ماجن مىگويند ، اما درست آن ماجل به معناى جايى است كه آب‌ها در آن جمع مىشود . اين‌محل ، يك بركهء طبيعى و محل جمع شدن آب بوده كه بعدها بركه‌اى جاى آن ساخته شده ، بركة الماجل ناميده شد و عوام مردم ، آن را به ماجن و ماجد تبديل كردند . ازرقى مىگويد كه در جنوب مكه ماجلان يعنى دو ماجل هست ، و معنايش اين است كه يكى محل بركه است .\r\n","page_name":" 551 ","page_number":551},
  {"content":"\r\n\r\nاشاره كرديم كه امير ترك را طواف مىداد و توانست فرصت را براى وى جهت دستگيرى امير مكه فراهم سازد و اين بعد از آن بود كه وى توانست امير مكه را به خانهء خود كه خارج از شهر مكه بود بكشاند و در آنجا او را دستگير كند .\r\nاز محمد المياس در ميان قضات مكه يا عالمان اين شهر نامى برده نشده است ، اما با توجه به اعتماد امير ترك بر وى در جهت فريب امير مكه ، قاعدتاً بايد از شخصيت‌هاى شهر باشد . بدين ترتيب مىتوانيم حدس بزنيم كه كار مطوّفى از قضات به شخصيت‌هاى مكه رسيده و طبعاً آنان مىبايست از افراد آشناى با فقه باشند .\r\n\r\nوضعيت علمى مكه در اين دوره\r\nدانش و آموزش همچنان در اختيار خاندان‌هايى بود كه در اين مسأله سابقه و تخصّص داشتند . در شرح دورهء مماليك گذشت كه آل ظهيره و آل نويرى تا اواخر قرن نهم خاندان‌هاى شاخص علمى مكه بودند . در قرن دهم و با گسترش فتوحات عثمانىها و شمول نفوذشان در حرمين ، بار ديگر باب هجرت به مكه باز شد و راه رسيدن به مكه از نقاط مختلف جهان اسلام در مقايسه با دورهء قبل بيشتر فراهم گشت . در اين وقت ، مجاوران زيادتر شدند و دسته‌هاى مختلفى از آنان به مكه آمدند . برخى براى عبادت و زهدورزى و برخى براى خزيدن در تكايا براى مفت خوارى و برخى هم براى كسب و كار در شهرى كه تصوّر مىشد به روى آنان گشوده است ، به اين شهر آمدند . عالمانى هم بودند كه در پى كسب لذت مجاورت بيت اللَّه الحرام بوده و علاقه‌مند بودند تا دانش خويش را در آنجا بگسترند . اين دسته بودند كه كار تعليم را در اين شهر در اوائل دورهء عثمانى رونق بخشيدند و توانستند در مشاركت با علمايى كه از اهالى مكه بودند ، نام خاندان‌هاى تازه‌اى را به خاندان‌هاى اهل علم پيشين بيفزايند . از جملهء خاندان‌هايى كه در اين دوره شهرت يافتند ، آل طبرى بودند كه مشايخى چند از ميان آنان شهرت يافتند از جمله : ابو الخير محمد ابى السعادات ، ابراهيم بن ابى اليمن ، محمد بن ابى اليمن ، احمد ابن عبداللَّه بن يحيى ، رضى بن يحيى ، محمد بن يحيى ، عبدالقادر بن محمد ، عبدالرحمن ابن محمد ، زين العابدين بن عبدالقادر ، على بن عبدالقادر ، عبداللَّه بن محمد ، فضل‌اللَّه بن\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nعبداللَّه ، محمد بن عبداللَّه ، على بن فضل ، محمد بن على ، حسن بن على ، و عبدالوهاب بن على .\r\nهمچنان كه يك زن با نام مباركه دختر عبدالقادر طبرى از اين خاندان شهرت يافت . « 1 »\r\nاز آل ظهيره هم مشايخى در اين دوره شهرت يافتند كه از آن جمله‌اند : ابوالفتح و جاراللَّه و يحيى و ابو بكر بن احمد . از آل قطبى هم در اين دوره كسانى چون شيخ قطب الدين صاحب تاريخ [ الإعلام 
  ] شهرت يافت . نيز مشايخى چون محب الدين برادر قطب الدين و فرزندش علاءالدين و عبدالكريم و پسر او اكمل ، و نوادهء او اسعد و عبدالكريم كه برخى آثارى در تاريخ هم دارند . اين خاندان در نزديك درى از مسجد كه به باب القطبى شهرت داشت ، سكونت داشتند ، بابى كه پيش از آنان به باب الفهود شهرت داشت . اين خاندان بعدها منقرض شد و تنها زنى با نام سعاده از آنان باقى ماند كه همسر مردى بود كه به او عبداللطيف فاغيه گفته مىشد و فرزندى براى او به دنيا آورد كه اوقافشان به ارث به وى رسيد . « 2 »\r\nبه جز اين دو خاندان ، از جمله خاندان‌هاى علمى كه شهرت يافت يكى آل فاكهى بود كه مشايخى از آنان برخاست كه از آن جمله‌اند : عبدالقادر ، عبد اللَّه بن احمد ، ابو السعادات محمد بن احمد . نيز آل سقاف كه برخى از مشايخ آنان عبارتند از :\r\nابو بكر بن محمد ، احمد الهادى ، على بن محمدعلى ، عمر بن عقيل ، محمد بن ابى بكر ،\r\n\r\n\r\n","description":"","footnote":"\r\n( 1 ) . شيخ غازى در إفادة الأنام گويد : سعاده ، برادرى داشت كه رنگ پوستش سياه بود و مادرش زنگى بود و او را عبدالكريم قطبى مىناميدند . او يك عامى فقير بود كه معمولًا به قهوه‌خانه‌ها پناه مىبرد و حوالى سال 1270 بدون فرزند درگذشت .\r\nدر جاى ديگر هم اشاره كرديم كه كتابى با نام الاسرة الطبرية المكية از دكتر عائض الردادى ( رياض ، 1995 ) در شرح حال چهره‌هاى اين خاندان منتشر شده است . دربارهء زندگى خانم مباركه طبريه ( 1005 - 1075 ) بنگريد : تاريخ مكة المكرمة ، شريف مسعود ، صص 233 - 234 . « ج »\r\n( 2 ) . نشر النور ، خطى . استاد عامودى و احمد على آن را تصحيح كرده‌اند و نادى الطائف الادبى در رجب سال 1398 ق آن را چاپ كرده است .\r\n","page_name":" 553 ","page_number":553},
  {"content":"\r\n\r\nمحمد بن عمر ، عبداللَّه بن على . نيز آل العيدروس كه برخى از مشايخ آنان عبارتند از :\r\nعلوى بن حسين ، محمد بن على . و آل ابن حجر كه از آن جمله‌اند : رضى الدين و احمد .\r\nو نيز آل عطاس كه از آن جمله‌اند : عبدالملك ، احمد ، حسين و عبدالملك بن حسين . و آل شيخان كه از آن جمله‌اند : ابو بكر و احمد سالم فرزندان شيخان ، احمد بن ابى بكر و محمد بن عمر بن شيخان . « 1 »\r\nآل مرشدى هم شهرتى يافتند كه مشهورترين آنان در قرن نهم عبارت بودند از شيخ عيسى كه اصلشان از شيراز بود و به داشتن خط زيبا معروف بودند . وى تمامى خطوط نوشته شده در مسجد را كه مربوط به زمان اوست ، نوشت . پس از وى فرزندش عبدالرحمن مرشدى شهرت يافت . نام وى را در حوادث سال 1037 داريم . خانهء اين عبدالرحمن مرشدى سمت راست كسى بود كه در حركت به سوى مسجد ، از سويقه به باب الزياده مىرفت و زير آن يك چاه بود . به نام همين آل مرشدى ، قريه‌اى هم در وادى فاطمه در نزديك شُمَيسى شهرت يافت . از ديگر افراد مشهور اين خاندان احمد بن عيسى ، اسماعيل و محمد بن امام الدين بودند . « 2 »\r\nاز آل منوفى هم بايد ياد كرد كه جدّ آنان منوفى در اوائل قرن يازدهم به مكه آمد و به تدريس شهرت يافت و وارثان علمى او از فرزندانش مشايخى بودند چون : عبدالجواد و محمد و برخى از نوادگانش از مشايخ از قبيل ابراهيم و حسن و زين العابدين فرزندان سعيد بن محمد منوفى . اينان مدرسهء خاصى داشتند و شمارى هم ناظر بر رباط عباس ميان صفا و مروه بودند و بعدها منقرض گشتند . دو زن از آنان زنده بود كه همچنان متولّى نظارت بر رباط ياد شده تا قرن چهاردهم بودند و سجلّات وقفيات سلطانى آنجا در اختيارشان بود . « 3 »\r\nآل سنجار هم از خاندان‌هاى علمى مكه بود . نخستين كسى كه از آنان مىشناسيم\r\n\r\n\r\n","description":"","footnote":"\r\n( 1 ) . شرح حال اين جماعت را در كتاب المختصر من كتاب نشر النور ملاحظه فرماييد .\r\n( 2 ) . إفادة الأنام ، خطى .\r\n( 3 ) . همان .\r\n","page_name":" 554 ","page_number":554},
  {"content":"\r\n\r\nتقى الدين سنجارى است كه ابن معصوم در سلافة العصر از او ياد كرده مىگويد : او از افاضل علما بود و از خاندان او شمارى عالم برخاستند كه مشهورترين آنان على بن تاج بود . اينان وقفى در ابتداى محلهء مسفله سمت راست كسى كه براى رفتن به آنجا از سوق الصغير مىگذشت داشتند و اين تا به امروز در مقابل الحوش العمرى باقى مانده است و خانه‌هاى آنان تا اول هجله امتداد داشت . شيخ عبداللَّه غازى به نقل از شيخ جعفر لبنى گويد : اين خانه‌ها ، در زمان وى به نسلى از بطون ايشان رسيد كه به آنان بيت خوقير گفته مىشد .\r\nآل‌زرعه از ديگر خاندان‌هاى علمى مكه بود كه برخى مشايخ آنان عبارت بودند از : شيخ محمد بن احمد الزرعه كه در قرن يازدهم مىزيست و از علماى بنام عصر خويش بود . وارث علمى او فرزندانش از آل‌زرعه بودند . جدّ آنان از هندىهاى فتّن « 1 » بود و خانواده‌شان ، در علم و ثروت ، يك خاندان كهن به شمار مىرفت . شمارى از آنان هم در طائف تجارت مىكردند و زمين داشتند . اينان با استفاده از اموال خود اسراى زيادى را كه مربوط به وقعة الطائف در سال 1217 بودند ، آزاد كردند .\r\nشاعر مشهور ابو بكر زرعه ، از جمله چهره‌هاى مشهور اين خاندان از قرن سيزدهم است . شمارى از ائمه حنفى مكه هم از اين خاندان بودند كه از آن جمله مىتوان به شيخ تقى الدين زرعه اشاره كرد . وى از ائمهء جماعت مسجد الحرام بود ، كارش مطوّفى بود و در قشاشيه سكونت داشت و پس از مرگ ، خاندانش به بيت تقى شهرت يافت و تا به امروز معروف هستند . « 2 »\r\nاز ديگر خاندان‌هاى علمى مكه آل مفتى از قرن يازدهم بودند . بارزترين آنان شيخ ابو بكر بن عبدالقادر بن صديق از هندىهاى فتّن است . « 3 » از اين خاندان ، عالمان فراوانى برخاستند كه برخى از آنان منصب افتاء بر اساس مذهب حنفى را در مكه در طول قرن\r\n\r\n\r\n","description":"","footnote":"\r\n( 1 ) . يكى از شهرهاى هند .\r\n( 2 ) . نشر النور ،\r\n( 3 ) . همان .\r\n","page_name":" 555 ","page_number":555},
  {"content":"\r\n\r\nدوازدهم عهده‌دار بودند . از مشهورترين آنان مىتوان عبدالقادر و نوادهء او عمر را ياد كرد . آل مفتى كسانى را مىگويند كه از نسل ابو بكر هستند . يكى از آنان مرا بر نسب خاندانشان آگاه ساخت كه در ميان آنان شيخ عبدالقادر بن صديق فتنى بود . بدين ترتيب بعيد نيست كه آنان از خاندان ابوبكر بوده ، زمانى به فتن رفته و بعدها به مكه بازگشتند و البته شخص نسبت به آنچه در خاندانش مىگذرد ، امين است .\r\nاز آل علان هم جماعتى به عنوان عالم شهرت يافتند كه از آن جمله‌اند : شيخ احمد شهاب كه از ائمهء صوفيه بود . نيز شيخ محمد بن علان صديقى كه از نوادر روزگارش بود و كار تدريس صحيح بخارى را در داخل كعبه در زمان عمارت آن در سال 1040 عهده‌دار شد . « 1 » صاحب النشر النور مىگويد : از آنان تنها مردى باقى مانده است كه هفتاد ساله است و به خاندان وشقلى كه دايىهاى آنان هستند ، بستگى دارد . « 2 »\r\nاز خاندان بادشاه هم كسانى شهرت يافتند . جدّشان صادق بادشاه صاحب حاشيه بر تفسير بيضاوى از بزرگان اهل تحقيق است . مردم كلمهء بادشاه را تحريف كرده و با تعبير باطشاه از اين خاندان ياد مىكنند . شيخ غازى مىگويد : آخرين مرد اين خاندان نامش عبداللَّه باطشه بود كه در محلهء شاميه زندگى مىكرد و او از پهلوان‌هاى ميادين جار و جنجال بود . بايد بگويم كه تا به امروز كسانى از اولاد باطشه در اجياد زندگى مىكنند كه بسا از همان خاندان هستند . « 3 »\r\nآل عتاقى هم شهرتى داشتند . اولين عالمى كه از آنان مىشناسيم محدّث معروف عبداللَّه عتاقىزاده است كه در نيمهء قرن يازدهم از تركستان آمد . او در مكه به دنبال تحصيل علم رفت و بدان شهرت يافت . سپس مقام افتاء يافت و پس از وى ذرّيهء او به بزرگى و ثروت شهرت يافتند و در مكه و طائف زمين‌ها و خانه‌ها و باغاتى داشتند . اينان در قاعة الشفا هم زمين داشتند . غازى مىگويد : « 4 » در زمان ما ، آن زمين در اختيار مردى از\r\n\r\n\r\n","description":"","footnote":"\r\n( 1 ) . منائح الكرم ، ج 4 ، ص 122 .\r\n( 2 ) . اين كتاب با عنوان المختصر من كتاب نشرالنور و الزهر فى تراجم افاضل مكه چاپ شده است .\r\n( 3 ) . إفادة الأنام ، خطى .\r\n( 4 ) . إفادة الأنام ، خطى .\r\n","page_name":" 556 ","page_number":556},
  {"content":"\r\n\r\nآن خاندان است كه نامش زينى عيد است . مادرى هم از آنان در خاندان مخلص هستند كه به او عتاقيه گفته مىشود . مىافزايم كه ميراث برجاى ماندهء آن خاندان در اختيار فرزندان زينى عيد و نوادگان او تا زمان ماست كه منسوب به آل كتبى هستند . املاك آنان و نيز قاعة الشفا در جريان توسعهء خيابان‌ها از بين رفت .\r\nآل بصرى هم شهرتى داشتند . نخستين عالمى كه از اين خاندان مىشناسيم محدّث معروف عبداللَّه بصرى از شخصيت‌هاى مكه در قرن دوازدهم است . ديگر از عالمان زبدهء اين خاندان امام محدّث جليل شيخ سالم از مدرّسان بزرگ مسجد الحرام است . او مرجع قابل اعتمادى در علم حديث بود . عبداللَّه بن سالم و يحيى بن حمد از نوادگان او بودند كه هر دو از مدرّسان و بزرگان بودند ، چنان كه از جمله افرادى كه از ذرّيهء او بودند ، يكى هم صدقهء بصرى بود كه شيخ الحمارين بود .\r\nكسانى هم از آل‌عجيمى شهرت يافتند و نخستين كسى كه از اين خاندان مىشناسيم شيخ حسن است كه در سال 1113 در طائف درگذشت و شهرت او در بلاد مختلف بيش از شهرت او در مكه بود . وى خود در رساله‌اى با نام اسبال الستر شرح حال خود را نوشته و در آن هفت نفر از اجدادش را كه همگى مكى هستند نام برده است . اينان شافعى بودند كه حنفى شدند و محل سكونتشان در شعب على عليه السلام بود و اين پيش از آنى بود كه به محله ناشف در شاميه منتقل شوند ، جايى كه نوادگان او پيش از انتقال در آنجا مىزيستند . از مشهورترين آنها شيخ عبد الحفيظ عجيمى است كه مفتى مكه بود . از ديگر عالمان اين خاندان ام الحسين است كه ميان فقها معروف است . از ديگر مشايخ آنان محمد بن حسين و فرزندش ابو الفتح و نيز ابو بكر بن محمد بن على هستند . « 1 »\r\nاز آل قلعى هم كسانى شهرت يافتند . نخستين كسى كه از اين خاندان مىشناسيم شيخ تاج الدين قلعى از علماى ممتاز قرن سيزدهم است . اينان از امامان حنفى و خطيبان آن مذهب بودند . پس از وى شيخ عبدالملك شهرت يافت كه از نوابغ زمانش بود . و نيز از جملهء علماى مشهور آنان قاضى عبدالمحسن قلعى بود . « 2 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n","page_name":" 557 ","page_number":557},
  {"content":"\r\n\r\nا ز آل بافضل هم عالمانى كه برخى كتاب‌هاى ارجمندى در فقه شافعى داشتند ، شهرت يافتند . محله‌اى هم در شبيكه به نام آنان شهرت يافته كه در جايى قرار دارد كه شخص از آنجا به سمت جبل هندى بالا مىرود . آخرين كسى كه از اين خاندان مىشناسيم شيخ صالح بافضل است كه زندگىاش وقف تدريس و افاده در مسجد الحرام بود . « 1 »\r\nاز آل زمزمى هم كسانى شهرت يافتند ، خاندانى كه امروزه به نام بيت الريس ناميده شده و جماعتى از مشايخ آنان شهرت يافتند كه برخى عبارتند از : عبدالعزيز بن على ، محمود بن على ، عبدالعزيز بن محمد ، محمد بن عبدالعزيز ، ابراهيم بن محمد ، عبداللطيف بن عبدالسلام ، على بن عبدالسلام . صاحب نشر النور گويد كه جد اين خاندان ، على بن محمد بيضاوى است كه در سال 730 از شيراز آمد و شيخ سالم بن ياقوت مؤذن و خادم چاه زمزم مباشر بود و پس از آن با دختر او ازدواج كرد و به همين جهت اولاد وى خدمت زمزم را به ارث بردند . « 2 »\r\nدر كتاب نشر الأوس كه خطى است آمده است كه على بيضاوى نه از شيراز بلكه از عراق آمد و اين هم در سال 630 بود . پس از آن همان داستانى كه از نشر النور نقل شده ، در آن‌جا آمده است .\r\nاما بايد بگويم كه شيخ اسعد ريس كه از نوادگان آنان در زمان ماست ، سندى را به من نشان داد كه انتساب آنان را به آل زبير اثبات مىكرد . به نظرم ميان اين مسأله و آنچه در نشر النور يا نشر الأوس آمده تعارضى وجود ندارد . يكى از اجداد او از مكه هجرت كرد و چندين نسل از آنجا دور بودند تا آن كه على بن محمد به مكه بازگشت . شيخ رشدى ملحس در تعليقات خود بر اخبار مكه ازرقى نقل كرده است كه آل زبير متولى توقيت\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . مؤلف در باره مؤذنان كازرونى حرم مكى سخنى نگفته ، در حالى كه طى يك دورهء طولانى مؤذنان مسجد الحرام از كازرون بودند . در بارهء فهرستى از اسامى ايرانيانى كه به نوعى در كارهاى مربوط به مكه دخالت داشته‌اند بنگريد به مقالهء محمد جواد طبسى با عنوان نقش ايرانيان در حرمين شريفين ، مجلهء ميقات حج ، ش 11 . « ج »\r\n","page_name":" 558 ","page_number":558},
  {"content":"\r\n\r\nنماز در مسجد الحرام بودند . بعدها عباسيان به دليل درگير شدن در كار خلافت ، كار سقايت زمزم را هم به آنان واگذار كردند .\r\nكسانى هم به عنوان عالم از خاندان‌هاى ديگرى شهرت يافتند ، خاندان‌هايى چون آل قشيرى ، آل باكثير ، آل اماسى ، آل اسفراينى ، آل شمس . مشايخ ديگرى هم به علم شهرت يافتند كه عبارتند از : تاج الدين دهان ، عثمان دهان ، بدرالدين عادل ، حسين دياربكرى ، شهاب الدين قدسى ، عطيه سلمى ، على بن زمان ، يحيى مسكى ، ابو الغيث شجرى ، ابو فضل عقاد ، ابو الفتح حكمى ، احمد عامودى ، احمد اسدى ، احمد بسكرى ، داود انطاكى حكيم ، ربيع سنباطى جبرتى ، عبدالحى بن عماد ، عبدالرحمان همدانى ، عبداللَّه فروخ ، على جمال ، على بن ابى البقاء ، على بن سلطان ، على بن زياد ، عمر شحرى ، عمر عادلى ، عيسى ثعالبى ، محمد الشلى ، محمد شاهد ، محمد بن سهيل ، محمد عاشور ، محمد عواجى ، محمد سنبل ، ابراهيم خطيب ، احمد القطان ، احمد الرفاعى ، اسلم الحسينى ، ادريس شماع ، امين ميرغنى ، جعفر البيتى ، سالم بن شيخ ، عبدالقادر مفتى ، عبدالكريم انصارى ، محمد تاج الدين ، محمد الوليدى ، محمد شيخان ، جمال الدين انصارى ، محمد الحباب ، محمد سعيد سنبل ، محمد الخطاب ، مصطفى فتح اللَّه ، هاشم ازرادى . « 1 »\r\nمن بر اين باور هستم كه نوادگان اينان همچنان در مكه زندگى مىكنند ، گرچه ممكن است القاب آنان عوض شده يا نام‌هاى ديگرى از متأخران گرفته باشند . براى نمونه بيت تقى ، به نام يكى از پدرانشان به نام تقى الدين شهرت يافتند در حالى كه اصل آنان از خاندان زرعه بوده است . ما در ياد از اين افراد ، به ذكر نام كسانى از علما پرداختيم كه از چهره‌هاى برجسته از ميان عالمانى از اهالى و در مكه متوطّن بودند ؛ اما از ميان مجاوران تنها شمار اندكى به عدد انگشتان دست ياد كرديم . علاقه‌مند بوديم تا فهرستى كامل از اسامى عالمان اين دوره را ارائه كنيم و نام مجاوران را هم با اعتراف به تلاش‌هاى\r\n\r\n\r\n","description":"","footnote":"\r\n( 1 ) . شرح احوال اين افراد و ديگر عالمان مكه را بنگريد در : المختصر من كتاب نشر النور و الزهر فى تراجم أفاضل مكه ، تأليف عبداللَّه مرداد ابو الخير ، تحقيق محمد سعيد العامودى ، احمد على ، دار المعرفه ، 1986 .\r\n","page_name":" 559 ","page_number":559},
  {"content":"\r\n\r\nعلمى آنان در اين شهر ياد مىنماييم جز آن كه اين كتاب ، جاى آن تفصيل نيست . در اين باره شيخ عبداللَّه ابو الخير در كتابش نشر النور كه همچنان مخطوط باقى مانده ، شرح حال اين عالمان و ديگران را آورده است ، كسانى كه ما از يادشان غفلت كرديم و شمارشان فراوان است . هر كس به دنبال تفصيل است ، به آن كتاب مراجعه كند . « 1 »\r\n\r\nعمامه در مكه\r\nعلاقه‌مند بوديم تا در بارهء پوششى كه علماى اين دوره مكه از آن استفاده مىكردند مطالبى داشته باشيم ؛ اما چيزى در اين باره نيافيتم جز آنچه را كه شيخ عبدالرحمان جبرتى كه در اواخر اين دوره مىزيسته ، در وصف شيخ ابو الفيض محمد بن عبدالرزاق المرتضى آورده است . وى ( در مجلد اول ، صفحهء 230 كتابش ) مىگويد كه او مانند مكيان عمامه بر سر مىگذاشت ، عمامه‌اى بافته شده از پارچهء سفيد مصرى كه گوشه‌اى از آن در پشت سر انداخته شده و گرد آن كمربندمانندى و منگوله‌اى داشت با طولى نزديك به دو وجب و طرف ديگر آن داخل عمامه پيچيده شده بود و برخى از گوشه‌هاى آن هم آشكار بود .\r\nدر اين دوره ، عثمانىها تا حدودى به كار تعليم توجه نشان مىدادند و اين چيزى بود كه با زمانهء آنان مناسبت داشت . آنان چهار مدرسه را كه ميان باب الزياده و باب الدريبه بود تأسيس كردند تا علماى مكه در آنها به تدريس فقه بپردازند . جاى آن بيمارستانى بود كه زمانى مستنصر عباسى آن را تأسيس كرده بود و نيز اوقافى كه مربوط به پادشاهان چركسى بود ، نيز خانه‌هايى كه متعلق به امير مكه شريف حسن بود . اين بيمارستان را كسى كه به نظر باسلامه كسى جز القبان نبود ، به مدرسه تبديل كرد ؛ چنان كه در عوض خانه‌هاى وقفى كه گرفتند ، جاهاى ديگرى را دادند . اما خانه‌هاى امير مكه بدون آن كه چيزى مقابل آن داده شود ، تقديم شد .\r\nزمانى كه شروع به ساختن مدارس كردند ، از قاضى وقت مكه احمد نشانجى\r\n\r\n\r\n","description":"","footnote":"\r\n( 1 ) . در اين باره در بحث اصلاحات در دورهء عباسى اول سخن گفتيم .\r\n","page_name":" 560 ","page_number":560},
  {"content":"\r\n\r\nخواستند تا سنگ پايه را بگذارد . بعد از وى عالمان زيادى آمدند و هر كدام سنگى گذاشتند . اين رخداد در دوم رجب سال 972 بود . زمانى كه بناى اين مدارس تمام شد ، علمايى براى تدريس در آنها تعيين شده ، مستخدمانى براى آن به كار گرفته شد . براى هر مدرسه ، پنجاه عثمانى به صورت روزانه براى پرداخت به اساتيد و كارمندان و طلاب در نظر گرفته شد . راهى هم از مدارس ياد شده براى رسيدن به مسجد تعبيه شد كه به آن باب السليمانيه گفته مىشد . همچنين موقوفاتى در شام براى آنها تدارك ديده شد كه مىبايست غلّهء آنها به مكه آورده شده و به ناظر مربوطه در مكه تسليم شود . اين مبالغ ، سالانه همراه با محمل شامى و براى مدت زمانى طولانى به مكه فرستاده مىشد و بعدها همراه با ديگر موقوفات كه آثار آنها در دنياى اسلام ناپديد شد ، آنها هم از ميان رفت . اين مدارس تا پيش از توسعهء مسجد برقرار بود و در برخى از آنها محكمهء شرعيه و رياست قضات مستقر بود . برخى هم به عنوان مكتبهء حرم مكى مورد استفاده بود . اما مدرسهء چهارم توسط احمد پاشا ، خديو مصر ، تصرّف شد و به صورت ملكى درآمد .\r\n\r\nوظيفهء فتوا\r\nكار افتاء در مكه با تأييد دولت عثمانى در اختيار شمارى از خاندان‌هاى مكى بود ؛ بر خلاف قضا كه در اختيار خود عثمانىها بود تا از طريق آن بتوانند به طور مستقيم در حكومت شهر مداخله كنند . « 1 » با اين حال ، مكىها ، زمانى كه در كار قضا و دستگاه قاضى با تنگنايى مواجه مىشدند ، به سراغ دايرهء افتاء مىرفتند . زمانى كه مفتى در تأييد آنان فتوايى مىداد ، همان را برداشته به مجلس قاضى مىبردند و با استناد به آن درخواست صدور حكم مىكردند . اشراف كه حاكمان بلاد بودند ، فتوا را از اصحاب فتوا بر ضد دشمنان خود مىگرفتند ، آنگاه آن را نزد قاضى برده ، از او مىخواستند تا بر اساس آن بر ضد دشمنانشان حكم صادر كند . هر كدام از مذاهب چهارگانه مفتى اختصاصى داشتند ،\r\n\r\n\r\n","description":"","footnote":"\r\n( 1 ) . در باره وضعيت قضات در اين دوره ، بايد توجه داشت كه قضات بيشتر از آل طبرى و آل ظهيره بودند و قاضىالقضات عمدتاً شافعى بود تا آن كه در زمان سلطان سليمان ، تصميم بر آن شد تا قاضى القضات حنفى باشد . در اين باره بنگريد : الأرج المسكي ، صص 188 - 190 . « ج »\r\n","page_name":" 561 ","page_number":561},
  {"content":"\r\n\r\nاما رياست آنان با مفتى مذهب حنفى بود .\r\nنخستين كسى كه در دورهء عثمانىها منصب فتوا را عهده‌دار شد ، قطب الدين حنفى مكى از برجستگان خاندان قطبى و پس از وى عبدالكريم قطبى در سال 992 بود . پس از وى پسرش اكمل الدين قطبى در سال 1023 و سپس عبدالرحمان مرشدى در سال 1044 ، و سيد صادق بادشاه و امام الدين احمد مرشدى و سپس شيخ ابراهيم برى در سال 1085 .\r\nاز جملهء كسانى كه بعد از آن عهده‌دار اين منصب شدند شيخ محمد مكى ملقّب به ابن العظيم و فرزندش عبداللَّه محمد مكى بود . صاحب النشر گويد : او در حالى كه بيست سال داشت ، فتوا مىنوشت . وى بعد از پدرش تا زمانى كه زنده بود ، اين منصب را عهده‌دار بود . گفته مىشود كه شيخ ابراهيم البيرى پس از عبداللَّه مكى عهده‌دار مقام افتاء شد و تا سال 1099 آن را در اختيار داشت .\r\nدر آغاز قرن دوازدهم شيخ عبداللَّه عتاقى وظيفهء افتاء را داشت . در سال 1108 شيخ عبدالقادر بن صديق اين مسؤوليت را بر عهده گرفت و در سال 1118 شيخ تاج الدين قلعى مفتى مكه شد . بعد از وى ، به مدت دوسال ، بار ديگر بر اساس اوامر سلطانى آن منصب را به فرد پيشين يعنى شيخ عبدالقادر دادند و وى تا سال 1138 كه درگذشت و فرزندش يحيى عهده‌دار سمت آن شد ، مفتى بود .\r\nدر سال 1141 شيخ عبدالمحسن بن تاج الدين قلعى براى مدت كوتاهى به مقام افتاء رسيد . بعد از وى شيخ على مفتى عبدالقادر مفتى بود و دوباره اين مقام به عبدالمحسن بازگشت و وى تا سال 1187 كه درگذشت ، در اين مقام باقى بود . با درگذشت وى ، شيخ عبدالقادر يحيى و بعد از وى شيخ عبدالملك بن عبدالمنعم قلعى در سال 1192 عهده‌دار مقام افتاء بودند . « 1 »\r\n\r\nاصلاحات عمومى\r\nدر اين دوره ، عثمانىها كارهاى اصلاحى بسيارى انجام دادند كه مهم‌ترين آنها در چشمهء حنين و نعمان بود . آب چشمهء حنين كه به مكه مىآمد ، متعلق به كار زبيده بود ،\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 562 ","page_number":562},
  {"content":"\r\n\r\nچنان كه چشمهء نعمان نيز كه به عرفات مىرسيد ، همين وضعيت را داشت . اين چشمه از پايين كوه كرا نشأت گرفته از آنجا به عرفات و سپس مزدلفه و آنگاه به چاهى نزديك مكه مىرسيد . در اوائل دورهء عثمانىها ، آب اين چشمه‌ها از مكه قطع شد و اهالى آب مورد نياز را از چاه‌هاى نواحى مكه به عرفات مىرساندند . قطبى مىگويد : تجار به سال 922 در روز عرفات به تجارت آب مىپرداختند و آن را به گران‌ترين قيمت مىفروختند . سپس مىگويد : من در يكى از سال‌ها همراه پدرم حج انجام مىدادم ، در حالى كه يك نوجوان بودم . در اين سفر آبى را كه همراه داشتيم ريخت و يك ظرف كوچك آب به اندازه‌اى كه يك مرد با انگشت خود حمل مىكرد به يك دينار طلا خريدارى كرديم ! در اين وقت سليمان پاشا دستور اصلاح چشمهء حنين را داد تا آن كه آب جارى شده به مكه رسيد و در مسفله به بركهء ماجل داخل شد . همچنين در سال 931 دستور اصلاح چشمهء نعمان را داد و در عرفات باغستانى را پديد آورد كه از همين آب مشروب مىشد ، به گونه‌اى آنجا به صورت زمينى سرسبز درآمد . « 1 »\r\nچشمهء زبيده بار ديگر خشكيد و سلطان سليمان در سال 970 دستور تنظيف مجارى و اصلاح آن را صادر كرد و اموال فراوانى در اين باره هزينه شد . زمانى كه اينان به چاه زبيده در بيرون مكه رسيدند ، با صخره‌اى سنگى روبرو و مجبور شدند تا حفرهء عميقى در اطراف زمين سنگلاخ حفر كنند تا آب را از اين سمت به آن سوى ببرند . براى اين كار چندان آتش روشن كردند كه هرچه هيزم در اطراف حجاز بود تمام شد تا اين كه بالاخره اين صخره شكافته شد و آنان توانستند مجراى آب را در آن ايجاد كرده آب را به مكه برسانند . اين كار 9 سال به طول انجاميد . « 2 »\r\n\r\nاصلاحات در مسجد\r\nعثمانىها بلافاصله پس از تسلّط و نفوذشان در مكه ، به كار مسجد و اصلاحات آن توجه كردند . امير محمل رومى كه همراه با محمل در سال 923 به مكه آمد ، دريافت كه\r\n\r\n\r\n","description":"","footnote":"\r\n( 1 ) . الإعلام بأعلام بيت اللَّه الحرام ، ص 338 .\r\n( 2 ) . إفادة الأنام ، خطى .\r\n","page_name":" 563 ","page_number":563},
  {"content":"\r\n\r\nمىبايد مقام حنفى را نسبت به ساير مقامات و بيش از آنچه در زمان مماليك آن را ممتاز كرده بودند ، برجسته سازد . بنابراين عثمانىها ، در سال 924 آن مقام را منهدم كردند و در آنجا قبّهء با عظمتى ساختند كه روى چهار ستون كه روى يك سنگ معروف به فاحوط بود و از حديبيه ، منطقهء شُميسى آوردند ، بنا كردند . در اين بنا به عرض و طول آن هم افزوده شد و خواستند تا آن را به محدودهء مطاف هم برسانند كه ديگران مخالفت كردند . اين كار به قطع صف اول افرادى كه پشت سر امام شافعى نماز مىخواندند ، منجر مىشد . بنابراين تا سكوى لب مرز مطاف پيش آمدند . به نظر مىرسد كه شمارى از علماى مكه از اين كه اين قبّه بخشى از مساحت مسجد را گرفته است ، ناراحت بودند ؛ به همين دليل تلاش مىكردند آن را منهدم كنند . اين مخالفت ادامه يافت تا آن كه فرمان سلطانى در سال 949 داير بر انهدام اين قبّه صادر گرديد . خشفلدى نايب جده و مباشر سلطان در امور عمرانى ، اين فرمان را اجرا كرد و دوباره آن قبّه را روى چهار ستون لطيف و قاعدتاً در محدوده‌اى كوچك‌تر بنا كرد . اين قبّه شش ستون داشت كه از سنگ خارا بود كه بالاى آنها با كمربندهاى لطيفى به يكديگر پيوند خورده بود . « 1 » سپس بالاى آن ، غرفه‌اى براى كسانى كه صدا را برسانند ، ساختند . اين يك غرفهء زيبايى بود كه با سرب پوشيده شده بود . در كف آن هم سوراخى را درست كردند كه فرد مبلغ ، از آن‌جا مُشْرف بر امام بود . اين قبّه همان صورت پيشين را داشت تا آن كه اخيراً منهدم گشت . البته بايد به اصلاحاتى كه طى مدّت‌زمانى طولانى گه‌گاه و در زمان‌هاىمختلف درآن‌صورت‌مىگرفت ، توجه داشت . « 2 »\r\nدر سال 972 فرمان سلطانى در بارهء اصلاحات جدّى در مسجد صادر شد . بر اين اساس سطح كعبه تجديد شده ، مطاف فرش گرديد و برخى از درهاى مسجد تعمير شد .\r\nدرِ كعبه روكش داده شد ، ناودان هم تعمير شد و صفحه‌اى از نقره روى آن كشيده شد . بر اساس اين فرمان ، مدارس چهارگانه ميان باب الزياده و باب الدريبه براى تدرس ساخته شد . ما از اين مدارس در بخش مربوط به مسائل علمى مكه سخن گفتيم . بالاى اين\r\n\r\n\r\n","description":"","footnote":"\r\n( 1 ) . در باره تعميراتى كه در قبهء مقام حنفى در سال 1072 صورت گرفته است ، بنگريد : منائح الكرم ، ج 4 ، ص 225 .\r\n( 2 ) . عمارة المسجد ، باسلامه ، ص 78 .\r\n","page_name":" 564 ","page_number":564},
  {"content":"\r\n\r\nمدارس مناره‌اى ساخته شد كه با مناره‌هاى مسجد ، شمار آنها به هفت رسيد ، در حالى كه پيش از آن شش مناره بود . به نظر مىرسد كه منارهء باب الكعبه به مرور خراب شد كه آن را تجديد كردند . بناى آن به همان شكل مصرى آن بود ، يعنى بالاى آن قبّه‌اى بود كه سه چوب روى آن نصب شده به آنها قنديل آويزان مىكردند . اين بار با معمارى تركى ساخته شد كه تا به امروز باقى مانده است .\r\nدر سال 970 منارهء باب على تجديد شد ، چنان كه منارهء باب السلام را هم در سال 983 منهدم كرده و از نو بنا كردند . « 1 » اين مناره‌ها همه منهدم شده ، جاى آنها مناره‌هايى كه امروزه هست ساخته شد .\r\n\r\nتجديد بناى مسجد\r\nدر سال 979 معلوم شد كه ديوار مدرسهء قايتباى و برخى از مدراس ديگر ، اندكى به سمت امام مايل شده است . اين مسأله در ساختمان رواق هم خود را نشان داد به طورى كه كج شدن آن به سمت مسجد هم ظاهر شد . در ين وقت امير مكه دستور داد تا چوب‌هاى كلفت و زمختى براى حفظ ديوار نصب شد . پس از آن خبرش را به دربار عثمانى فرستادند . سلطان سليم دوم فرمان داد تا مسجد به صورت استوارى ساخته شود و سقف‌ها را به جاى آن كه از چوب درست كنند ، به صورت قبّه بسازند . ادارهء اين كار بر عهدهء احمد كتخدا و يك مهندس معمار به نام محمد جاوريش ديوان اعلى گذاشته شد .\r\nتخريب را در نيمهء ربيع اوّل سال 980 از باب السلام آغاز كرده و تا باب على ادامه دادند .\r\nپس از آن با استفاده از استوانه‌هايى از سنگ كه مهدى عباسى پايه‌هاى آن را نهاده بود ، ديوار را ساختند و البته استوانه‌هاى ديگرى هم كه از سنگ شمسى زرد رنگ بود بر آن افزودند ، سنگ‌هايى كه از حديبيه در نزديكى مكه گرفته ، به مكه آوردند . سپس به سراغ ضلع ديگر از سمت باب الدريبه تا باب العمره رفتند .\r\nدر ميانهء اين اوضاع ، سليم درگذشت و سلطان بعدى كه مراد بود ، دستور استمرار\r\n\r\n\r\n","description":"","footnote":"\r\n( 1 ) . عمارة المسجد ، باسلامه ، ص 82 .\r\n","page_name":" 565 ","page_number":565},
  {"content":"\r\n\r\nكار را داد . كار به همين ترتيب ادامه يافت تا سال 989 كه به اتمام رسيد . « 1 »\r\nدر اين زمان ، مسير وادى ابراهيم پس از گذشت سالها بالا آمده بود و معمولًا پس از گذشت هر ده سال ، آنجا را آماده مىكردند . به همين جهت ، سلطان مراد دستور داد تا خاك‌هاى متراكم در آنجا را جمع‌آورى كنند تا به سطح اصلى خود برسد . قطبى مىگويد كه مسؤول نظارت بر اين كار به وى گفته است : هزينه‌اى كه در اين بازسازى هزينهء مسجد و اصلاح راه‌هاى اطراف آن شد ، حدود يك صد هزار جنيهء جديد ( جنيهء عثمانى ) بود .\r\nاين به جز ارزش ابزار و وسائلى بود كه از چوب و آهن و غيره از مصر به مكه انتقال يافت .\r\nسمت جنوبى مسجد ( در اطراف باب ابراهيم ) پر از خانه‌ها و مدارسى بود كه در جهت مسير سيل مشكل درست مىكرد . سلطان مراد دستور انهدام آنها را داد و جايى را براى خوابيدن فقرا در آنجا درست كرد تا در مسجد نخوابند . به علاوه ، دستور داد تا وضوخانه‌هاى متعددى در سمت چپ مسير به سمت صفا و يكى هم نزديك مدرسهء قايتباى ساخته شود . اين وضوخانه‌ها در سال 1315 منهدم شد ، چرا كه فضولات آب‌هاى آن مسجد را آلوده مىكرد . « 2 »\r\nدر سال 1003 دستور كندن سنگ‌هاى مطاف كه از سنگ خارا بود ، داده شد .\r\nسنگ‌هاى ياد شده را در حاشيهء مطاف فرش كردند و خود مطاف را از مرمر فرش نمودند . در سال 1110 شاذروان را كه به كعبه چسبيده بود ، از مرمر درست كردند . در سال 1120 براى چاه زمزم شبكه‌اى از فلز در داخل چاه و بالاى سطح آب درست كردند تا مانع از آن شود تا برخى از مجذوبان خود را به داخل چاه بيندازند . در سال 1172 قبّهء روى زمزم را منهدم كرده و آن را بار ديگر روى ايوانى كه تاكنون موجود است ، استوار كردند . در سال 1112 بناى مقام ابراهيم برداشته و بازسازى شد و سنگى كه اثر پا روى آن بود با نقره و سرب قالب‌گيرى شد . در سال 1113 منارهء الزياده را منهدم كردند و از نو\r\n\r\n\r\n","description":"","footnote":"\r\n( 1 ) . اين همان بنايى است كه تا زمان ما باقى مانده است . طبعا اضافاتى كه طى سالها در اطراف مسجد و ملحق به مسجد صورت گرفته ، ربطى به اين بنا كه در اين دوره صورت گرفته و تاكنون برجاى مانده ندارد . در اين باره بنگريد : منائح الكرم ، ج 3 ، ص 461 . در ص 471 سال خاتمه بناى مسجد 984 آمده است . « ج »\r\n( 2 ) . همان ؛ الإعلام بأعلام بيت اللَّه الحرام ، ص 388 .\r\n","page_name":" 566 ","page_number":566},
  {"content":"\r\n\r\nساختند . در 15 ذىقعدهء 1133 باز مقام بناى ابراهيم را خراب كرده و از نو تجديد كردند .\r\nدر روزگار سلطان عبدالعزيز ، سقف مصلاى آن را بالا بردند تا سر نمازگزاران بلند قد به قنديل‌ها برخورد نكند . « 1 » در سال 1140 از تمامى بخش‌هاى مسجد ، هر كجاى مسجد كه آجرى بود ، آجرها برداشته شده و سنگ‌هاى تراشيده را به صورتى استوار و محكم به جاى آنها نصب كردند كه تاكنون باقى مانده است . شريف سرور هم منارهء باب العمره را در سال 1201 تعمير كرد كه روى كتيبهء آن قيد شده است . همين طور سلطان عبدالمجيد ، طبقهء پايين جايگاه زمزم را در همان سال تجديد كرد . « 2 »\r\n\r\nسلطان مراد و كعبه\r\nديوار شامى كعبه بر اثر باران‌هايى كه در سال 1019 آمد ترك برداشت . زمانى كه خبر اين واقعه به دربار عثمانى رسيد ، انديشهء تخريب كعبه و بازسازى اساسى آن طرح شد ، اما علماى ترك اين عقيده را نپذيرفتند و به اين طرح بسنده كردند كه كمربندى از مس ، آنچنان نيرومند كه بتواند ديوارها را نگاه دارد ، در اطراف آن كشيده شود . اين فكر مقبول افتاد . روكش آن را هم از طلا قرار داده و چيزى حدود هشتاد هزار دينار براى آن هزينه كردند . « 3 » شيخ احمد دحلان گويد : سلطان عثمانى بناى آن داشت تا كعبه را از سنگ‌هايى با روكش طلا و نقره بسازد و شيخ الاسلام او را از اين كار باز داشت .\r\nدر 19 شعبان سال 1039 باران‌هاى سيل‌آسا آمد كه در تمام آن روز و حتى قسمتى از شب هم ادامه يافت . همراه آن هوا هم به‌شدّت سرد شد و سيل عظيمى در وادى ابراهيم به راه افتاد ، به طورى كه كعبه هم پر از آب شد و آب تا درِ كعبه بالا آمد و بعدهم به داخل كعبه رفته آنجا هم پر از آب شده تا نيمه‌هاى ديوار بالا رفت . اين امر سبب شد تا ديوار شمالى و شرقى و يك سوم ديوار غربى خراب شود و پله‌هاى داخل هم از بين برود .\r\nدر آن واقعه ، شمار كسانى كه از بين رفتند ، به يك هزار نفر رسيد و ناله و فغان مردم بالا\r\n\r\n\r\n","description":"","footnote":"\r\n( 1 ) . عمارة المسجد ، ص 160 .\r\n( 2 ) . إفادة الأنام ، خطى .\r\n( 3 ) . إفادة الأنام ، خطى .\r\n","page_name":" 567 ","page_number":567},
  {"content":"\r\n\r\nگرفت . « 1 » در اين وقت شريف مسعود امير مكه با عده‌اى از چهره‌هاى برجستهء مكه به مسجد آمد . وى دستور داد تا هداياى كعبه را به خانهء آل شيبى منتقل كنند . سپس از مردم خواست تا مسجد را نظيف كرده و خاكهاى جمع شده در آنجا را گردآورى كنند . اين جماعت خودشان هم با مردم فعاليت مىكردند . در اين اثناء سنگ‌هايى را هم كه از ديوار كعبه پايين افتاده بود به كناره مطاف منتقل كردند . « 2 »\r\nدر روز شنبه 22 همان ماه ، امير جلسه‌اى با حضور علماى مكه در مسجد تشكيل داده در باره آنچه بايد كرد ، از آنان فتوا خواست . همهء آنان در اين كه بايد كعبه را از اموال متعلق به كعبه بازسازى كنند ، اتفاق نظر داشتند ، بدين صورت كه ديوارهاى كعبه را به مقدار لازم برداشته و از نو بسازند . آنان درخواست كردند تا داستان اين واقعه براى سلطان عثمانى نوشته شده ، از او درخواست مساعدت بشود . همچنان كه در اين عقيده متفق شدند كه مىبايد اطراف كعبه را با تيرهاى چوبى كه حرير روى آنها را بگيرد بپوشانند تا كار بازسازى آن دور از چشم مردم تمام شود .\r\nدر 25 رمضان چوب‌هاى مخصوص براى پوشاندن كعبه از ديد مردم از جده رسيد و شمس الدين كه مهندسى در مكه بود ، كار نصب آنها را آغاز كرده و سپس با پردهء سبز روى آنها را پوشاند .\r\nدر اين هنگام بود كه خبر اين واقعه ميان مسلمانان منتشر شد و هيجان شديدى پديد آمد . امير مكه هم نماينده‌اى به مصر فرستاد تا والى را در جريان امور قرار دهد تا او خبر را به دربار عثمانى برساند .\r\n\r\n\r\n","description":"","footnote":"\r\n( 1 ) . در اشعارى كه به اين مناسبت سروده شده و شمارى از آنها را سنجارى آورده است ، عامل اين سيل بنيان‌كن كه‌منجر به انهدام بيت اللَّه شد ، شيوع گناه و عصيان دانسته شده است . برخى هم اين نظر را قبول نكرده گفته‌اند كه اگر بنا بود به خاطر عصيان و گناه بيت اللَّه منهدم شود ، مىبايد در دوران‌هاى پيش منهدم مىشد . برخى هم نظير همان شعرى كه در باره آتش سوزى مدينه گفتند و آن را به خاطر ملامسهء دست روافض دانستند در اينجا هم ، همان مطلب را تكرار كردند : لم ينهدم بيت الإله لحادث / يخشى عليه و ما به من داء / لكنما أيدي الروافض لامست / تلك الرسوم فطهرت بالماء . بنگريد : منائح الكرم ، ج 4 ، ص 79 . « ج »\r\n( 2 ) . تاريخ الكعبه ، ص 93 .\r\n","page_name":" 568 ","page_number":568},
  {"content":"\r\n\r\nدر 16 ربيع الثانى سال 1040 نمايندهء سلطان مراد به مكه رسيد . چهار روز بعد هم كشتى ارسالى با وسايل لازم براى بازسازى در بندر جدّه توقف كرد .\r\nدر 22 ربيع الثانى ، نجارها شروع به نصب يك چهارچوب چوبى بزرگ‌تر از آنچه قبل از آن براى كعبه درست شده بود كردند تا در پشت آن بناها به كار تعمير و بازسازى كعبه بپردازند .\r\nدر اثناى نصبِ اين چهارچوب ، شريف مسعود درگذشت و شريف عبداللَّه بن حسن بن ابىنمى ، امير مكه و ناظر و مُشْرف بر كار انهدام و بازسازى شد . از سوى ديگر سنگ‌تراشان مشغول آماده كردن سنگ‌ها از كوه معروف به جبل كعبه در شبيكه شدند .\r\nاين سنگ‌ها براى آماده شدن كامل جهت نصب ، به مسجد منتقل مىشد . در اين وقت گروهى به معارضه برخاستند . به آنان گفته شد كه براى بازسازى درست آن ، به ناچار مىبايست ديوارى كه بخشى از آن تخريب شده را خراب كرده و از نو بنا كنند . آنان با اين درخواست مخالفت كرده و خواستار آن بودند تا مهندسان صرفاً به ترميم ديوارى كه كاملًا تخريب نشده بپردازند . در اين باره برخى از مشايخ به جد ايستادگى كردند . از آن جمله شيخ محمدعلى بن علان صديقى رساله‌اى با اين عنوان نوشت : إيضاح تلخيص بديع المعاني في بيان منع هدم جدار الكعبة اليماني . وى نسخه‌هايى از آن را هم ميان كسانى كه مسؤوليت اجراى طرح را عهده‌دار بودند توزيع كرد . با اين حال ، بر خلاف تصور برخى از مشايخ و آنچه شمارى از مورخان بدان باور دارند ، « 1 » چاره‌اى جز انهدام كامل اين ديوارها و بناى آنها از پايه وجود نداشت . « 2 » بدين ترتيب بايد\r\n\r\n\r\n","description":"","footnote":"\r\n( 1 ) . ابن بشر در عنوان المجد ( ج 1 ، ص 46 ) مىنويسد : محمد افندى از علماى حاضر در بارهء نصب يك پوشش دراطراف بيت به طورى كه كارگران از ديد طواف كنندگان مخفى باشند ، استفتا كرد . آراء آنان در تأييد يا عدم لزوم آن مختلف بود . از جملهء كسانى كه آن را نيك مىشمرد ، على بن عبدالقادر طبرى بود كه رساله‌اى هم در اين باره تأليف كرد به نام « سيف الامارة على مانع الستاره » .\r\n( 2 ) . نكته‌اى كه مطرح شد آن بود كه در جريان تعمير كعبه ، پرده‌اى به دور آن كشيده شده و كار تعمير دور از چشمان مردمان انجام شود . دراين باره رساله‌اى توسط على بن عبدالقادر طبرى باعنوان شن العارة على مانعى نصب الستارة نوشته شد . نام اين كتاب در الأرج المسكي خود طبرى سيف الامارة على مانع نصب الستارة و در جاى ديگر شن الغاره على مانع نصب الستارة است . بنگريد : منائح الكرم ، ج 4 ، صص 92 - 93 و پاورقى همانجا . « ج »\r\n","page_name":" 569 ","page_number":569},
  {"content":"\r\n\r\nگفت كه بناى فعلى كعبه ، كارى است كه زمان عثمانىها صورت گرفت . مؤيد اين مطلب ، قصيده‌اى است كه احمد دحلان در اين باره از رئيس معارضان يعنى همين شيخ محمدعلى بن علان صديقى نقل كرده كه در آنجا از كعبه ياد كرده و گفته است :\r\n و من بعد ذا قد بنى البيت كله * مراد بن عثمان فشيّد رونقه « 1 » \r\nاما كسانى از مهندسان مكى كه مسؤوليت اين كار را داشتند عبارت بودند از : معلم على بن شمس الدين ، معلم محمد زين‌الدين و برادرش عبدالرحمان . پيش از شروع كار ، قاضى مكه در اين باره سندى تنظيم كرده ، كار را به آنان واگذار كرد . بعد از آن چهار مهندس ديگر هم از مهندسان مصرى به آنان پيوستند و بدين ترتيب كار را در پايان جُمادى الاولاى سال 1040 با انهدام ديوار غربى و يمانى آغاز كردند . سپس سنگ ركن يمانى را مانند سنگ‌هاى ديگر اركان به جز حجر الاسود به جاى ديگرى منتقل كردند .\r\nدر 23 جمادى الثانى جشن نهادن سنگ نخست ديوار شامى را برگزار كردند و شريف عبداللَّه خودش آن را سر جايش نهاد . سپس علما و شخصيت‌هاى ديگر و از جمله نمايندگان دولت عثمانى و مصرى از وى پيروى كردند . همان وقت خلعت‌ها و هدايا داده شد و نزديك باب السلام و باب الصفا و باب الزياده و باب ابراهيم ، ذبايحى قربانى شد و گوشت آن ميان فقرا تقسيم گرديد .\r\nكار بازسازى ، يكسره تا شعبان سال 1040 ادامه يافت و در اول رمضان ، پردهء كعبه بر آن آويخته شد . در اين وقت ، جشنى برگزار شد و هدايا و خلعت‌ها توزيع گرديد . كارهاى تكميلى از قبيل گچ‌كارى ، سنگ‌كارى ، روغن‌كارى و\r\n\r\n\r\n","description":"","footnote":"\r\n( 1 ) . اين بيت را در خلاصة الكلام كه اساساً از اين بازسازى گزارش كوتاهى داده و تفصيل را به كتب تواريخ ارجاع داده نيافتيم . اما اين بيت با ابيات ديگر را بنگريد در : حاشيه اعانة الطالبين ، السيد البكري الدمياطي ، ج 2 ، ص 312 « ج » .\r\n","page_name":" 570 ","page_number":570},
  {"content":"\r\n\r\nاصلاحات ديگر ادامه يافت تا آن كه در دوم ذى حجهء همان سال ، همهء اينها به پايان رسيد . « 1 »\r\nدر اثناى كار در نصب حجر الاسود ، حجر به چهار قسمت تقسيم شد . اين كار به شدت همه را نگران و ناراحت كرد تا آن كه چهار بخش را با مُركّبى كه آن را با عنبر و\r\n\r\n\r\n","description":"","footnote":"\r\n( 1 ) . تاريخ الكعبه ، ص 107 .\r\nبسيارى از منابع شرحى مفصل از تجديد بناى كعبه در سال‌هاى 1040 تا 1042 به دست داده‌اند ، از جمله : منائح الكرم ، ج 4 ، صص 90 - 110 . مبناى وى رسالهء الاقوال المعلمة فى وقوع الكعبة المعظمة از على بن عبدالقادر طبرى بوده است . على بن عبدالقادر طبرى هم در كتاب الأرج المسكي ، صص 143 - 148 شرحى از اين بازسازى را آورده است . باسلامه در منبعى كه مورد استفادهء مؤلف بوده ، خاتمهء آن را ذى حجهء سال 1040 نوشته است ، اما در منابع ديگر ، سال 1042 آمده كه بايد اشاره به ادامه كارهاى ترميمى پس از ايام حج سال 1040 و حتى 1041 باشد .\r\nمرحوم ميرزا زين العابدين كاشانى كه اين زمان از علماى مقيم مكه بود و در سال بعد يعنى سال 1041 در مكه به شهادت رسيد ، در كار بازسازى كعبه نقش داشت . وى در اين باره رساله‌اى با نام مفرحة الأنام فى تأسيس بيت اللَّه الحرام نگاشت كه ما متن آن را در ميراث اسلامى ايران دفتر نخست ، چاپ كرديم . وى در جايى از آن گويد : و حكايت اساس شريف چنان است كه روز سه‌شنبه سيوم جمادى الثانى سنهء 1040 شروع در فرود آوردن بقيّهء خانهء مبارك شد . اين ضعيف با فَعَله ، به‌كار كردن مشغول شد - واللَّه يعلم المفسد من المصلح - و جميع فَعَله به امر الهى با آن دو شخصى كه از جانب سلطان روم ، يكى را وكيل و يكى مباشر كرده ، فرستاده بودند ، مريد و معتقَد فقير شدند ؛ چنان‌كه هر چه مىگفت در باب خانه مبارك مىشنيدند تا آنكه چهار طرف خانه را فرود آوردند الّا ركن شريف حجر ؛ چنانچه يك سنگ بالاى حَجَر شريف و يك سنگ زيرين آن را گذاشتند كه تا وقتى بنّا به آنجا برسد حجر مبارك را بردارد و فقير به مباشر گفت كه « ركن شريف حجر را حفظ بايد كرد تا فَعَله پاى برو ننهند » ؛ قبول كرد و الواح خشب طلبيد ؛ به امر الهى به پنج لوح به عدد آل عبا - صلوات اللَّه عليهم - ركن شريف محفوظ شد . و اين ضعيف به يكى از مؤمنان گفت كه گويا حضرات آل عبا ، منع بر داشتن حجر مبارك خواهند كرد . آخر چنان شد ؛ چرا كه وقتى كه فقير بتوفيق اللَّه تعالى و امداد معصومين - صلوات اللَّه عليهم - اساس بيت اللَّه الحرام را گذاشت ، بسيار بر مخالفين گران آمد ؛ به جهت آنكه در وقت اساس گذاشتن به امر الهى ، كسى از ايشان حاضر نشد ؛ گويا كه حق تعالى ايشان را ىفى سلسلة ذرعها سبعون ذراعاى قيد كرده بود الّا مباشر و چند كس از بنّايين ؛ چنان كه شيخ الحرم در خفيه ، اشاره به آن جماعت كرده بوده كه اساس كعبه را فقيه رافضيان گذاشت و به گوش اين ضعيف رسيد و روزى كه بنّا به ركن حجرالاسود رسيد و خواستند حجر شريف را از جاى خود بردارند اين فقير تقيّه كرده حاضر نشد و اكتفا به اساس گذاشتن و سه ذراع از ارتفاع تمام عرض كه ناودان رحمت در اوست كرده بود . « ج »\r\n","page_name":" 571 ","page_number":571},
  {"content":"\r\n\r\nلادن مخلوط كردند ، به هم چسباندند كه براى مدت طولانى بود و دوباره از هم پاشيد .\r\nاين بار با مركبى از چسب كاج و سفيداب و صمغ و مسك آنها را به هم چسباندند كه باز براى مدت طولانى به‌هم چسبيده بود تا آن كه از هم جدا گرديد . در اين وقت آن را نزد استاد محمود دهان آوردند و او با مركّبى خاص آن قطعات را به طول كامل به‌هم متصل كرد . « 1 »\r\nسلطان مراد دستور داد تا درِ جديدى براى كعبه درست كند و درِ قديم را نزد وى بفرستد .\r\nدر سال 1073 چوبى از سقف كعبه شكست و همين امر سبب شد تا سقف را تعمير كردند . « 2 » در سال 1100 سكويى براى لبهء كعبه از روى سقف درست كردند و بعدها بار ديگر در سال 1109 سقف را تعمير كردند . در سال 1138 نيز بار ديگر كعبه را تعمير كرده و اصلاحات ديگرى در آن صورت دادند . « 3 »\r\n\r\n\r\n","description":"","footnote":"\r\n( 1 ) . تاريخ الكعبه ، ص 109 .\r\n( 2 ) . در اين سال سيلى عظيم در مكه آمد كه سبب خرابىهايى در مسجد شد و آب تا قنديل‌ها رسيد . فرداى آن روزشريف مكه و ساير مردم به تميز كردن كعبه و مسجد مشغول شدند . در اين باره سروده‌هايى هم در دست است كه تاريخ واقعه را بيان كرده است . بنگريد : منائح الكرم ، ج 4 ، صص 227 - 228 . خبر خرابى در سقف كعبه را هم كه مؤلف آورده است بنگريد همانجا ، ص 230 . « ج »\r\n( 3 ) . تاريخ الكعبه ، ص 239 .\r\nمؤلف به طور معمول تنها از اصلاحات مسجد و گه‌گاه از برخى از مدارس و رباطها ياد مىكند ، اما رسم ندارد اصلاحات مربوط به ساير مساجد متبركه را كه معمولًا منابع تاريخ مكه به آنها هم پرداخته‌اند ، بيان كند . در حالى كه اين موارد هم جزو تاريخ مكه است . براى نمونه تجديد بناى مولد النبى صلى الله عليه و آله توسط سلطان سليمان عثمانى در سال 935 كه در منائح الكرم ، ( ج 3 ، ص 264 ) آمده است . در همان منبع ، ( ص 506 ) از تجديد بناى مولد النبى در زمان سلطان محمد بن مراد سخن رفته است . در سال 1009 روى مولد النبى صلى الله عليه و آله مناره‌اى هم ساخته شده است ( الأرج المسكي ، ص 180 ) نظاير اين موارد در همين كتاب و مآخذ ديگر فراوان است . قبهء روى قبر حضرت خديجه عليها السلام هم در سال 950 توسط امير محمد بن سليمان چركسى صورت گرفت . تا پيش از آن تنها يك صندوق چوبين روى قبر بود . ( همان ، ج 3 ، صص 307 - 308 ) . اين قبه بعدها در سال 1218 در دورهء اول حكومت سعودىها در مكه تخريب شد . با رفتن آنان بار ديگر آن را ساختند ، اما پس از تسلط مجدد وهابيان به طور كلى ويران شد . « ج »\r\n","page_name":" 572 ","page_number":572},
  {"content":"\r\n\r\n\r\nپردهء كعبه\r\nارسال پرده براى داخل كعبه « 1 » و نيز حجرهء شريفهء حضرت رسول صلى الله عليه و آله خاص دولت عثمانى بود ، اما پردهء بيرونى كعبه از مصر و از درآمد موقوفاتى بود كه در مصر قرار داشت . زمانى كه سلطان سليمان عثمانى دريافت كه موقوفاتى كه صالح اسماعيل از سلاطين چركس براى تهيهء پرده معين كرده است كفايت مخارج آن را نمىكند ، دستور داد تا ده قريهء ديگر هم براى اين كار خريدارى و براى تأمين مخارج و هزينه‌هاى پرده وقف شود . « 2 » در تمام دورهء اول عثمانى اين درآمد صرف همين كار مىشد تا آن كه محمدعلى پاشا آن اوقاف را تعطيل كرده ، مقرر شد تا درآمد آنها به خزانهء حكومتى واريز شده ، هزينهء پردهء كعبه هم از خزانه حكومت پرداخت شود . در اين باره توضيحاتى خواهد آمد .\r\nاستاد يوسف احمد ، مفتش آثار عربى ، در كتاب المحمل و الحج اسامى روستاهايى را كه سلطان سليم وقف كرده است نام برده و سپس مىنويسد : « 3 » اميدوارم دوستم ، مورّخِ محقق محمود رمزى بيك ، مفتّش سابق ماليه ، دربارهء اسامى ده روستاى وقف شده تحقيق كند . « 4 » و اين كه آيا آنها يا برخى از آنها موجود است يا نه ؟ و نيز اين كه اسامى آنها تغيير كرده است يا نه ؟ و حاصل كار خود را در اختيار من بگذارد كه در آن صورت من و همهء مسلمانان از او سپاس‌گزار و دعاگو خواهيم بود . اما اسامى اين روستاها :\r\n1 . بيسوس : قريه‌اى كه نام فعلى آن باسوس در مركز قليوب و شهر قليوبيه است .\r\n2 . ابو الغيب : به نام ابو الغيظ در همان شهر معروف است .\r\n3 . حوض بقمص : نام فعلى آن حوض بقيس در اراضى ناحيهء مرصفا در مركز بنها و\r\n\r\n\r\n","description":"","footnote":"\r\n( 1 ) . آخرين پردهء داخلى كه عثمانىها فرستادند پرده‌اى بود كه سلطان عبدالعزيز بن سلطان محمود عثمانى در سال 1227 فرستاد .\r\n( 2 ) . الإعلام بأعلام البيت الحرام ، ص 234 . در آنجا قطبى شرحى از قول مصطفى چلبى زاده بن مسيح زاده از كاتبان‌ديوان مصر كه به مكه آمده بوده ، در باره اين روستاها نقل كرده است . « ج »\r\n( 3 ) . كتاب المحمل و الحج ، ج 1 ، ص 257 ؛ وى اين كتاب را پس از اداى حج در سال 1355 نوشت .\r\n( 4 ) . اينها وقف سلطان سليمان است كه وى نص آن وقفنامه را با تاريخ 947 در كتابش آورده است .\r\n","page_name":" 573 ","page_number":573},
  {"content":"\r\n\r\nاز توابع قليوبيه است .\r\n4 . سلكه : در حال حاضر يكى از قراى مركز المنصوره تحت ادارهء دقهليه است .\r\n5 . سرو بجنجه : درست آن سربججه نام قريه‌اى است كه در حال حاضر سرو ناميده شده و در مركز فارسكور تحت ادارهء دقهليه است .\r\n6 . قريش الحجر : قريه‌اى است كه اكنون به نام اويش الحجر در مركز منصوره و تحت ادارهء دقهليه است .\r\n7 . منايل و كرم رحان : در حال حاضر به اسم منايل در مركز شبين القناصر و تحت ادارهء قليوبيه است .\r\n8 . بجام : در حال حاضر يكى از قراى مأموريه در اطراف مصر ( قاهره ) است .\r\n9 . منية النصارى : قريه‌اى است كه در حال حاضر به اسم منية النصر در مركز دكرنس تحت ادارهء دقهليه است .\r\n10 . بطاليا : تحقيق در باره اين نام ، در اسامى قديم و جديد روستاها ، نتيجه‌اى نداد .\r\nتنها نام نزديك به آن روستاى طماليا ، يكى از روستاهاى مركز اشمون با مديريت منوفيه است . چنان كه يك نام قديمى از روستايى به نام تالى در ولايت غربيه است كه موقعيت آن را نيافتم . به هر روى اين دو قريه ، ربطى به قريهء بطاليا كه مربوط به حج بوده است ندارد ، زيرا آن روستا در ولايت شرقيه بوده است .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nمكه در روزگار سعودى اول\r\nبحث ما با شريف غالب كه در پايان دورهء اول عثمانى در مكه امارت را به دست آورد ، تمام شد . گذشت كه او اجازهء حج به اهالى نجد نداد و با آنان وارد جنگ شد . در اينجا به بيان فعاليت محمد بن عبدالوهاب خواهيم پرداخت كه دعوتش سراسر منطقهء نجد را فرا گرفت و در شهر دِرعيّه ، بهترين حمايت را به دست آورد .\r\nنياز به توضيح نيست كه كار محمد بن عبدالوهاب در نيمهء قرن دوازدهم هجرى آشكار شد و چندى نگذشت كه دعوت وى شهرت يافت و جدّ خاندان سعودى در درعيه به حمايت از وى برخاست . مدتى بعد اقبال به سوى او گسترده شد و پيروانش از ميان اعراب فراوان گشت و بر قدرت او و اصحابش از آل سعود افزوده شد . « 1 » اخبار اين دعوت ، در روزگار شريف مسعود بن سعيد بن زيد به مكه رسيد و از آنجا خبر آن به نقاط مختلف جهان اسلام انتقال يافت . شمارى از علما به مبارزه با آن برخاستند ، « 2 » چرا كه\r\n\r\n\r\n","description":"","footnote":"\r\n( 1 ) . محمد بن عبدالوهاب در شهر العينيه در شمال غربى رياض در سال 1115 به دنيا آمد . دروس اوليه را در شهر خودخواهند و سپس در پى دانش فقه و حديث و لغت سفر كرد . سپس به نجد بازگشت و شروع به مبارزه با آنچه آنها را بدعت و خرافه مىخواند ، شد . هم‌وطنان او بر وى شوريده و او را در سال 1157 اخراج كردند . وى به درعيه پايگاه آل سعود آمد و آنان به حمايت از وى پرداختند .\r\n( 2 ) . كهن‌ترين نقدى كه بر انديشه‌هاى محمد بن عبدالوهاب نوشته شده است ، الصواعق الالهيه از برادر اوست . به جزآن ، زمانى پس از درگذشت محمد بن عبدالوهاب در سال 1206 ، امير نجد ، سعود بن عبدالعزيز كه ميان سال‌هاى 1218 - 1219 ق امارت كرد ، نامهء دعوت به مناطق مختلف و از جمله عراق و به آيت اللَّه شيخ جعفر كاشف الغطاء فرستاد و اصول و مبانى وهابيت را براى وى نوشت . كاشف الغطاء هم رساله‌اى با عنوان منهج الرشاد در پاسخ آن نوشت كه پس از رديهء برادر محمد بن عبدالوهاب ، كهن‌ترين نقد بر انديشه‌هاى وهابى است . « ج »\r\n","page_name":" 575 ","page_number":575},
  {"content":"\r\n\r\nآن را افكار جديدى بر خلاف افكار گذشته كه با آنها آشنا بودند ، مىديدند . افكار محمد بن عبدالوهاب ، با بسيارى از آداب و عادات پيشين كه رنگ و لعاب دينى داشت ، ناسازگار بود ، افكارى كه مشايخ ، نسلى پس از نسل آنها را تأييد كرده و بسان بدعت‌هاى خوب آنها را پذيرفته بودند . كسانى هم از روى سادگى و صفا آنها را از جملهء اعمال صالح مىدانستند ، اما محمد بن عبدالوهاب ، آن را اعمال نادرست مىشمرد و بر اين باور بود كه هرچه را كه سلف نپذيرفته‌اند ، نادرست است . مخالفت علما با اين افكار بر اين پايه بود كه هر بدعتى نپذيرفتنى نيست ، بلكه بدعت اگر حسنه باشد ، مىتوان آن را قبول كرد . « 1 » بدين ترتيب اختلاف بالا گرفت . رجال سياسى هوادار سياست عثمانى از مخالفانِ محمد بن عبدالوهاب حمايت مىكردند تا با گروه علما همراهى كرده باشند و طبعاً از حمايت علما و ميليون‌ها مسلمان پيرو آنان ، در صفوف خويش بهره‌مند باشند ، مسلمانانى كه اين آداب و عادات را از گذشتگان به ارث برده بودند . طبعاً تلاش رجال سياسى هم اين بود تا از اتحاد قبايل عرب و اجتماع آنان در اطراف دعوت محمد بن عبدالوهاب جلوگيرى كنند .\r\nبدين ترتيب دشمنى ميان دو گروه به مرحلهء حادى رسيد . پيروان روش علما بر اين باور بودند كه محمد بن عبدالوهاب در انكار آنچه كه مألوف و مقبول و مجاز نزد مشايخ بوده و به سبب باورهايشان ، آنان را به شرك متهم مىكند ، بر خطاست . در اين سوى محمد بن عبدالوهاب هم از اين كه آشكارا آنان را رد كند ، و با تمام آنچه از انواع كارهايى كه با آن خو گرفته‌اند از در مخالفت درآيد ، خوددار نبود . او هر نوع فكرى را كه سلف به آن باور نداشتند رد مىكرد و به رد انواع و اقسام شرك [ بر اساس تعريف خودش\r\n\r\n\r\n","description":"","footnote":"\r\n( 1 ) . اين باور خليفهء دوم بود كه در باره نماز تراويح گفت : نعمت البدعة . بنگريد : شرح سنن النسائى ، از جلال الدين‌سيوطى ، ج 3 ، ص 189 .\r\n","page_name":" 576 ","page_number":576},
  {"content":"\r\n\r\nاز آن 
  ] كه ميان مسلمانان رواج داشت ، آشكارا مىپرداخت . بنابراين شگفت نبود كه اين دعوت ، فرياد و اعتراض و سروصداى همه را به آسمان برد .\r\nپيروان شيخ بر آن بودند تا گروهى از آنان براى حج به مكه بيايند . اين افراد به سراغ شريف مسعود رفتند ، اما او اجازهء ورود ايشان را به مكه نداد . باز آنان شمارى از علماى خود را به مكه فرستادند تا با علماى مكه مناظره كنند ، اما اين هم به جايى نرسيد .\r\nبعد از شريف مسعود ، كسانى را نزد شريف مساعد فرستادند كه او نيز با آمدنشان به حج موافقت نكرد . « 1 » باز به سراغ احمد بن سعيد فرستادند ، او هم نپذيرفت . ابن بشر در كتاب عنوان المجد فى تاريخ نجد مىنويسد : « 2 » احمد بن سعيد با سعودىهاى نجد به مكاتبه پرداخت . شيخ محمد بن عبدالوهاب در سال 1185 به وى نامه نوشت و هدايايى فرستاد . احمد بن سعيد از او خواست يكى از علماى خود را براى مناظره به مكه بفرستد ؛ او هم عبدالعزيز بن عبداللَّه بن حصين را فرستاد . هدف از اين كار مناظره بود ، اما ابن بشر اشاره‌اى به اين مناظره و اين كه چه نتايجى داشته ، نكرده است . بسا به نتيجه‌اى روشن نرسيده باشد . بعد از آن به سراغ شريف سرور فرستاده ، اجازهء حج خواستند . او شرط كرد كه از آنها ماليات بگيرد ، اما آنان نپذيرفتند . سپس شريف غالب به امارت رسيد كه باز نزد او آمدند و وى به تهديد آنان پرداخت و پس از آن سپاهى را در سال 1205 به سوى آنان روانه كرد .\r\nعثمان بن بشر مىنويسد : فرماندهى اين سپاه با برادر شريف ، عبدالعزيز بن مساعد بود كه شمارى از اشراف و گروهى فراوان از اعراب همراه وى بودند ، چنان كه بيست توپ به همراه داشتند . غيبت اين سپاه ، طولانى شد و غالب تلاش كرد تا سپاه ديگرى را در حمايت از آن اعزام كند . به همين جهت گروهى از اعراب قبايل را فراهم آورد و خودش در 23 شعبان 1205 روانه شد . در راه به برادرش پيوست و پس از آن كه به برخى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . عنوان المجد ، ج 1 ، ص 58 .\r\n","page_name":" 577 ","page_number":577},
  {"content":"\r\n\r\nعمليات نظامى دست زدند ، آمادهء بازگشت به مكه شدند ، چرا كه موسم حج نزديك بود .\r\nاين سپاه در اواخر ذى قعدهء همان سال به مكه بازگشت . « 1 »\r\nدر اين وقت اخبارى به غالب مىرسيد كه برخى از قبايل در مناطق تربه ، رنيه و بيشه به وهابىها پيوسته‌اند . « 2 » وىباز سپاهى را به فرماندهى برادرش عبدالعزيز براى نبرد با آنان روانه كرد . اين سپاه در ربيع‌الثانى 1206 از مكه‌خارج شد و به مناطق نامبرده رسيد .\r\nدر آنجا قبايل را به اطاعت درآورد و عبدالعزيز مدت زمانى در بيشه ماند و سپس به مكه بازگشت . « 3 »\r\n\r\nدرگذشت محمد بن عبدالوهاب\r\nدر سال 1206 محمد بن عبدالوهاب در نجد مرد و اين پس از آن بود كه صدها هزار نفر در مناطق مختلف ، به وهابيت پيوسته بودند . « 4 » ابن بشر در سال 1208 مىنويسد :\r\nحاكم شقرا با اهل وشم به حجاز آمد و در برخى از بلاد عتيبه اقامت كرده ، شمار زيادى از شتران آنان را به غنيمت گرفت . « 5 » در همان سال ، سعود با سپاه فراوانى به حجاز آمد و يك بار ديگر هم بر عتيبه و مطير هجوم برده ، غنايم فراوان گرفت . در همان سال ، شريف غالب سپاهيانى را فرستاد كه دو طرف در نَجدَين ، بر سر آبى به نام جمانيه در منطقهء نجد بالا با يكديگر درگير شدند . ميان آنان نبرد سنگينى روى داد ، به طورى كه عدهء زيادى از دو طرف كشته شدند . « 6 »\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 86 .\r\n( 2 ) . اينها سه وادى هستند كه از سراة ميان طائف و ابها سرچشمه گرفته و در جايى به نام القرشه در نزديكى عرق سبيع ( رمل بنى عبداللَّه ) به هم مىرسند و مجموعاً الواديان ناميده مىشوند . تمامى ساكنان آن از بيع و بقوم و شهران هستند ( عاتق ) .\r\n( 3 ) . تحصيل المرام ، شيخ محمد الصباغ ، خطى .\r\n( 4 ) . عنوان المجد ، ج 1 ، ص 89 .\r\n( 5 ) . همان .\r\n( 6 ) . تحصيل المرام ، خطى .\r\n","page_name":" 578 ","page_number":578},
  {"content":"\r\n\r\n\r\nترس از فرانسوى ها\r\nدر سال 1213 خبر رسيد كه سپاه فرانسوىها به مصر يورش برده و آنجا را به اشغال خود درآورده است . در اين وقت ، فرمانى از دربار عثمانى رسيد كه همگى بايد براى مبارزهء با فرانسويان آماده شوند ، چرا كه تصور مىشد آنان قصد حملهء به حرمين را دارند .\r\nشريف غالب نيز به اهالى مكه و مجاوران دستور داد تا به آموزش اسلحه بپردازند و براى اين كار ميدانى را در جرول درست كرد كه گروه عظيمى براى آموزش سلاح به آنجا مىرفتند . وى همچنين دستور داد تا ديوار شهر جدّه را استوار و تقويت كنند تا بتواند برابر حملهء احتمالى مقاومت كند . اما فرانسوىها در انديشهء حمله به حرمين نبودند . « 1 »\r\n\r\nصلح ميان غالب و سعودىها\r\nبه نظر مىرسد كه شريف غالب پس از ماجراى نبردى كه در نجد پيش آمد ، در فكر مصالحه با همسايگانش افتاده ، خواست تا حدود مرزى ميان خود و آنان را تعيين نمايد . اين كار نياز به اتفاق‌نامه‌هايى داشت كه ضمن آن حدود هر قبيله معلوم گردد و فاصلهء ميان آنان روشن شود . به همين جهت ، كسى را نزد عبدالعزيز بن سعود فرستاد و او هم موافقت خود را اعلام كرد .\r\nاين مكاتبات ادامه يافت و نمايندگان دو طرف جمع شده حدود مرزى ميان دو دولت را معين كردند و از هر دو طرف ، نمايندگانى در دِرعيه « 2 » و مكه اقامت كردند . در اين مصالحه گفته شده بود كه نمىبايست از حج‌گزارى نجدىها ممانعت به عمل آيد و بايد با آنان رفتار مناسبى صورت گيرد . بدين ترتيب حجاج نجدى در سال 1213 به حج آمدند ، در حالى كه رهبرى آنها را شمارى از علماى بزرگ از خاندان آل شيخ بر عهده\r\n\r\n\r\n","description":"","footnote":"\r\n( 1 ) . خلاصة الكلام ، ص 263 .\r\n( 2 ) . مركز آل سعود در حال حاضر 11 كيلومترى شمال غرب رياض است و اما اكنون رياض چندان توسعه يافته كه‌نزديك است به آن وصل شود ؛ با اين حال ، درعيه همچنان يك شهر مستقل است . ( عاتق ) .\r\n","page_name":" 579 ","page_number":579},
  {"content":"\r\n\r\nداشتند .\r\n\r\nمكاتبهء ناپلئون بناپارت با غالب\r\nبا استقرار فرانسوىها در مصر ، ناپلئون نامه‌اى به شريف غالب در بارهء برقرارى روابط نوشت و او را در صورت قطع آنها ، تهديد كرد . شريف غالب در پاسخ وى پس از بيان مقدمات و احترامات كه با عبارات عربىِ ادبى بيان شده ، « 1 » با اشاره به رسيدن نامهء او و محتواى آن و مطالبى كه او در بارهء تجارت با مصر و قواعد آن نوشته اشاره بدان كرد كه شما سه نامه براى ما فرستاده‌ايد كه به سه نفر بدهيم يكى براى پسر حيدر تيپو سلطان ، ديگرى براى امام مسقط و سومى براى وكيل آنان در مخا . « 2 » اين نامه‌ها به دست ما رسيده و به آنان مىرسانيم و به زودى جواب آن براى شما خواهد آمد . شريف تأكيد كرد كه تجار ما در بنادر مختلف ، به خاطر شنيدن شايعات فراوان ، نسبت به اموال خود سخت مضطرب هستند ، اما اكنون كه نامهء اعتمادآميز شما رسيد ، ما همهء تجار را مطمئن كرده و بر اساس آنچه گفته‌ايد آنان را نسبت به اموالشان تضمين مىدهيم . وى سپس از ارسال پنج كشتى از اموال تجار به وى خبر داده ، افزود : خواستهء ما آن است كه وقت رسيدن آنها به سوئز شما سپاهى را براى محافظت از آنان بفرستيد تا همراه آنان باشند تا آنان اجناس خويش را به فروش برسانند . همين طور از آنان مراقبت كنند تا آنان پولى را كه به دست مىآوردند همراه به خود به كشتىها بياورند ، چرا كه در راه خطر وجود دارد . اصرار ما به خاطر شايعاتى است كه در اين باره وجود دارد و سبب هراس تجار شده است . در ميان ما و شما اعراب هستند و اگر تجار ببينند كه اموال و جان آنان مصون از خطرات است بعد از اين مرتب به مصر رفت و آمد خواهند كرد . شريف آرزو كرد كه به همت ما راه‌هاى تجارت مفتوح بماند و در امنيت كامل باشد . در آن صورت ، واردات از حجاز به مصر ، به خصوص پس از ثابت شدن صداقت شما بيشتر خواهد شد . در حال حاضر ، خواستهء ما اين است تا مراقب كشتىهاى ما كه نام ما روى آنها نوشته شده باشيد و به كارمندان ما توجه داشته باشيد .\r\n\r\n\r\n","description":"","footnote":"\r\n( 1 ) . متن نامه در متن عربى كتاب آمده است .\r\n( 2 ) . بندرى در جنوب الحديده . در حال حاضر بعد از صنعاء ، عدن و الحديده ، چهارمين شهر بزرگ يمن است .\r\n","page_name":" 580 ","page_number":580},
  {"content":"\r\n\r\nشريف افزود : شما مىدانيد كه ما درآمدها و حقوق موظفى در مصر به صورت پول نقد داريم . فهرست آن‌ها بر اساس آنچه در ديوان عالى مصر بوده و همراه با كاروان حج و كاتب صرّه براى ما ارسال مىشده است ، اينهاست : ( واحد پول قرش ) :\r\nاز صرّه رومى : 540000\r\nقيمت سرس و شطرات : 170917\r\nوظيفهء بنى حسين و بنىتراب : 48717\r\nبراى اشراف بنى تراب در دفتر متقاعد : 19512\r\nاز وقف دشيشهء كبرى : 125325\r\nاز وقف محمديه ، ثلث در دفتر متقاعد : 83333\r\nحواله كاتب حرم مكه از اربطه : 175811\r\nصرّهء شريف مكه ، انعام دولت عليه : 1000000\r\nاز آن براى دواوين : 2163679\r\nاز وقف جامكيه كه امين الحاج دواوين مىدهد : 508500\r\nاز آنها ريال فرانسه : 5650\r\nتاريخ اين نامه 18 ذى قعده سال 1213 است .\r\nعنوان اين نامه اين عبارت است : عين أعيانه وعمدة أخدانه بونابارته أمير الجمهور الفرنساوي بمصر القاهرة حالا\r\nامضاء چنين است : عبده غالب بن مساعد سنة 1213\r\nدر بالاى نامه آمده : إسنادي إلى اللَّه .\r\nدر پايين آن آمده : اعتمادي على اللَّه .\r\nدر يك طرف آن آمده : مرادي رضا اللَّه .\r\nدر طرف ديگر آمده : اعتقادي فى اللَّه .\r\nمتن كامل نامه در كتاب إفادة الأنام شيخ عبداللَّه غازى آمده است .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nروابط ميان نجد و غالب\r\nسعودىها در سال 1214 و 1215 با جمعيت زيادى به حج آمدند ، در حالى كه رياست آنان با سعود بن عبدالعزيز بود . سعود براى شريف غالب هدايايى مانند اسب و شتر مىداد چنان كه شريف هم ، هدايايى به او مىداد . سعود تا پيش از وقوف ، به مكه وارد نشد و با سپاهش در عرفه فرود آمد . « 1 »\r\nدر روزهاى منى به سال 1215 نزديك بود برخوردهايى ميان پيروان غالب و برخى از سعودىها پيش آيد ، جز آن كه شريف غالب ، پيش از آن كه كار بالا بگيرد ، مانع از آن شد ؛ چنان كه برخى از مشايخ سعودى هم در اين باره كمك كردند .\r\nغالب همهء احتياطات لازم را انجام داد و در بالاى كوه‌هايى كه در ورودى مكه بود ، برج‌هايى بنا كرد ، در حالى كه در تمام ورودىها ، قلعه‌هايى مملو از پيروانش از قبايل ايجاد كرده بود . « 2 »\r\nكار صلح ميان آنان براى مدت زمان طولانى دوام نياورد ، چرا كه وهابيت توانست در ميان برخى از قبايل جنوب حجاز نفوذ كند و عده‌اى قبايل حجاز را كه در رأس آنها شيخ محايل سعدى بن شار و شيخ بارق احمد بن زاهر بود به خود جذب نمايد . شريف غالب از اين بابت خشمگين شد و وزيرش در قنفذه را مأمور كرد تا بر سر آنان يورش برد . در اين حمله ، با فرماندهى وزير قنفذه ، قبايل شكست خورده و عدهء زيادى كشته شدند . « 3 »\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 266 . بايد اشاره كنيم كه خلاصة الكلام دو چاپ دارد . يكى مستقل و ديگرى در حاشيه كتاب الفتوحات الإسلاميه بندهء مؤلف . در اين چاپ از نسخهء چاپى مستقل آن استفاده كردم ، اما در مرور دوباره نسخهء مستقل را نيافتم و به اجبار در اين مورد به نسخه‌اى كه در حاشيه الفتوحات الاسلاميه است ارجاع دادم . هر كجا از اين نسخه استفاده كرده‌ام ، اشاره مىكنم : حاشيه الفتوحات الإسلاميه .\r\n( 2 ) . همان .\r\n( 3 ) . دولت سعودى نجد در اين مقطع تاريخى ، به جز مسائلى كه با مكه داشت ، توانسته بود بسيارى از نقاط جزيرة العرب را تحت سيطرهء خود در آورد و به جنوب عراق هم تجاوز كند . در شمار اين حملات ، حملات و شبيخون‌هايى بود كه وهابيان به نجف و كربلا داشتند و چندين بار اين دو شهر را مورد حمله قرار دادند . در اوائل محرم سال 1216 به كربلا نفوذ كرده و بيش از پنج هزار نفر از زائران و اهالى كربلا را كشتند كه در اسناد زيادى از عثمانى و شيعى و قاجارى به آن تصريح شده است . آنان به نجف حملات بيشترى داشتند كه به دليل استحكام برج و باروى نجف ، كمتر موفق به تصرّف آن شدند . در تمام اين مدت ، مردم و علما ، گاه براى ماه‌ها به نگهبانى از برج و باروى شهر مشغول بودند . شرحى از اين وقايع و منابع آن را بنگريد در : روابط ايران با حكومت مستقل نجد ، حسين مدرسى طباطبايى ، مجلهء بررسىهاى تاريخى ، سال يازدهم ، شمارهء 4 ، صص 105 - 109 . « ج »\r\n","page_name":" 582 ","page_number":582},
  {"content":"\r\n\r\nاندكى بعد دريافت كه آنان دوباره به وهابيت روى آورده‌اند ؛ از اين رو جنگ با آنان را در سال 1218 از سر گرفت . بعد از آنان ، غالب با قبايل ديگرى از بنى كنانه و ديگران از اهالى حلى در جنوب حجاز در رمضان همان سال جنگيد . وى توانست به كمك سپاه خود ، گوسفندان و گاوان و اموال آنان را تصرّف كند . حتى برخى از فرزندان آنان را اسير كرده ، در مكه به عنوان برده فروختند ، « 1 » چرا كه معتقد بودند كه آنان از دين خارج شده‌اند .\r\nشورش قبايل جنوب و جنوب شرقى مكه بر ضد غالب ادامه يافت و در اين طرف ، غالب هم سپاهيانى را براى سركوب آنان مىفرستاد ، به طورى كه موارد نبرد به سى مورد رسيد . « 2 »\r\nشريف غالب ، همسايهء خود سعود بن عبدالعزيز را در اين باره متهم مىكرد . سعود در سال 1217 نامه‌اى به شريف نوشت و گفت كه اين شورش‌ها ارتباطى با او ندارد ، اما غالب قانع نشد و بدين ترتيب دوباره دشمنى ميان آنان بالا گرفت تا به جنگ رسيد . « 3 »\r\nبه دنبال اين اختلاف ، دو طرف در جايى به نام عبيلاء ، « 4 » محلى ميان طائف و تربه ، پيش از رمضان سال 1217 به جنگ با يكديگر پرداختند . نجدىها ابتدا عقب نشينى كردند اما دوباره بازگشتند و پيروز شدند .\r\nفرماندهى نجدىها در اختيار وزير شريف غالب و داماد او عثمان المضائفى بود كه\r\n\r\n\r\n","description":"","footnote":"\r\n( 1 ) . خلاصة الكلام ( در حاشيه الفتوحات ) ، ج 2 ، ص 258 .\r\n( 2 ) . همان ، ج 2 ، ص 269 .\r\n( 3 ) . همان ، ج 2 ، ص 271 .\r\n( 4 ) . قريه‌اى متعلق به قبيلهء عدوان از قراى تابعهء طائف .\r\n","page_name":" 583 ","page_number":583},
  {"content":"\r\n\r\nبه دنبال اختلافى كه با شريف پيدا كرد به سعودىها پيوست و مدتى بعد هم فرماندهى سپاه آنان را در العبيلاء بر عهده گرفت . « 1 »\r\nاحمد زينى دحلان مىنويسد كه عثمان مضائفى از سوى شريف غالب نزد سعود رفت تا نامه‌هاى وى را دربارهء علت نقض صلح به او برساند . زمانى كه عثمان برابر سعود قرار گرفت ، از وى اظهار اطاعت كرد و پذيرفت مكه را براى او فتح كند . سعود او را به حكومت طائف گماشت و دست او را باز گذاشت . زمانى كه او خواست همراه جماعت خود به مكه باز گردد ، در قريه عبيلاء به تنهايى جدا شد و هدفش مبارزهء با غالب بود . وى از ميان قبايل مجاور براى اين مبارزه به گردآورى نيرو پرداخت . « 2 »\r\nدر رمضان ، عثمان مضائفى را به سوى پادگان نظامى طائف فرستاد در حالى كه عبدالمعين برادر شريف غالب بر آنجا حكومت داشت . عبدالمعين كه خطر را درك كرد ، از برخى از قبايل استمداد كرد تا برابر هجوم وهابىها بايستد .\r\nدر اين وقت ، غالب در مكه دست به فعاليت زده ، شروع به گردآورى نيرو براى حمايت از برادرش در طائف كرد . اين دو با سپاه خود عازم عبيلاء شده ، به محاصرهء عثمان مضائفى با سپاه نجدىاش كه در جايى متحصن شده بودند ، پرداخت . سپاه مكه ، با داشتن توپخانه نتوانستند او را به تسليم وادارند . آن دو تا اوّل شوال سال 1217 در آنجا ماندند ، سپس او را رها كرده رفتند . آنان دو بار ديگر بازگشتند ، اما باز هم نتوانستند كارى از پيش ببرند و در نهايت به طائف مراجعت كردند .\r\nدر اين وقت ، سپاه شريف غالب در طائف محصور شده ، بسيارى از نيروهاى قبايل از اطرافش پراكنده شدند و كار او دشوار شد . وى شنيد كه برخى از نجدىها به مكه حمله كرده‌اند . به همين جهت طائف را رها كرده ، به مكه رفت تا سپاهش از آن شهر دفاع كند .\r\nوى پول زيادى ميان اعراب توزيع كرد تا آنان را به دفاع تحريض كند . مقدار پولى كه به\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 122 .\r\n( 2 ) . خلاصة الكلام ، ص 272 . فرزندان مضايفى را در حال حاضر به « مضايفيه » مىشناسند و شاخه‌اى از قبيلهء عدوان در شرق طائفند ( عاتق ) .\r\n","page_name":" 584 ","page_number":584},
  {"content":"\r\n\r\nهر كسى داده مىشد ده مشاخص « 1 » بود كه پس از پرداخت آن به سوى مكه حركت كرد .\r\nخروج وى از طائف ، سبب تضعيف نيرو و قوت معنوى شهر شد و برخى از كسانى كه مراقب ديوارهاى قلعه بودند محل خدمت را ترك كردند . در نتيجه سعودىها به ديوار حمله و آن را تخريب كرده و طائف را پس از يك كشتار بىمانند در ذى قعده سال 1217 اشغال كردند . « 2 »\r\nابن بشر در تاريخ خود با عنوان عنوان المجد « 3 » گويد : عثمان با سپاهيان همراهش وارد طائف شده ، آنجا را بدون جنگ فتح كردند . سپس از مردم موجود در بازار و خانه‌ها حدود دويست نفر را كشتند و از اموال و اثاث موجود در شهر و نيز سلاح و پارچه و جواهرات و اجناس با ارزش به مقدار لايُعدّ و لايُحْصى برداشتند . سپس عثمان ادارهء شهر را در اختيار گرفت و تمامى نواحى و بوادى تسليم وى شدند . وى خمس غنائم را جمع كرده ، براى عبدالعزيز فرستاد و او هم عثمان را به حكومت طائف نصب نمود و امير آن شهر و حجاز كرد . زينى دحلان گويد : كشتار در طائف چندان گسترده بود كه صغير و كبير را در بر گرفت و جز اندكى ، كسى از آن نجات نيافت . « 4 »\r\nپس از آن خبر رسيد كه سپاه سعود بن عبدالعزيز به سمت طائف آمده است . در آنجا ، سپاه عثمان مضائفى هم به او پيوست و همهء سپاه تا سه مرحله‌اى مكه آمدند و در آنجا در لشكرگاه‌هاى احداثى خود ماندند تا حجاج مناسك حج خويش را تمام كنند . ابن بشر گويد : آنان در عقيق در نزديكى ريعان « 5 » لشكرگاه زدند . در اين وقت مكه پر از حجاجى بود كه آن سال فراوان به حج آمده بودند . مردم با ترس مهاجمان در مكه و عرفه شب را به صبح رساندند ، در حالى كه مهاجمان همچنان در لشكرگاه خود بودند تا حج به پايان رسيد . با تمام شدن حج ، غالب به امير الحاج شامى و مصرى پيشنهاد كرد تا او را در\r\n\r\n\r\n","description":"","footnote":"\r\n( 1 ) . دينارهاى با نقش و شكل . سكه‌هاى منقوش .\r\n( 2 ) . خلاصة الكلام ، ج 2 ، ص 276 ( حاشيه الفتوحات ) .\r\n( 3 ) . عنوان المجد ، ج 1 ، ص 122 .\r\n( 4 ) . خلاصة الكلام ، ص 274 .\r\n( 5 ) . عنوان المجد ، ج 1 ، ص 122 ؛ اينجا را عقيق عشيره مىنامند ، و اين از جملهء عقيق‌هاى فراوان حجاز است .\r\n","page_name":" 585 ","page_number":585},
  {"content":"\r\n\r\nقبال مهاجمان مساعدت كنند ، اما آنان نپذيرفتند و مكه را با سپاه خود ترك كردند . صنجق جده هم سپاهش را برداشته به جده رفت و غالب در مكه تنها ماند . غالب دريافت كه طاقت مقاومت ندارد ، به همين جهت عازم جده شده و مكه را در اختيار برادرش عبدالمعين گذاشته خودش آنجا ترك كرد . « 1 »\r\nزمانى كه عبدالمعين كار مكه را در دست گرفت ، به سعود نامه نوشته ، اطاعت خود را اعلام كرد ، مشروط بر آن كه او را بر حكومت مكه باقى بگذارد . سپس گروهى از علماى مكه به نمايندگى از وى براى شفاعت نزد سعود رفتند كه عبارت بودند از : شيخ محمد طاهر سنبل ، شيخ عبدالحفيظ العجيمى ، سيد محمد بن محسن العطاس ، سيد محمد مير غنى . همهء اينها در وادى السيل « 2 » ميان طائف و مكه نزد سعود رفتند . او هم امان نامه‌اى به آنان سپرده ، با باقى ماندن عبدالمعين بر مكه موافقت كرد .\r\nمتن امان نامه چنين بود :\r\nبسم اللَّه الرحمن الرحيم . از سعود بن عبدالعزيز به تمامى اهل مكه ، علما ، آغاوات و قاضى سلطان . السلام على من اتّبع الهدى . « 3 »\r\nاما بعد : شما جيران اللَّه و ساكن حرم امن او هستيد ، ما شما را به سوى دين خدا و رسول او دعوت مىكنيم : ى  قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ  ( آل عمران : 64 ) . شما در برابر خدا و امير المسلمين سعود بن عبدالعزيز و اميرتان عبدالمعين بن مساعد هستيد . فرمان او را بشنويد و اطاعتش كنيد در آنجا خدا را اطاعت مىكنيد . و السلام . « 4 »\r\nبا رسيدن اين هيئت به مكه در هفتم محرم سال 1217 ، حسين مفتى مالكىها روى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . السيل الكبير ، شهرى در هشتاد كيلومترى مسير مكه به طائف و در كنار وادى قرن است و به قرن المنازل كه يكى ازميقات‌هاست ، مشهور است . ( عاتق ) .\r\n( 3 ) . به‌كار بردن تعبير ىوالسلام على من اتبع الهدىى شاهدى است بر اين كه وهابىها ، ديگران را كافر مىدانستند .\r\n( 4 ) . همان .\r\n","page_name":" 586 ","page_number":586},
  {"content":"\r\n\r\nمنبر رفت و امان نامه را در حضور مردم خواند . در هشتم محرّم ، امير سعود در حالى كه مُحْرم بود همراه سپاهش به مكه آمده ، طواف و سعى كرد و سپس به محصّب رفت تا در آنجا بر سر سفره‌اى كه در باغ شريف غالب تدارك ديده شده بود ، بنشيند . « 1 »\r\nسپس مردم را به يك اجتماع عمومى در مسجد فرا خوانده ، خطابه‌اى مفصّل در بيان دعوتش به توحيد ايراد كرد . در يك اجتماع ديگر از آنان خواست تا قبّه‌هايى را كه روى مقابرى چند ساخته‌اند تخريب كنند . آنان نيز براى انهدام آنها حركت كردند . در آن وقت ، عادت بر اين بود كه هر يك از ائمهء مذاهب اربعه نماز جماعت مىگزارد . امير سعود دستور داد اين رسم را تعطيل كرده و جز يك امام در مسجد اقامهء نماز نكند . صبح شافعى ، ظهر مالكى ، و به همين ترتيب در بقيهء اوقات ، ديگران نماز مىخواندند . نماز جمعه را هم مفتى مكه عبدالملك قلعى اقامه مىكرد . همچنين دستور داد تا كتاب كشف الارتياب در مسجد الحرام در يك حلقهء عمومى كه علما و اهالى در آن حاضر باشند ، تدريس شود . وى پس از آن كه 24 روز در مكه ماند ، همراه سپاهش به سمت جده رفته ، كنار ديوار آنجا در رغامه لشكرگاه زد . اين بعد از آن بود كه به اهالى آنجا نامه نوشته و آنان را به تسليم دعوت كرده بود .\r\nغالب در پشت ديوار جدّه تحصن كرده و آمادهء نبرد بود . ميان آنان درگيرىهايى رخ داد كه قريب يك هفته به طول انجاميد . ابن بشر مىگويد : سعود دريافت كه جدّه ديوارى استوار دارد . به همين جهت آنجا را به سمت بلادش ترك كرد و اين در حالى بود كه بخشى از سپاهش را در يكى از قصرهاى مكه باقى گذاشت . « 2 »\r\nوى از برخى از قبايل در منطقهء عسير كه ابراز اطاعت مىكردند ، خواست تا براى فتح جدّه تلاش كند . آنان فرماندهء خود عبدالوهاب ابونقطه را نزد عبدالمعين فرستادند و او به عبدالمعين گفت : براى ما به مقدار پنج ريال آرد ، پنج ريال روغن و پنج ريال علوفه تهيه كنيد ، زيرا من قصد فتح جده را دارم و مىترسم كه حصار طولانى شود . عبدالمعين\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 289 ( حاشيه الفتوحات ) .\r\n( 2 ) . عنوان المجد ، ج 1 ، ص 222 .\r\n","page_name":" 587 ","page_number":587},
  {"content":"\r\n\r\nآنچه را كه خواستند به آنان داد ، اما چيزى نگذشت كه آنان بدون آن كه اقدامى بكنند از پشت ديوارهاى جده بازگشتند . « 1 »\r\nزمانى كه غالب دريافت كه سعود از جده به نجد رفته است ، همراه سپاه خود خارج شده ، در وادى فاطمه فرود آمد . وى آنجا را به تصرّف درآورد ، سپس به زاهر و از آنجا به مكه آمد و بدون هر گونه مقاومتى از سوى برادرش ، آنجا را تصرّف كرد . سپس بخشى از سپاه را براى محاصره قلعه و بخشى را براى محاصرهء باغش محصّب به آنجا فرستاد .\r\nاين محاصره 25 روز به طول انجاميد . پس از آن محاصره شوندگان قلعه از آنجا گريختند . اما باغ شريف غالب ، ديوارهايش توسط توپخانه منهدم و تخريب شد و افراد موجود در آن همگى تسليم شدند . « 2 »\r\nپس از آن سپاه غالب به سمت طائف حركت كرده و عثمان مضائفى را كه با سپاه نجدىاش بود ، به محاصره درآورد . پس از آن حصار را سست كردند كه به دنبال آن ، عثمان از آنجا به وادى سيل و سپس به الزيمه و بعد به سوى مضيق گريخت . « 3 »\r\n\r\nترور عبدالعزيز\r\nابن بشر گويد : در همين اثنا از نجد خبر رسيد كه عبدالعزيز در اواخر رجب سال 1218 به دست يكى از كردها كشته شده است . اين كرد در لباس درويشى به نجد سفر كرده بود تا انتقام خون قومش را از آنچه توسط سعود بن عبدالعزيز در جريان حمله به نواحى عراق به آنان رسيده بود ، بگيرد . وى در دِرعيه چنين وانمود كرده بود كه به دنبال علم آمده است . او توانست در ميان نماز در مسجد ، نزد عبدالعزيز رفته از ميان صفوف نمازگزاران بگذرد و شمشيرش را در پشت او فرو كند . مردم هجوم آورده او را كشتند .\r\nسپس عبدالعزيز را به قصرش آوردند كه در آنجا درگذشت .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . خلاصة الكلام ، ج 2 ، ص 293 ( حاشيه الفتوحات ) .\r\n( 3 ) . همان ، ج 2 ، ص 259 همهء اينها ، قريه‌هايى واقع در دو نخله هستند .\r\n","page_name":" 588 ","page_number":588},
  {"content":"\r\n\r\nبا مرگ عبدالعزيز ، وهابىهاى نجد با فرزندش سعود به عنوان امامِ درعيه و بلاد تابع آنجا بيعت كردند . « 1 »\r\nموسم حج سال 1218 فرا رسيد و درگيرى ميان دو گروه به شديدترين وجه در شرق مكه و شمال شرقى آن ادامه داشت . دامنهء درگيرى به جنوب هم كشيده شد ، زيرا عبدالوهاب ابو نقطه هم همراه با اعراب هوادارش از عسير به كمك سعودىها آمده و با سپاه شريف غالب در چندين واقعه درگير شدند .\r\nبا بازگشت اين سپاه به مكه ، به شمارش درگيرىها و نبردهايى كه ميان دو سپاه روى داده بود پرداختند كه بيش از سى واقعه بود . در برخى از اين وقايع ، سپاه ترك تابع حجاز هم به او كمك كردند . سپاه نجدىها گاه چنان جلو مىآمد كه به عرفات يا وادى فاطمه مىرسيد ، اما دوباره مجبور به عقب نشينى مىشد و باز مىگشت . « 2 »\r\nبا فرا رسيدن موسم حج سال 1219 شمار حجاجى كه همراه محمل مصرى و شامى آمدند ، بسيار اندك بود . در اين وقت مكه در محاصرهء كامل قبايلى بود كه به حمايت از سعودىها برخاسته بودند . در ميان اين قبايل ، قحطان ، زهران ، غامد ، و بسيارى از قبايل حرب و قريش « 3 » و هُذيل و لحيان و جحادله و بسيارى از اعراب نزديك مكه و ديگران حضور داشتند . با اقدام مهاجمان ، آب مكه قطع شد و هيچ يك از افراد نتوانستند در عرفات وقوف كنند .\r\nبعد از تمام شدن حج ، شريف غالب از امير الحاج شامى درخواست كرد تا با سپاهش به او كمك كند ، اما او نپذيرفت . شريف خواست ، دست كم شترانى براى انتقال مواد غذايى از جده به مكه در اختيار او بگذارد كه باز هم نپذيرفت . پيش از آن هم به دربار عثمانى نامه نوشته از او درخواست كمك كرده بود ، اما پاسخى نگرفته بود . اين به رغم آن بود كه دربار عثمانى هم نظر خوشى نسبت به نجدىهاى وهابى نداشت . اين\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 225 .\r\n( 2 ) . إفادة الأنام ، خطى .\r\n( 3 ) . از دير زمان قريش باديه در حدى نبوده است كه جنگ كند ، مگر آن كه مقصود قريشِ ثقيف باشد . ( عاتق )\r\n","page_name":" 589 ","page_number":589},
  {"content":"\r\n\r\nعدم پاسخ چيز شگفتى نبود ، زيرا خود عثمانىها هم با شورش سپاه انكشارى در بلگراد و نيز شورش صرب‌ها در صربستان و نيز اقدامات فرانسوىها در مصر و تجاوزات روسيه به سرزمين‌هاى مجاور ونيز تلاش‌هاى انگليس براى انضمام داردانل به خود و تصرّف ناوگان عثمانى روبرو بودند . « 1 »\r\n\r\nقحطى و گرسنگى\r\nبا فرا رسيدن موسم حج سال 1220 ، مكه روزهاى سختى را پشت سر مىگذاشت كه ناشى از محاصرهء اين شهر توسط قبايل طرفدار سعودىها از تمامى جوانب و قطع ورود موارد غذايى بود . به همين جهت گرسنگى و گرانى همه جا را فراگرفت و قيمت يك كيله از گندم و برنج به دو مشاخص ، يك رطل از شكر و گوشت و زيتون به دو ريال ، يك رطل از قهوه و خرما يك ريال ، يك رطل روغن نيم ريال ، يك كيله كشمش سه ريال ، يك رطل گوشت بز و شتر نيم ريال رسيد . اندكى بعد در بازار ، ارزاقى نماند و مردم ، نه با رطل حتى با ظرف‌هاى كوچك هم چيزى به دست نمىآوردند . در اين وقت آنان به خوردن تخم خشخاش و تخمه و خون لخته شده پرداختند و در ادامه به خوردن گربه و پوست و سگ مشغول شدند . « 2 » زان پس بود كه شمارى از مردم به سپاه مهاجم پناه بردند و بسيارى از اشراف ، اطاعت نجدىها را پذيرفتند و بدين ترتيب بر شوكت آنان افزوده شد . ابن بشر در تاريخش « 3 » مىنويسد : گرسنگى در اين سال فراگير بود و قيمت‌ها در بلاد نجد و يمن بسيار بالا رفت .\r\nدر همين سال بود كه امير سعود دستور داد تا قلعه‌اى در وادى فاطمه ساختند تا از آنجا به عنوان يك حصن استوار براى سپاهش كه مكه را در محاصره داشتند ، استفاده كند . فرار مردم از مكه هم رو به تزايد بود ، به طورى كه صف اوّل نماز در مسجد كامل\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 306 ( حاشيه الفتوحات ) .\r\n( 2 ) . إفادة الأنام ، خطى .\r\n( 3 ) . عنوان المجد ، ج 1 ، ص 133 .\r\n","page_name":" 590 ","page_number":590},
  {"content":"\r\n\r\nنمىشد . محاصره به همين صورت ادامه يافت . سپس نيروهاى نجدى از چند جهت شروع به پيشروى كردند تا توانستند وارد حرم شوند و نيروهاى مقدم آنان به نزديكى معابده رسيدند . شمارى از آنان هم به سمت جده رفته ، آنجا را محاصره كردند و نزديك بود تا با نردبان و طناب به ديوارها بالا بروند كه محافظان مانع شدند . پس لشكرگاهى در نواحى آن در جايى نزديك به غليل زدند كه چند كيلومتر با جده فاصله داشت .\r\nرمضان فرا رسيد و دشوارى و تنگدستى در مكه و تمامى نواحى و محلات آن لاينقطع ادامه داشت . پس از آن ، موسم حج فرارسيد و حتى يك نفر از نقاط ديگر به مكه نيامد ، مگر بسيار اندك . در اواخر ذى قعده سال 1220 كسانى از اهل صلاح تلاش كردند تا مصالحه‌اى ميان طرفين بدهند و غالب هم پذيرفت تا امارتش به عنوان تابع دولت نجد ادامه يابد . « 1 »\r\nدر 26 ذى قعده نجدىها ، در حالى كه محْرم بودند وارد مكه شده ، طواف كردند و سپس به لشكرگاه خود در ابطح بازگشته در آنجا ماندند تا آن كه براى وقوف به عرفات رفتند . پس از پايان حج باز به لشكرگاه خود باز گشتند و تا 11 محرم سال 1221 كه به نجد بازگشتند در آنجا بودند . آنان شمارى را به عنوان حفاظت از منطقه در مكه باقى گذاشتند .\r\nدر سال 1221 محمل شامى و مصرى به حج آمدند . سعودىها به وجود محمل ايراد گرفته ، به امراى آنان دستور دادند سال ديگر حق آوردن محمل را ندارند .\r\nبا پايان يافتن اين فتنه‌ها ، اوضاع آرام شد و قيمت‌ها به حالت عادى و وضعيت پيشين برگشت . شريف غالب هم به سر و سامان دادن به امور مكه و جده و ديگر شهرها متناسب با وضعيت جديد پرداخت . اين بعد از آن بود كه از كشيدن توتون و تنباكو منع كرد . وى به مردم دستور داد كه نماز جماعت را در مساجد برگزار كرده ، به گفتن اذان اكتفا كرده از سلام دادن و ترحيم و ذكر گفتن در قبل و بعدِ اذان خوددارى ورزند .\r\nدر اواخر صفر سال 1222 هيئتى از درعيه مركب از بيست نفر به رياست شيخ حمد\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 3 ( در حاشيه الفتوحات ) .\r\n","page_name":" 591 ","page_number":591},
  {"content":"\r\n\r\nابن ناصر بن معمر از علماى بزرگ نجد به حجاز رسيد . در آن وقت شريف غالب در جده بود . اين هيئت به جده رفته نامهء سعود در باره صلح را به اطلاع وى رساند . اين هيئت از او خواستند تا مردم را در مسجد عكاش در جده گردآورد . زمانى كه بزرگان و تجار و ديگر اهالى در آنجا اجتماع كردند ، نامهء امير سعود در تأمين بلاد و دعوت به توحيد و انهدام قبّه‌ها و ديگر امور قرائت شد .\r\nسپس اين هيئت به درعيه بازگشت ، در حالى كه شيخُ الساده محمد بن محسن العطاس همراه آنان بود و نامهء شريف غالب و برخى از اهالى را به آنجا برد . « 1 »\r\nشريف غالب براى چندين ماه ، جهت سر و سامان دادن به امور در جده ماند و به اصلاح برخى از ديوارها پرداخته ، برجى در ساحل دريا بنا كرد تا بتواند بر امور كشتىها اشراف داشته باشد . سپس به مكه بازگشت و در 27 رجب سال 1221 دستور ساختن قلعه‌اى را روى كوه هندى دارد ، قلعه‌اى كه تا اين زمان به قلعة الهندى شهرت دارد . سپس بناى آن را در دهم رمضان تمام كرد و آن را از مردان و ذخائر مختلف انباشت . « 2 » كوه هندى ، بخشى از كوه قعيقعان است و در بخش شمالى مكه قرار دارد . « 3 »\r\nدر شوال همان سال ، عبداللَّه بن سرور از تركيه برگشت و سپس به درعيه رفته با امير سعود ديدار كرد . همه در انتظار آن بودند تا سعود او را به جاى شريف غالب به امارت مكه بگمارد ، اما او چنين نكرد . گفته شده است كه او سه سال در نجد ماند و سپس به مكه بازگشت . غالب اجازهء ورود به مكه را به او نداد و وى در باديه‌اى در نزديكى طائف اقامت گزيد . در موسم سال 1221 بود كه بر حسب عادت ، محمل‌ها به سمت مكه حركت كردند . پيش از آن امير الحاج شامى نامه نوشته ، خبر آمدن خود و اين را كه در راه است داده بود . سعودىها به وى پاسخ داده ، آنان را از ورود به مكه منع كردند و او هم از ميانهء راه برگشت . اما محمل مصرى بدون خبر به مكه رسيد و سعودىها به آن حمله كرده ،\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 5 ( در حاشيه الفتوحات ) .\r\n( 2 ) . همان ، ص 7 .\r\n( 3 ) . امروزه وسط مكه است .\r\n","page_name":" 592 ","page_number":592},
  {"content":"\r\n\r\nمحمل را آتش زدند .\r\nدر همين سال منادى سعودىها اعلام كرد كه در سال آينده از آمدن حجاجى كه چانهء خود را بتراشند جلوگيرى خواهند كرد .\r\nدر اين وقت ، بر حسب روال طبيعى ، دو قاضى از سوى دربار عثمانى ، براى قضاوت در مكه و مدينه به حجاز آمدند كه سعودىها آنان را نپذيرفتند و كار قضاوت مكه را به شيخ عبدالحفيظ عجيمى و در مدينه به يكى از علماى مدينه واگذار كردند . « 1 »\r\nحكومت سعودىها در مكه از آغاز آن تا زمان خروجشان از آن شهر در اوائل سال 1228 تقريباً هفت سال و دوماه به طول انجاميد و در اين مدت شريف غالب از سوى آنان بر اين شهر حكومت مىكرد . امام سعود هر ساله در رأس هزاران نفر از پيروان و نزديكانش از بلاد نجد همراه خانواده‌هاى خود ، به حج مىآمد . سپاه او نيز از ساير بلاد تحت سلطهء وى از احسا و مسقط و عسير و حجاز و برخى از بلاد يمن همراه او به مكه مىآمدند و به موكب او مىپيوستند . او گاه در دار البياضيهء شمالى و گاه در جنوب اقامت كرده « 2 » مورد استقبال اشراف مكه و بزرگان آنان و در رأس آنان شريف غالب قرار مىگرفت . او هداياى آنان را دريافت كرده و متقابلًا هدايايى به آنان مىداد .\r\nسعود ، كمك‌هاى خود را هم ميان فقراى حرمين و شخصيت‌هاى باديه توزيع كرده ، كعبه را هم هر سال با پرده‌اى از ابريشم قرمز يا قيلان « 3 » مىپوشاند و پردهء درِ كعبه را هم با طلا و نقره تزيين مىكرد . پس از تمام شدن حج ، به نجد باز مىگشت و به سپاه خود دستور مىداد تا به مناطق خود بروند .\r\nدر اين سال [ سال‌ها 
  ] ، تمامى سرزمين‌هاى تابع عثمانى از آمدن به حج منع شدند و حج اختصاص به مناطق تحت سلطهء سعودىها در نواحى جزيرة العرب يافت . شمار\r\n\r\n\r\n","description":"","footnote":"\r\n( 1 ) . خلاصة الكلام ، ج 2 ، ص 8 ( در حاشيه الفتوحات ) .\r\n( 2 ) . بياضيه قصرى است كه در معابده قرار داد و بانى آن شريف غالب بن مساعد بود كه آن را براى تفريح ساخت ؛ همچنان كه برادرش دار الجعفريه را در معابده ساخت . تمامى اين آثار منهدم و بناهاى ديگرى به جاى آنها ساخته شده است .\r\n( 3 ) . معناى « قيلان » را درنيافتم .\r\n","page_name":" 593 ","page_number":593},
  {"content":"\r\n\r\nاندكى از حجاج مغربى هم در برخى از سالها به حج آمدند .\r\nمكان اختصاصى سعود در مسجد الحرام ، قبّهء زمزم بود كه در آنجا همراه موكبى كه در اطرافش بود ، نماز مىخواند . وى در آخرين حج خود در سال 1225 دستور داد تا قبّهء بالاى مقام ابراهيم را بردارند ، به طورى كه امكان ديدن سنگ براى همه فراهم شد . « 1 » ابن بشر مىگويد : « 2 » مكه در دوران محاصرهء آن توسط سعودىها ، گرسنگى فراوان كشيد .\r\nسپس به تدريج ارزانى بدان بازگشت و هنوز سال 1225 تمام نشده بود كه ارزانى همه جا را فراگرفت به طورى كه يك اردب گندم به چهار ريال خريد و فروش مىشد .\r\nدر سال 1226 سلطان محمود به والى مصر محمدعلى پاشا دستور داد تا براى جنگ با سعودىها آماده شود . اين فرمان مربوط به چهار سال قبل از آن بود ، اما محمدعلى به خاطر گرفتارىهايى كه در مصر داشت ، نتوانسته بود آن را اجرا كند . « 3 »\r\n\r\nهجوم مصرىها\r\nدر سال 1225 سپاه مصر كه مركّب از لشكرى با شمار فراوانى نيرو و امكانات بود ، توسط محمدعلى پاشا و با فرماندهى پسرش ابن طوسون به سوى حجاز آمد . اين سپاه در رمضان با كشتىهاى نظامى در بندر ينبع پياده شدند . بخشى از آنان نيروهاى ترك و شمارى هم مصرى و شامى و برخى هم مغربى بودند . آنان بعد از مقاومت اندكى كه صورت گرفت ، ينبع را به اشغال خود درآورده و سپس به سمت وادى صفرا « 4 » آمدند . در آنجا سعودىها به فرماندهى عبداللَّه بن سعود در برابرشان ايستادند و نبرد چندين روز به درازا كشيد . عبداللَّه توانست سپاه مصرى را شكست بدهد . اين سپاه متفرق شد و ابن طوسون به نزديك‌ترين ساحل مصرى كه قصير بود گريخت و در آنجا در انتظار\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . عنوان المجد ، ج 1 ، ص 149 .\r\n( 3 ) . خلاصة الكلام ، ج 2 ، ص 9 ( حاشيه الفتوحات ) .\r\n( 4 ) . وادى الصفراء در راه مدينه و از قريه بدر معروف است .\r\n","page_name":" 594 ","page_number":594},
  {"content":"\r\n\r\nرسيدن كمك از سوى پدرش ماند تا حملهء جديد خود را عليه سعودىها آغاز كند .\r\nعبداللَّه بن سعود هم همراه سپاهش به مكه بازگشت . در اين وقت سعود بن عبدالعزيز براى حج به مكه آمده بود . عبداللَّه نزد پدر آمد و اشراف مكه و در رأس آنان شريف غالب به ديدار وى آمدند .\r\nزمانى كه سعود حج به جاى آورد ، به درعيه بازگشت . اين پس از آن بود كه به سپاهش دستور داد تا در حالت آماده باش در وادى فاطمه در 22 كيلومترى مكه مستقر شوند . « 1 »\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 157 .\r\n","page_name":" 595 ","page_number":595},
  {"content":"\r\n\r\n\r\nمكه در دوران محمدعلى پاشا\r\n\r\nمقدمه\r\nدر آغاز لازم است پيش از بحث از ارتباط محمدعلى پاشا با مكه مطالبى در بارهء سير تكوين حكومت محمدعلى پاشا در مصر بيان كنيم .\r\nدر اين زمينه مىبايست سيرى از تحولات از روزگار محمدعلى بيك كبير « بلوط » تا دوران محمدعلى پاشا جد خاندان خديوى پيشين مصر ، را بيان كنيم .\r\nتاريخ محمدعلى بلوط به شورش وى بر حكومت عثمانى باز مىگردد . اين واقعه در سال 1180 زمانى رخ داد كه وى فرمانده سپاه عثمانى بود . در حوادث سال 1183 ديديم كه اشراف خاندان آل بركات ، درست زمانى كه در مصر پيروز شده بود ، بر ضد عموزادگان خود از آل زيد ، از او درخواست كمك كردند . چنان كه گذشت وى بخشى از سپاه خود را با اين هدف در دورهء نخست عثمانى به مكه فرستاد .\r\nوى تا زمان مرگش به سال 1187 در مصر حكومت كرد . پس از وى فرزندش ابو الذهب جاى وى را گرفت تا آن كه ميان او و برخى از مخالفانش درگيرى آغاز شد و مصر در بحران فرو رفت و خانه‌هاى برخى از اروپايىها غارت شد . در اين وقت فرانسوىها آن غارت را بهانه كرده ، حملهء سنگينى به مصر كردند . اين تهاجم پس از درگيرىهاى طولانى ميان دو طرف و آن هم به بهانهء تأمين امنيت ، منجر به اشغال مصر در سال 1213 شد . تواريخ مصر شرح اين وقايع را آورده‌اند و نيازى به تكرار آن در اينجا نيست .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nحكومت فرانسوىها در مصر تا سال 1216 به طول انجاميد . در اين سال ، پس از آن كه دولت عثمانى سپاهى را به مصر اعزام كرد ، فرانسوىها مجبور به تخليهء آنجا شدند .\r\nاين زمان كه مصر بار ديگر تحت سلطهء عثمانى درآمده بود ، امارت آن به خسرو پاشا واگذار شد .\r\nحكومت عثمانى در مصر چندان دوامى نيافت ، چرا كه آشوب و فتنه ميان سپاه فاتح و رؤساى آن بر سر رسيدن حقوقِ موظّفى آنان بالا گرفت . اين وضع تا سال 1220 ادامه يافت تا آن كه بحران فراگير شد .\r\nدر اين ميان ، محمدعلى پاشا - جد خاندان خديوى مصر - همراه با بزرگان سپاه در رتبهء فرماندهى يكى از لشكرها بود . زمانى كه اوضاع را اين‌چنين بحرانى ديد ، همراه سپاه خود از البان براى فتح قلعهء قاهره حركت كرده در آنجا اقامت كرد و از همانجا به خاموش كردن فتنه‌ها پرداخت . ديگر رؤساى سپاه هم دريافتند كه بهتر است براى نجات كشور از اين آشوب‌ها در اطراف او گرد آيند . چيزى نگذشت كه وى را به عنوان والى مصر انتخاب و نام او را در صفر آن سال به عنوان حاكم مصر اعلام كردند . پس از آن ، واقعه را براى دربار عثمانى نوشتند و دولت عثمانى هم او را تأييد كرد .\r\nدر اين وقت برخى از مماليك ترك ابراز نارضايتى كرده و شمارى از آنان به سراغ انگليسىها رفتند تا در باب عالى وساطت كرده ، آنان را به سِمت والى مصر انتخاب كنند .\r\nاين وساطت انجام شد و دولت عثمانى ، ناوگان مسلّحى را براى عزل محمدعلى فرستاد .\r\nدر اين وقت ، شمارى از بزرگان مصر بر ضد اين اقدام شوريدند و با نوشتن نامه‌اى به دربار عثمانى ، درخواست تأييد محمدعلى را كردند كه در همان سال 1221 مورد تأييد قرار گرفت .\r\nانگليسىها كه از عدم پذيرش وساطت خود ناراحت شده بودند ، ناوگان خود را به سمت اسكندريه فرستاده ، آنجا را اشغال كردند . پس از آن به رشيد آمده ، آنجا را هم تصرّف كردند و سپس با محمدعلى از در صلح برآمده ، دوباره به سرزمين خود بازگشتند و محمدعلى همچنان والى مصر ماند .\r\nدر اين وقت بود كه محمدعلى به فكر تقويت ارتش خود و بهبود اوضاع بلاد مصر\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nافتاد . براى رسيدن به اين هدف ، اقدام به تأسيس كارخانه‌هاى نظامى و تأسيس مدارس كرده ، به بهبود وضع زراعت و تجارت مشغول شد و مصر را يك گام به سوى تمدن به پيش برد .\r\nدر اين وقت دولت عثمانى از محمدعلى پاشا درخواست كرد تا نيرويى براى حمله به حجاز به هدف بيرون راندن سعودىها ارسال كند . وى در اين باره ترديد و تعلّل كرد ، چرا كه در انديشهء استوار كردن حكومت خود در مصر بود . پس از آن سپاهى از ترك‌ها و مصرىها را آماده كرده ، در سال 1226 با فرماندهى پسرش طوسون به حجاز فرستاد .\r\nهمانطور كه گفتيم اين حمله موفقيت‌آميز نبود و وى در انتظار رسيدن كمك به قصير بازگشت تا بار ديگر حملهء خود را بر ضد سعودىها آغاز كند .\r\nپدرش سپاه ديگرى براى او تدارك ديده در آخر محرّم سال 1127 به سوى وى فرستاد . او بار ديگر ينبع را اشغال كرد و آنجا را پايگاه فرماندهى خود قرار داد تا كمك‌هاى پدرش به آنجا برسد و خود مشغول بررسى نقشه‌ها و طرح‌هاى هجومى شد .\r\nوى در پنهانى به نامه نگارى با شريف غالب و بزرگان قبيلهء حرب و رؤساى قبايل پرداخت تا از حمايت آنان اطمينان يابد . به وى خبر رسيد كه شريف غالب از او حمايت كرده و او را بر ضد سعودىها يارى خواهد رساند .\r\nفرماندهى سپاه مصر ، هداياى خود را براى اعراب ينبع و باديه‌ها سرازير كرد كه از آن جمله بخشش‌هاى فراوان به مقدار يك صد هزار ريال فرانسوى براى رجال قبيلهء حرب بود تا ميان افراد قبيله توزيع كنند . از آن مقدار ، هيجده هزار ريال خاص رياست قبيله بود و به‌علاوه ، پول ماهيانه‌اى براى وى قرار داد كه بتواند به هر شكلى كه مىخواهد آن را به مصرف برساند . بدين ترتيب قبايل حرب آمادهء حمايت از مصرىها شدند و رجال آنان به پيشواز سپاه مصرى آمده ، آنان را در دوم ذى قعدهء سال 1227 به مدينه بردند . اين بعد از آن بود كه امير سعودى شهر يعنى على بن مضيان را دستگير كردند . « 1 »\r\nدر اين هنگام بخشى از سپاه از ينبع به سمت جده حركت كرده ، در اوائل محرم\r\n\r\n\r\n","description":"","footnote":"\r\n( 1 ) . خلاصة الكلام ، ص 295 . ابن مضيان يكى از مشايخ قبيله حرب بود ( عاتق ) .\r\n","page_name":" 598 ","page_number":598},
  {"content":"\r\n\r\n1228 به آنجا رسيد و با كمك دست‌هاى پنهانى كه مربوط به شريف غالب بود بر آن مسلّط شد . بدين ترتيب نيروى سعودى از قلعهء جده گريخت . به دنبال آن حملات ادامه يافت ، به طورى كه مهاجمان وارد جده و سپس مكه شدند . اين بعد از آن بود كه نيروهاى نجدى مستقر در آنجا به جده گريختند و شريف غالب به استقبال از سپاه مصرى آمد . در اين وقت ، عبداللَّه بن سعود به سمت خرمه در شرق طائف رفته « 1 » با سپاهش در آنجا به مراقبت و آمادگى ايستاد و سپاه مصرى را براى حمله به شهرهاى مختلف حجاز رها كرد .\r\nمهاجمان از آنجا به سمت طائف آمده و جنگ با نجدىها و همراهان آنان از قبايل مختلف را در وقايع فراوانى كه بسيار طولانى است ، آغاز كردند . عثمان مضائفى در رأس مدافعان طائف و شريف غالب در رأس سپاه حمله كننده بود . در اين وقت بسيارى از قبايل اطراف طائف تا بلاد زهران و غامد ، با دست كشيدن از حمايت نجدىها ، به سمت شريف غالب آمدند ، در حالى كه بسيارى از قبايل نيز در حمايت از نجدىها پايدارى كردند .\r\nدر اين وقايع بود كه شريف غالب موفق شد تا داماد خود عثمان مضائفى ، فرمانده سپاه نجدى وهابى را اسير كند . وى او و على بن مضيان حاكم نجديان بر مدينه را به عنوان اسير به مصر فرستاد . از آنجا به دربار عثمانى فرستاده شده و در آنجا به قتل رسيدند .\r\nاخبار اين پيروزىها به مصر رسيد و در آنجا چراغ‌ها براى پنج روز به عنوان جشن روشن بود . محمدعلى پاشا نمايندگانى را به دربار عثمانى فرستاد تا سلطان را از اين پيروزى آگاه سازند . اين نمايندگان در مراسمى بسيار با شكوه وارد آستانه شدند ، در حالى كه كليدهايى را كه نماد مكه و مدينه و طائف بود ، در دست داشتند .\r\nبه دنبال آن محمدعلى پاشا از مصر راهى مكه شد و مورد استقبال شريف غالب قرار گرفته ، استقبال بسيار بزرگ و با شكوهى از وى عمل آمد . او در دار الشاميه ، در خانه‌اى كه به آن بيت باناعمه يا بيت العاده گفته مىشد ساكن شد . فرزندش ، طوسون هم به خانه‌اى كه به آن بيت السقاط گفته مىشد و برابر باب السيد على نايب الحرم در آن\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 159 .\r\n","page_name":" 599 ","page_number":599},
  {"content":"\r\n\r\nوقت بود ، اقامت گزيد . اين خانه هم در الشاميه در جوار مدرسهء العزيزيه بود . « 1 »\r\nشريف غالب چنين احساس كرد كه به خاطر همكارى او با سعودىها ، مايل به ادامه امارت او نيستند و سپاه مصرى كه از وى براى بيرون راندن سعودىها كمك گرفتند ، به طور پنهانى در پى دستگيرى او است . به همين جهت ، احتياط كرده ، تلاش نمود تا در مدت اقامت آنان در مكه جايى تحصن كند تا دستگيرش نكنند ، اما اين اقدامات سودى نبخشيد .\r\nاز سوى ديگر محمدعلى هم مىدانست كه گرفتن شريف غالب در حالى كه او در مكه ميان سپاه و دوستان و هوادارانش قرار دارد ، كار دشوارى است . به همين جهت از مطوّف خود كه شخصى به نام احمد تركى بود ، كمك خواست . قرار بر اين شد تا طوسون به عنوان اعتراض به پدرش به جده برود تا شريف غالب به عنوان واسطهء صلح ميان آنان ، به فعاليت بپردازد . در آن وقت ، طوسون بپذيرد كه هرچه غالب گفت همان را خواهد پذيرفت و به خانه‌اش برود . در اين وقت ، غالب به منزل او خواهد رفت تا وى را نزد پدر ببرد . زمانى كه اين دو نفر در خانه تنها ماندند ، شمارى از افسران وارد خانه شده ، شريف غالب را دستگير كنند .\r\nهمين تدبير به كار گرفته شده ، غالب دستگير شد . چيزى نگذشت كه احمد تركى او را زيارت كرد تا نتيجه را به او بگويد . در اين ملاقات به وى گفت : مشكلى وجود ندارد مگر آن كه نزد خليفهء عثمانى رفته و سپس به امارت خويش باز گردد . سپس به وى پيشنهاد كرد تا متنى براى فرزندانش نوشته آنان را نزد خود بخواند تا يكى از آنان را به امارت انتخاب كند . او نيز فريب خورده ، همين مطلب را به آنان نوشت . هر كدام از آنان كه به آن خانه مىآمدند ، دستگير مىشدند . بدين ترتيب مصرىها از فتنهء فرزندان وى و شورش دوستان او بر ضد خود در امان ماندند .\r\nبدين ترتيب غالب و فرزندانش به مصر برده شده ، در آنجا مورد استقبال رسمى قرار گرفتند . سپس آنان را در يكى از قصرها حبس كرده ، محافظانى براى آنان گماشتند .\r\n\r\n\r\n","description":"","footnote":"\r\n( 1 ) . خلاصة الكلام ، ص 296 ( عاتق : ) در زمان ما ، آل غاب ، سكنهء المثنان در طائف هستند .\r\n","page_name":" 600 ","page_number":600},
  {"content":"\r\n\r\nبا گذشت چندين ماه ، آنان را به تركيه فرستادند و آنان تا زمان مرگ غالب در سال 1231 در سلانيك نگاه‌دارى شدند . « 1 »\r\n\r\nامارت يحيى بن سرور\r\nبا خروج غالب و فرزندانش از مكه امارت در اختيار برادر زاده‌اش يحيى بن سرور قرار گرفت و وى طبق معمول و در يك مراسم رسمى ، در اواخر ذى قعده 1228 به عنوان امير حجاز معرفى شد .\r\n\r\nنظام ادارى\r\nپس از نصب يحيى بن سرور ، محمدعلى پاشا ترتيبات ادارى جديدى را در مكه پديد آورد . وى كار باديه را به شريف شنبر بن مبارك منعمى « 2 » واگذار كرد . همچنين شؤون دفاع را به فرمانده نيروهاى تركى - مصرى سپرد كه رياست آن با يكى از كارگزاران سپاهى او بود . همچنين مسألهء امنيت را هم به او واگذار كرد ، به طورى كه او را محافظ و رئيس دفاع مىگفتند . وى مطوّف خود يعنى همان احمد تركى را به عنوان مستشار محافظ ياد شده قرار داد . به علاوه ، مقرّ ديوان خود را در قصرى كه برابر باب على ساخت ، قرار داد ، خانه‌اى كه تا پيش از انهدام به بيت باناجه شهرت داشت و بدين ترتيب چندين محور قدرت در مكه براى چندين شخص پديد آورد .\r\n\r\nآغاز نبردها در نجد\r\nدر اين وقت ، محمدعلى پاشا پس از انجام حج در سال 1228 به ادامهء نبرد در نجد پرداخت . به دنبال آن درگيرىهاى فراوان و بزرگى ميان آنان رخ داد كه پيروزى در آن‌ها دست به دست مىشد .\r\n\r\n\r\n","description":"","footnote":"\r\n( 1 ) . خلاصة الكلام ، ص 298 . اينان شروع به ازدواج با غير اشراف كرده ، رسم پيشين را در عدم ازدواج با شريف شكستند .\r\n( 2 ) . خلاصة الكلام ، ص 300 .\r\n","page_name":" 601 ","page_number":601},
  {"content":"\r\n\r\nسال 1229 فرا رسيد و نبردها ميان دو سپاه در جنوب ، در سمت قنفذه ، و در شرق در سمت طائف و اطراف آن ادامه داشت .\r\n\r\nدرگذشت سعود\r\nامير سعود در همين زمان در جُمادى الاولاى سال 1229 درگذشت و فرزندش عبداللَّه بن سعود جاى وى را گرفت ، در حالى كه همچنان درگيرىها به صورت مستمر ادامه داشت . « 1 »\r\nمحمدعلى پاشا طى سال 1229 يكسره فرماندهى سپاهش را در دست داشت و طى مدت نبرد ، كمك‌ها نيز يكسره از مصر به وى مىرسيد . مكه در اين دوره ، دوران سخت و تنگى را با كمبود ارزاق مىگذراند . سپس راه براى واردات از مصر به روى تجار گشوده شد و انواع غلات توسط تجار وارد گرديد و ارزانى و فراوانى به مكه بازگشت .\r\nسال 1230 آغاز شد و درگيرىهاى متعددى در نقاط مختلف بلاد عرب با فرماندهى محمدعلى پاشا ادامه داشت . در جمادى الثانى آن سال ، وى از ميادين جنگ به مكه بازگشت و ترتيبات جديدى به كارها داد . از آن جمله تغييرات و تعديلاتى بود كه دربارهء غلّات توزيعى ميان فقراى مكه صورت گرفت . زمانى كه وى از برخى مشكلات موجود در مصر آگاهى يافت ، در حالى كه فرزندش طوسون را به فرماندهى سپاه گمارد ، خود به مصر بازگشت .\r\nطوسون همچنان به نبردهايش تا ماه شعبان ادامه داد . اين زمان ، نداى صلح از دو طرف برخاست و نمايندگان براى نوشتن شروطى اجتماع كردند . بدين ترتيب طوسون پاشا نيز در ذى قعدهء سال 1231 به مصر بازگشت . « 2 »\r\nابن بشر در عنوان المجد گويد : انديشهء صلح از سوى محمدعلى پاشا به فرزندش طوسون رسيد و سعودىها نيز با آن مخالفتى نكردند . « 3 »\r\n\r\n\r\n","description":"","footnote":"\r\n( 1 ) . خلاصة الكلام ، ص 298 .\r\n( 2 ) . عنوان المجد ، ج 1 ، ص 183 .\r\n( 3 ) . همان ، ج 1 ، ص 185 .\r\n","page_name":" 602 ","page_number":602},
  {"content":"\r\n\r\n\r\nآغاز دوبارهء نبردها\r\nدر سال 1232 بار ديگر اختلاف ميان محمدعلى پاشا و سعودىها آغاز شد .\r\nنويسندهء عنوان المجد در بارهء علت آن مىنويسد : مردانى از اهل قصيم و باديه به مصر رفته ، مطالبى كه به مذاق او خوش مىآمد ابراز كردند . همين امر سبب شد تا سخن آنان پذيرفته شده « 1 » و دوباره سپاهى براى رفتن به نجد و اين باره به فرماندهى ابراهيم پاشا آماده شود . طوسون پس از بازگشت از مكه درگذشت .\r\nابراهيم پاشا با سپاه خود به مدينه آمد و از آنجا به سوى حناكيه « 2 » رفت . در آنجا شمار زيادى از قبايل حرب و مطير و عتيبه و ديگران به او پيوستند .\r\n\r\nتسليم شدن امام سعودى و كشته شدن او\r\nبدين ترتيب بار ديگر زمينهء درگيرى فراهم شد . در اين سوى عبداللَّه بن سعود نيز به آماده كردن قبايل هوادار خويش در درعيه پرداخت و همراه آنان در جُمادى الاولاى سال 1232 به سمت حناكيه حركت كرد . زمانى كه دو طرف رو در رو قرار گرفته ، به جنگ پراختند ، نزديك بود سعودىها پيروز شوند كه ترك‌ها مقاومت كرده و توانستند پيروزى را از آن خود سازند . سعودىها شكست خوردند و وحدت سپاهشان از هم پاشيد . ترك‌ها آنان را از شهرى به شهر ديگر تعقيب كردند تا آن كه عنيزه و پس از آن الوشم و سپس شقراء و در نهايت ضرما را كه محاصرهء آن بسيار شديد و مصيبتش فراگير بود ، به زور تصرّف كردند .\r\nابن بشر گويد : « 3 » آنان به كشتن مردمان در بازار پرداخته ، به سراغ خانه‌ها آمدند و\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 185 .\r\n( 2 ) . حناكيه در فاصلهء يك صد كيلومترى شرق مدينه در راه نجد است .\r\n( 3 ) . عنوان المجد ، ج 1 ، ص 197 .\r\n","page_name":" 603 ","page_number":603},
  {"content":"\r\n\r\nهمهء اهالى را جمع كرده ، ابتدا امان مىدادند ؛ سپس آنان را خلع سلاح كرده و مىكشتند و هر چه داشتند مىبردند . جنگجويان ترك سپس عازم درعيه شدند و در اوائل جُمادى الاولاى سال 1233 به آنجا رسيدند و محاصرهء آن را آغاز كردند .\r\nابن بشر مىنويسد : مردمانى از اهالى نجد و رؤساى باديه ، كسانى كه گوشت آنان با عطايا و بخشش‌هاى آل سعود رشد كرده بود ، به كمك ترك‌ها شتافتند تا بتوانند همانطور كه از سعودىها مىگرفتند از ترك‌ها هم بگيرند .\r\nابن بشر به وصف برخى از نبردها در درعيه پرداخته ، مىنويسد : يكى از كسانى كه در آنجا حاضر بوده به او گفته است : اگر به « طلاق » سوگند بخورم كه من آن روز از فلان موضع مىخواستم به فلان موضع بروم و ممكن نبود مگر آن كه پا روى جنازهء كسى بگذارم ، بايد بگويم كه قسم دروغ نخورده‌ام . « 1 » زمانى كه در دِرعيه كار دشوار شد ، برخى از شخصيت‌ها و در رأس آنان عبداللَّه بن عبدالعزيز بن محمد بن سعود و بزرگ آل شيخ ، على بن محمد بن عبدالوهاب از شهر خارج شده درخواست صلح كردند ، اما مهاجمان حاضر به مصالحه نشدند ، مگر بر كشتن كسانى كه شمشير در دست دارند يا آن كه امير آنان عبداللَّه بن سعود خود را تسليم كند . امير پيش از آن در قصر موضع گرفته ، توپخانه را براى دفاع نصب كرده و اموال فراوانى ميان مردم توزيع نموده بود ، اما چيزى نگذشت كه ياران او با آنچه گرفته بودند ، گريختند . وى درخواست امان كرد . به وى گفته شد تا از قصر بيرون بيايد و او بيرون آمد . بدين ترتيب درعيه تسليم شد و امير سعودىها را به تركيه فرستادند كه در آنجا به قتل رسيد . « 2 »\r\nبا تسليم شدن درعيه ، بدگويى اهالى در بارهء علما و قضات و شخصيت‌هايشان نزد فرمانده سپاه ترك آغاز شد و تعداد زيادى از اين جماعت كشته شدند . بعضى از آنان را در حالى كه در مقابل توپ‌ها و تفنگ‌ها گذاشته شدند ، كشتند . قاضى احمد بن رشيد را نيز زير شكنجه گرفته و تمام انگشتانش را قطع كردند . « 3 »\r\nدر اين وقت از مصر فرمان رسيد تا درعيه را به طور كامل منهدم كرده ، آتش بزنند .\r\n\r\n\r\n","description":"","footnote":"\r\n( 1 ) . عنوان المجد ، ج 1 ، ص 206 .\r\n( 2 ) . همان ، ص 206 .\r\n( 3 ) . همان ، ص 208 .\r\n","page_name":" 604 ","page_number":604},
  {"content":"\r\n\r\nبه دنبال آن شهر را تخليه كرده و آن را آتش زدند ، به طورى كه چيزى از آن نماند . « 1 »\r\nو اين چنين مسلمانان بر ضد يكديگر به نام دين ، قساوت به خرج مىدهند و طايفه‌اى به طايفهء ديگر كه با آنان از در مخالفت در مىآيد يا دشمنى مىورزد يا آنان را تضعيف مىكند ، رحم نمىكند ، در حالى كه اگر تعاليم درست دينشان را فرا مىگرفتند مىديدند كه رفق و مداراى دينشان بيش از آن است كه تصوّر مىكنند .\r\nابراهيم پاشا بسيارى از آل سعود و آل شيخ را دستگير كرد و با خانواده‌هايشان به مصر برد به طورى كه زمانى طولانى تحت حفاظت بودند .\r\nدر اين وقت ، ابراهيم پاشا چندين ماه در اطراف درعيه ماند تا اوضاع را بسامان كرده ، سپس به حجاز برگشت و تا پايان سال 1234 در آنجا ماند و آنگاه به مصر بازگشت .\r\nبدين ترتيب بار ديگر حكومت حجاز و نجد به عثمانىها بازگشت . محمدعلى پاشا حق نظارت بر آنجا را به دست آورد و ابراهيم پاشا لقب « والى مكه » را گرفت كه تا آنجا كه مىدانيم امارت شَرَف « 2 » بر آن بود نه امارت واقعى و مستقيم .\r\n\r\nآشفتگى در مكه\r\nاوضاع براى چند سال در مكه آرام بود تا آن بار ديگر اضطراب ميان خاندان‌هاى اشراف آغاز گرديد . بسا اضطراب ، اين بار ناشى از توزيع قدرت ميان امير بلاد و اشخاص ديگر بود كه موقعيت رسمى آنان نوعى نفوذ را براى آنان فراهم مىكرد .\r\nپيش از اين در بارهء ترتيبات جديد محمدعلى پاشا كه به حكم اشرافى كه بر امور حجاز از سوى عثمانىها دريافت كرد ، و درست نموده بود ، سخن گفتيم . كه وى يك فرماندهى جديد درست كرده و سپس مسؤوليت محافظت را به وى سپرده بود تا امنيت را تأمين كند . بدين ترتيب نفوذى براى او درست كرده بود كه اگر نگوييم بالاتر دست كم\r\n\r\n\r\n","description":"","footnote":"\r\n( 1 ) . همان ، ص 213 . مؤلف كتاب « ابراهيم پاشا » ( ص 40 ) مىنويسد : ابراهيم باشد از پانصد نفر از علماى درعيه خواست تا با علماى الازهر كه همراهش بودند مناظره كنند . اما سه روز مناظرهء آنان به جايى نرسيد .\r\n( 2 ) . امارت اسمى . ( ج ) .\r\n","page_name":" 605 ","page_number":605},
  {"content":"\r\n\r\nدر حدّ نفوذ امير بود .\r\nدر اينجا شخصيت سومى وجود داست كه رياست اعراب باديه‌نشين را داشت و محمدعلى پاشا آن را به يكى از اشراف به نام شنبر بن مبارك سپرده و امور باديه نشيان را كه چيزى كمتر از صلاحيت امير بلاد نبود ، به وى سپرد .\r\nاگر بدانيم كه شنبر مورد اعتماد محمدعلى پاشا بوده و رابطهء ميان او و فرماندهى مكه به بهترين شكل دوستانه بود ، درخواهيم يافت كه كفّهء ميزان چندان متعادل نبوده است ؛ زيرا در يك طرف ، امير بلاد بوده و در جهت ديگر ، نيروى نظامى و امارت بر اعراب .\r\nطبيعى است كه اين دو نقطهء متناقض ، با يكديگر برخورد كرده و آرايششان متفاوت خواهد بود ؛ زيرا امير بلاد انتظار آن را داشت كه به حكم امير بودن ، سخنش مقبول واقع شود ، چنان كه صاحبان قدرت نيز بر آن بودند تا حرف خود را به كرسى بنشانند . در اينجا بود كه نزاع درگرفته و مشكل آغاز مىشد .\r\nبسا محمدعلى پاشا در زمان توزيع قدرت ، معذور بود و نمىخواست كه همهء قدرت در يك جا متمركز باشد ، و شايد او مىدانست كه امراى از اشراف ، امور بلاد را به دلخواه او پيش نخواهند برد ، اما لزوماً مىبايست اشراف در امارت حضور داشته باشند ، زيرا اين بلاد ، به اطاعت از آنان عادت كرده ، خاندان آنان را تقديس مىكنند . بدين ترتيب او خواست با اين ترتيبات جديد ميان دو گروه را جمع كند . امارت را به دست اصحابش بسپرد و با نيروى ديگر اين ديار را اداره كرده ، امور را بر وفق مراد پيش برد و بر كارها نظارت داشته باشد . اما ترتيباتى كه درست كرد سودمند نبود ، چرا كه مسؤوليت‌ها با يكديگر درآميخت و هر گروهى بر احقيت خود در ديدگاه‌ها و دستوراتش تأكيد داشت .\r\n\r\nكشته شدن شريف شنبر\r\nحجاز از بابت اين رقابت در قدرت ، طى چندين سال ، سختىهاى زيادى را تحمل كرد . پس از آن چيزى نگذشت كه در 22 شعبان 1242 شر آغاز شد ، زيرا شريف يحيى بعد از آن كه سال‌ها برابر شراكت ديگران صبورى ورزيد ، تصميم گرفت تا خط پايانى بر\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nاين وضعيت بكشد . مستقيم به سراغ امير اعراب شريف شنبر رفت و در وقتى كه او مشغول خواندن نماز مغرب در نزديك باب صفا بود ، كاردى را در پشتش فرو كرده ، در آنجا ماند تا او مرد .\r\nدر اين وقت ، صداى فرياد و فغان مردم در مسجد بالا گرفت و خبر به فرماندهى منصوب از طرف محمدعلى كه دوست مقتول بود رسيد . وى نيز خشمگين شده ، به سپاهش دستور هجوم به قصر امير يحيى و دستگيرى او را داد . امير در خانه‌اش تحصن كرد و آمادهء دفاع شد . نزديك بود فتنه بالا بگيرد ، اما شيخ محمد شيبى توانست آن را به تأخير اندازد . وى از يحيى خواست تا كشتن شنبر را انكار كرده و آن را به يكى از بردگانش نسبت دهد . او اين مطلب را انكار كرد و اصرار نمود كه قتل به دست خود او انجام شده است . در نهايت وساطت به آنجا منتهى شد كه شريف يحيى بن سرور مكه را از طريق خشكى به سوى مصر ترك كند و او همچنين كرد و بدين ترتيب مكه تحت سلطهء فرماندهى ( حاميه ) قرار گرفت . « 1 »\r\n\r\nامارت عبدالمطلب بن غالب\r\nفرماندهى ترك احساس كرد تنها در صورتى كه يكى از اشراف را به امارت مكه بردارد ، امكان ادارهء شهر براى او وجود دارد ، از اين رو ، به سراغ عبدالمطلب ، يكى از فرزندان شريف غالب كه امير پيشين بود رفت و طبق رسم و عادت او را به امارت برداشت و مراسمى برگزار كرد . آنگاه در اين باره ، نامه‌اى به والى مصر نوشت و درخواست موافقت و گرفتن تأييد از دربار عثمانى را نمود .\r\nدر همين اثناء ، شريف يحيى به سمت باديه رفت تا از راه خشكى عازم مصر شود ؛ هنوز چندان نرفته بود كه عازم بدر شده ، از آنجا به سراغ مشايخ قبيلهء حرب رفت و توانست آنان را به حمايت از خود قانع كند ؛ آنان هم از وى اطاعت كرده و پذيرفتند كه به خاطر او وارد جنگ شوند .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 607 ","page_number":607},
  {"content":"\r\n\r\nتصوّر مىرود كه اقدام فرماندهى ترك براى نصب عبدالمطلب ، پس از آن بود كه خبر گردآمدن قبيلهء حرب را در حمايت از يحيى شنيد و گويا با اين اقدام خواست به مشايخ حرب بفهماند كه آنان در تهاجم خود به مكه ، با يكى از اشراف روبرو خواهند بود و اين مىتوانست از شدّت شورش بكاهد .\r\nدر حالى كه يحيى در ماه صفر سال 1243 آمادهء هجوم به مكه بود ، فتنه‌اى ميان فرماندهى ترك و امير عبدالمطلب برپا شد ؛ دليل اين فتنه آن بود كه از مصر خبر آمد كه با امارت عبدالمطلب موافقت نشده و مقرّر شده است تا امارت به محمد بن عبدالمعين واگذار شود . فرماندهى ترك به اجبار ، عبدالمطلب را از اين مطلب آگاه كرد ، اما عبدالمطلب كه اين كار برايش گران تمام شد ، عليه فرماندهى ترك و براى اخراج او از حجاز نداى شورش سر داد . دعوت وى در باديه منتشر شد و آنان براى حمايت از او فراهم آمدند . وى در پى شريف يحيى فرستاد تا با يكديگر هماهنگ شده و براى به دست گرفتن مكه فعاليت كنند و يحيى هم موافقت كرد . قرار بر آن شد تا به صورت متحد در نهم جُماداى اوّل به مكه حمله كرده و سپاه مصرى را از آنجا بيرون كنند . اين اقدام نزديك بود به انجام برسد كه خبر تازه‌اى در همان لحظات آخر از مكه به مهاجمان رسيد و آن اين بود كه محمد بن عبدالمعين از مصر آمده و درست در روز هشتم جُماداى اوّل وارد مكه شده است . « 1 » اين شريف محمد از احفاد عبادله ، اولاد عبداللَّه بن حسن بن ابى نُمىّ بود كه به آنان ذوى عون گفته مىشد .\r\n\r\nمحمد بن عبدالمعين بن عون\r\nورود ناگهانى شريف محمد ، تأثير زيادى در باقى ماندن سپاه مصرى در مكه داشت ، چرا كه به محض آن كه خبر آن به عبدالمطلب كه در مفجر نزديك به منى بود رسيد ، او محاصره را رها كرد و به طائف رفت . وضعيت يحيى هم كه با هوادارانش در وادى فاطمه بودند ، به همين شكل بود . او نيز آن محل را ترك كرده بازگشت .\r\n\r\n\r\n","description":"","footnote":"\r\n( 1 ) . خلاصة الكلام ، ص 305 .\r\n","page_name":" 608 ","page_number":608},
  {"content":"\r\n\r\nشريف محمد در همان اوّلين لحظهء ورودش به مكه ، امارت خويش را اعلام كرده و تلاش كرد تا سپاه مصرى را كه در قلعه‌ها رفته و متحصن شده بودند ، از حصار بدرشان آورد . او همچنين از قبايل اطراف مكه خواست تا از وى اطاعت كنند . آنان نيز سلاح خويش را زمين نهاده ، عازم تبريك و تهنيت امارت او شدند .\r\n\r\nقصر حكم در غزه\r\nوى مراسم تهنيت را در بيت الجيلانى در شاميه كه محل ورود آب بود برگزار كرد .\r\nاندكى بعد والى مصر خانهء جديدى براى او در غزّه ساخت كه معروف به قصر الحكم بود . « 1 » پس از آن ، به آنجا منتقل شد و اولاد وى هم از ذوى عون در آنجا بودند . برخى از معاصران به نقل از منابع شفاهى خود ، گفته‌اند كه شريف محمد بن عبدالمعين ، خودش مخارج بناى جديد را داد و اين بعد از آن بود كه خرابه‌هايى را كه در آن ناحيه بود خريدارى كرد و به جاى آنها اين قصر را ساخت .\r\nامارت شريف محمد استوار شد و اندكى بعد وى شنيد كه عبدالمطلب در طائف ، مشغول گردآورى قبايل براى مبارزهء با اوست . وى شريف يحيى بن سرور و برخى از اشراف را هم با خود همراه ساخته بود . در اين وقت شريف محمد براى دفاع آماده شد و به والى مصر نامه نوشت تا به او كمك برساند . به دنبال آن سپاه و اموال از مصر براى وى ارسال شد . گفتنى است كه سپاه مصرى در اين وقت به دليل تلاش‌هاى محمدعلى پاشا به اصلاح نظام خود پرداخته و به لحاظ نظامى و مدنى وضعيت آن بهبود يافته بود .\r\nبا فراهم شدن اين شرايط ، شريف محمد در جمادى الثانى سال 1243 به سمت 1 ئف ، 2 طائف حركت كرد . عبدالمطلب در آنجا متحصن شد و جنگ به مدت 22 روز ميان آنان برقرار بود ، به طورى كه در نهايت عبدالمطلب تضعيف شد و درخواست امان كرد و تسليم شد . اندكى بعد وى آن ديار را به سمت عسير و سپس به سوى نجد و عراق ترك كرده ، عازم تركيه شد . در آنجا سلطان محمود عثمانى ، مَقدم او را گرامى داشت و با\r\n\r\n\r\n","description":"","footnote":"\r\n( 1 ) . اين قصر اخيراً در توسعهء خيابان عبدالعزيز منهدم شد .\r\n","page_name":" 609 ","page_number":609},
  {"content":"\r\n\r\nاحترام او را پذيرفت . « 1 »\r\nمدتى بعد شريف محمد احساس كرد كه با فرماندهى ترك ( حاميه ) نمىتواند كنار بيايد و او با خواسته‌هاى وى همراهى ندارد ؛ بنابراين از والى مصر خواست تا شخص ديگرى را بفرستند . به دنبال آن عابدين بيك به مكه فرستاده شد .\r\nمحمد بن عبدالمعين از دوستداران علم و دانش بود و تمايل به اجراى عدالت داشت ، چنان كه در مجلس او شمار زيادى از رجال علم و ادب حضور داشتند . او همچنين شعرا را بر سرودن اشعار تحريض كرده ، به آنان پاداش مىداد .\r\n\r\nوباى كشنده\r\nدر دوران وى وباى كشنده‌اى آمد كه مردم ابتدا گرفتار اسهال و استفراغ شده و پس از آن مىمردند . اين و با هر از چندى مىآمد كه سخت‌ترين آنها در سال 1246 بود كه به واسطهء آن شمار زيادى از مردم در ماه‌هاى حج و به ويژه در ايام منى مردند ، به طورى كه بازارها و راه‌ها پر از مرده شد و مرده‌ها را گروهى از آنجا مىبردند و دفن مىكردند .\r\nدر اين و با ، عابدين بيك رئيس ساخلوى نظامى شهر مكه درگذشت و محمدعلى پاشا در اوائل سال 1247 خورشيد بيك را به جاى او نصب كرد . چيزى نگذشت كه لقب پاشا به او داد . « 2 »\r\n\r\nشورش بلماز\r\nدر دوران شريف محمد ، شمارى از ترك‌ها كه در ساخلوى سپاه مصرى بودند بر ضد خورشيد پاشا قيام كردند . دليل اين اقدام ، تأخير در پرداخت حقوق آنان بود .\r\nشورشيان در رجب سال 1247 خورشيد پاشا را در خانه‌اش محاصره كرده بودند و اگر نبود كه گروهى از نظاميان براى نجات او اقدام كردند ، قطعاً كشته شده بود . اين فتنه را به\r\n\r\n\r\n","description":"","footnote":"\r\n( 1 ) . خلاصة الكلام ، ص 307 .\r\n( 2 ) . همان ، ص 309 .\r\n","page_name":" 610 ","page_number":610},
  {"content":"\r\n\r\nنام شورش بلماز تركى كه رئيس عساكر شورشى ترك بود ، مىشناسند .\r\nبه هر روى ، خورشيد بيك توانست از محاصره بگريزد . وى به جده رفته ، از آنجا عازم مصر شد . با رسيدن او به مصر ، محمدعلى پاشا ، على آغاز رزقلى را براى آرام كردن فتنه فرستاد كه موفقيتى به دست نياورد . چنان كه شريف محمد هم براى آرام كردن شورش تلاش كرد ، اما فايده‌اى نبخشيد . او نيز شورشيان را رها كرده ، به الهدا رفت تا آن كه اوضاع آرام شد .\r\nاين فتنه تا آغاز سال 1248 به طول انجاميد و شعلهء آن فزونتر شد . شورشيان توانستند سپاهيان را در بياضيه ، جايى دور از قبرستان مَعْلات براى چند روز محاصره كنند . پس از آن حصار باز شد و اين بار نظامىها ، به تعقيب ترك‌ها در خيابان‌ها پرداختند .\r\nدر اين هنگام ترك‌ها در خان الترك در كنار مروه تحصن كردند ، اما نظاميان توانستند در خان الترك نفوذ كنند . ترك‌ها نيز كه وضع را چنين ديدند ، به غارت دكان‌ها و انبارهاى مردم كه در خان بود پرداخته ، آنها را غارت كردند . بعد از آرامش ، شريف محمد خسارت آسيب ديدگان را پرداخت كرد .\r\nدر اين هنگام ترك‌هاى شورشى به جده گريخته و خزينهء دولتى را تصرف كردند .\r\nهمان وقت كشتىهاى محمدعلى پاشا در بندر جده بود ، آنان با غنايمى كه داشتند بر كشتىها سوار شدند و به سمت يمن حركت كردند . در آنجا شهر حديده و مخا را تصرّف كردند ، اما از ترس عواقب كارى كه كرده بودند همانجا در باديه‌هاى يمن پراكنده شده ، در همه جا متفرّق شدند . بدين ترتيب شكست قطعى آنان در اواسط سال 1248 بود . « 1 »\r\n\r\nنفوذ محمدعلى پاشا\r\nدر اين وقت ، محمدعلى پاشا در تسلّطش بر مكه ، توفيق كاملى به دست آورد و بر اساس معاهده‌اى كه در سال 1248 امضا شد و ما در بحث از مسائل سياسى اين دوره از آن سخن خواهيم گفت ، عثمانىها هيچ گونه نفوذى در مكه نداشتند .\r\n\r\n\r\n","description":"","footnote":"\r\n( 1 ) . خلاصة الكلام ، ص 309 .\r\n","page_name":" 611 ","page_number":611},
  {"content":"\r\n\r\n\r\nشورش عسير\r\nدراين‌سال ، اميرعسير كه‌نامش عائض بن مرعى بود ، بر حكومت مكه شوريد و بلاد خود را مستقل كرد . وى سپس به قبايل بنى شهر و بيشه « 1 » و بلاد غامد و زهران يورش برده آنان را نيز تحت سلطهء خود درآورد . شريف محمد در سال 1249 عازم نبرد با آنان شد .\r\nاين‌پس از آن بود كه نيروىكمكى از مصررسيد و وى با واگذار كردن ادارهء مكه به محافظ آن‌احمد پاشا وبرنامه ريزى براى ارسال كمك از طرف وى براى او ، راهى ديار عسير شد .\r\nاين حمله پس از آن كه دو سال به درازا كشيد ، راه به جايى نبرد و محمد بن عبدالمعين به اجبار به مكه بازگشت . از آنجا نامه‌اى به والى مصر نوشت و توضيح داد كه محافظ مكه در رساندن كمك به وى كوتاهى كرده است . اين در حالى بود كه محافظ مكه هم در گزارش خود ، مشكل را به خود شريف محمد مربوط دانست .\r\nمحمدعلى پاشا از هر دو نفر خواست به مصر آيند و در اين باره توضيح دهند .\r\nزمانى كه اين دو در سال 1252 به مصر رسيدند و او سخن آن دو را شنيد ، از شريف محمد خواست تا نزد او در مصر بماند و كار حمله به عسير را به احمد پاشا واگذار كرد . او در مكه ماند و احمد پاشا به مكه بازگشت تا حملهء به عسير را فرماندهى كند ، در حالى كه برخى از دوستانش از اشراف او را همراهى مىكردند . « 2 »\r\nحمله در سال 1253 به نتيجهء مطلوب رسيد و احمد پاشا توانست بلاد غامد و زهران را آزاد كند ، اما نتوانست به بنى شهر و عسير برود . اندكى بعد بار ديگر شورش عسير از نو آغاز شد و شورشيان موفق شدند بلاد غامد و زهران را در سال 1254 پس بگيرند . بعد از آن دو سال ديگر هم احمد پاشا به نبردهايش ادامه داد ، بدون آن كه به نتيجهء قطعى برسد .\r\nدر اين دوره ، زمانى كه محمد بن عبدالمعين همچنان در مصر اقامت داشت ، برخى از قبايل حرب شورش كردند . محمدعلى پاشا نيروى مستقلى را از مصر به فرماندهى سليم پاشا اطزبير به آن ناحيه اعزام كرد . اين سپاه وارد منطقه شده ، در غاربه و خيف « 3 »\r\n\r\n\r\n","description":"","footnote":"\r\n( 1 ) . يك وادى بزرگ كه شرحش گذشت و تمامى ساكنانش از قبيلهء شهران است ( عاتق ) .\r\n( 2 ) . إفادة الأنام ، خطى .\r\n( 3 ) . غاربه و خيف از چاه‌هاى وادى صفراء است .\r\n","page_name":" 612 ","page_number":612},
  {"content":"\r\n\r\nلشكرگاه زد و پس از آن به طور كامل بر منطقهء خيوف غلبه كرده ، هرچه در آنجا بود غارت نموده و كشت و زرع و نخلستان‌ها را آتش زد و جماعت شورشيان را متفرق ساخت ، به طورى كه آنان پا به فرار گذاشته ، به بالاى كوهها پناه بردند و به راهزنى در مسيرهاى مختلف در باديه‌شان پرداختند .\r\nحملهء به خيوف در طول سال 1255 و بخشى از سال 1256 ادامه داشت و مدينه روزهاى سختى را به خاطر بسته شدن راه‌ها پشت سر گذاشت ، به طورى كه اجناس به شدّت گران شد و قيمت يك اردب گندم به سى ريال رسيد . « 1 »\r\n\r\nپايان حكومت مصر بر مكه\r\nدر سال 1256 معاهده‌اى با محمدعلى پاشا امضا شد كه بر اساس آن كار حجاز چنان كه شرح خواهيم داد ، دوباره در اختيار عثمانىها قرار مىگرفت . محمدعلى پاشا اقدام به فرستادن شريف محمد بن عبدالمعين از مصر به مكه كرد تا به صورتى كه او مىخواست به حل مشكلات بپردازد و براى بازگشت سپاه مصرى به مصر به او كمك كند . بدين ترتيب شريف محمد ، مصر را به سوى ينبع ترك كرده از آنجا به سوى منطقهء قبيلهء حرب رفته ، چنان ضربهء سنگين و سختى بر آنان فرود آورد كه در نگاه تاريخ استحقاق آن را نداشتند . اى كاش كسى در ميان نسل گذشتهء آنان بود كه ايشان را راهنمايى مىكرد و بهترين‌ها را به آنان تعليم مىداد . اميدواريم تاريخ ، اغلاط گذشتهء خود را در ارتباط با آن چه بر اين مدارس كه آثار خود را در رابغ و مسيجيد و بسيارى از قريه‌ها نشان داد ، آمد ، اصلاح كند ، و قبايل اين مناطق را براى هدف اصلى كه آباد كردن و بهره‌رساندن به منطقه است ، آماده سازد .\r\nشريف محمد سپس به مدينه آمده ، چندين ماه در آنجا ماند ، آنگاه به مكه رفت تا شاهد و ناظر اقداماتى باشد كه در جهت تسليم شهر از ناحيهء مصرىها به عثمانىها صورت مىگيرد .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 613 ","page_number":613},
  {"content":"\r\n\r\n\r\nمسائل عمومى مكه در روزگار محمدعلى پاشا\r\n\r\nمسائل سياسى\r\nنيازى به تكرار مطالب گذشته در بارهء محمدعلى پاشا نيست كه ميان آشوب و فتنه ، و ميان نيروهاى تركى در مصر ، خودى نشان داد و توانست شمارى از فرماندهان و شخصيت‌هاى آن جا را براى برداشتن او به ولايت مصر برانگيزد به طورى كه آنان به دار السلطنهء عثمانى در اين باره نامه بنويسند و دربار عثمانى هم خواسته‌شان را بپذيرد و او را به سِمت والى مصر تأييد كند .\r\nهمچنين نيازى نيست كه دوباره به حملهء محمدعلى پاشا به حجاز براى سركوب سعودىها را مرور كنيم ؛ مطالبى كه در فصل گذشته به آن پرداختيم . زمانى كه عثمانىها قدرت محمدعلى را در مصر ديدند و از سوى ديگر پيروزى سعودىها آنان را به وحشت انداخت ، مصمم شدند تا آنها را به جدال با يكديگر وادارند تا از نتايج آن بهره‌مند شوند و زحمت را بر دوش سپاهيان او بيندازند .\r\nهمچنين بناى آن را نداريم كه بگوييم محمدعلى پاشا پس از پيروزىاش بر سعودىها ، آن هم پس از آن كه فتنه‌ها و هراس‌هاى زيادى را تحمّل كرد ، توانست از سوى عثمانى لقب افتخارى اميرى مكه را نصيب پسرش ابراهيم كند .\r\nنكتهء تازه در اين باب آن است كه مكه در سايهء فتح مصرىها در آن ، محكوم يك حكم ثانوى با هيمنهء مصر و البته با تابعيت عثمانى در امارت مكه از سال 1228 به بعد بود ، آن هم امارت همان اشراف سابق و اين بار با تعيين آنان از طرف مصر . كار دفاع از آن را\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nهم فرماندهى از مصر بر عهده داشت كه علاوه بر فرماندهى نيروى دفاعى ، لقب محافظ به او داده مىشد .\r\nاين سبك حكومت در مكه با استقرار نيروهاى محمدعلى پاشا از سال 1228 كه سعودىها آن ناحيه را تخليه كردند ، به مدت بيست سال به درازا كشيد . پس از آن بر اساس معاهدهء كوتاهيه « 1 » در سال 1248 ، سلطان به طور كلى از مصر و سوريه و حجاز دست برداشت و اين مناطق تا سال 1256 يعنى تا هفت سال بعد از معاهدهء كوتاهيه باز از قدرت عثمانى خارج بود تا آن كه در اين سال ، مجدداً به عثمانىها بازگشت .\r\nاين تابعيت ، دلايلى داشت كه خلاصهء آن از اين قرار است :\r\nزمانى كه حجاز فتح شد ، محمدعلى پاشا علاقمند شد تا سوريه را نيز فتح كرده ، مسببان ناآرامىهاى آنجا را طرد كند و دايرهء ممالك تحت سلطهء خويش را توسعه دهد .\r\nوى در اين باره با عثمانىها به گفتگو پرداخت ؛ اما آنان نپذيرفتند و او ساكت ماند . چيزى نگذشت كه با والى عكا درگير شد و آن‌گاه ، فرصت را مغتنم شمرد و با سپاه عظيمى به سوريه حمله كرد و يافا را گرفت . پس از آن دمشق را فتح كرد . اين حمله سبب خشم سلطان محمود شد . وى دستور عزل محمدعلى پاشا را صادر كرد و سپاهى را براى جنگ با وى و بيرون راندن سپاه او از سوريه اعزام كرد . سپاه اعزامى سلطان عثمانى كارى از پيش نبرد و محمدعلى پاشا توانست آن را شكست دهد و بالاتر آن كه سپاه را در شمال سوريه تعقيب كند ، به طورى كه منطقهء اضنه و طرطوس را هم تصرّف كرده ، به تهديد آستانه يعنى استانبول بپردازد .\r\nدر اين وقت ، دولت‌هاى اروپايى احساس خطر كرده ، تصوّر كردند كه پيروزى محمدعلى پاشا بر تركيه پس از پيروزىهايى كه در آسيا و آفريقا به دست آورده است ، مىتواند به مصالح آنان آسيب برساند . به همين دليل براى توقف آن در مرزهاى تركيه تلاش كرده و به واسطه‌گرى براى صلح ميان آنان پرداختند . به دنبال آن معاهدهء كوتاهيه\r\n\r\n\r\n","description":"","footnote":"\r\n( 1 ) . شهرى در آناتولى كه معاهدهء سلطان عثمانى با محمدعلى امير مصر و سوريه در آنجا به امضا رسيد و سلطان ، اين دومنطقه را به او واگذار كرد .\r\n","page_name":" 615 ","page_number":615},
  {"content":"\r\n\r\nدر سال 1248 منعقد شد كه بر اساس آن ، سلطان محمود ، مصر و حجاز و جزيرهء كرت را به محمدعلى پاشا واگذار كرد . همچنين سوريه و اضنه به ابراهيم پاشا واگذار شد . بدين ترتيب بلاد اسلامى به دو يا سه رهبرى تقسيم شد و اروپا از اتحاد آنان در امان ماند .\r\nعلاوه بر آن ، اروپائيان رضايت خليفهء عثمانى را هم از اين كه دشمنش را در مرزها متوقف كرده بودند ، فراهم كردند .\r\nهفت سال به همين منوال سپرى شد و محمدعلى پاشا مصر و حجاز و كرت را با استقلال در اختيار داشت . اندكى بعد اروپايىها دريافتند كه وجود يك عثمانى بيمار در سوريه بهتر از آن است كه اين منطقه به حاكم جوان سپرده شود . اين بار نيروهاى عثمانى به فرماندهى عبدالحميد كه پدرش را در استانبول گذاشته بود ، حمله را آغاز كردند . چهار متحد ، عثمانى ، انگليس ، روسيه و آلمان در اين جريان ، معاهدهء لندن را در سال 1841 امضا كردند كه بر اساس آن ، قدرت محمدعلى پاشا و فرزندانش تنها در مصر به رسميت شناخته شد و سوريه هم به ابراهيم پاشا واگذار شد ، آن‌هم تا وقتىكه زنده است . زمانى كه دولت عثمانى اين مطلب را به صورت رسمى به محمدعلى پاشا ابلاغ كرد ، وى نپذيرفت و به دنبال آن عثمانىها سپاهى را براى جنگ با وى اعزام كردند ، در حالى كه روس و انگليس هم به او كمك مىكردند . اين سپاه سواحل سوريه را فتح كرد و به اسكندريه رسيد . در آنجا ميان دو طرف صلح شد كه بر اساس آن تنها حكومت محمدعلى پاشا و فرزندانش بر مصر به رسميت شناخته شد . اين واقعه در سال 1256 / 1841 رخ داد . « 1 »\r\nبدين ترتيب مكه دوباره زير سلطهء دولت عثمانى درآمد . ديديم كه محمدعلى پاشا ، شريف محمد بن عبدالمعين را كه در مصر نزد وى بود به مكه فرستاد تا كار بازگرداندن سپاه مصرى را ترتيب داده و حكومت آنجا را تحت تابعيت عثمانى در آورد .\r\nبا اين حال ، برخى از مناطق شمال حجاز از الوجه تا العقبه همچنان زير سلطهء مصر ماند تا تكليف آن روشن شود . اين وضعيت ادامه داشت تا آن كه انگليس در سال 1882 مصر را اشغال كرد . در اين وقت والى مكه به سرعت الوجه را از زير سلطهء ادارى مصر درآورد و\r\n\r\n\r\n","description":"","footnote":"\r\n( 1 ) . ابراهيم پاشا ، تأليف بيركربتيس ، ترجمهء محمد بدران ، ص 278 .\r\n","page_name":" 616 ","page_number":616},
  {"content":"\r\n\r\nآن را ضميمهء حجاز كرد .\r\nدر اين زمان ، دولت عثمانى تلاش كرد تا برخى از قلعه‌هايى را كه در سمت عقبه به غرب بود ، استوار سازد كه انگليس در اين باره اعتراض كرد . زمانى كه دولت عثمانى در اين باره اصرار ورزيد ، انگليس تهديد به جنگ كرد . اين مصيبتى بود كه تأثير زيادى در اعراض عثمانى از دولت انگليس و رفتن آن دولت به سمت آلمان داشت . طبعاً نتيجهء آن در آن سوى ، اين بود كه انگليس همچنان روى اين منطقهء استراتژيك تا مدت‌ها تسلط داشت .\r\n\r\nوضعيت علمى\r\nبه دليل كوتاه بودن دورهء تسلط مصر بر حجاز ، تحوّل علمى خاصى كه قابل ذكر باشد در اين منطقه رخ نداد . واقعيت آن است كه هشت سالِ آن در مكه جنگ بود ؛ بعد از آن هم مصر با اشراف عثمانى ، بر حجاز تسلّط داشت . زمانى هم كه مستقل شد ، درازاى آن تنها هفت سال بود . اين مدتى است كه به نظر ما براى اين كه بحثى از تأثير و تأثر علمى در اين ناحيه داشته باشيم ، كافى نيست .\r\nعلاوه بر اين ، بايد توجه داشت كه دورهء محمدعلى در مصر ، فجر جديدى است كه خورشيد آن پس از وى ندرخشيد . درست در زمان درخشش آن ، حجاز زير سلطهء عثمانى درآمد . بدين جهت مىتوانيم بگوييم كه بحث از وضعيت علمى مكه در اين دوره ، ادامهء همان وضعيت دورهء اوّل عثمانى است .\r\n\r\nوضعيت عمرانى\r\nترتيبات ادارى جديدى كه محمدعلى پاشا در مكه برقرار كرد ، ايجاد برخى از مراكز عمومى را در پى داشت . تكيهء مصرى در سال 1238 به هدف اطعام فقراىِ از اهلِ حرم و مجاوران تأسيس شد . اين كار خوبى بود كه اسلوب و روش خاص خود را داشت .\r\nبا اين حال ، ما همچنان آرزو مىكنيم اى كاش اين پول در راهى جز اين صرف مىشد تا عامل كسلى و سستى نمىشد و فقراى بلاد را كه در مناطق خود گرسنه بودند و هيچ نفعى\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nبراى اين بلاد نداشتند ، تشجيع نمىكرد كه در جستجوى زندگى در پناه تكيه به مكه بيايند .\r\nهمين طور محمدعلى پاشا خانه‌اى را كه به نام بيت باناجه شناخته مىشد و برابر باب على بود ، به عنوان مقرّ محافظ مكه بنا كرد ؛ چنان كه براى آل عون هم دار الاماره‌اى در غزّه ساخت . « 1 »\r\n\r\nوضعيت اجتماعى\r\nشگفت آن است كه اهالى مكه و مدينه و جده ، به‌شدّت تحت تأثير نفوذ آداب و عادات مصرىها قرار گرفته و لغاتى چند از آنان وارد زبان اين جماعت شد كه تا به امروز آثار آن گرچه نه چندان روشن ، برجاى مانده است .\r\nشايد تأثير آن ميان ساكنان الوجه و مناطق شمالى حجاز روشن‌تر از نقاط ديگر باشد .\r\nبسيارى از آداب طبقات شهرنشين قديمى در مصر ، با موارد مشابه آن ميان طبقه‌اى در مكه و مدينه كه به آنان اولاد الحارّه - بچه‌هاى محله - گفته مىشود ، يكسان است .\r\nچنان كه بسيارى از بازىهاى كودكان در اين شهرها ، مشابه همان‌هاست كه در مصر رايج است . اما من نمىتوانم در اين باره به صراحت حكم كنم كه اين آداب و عادات از مصر به اين دو شهر آمده است يا آنكه زاييدهء شرايط مشابه بسيار كهن ميان اين دو ناحيه است .\r\nبراى مثال مىتواند از بازى كودكانهء « مداحى » كه ما به آن بارجو مىگوييم ياد كرد كه بازى مشتركى در مصر و حجاز امروز است . پيش از اين اشاره كرديم كه مردم جاهليت در منطقهء القراره در مكه اين بازى را داشتند و به همين جهت آن را قرار المداحى مىناميدند ؛ اما نمىدانيم كه مصرىهاى كهن پيش از حجاز آن بازى را داشتند يا بعد از آن ؟\r\n\r\n\r\n","description":"","footnote":"\r\n( 1 ) . تكيه و خانهء باناجه در طرح توسعه ، در مسجد الحرام افتاد ، چنان كه دار الاماره هم در خيابان ملك سعود افتاد .\r\n","page_name":" 618 ","page_number":618},
  {"content":"\r\n\r\n\r\nمكه در دوران دوم عثمانى\r\n\r\nامارت محمد بن عبدالمعين براى بار دوم\r\nمحمد بن عبدالمعين در سال 1256 از مصر به ينبع بازگشت . همانطور كه گذشت ، در آنجا از برخى از مناطق جنگى ديدن نمود و اوضاع را آرام كرد . در همين مرحله ناظر بر بازگشت سپاه مصرى بود كه در مناطق جنگى لشكرگاه زده بودند . سپس به مدينه رفت و طى چند ماه توقف در آنجا ، به تنظيم امور ادارى آنجا بر اساس حكومت جديد عثمانى پرداخت .\r\nدر اين فاصله ، پسرش عبداللَّه عازم مكه شد و به نيابت از پدر به ترتيب امور پرداخت . زمانى كه موسم حج همان سال رسيد ، محمد نيز به مكه آمد و مقدمات بازگشت سپاه مصرى را فراهم كرد .\r\nدر اين وقت ، عثمان پاشا كه شيخ الحرم مدنى بود ، به عنوان فرماندهء ساخلوى جده تعيين شده ، شيخ الحرمى مكه هم ضميمهء آن شد . همچنين شريف بيك ، مدير سابق مدينه به سِمت شيخ الحرمى مدينه منصوب شد . عثمان پاشا به جده رفت و رشتهء كار را در دست گرفت و عبداللَّه بن محمد بن عبدالمعين به نيابت از او به انجام وظايف شيخ الحرمى پرداخت .\r\nدر اين وقت گروهى موظّف شدند تا اموال مصرىها در حجاز را محاسبه كرده ، تمامى آنچه را كه از ارزاق و مهمات و ذخاير موجود متعلق به مصرىها بود ، حساب كرده ، آنها را قيمت گذاشتند و مقرّر شد آن اجناس در مكه بماند و معادل آن ، از خراجى\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nكه مصر مىبايست به دولت عثمانى بپردازد ، كسر شود .\r\nاين گروه همچنين در بارهء حقوقى كه محمدعلى پاشا براى بزرگان از اشراف و نيز غلّاتى كه به عنوان صدقه براى فقراى مكه ترتيب داده شده بود ، بحث كرده ، مقرّر شد پس از واگذارى امور به عثمانى ، همان ترتيبات بماند . خليفهء عثمانى نيز اين ترتيبات را به طور كامل پذيرفت . « 1 »\r\n\r\nتولد عون الرفيق\r\nدر اين وقت ، يعنى در اواخر ذى حجهء سال 1256 شريف عون الرفيق فرزند شريف محمد بن عبدالمعين در بيت الشاميه كه به آن دارالجيلانى « 2 » گفته مىشد - و در حال حاضر كتابخانه‌اى است كه كتاب‌هاى آن را حكومت وقف كرده و در كنار بازان الشاميه است - متولد شد . در ادارهء شهر مكه هم ، طى سال‌ها اتحاد كاملى ميان امير و والى ترك در جده ، يعنى عثمان پاشا وجود داشت . بعد از آن ، كسانى به عثمان پاشا خبر دادند كه « شمارى از اشراف كه كارشان جمع آورى زكات است ، در اموال دولتى ، تصرّف نامشروع دارند » كه او نيز برخورد تندى كرد . اين حركت او پسند شريف محمد نيامد و اختلاف از همانجا آغاز شده ، در سال 1260 و 1261 بالا گرفت . سپس اخبار آن به دربار عثمانى رسيد و از آنجا فرمان عزل عثمان پاشا از ولايت رسيده ، شغل او را به شيخ الحرم مدنى ارجاع دادند . زمانى كه خبر عزل وى به او رسيد ، درگذشت و كار جده به شريف پاشا واگذار شد . « 3 »\r\n\r\nدرگيرى با نجد\r\nدر سال 1263 شريف محمد به دستور دولت عثمانى ، در رأس سپاهى عازم نبرد با نجدىها شد تا با امير رياض فيصل بن تركى بجنگد . زمانى كه به قصيم رسيد ، اهالى\r\n\r\n\r\n","description":"","footnote":"\r\n( 1 ) . خلاصة الكلام ، ص 311 .\r\n( 2 ) . إفادة الأنام ، خطى .\r\n( 3 ) . همان .\r\n","page_name":" 620 ","page_number":620},
  {"content":"\r\n\r\nقصيم ميان دو سپاه را صلح دادند و امير رياض پذيرفت تا خراج سالانه‌اى به مقدار ده هزار ريال به سلطان عثمانى بپردازد .\r\nدر سال 1265 و 1266 دربار عثمانى به عبداللَّه و على و حسين و عون فرزندان شريف محمد ، نشان‌هايى داد و به آنان رتبهء وزارت بخشيد .\r\n\r\nجنگ در عسير\r\nدر اين وقت ، فتنه‌هايى در عسير و پس از آن در يمن پديد آمد و دولت عثمانى ، شريف محمد را مكلّف كرد تا در رأس سپاهى براى تأديب شورشيان حركت كند . وى پسرش عبداللَّه را به عسير فرستاد كه منجر به صلحى در سال 1265 شد . خودش نيز به سمت يمن رفته ، شهرهاى آن نواحى و از جمله صنعا پايتخت يمن را فتح كرد و تنظيمات جديدى را مطابق ميل دربار عثمانى ايجاد كرد . اين رخداد در همان سال 1265 بود . « 1 »\r\n\r\nاوقاف سلطانى\r\nدر جريان غيبت وى از مكه ، ادارهء امور در اختيار حسيب پاشا والى ترك بود . وى به امور شرعى توجه خاصى نشان داد و براى صدور احكام جديد از مجلسى از علماى مذاهب اربعه استمداد كرد ، جز آن كه اندكى بعد با آنان اختلاف نظر پيدا كرد . اين والى ترك بر آن بود تا اوقافى را كه مردم با بهانه‌هاى مختلف بر آنها دست اندازى كرده‌اند از تصرّفشان درآورد ، اما علما در اين باره حاضر به همراهى با او نشدند . مفتى وقت مكه سيد عبداللَّه ميرغنى به مخالفت با او برخاست . وى هم او را عزل نموده ، منصبش را به سيد محمد كتبى سپرد . او هم مطابق ميل وى رفتار نكرد و اختلاف ميان او و علما بالا گرفت . در پايان ، بحث بر سر خانه‌اى در صفا شد كه عبداللَّه بن عقيل برادر سيد اسحاق بن عقيل با استفاده از فرجه‌ها و فرصت‌هايى كه در اوقاف سلطانى هست ، آن را ساخته بود .\r\nزمانى كه عبداللَّه بن عقيل دريافت كه بسا خانه را از وى بگيرند ، در اين باره از علما و\r\n\r\n\r\n","description":"","footnote":"\r\n( 1 ) . خلاصة الكلام ، ص 314 .\r\n","page_name":" 621 ","page_number":621},
  {"content":"\r\n\r\nاعيان بر ضد والى نامه گرفته ، شبانه به سمت تركيه گريخت . در آنجا نزد خليفه رفت و شكوائيه را به وى داد . خليفه دستور تشكيل جلسه‌اى از علما را داد و آنان نيز به عدم جواز گرفتن خانه فتوا دادند . به دنبال آن ، سلطان عثمانى فرمان داد كه وى حق گرفتن اين قبيل اوقاف را ندارد . همچنين شيخ الاسلام دستور داد تا مفتى معزول مكه را بازگردانند .\r\nعبداللَّه بن عقيل اين احكام را گرفته ، راهى مكه شد . والى هم از آنها اطاعت كرده و چيزى نگذشت كه در اواخر ذى حجه سال 1266 معزول شد و به جاى وى عبدالعزيز پاشا با لقب آقه پاشا جاى وى را گرفت . « 1 »\r\nدر ميانهء سال 1267 فرمانى از دربار عثمانى به آقه پاشا رسيد كه شريف محمد و فرزندانش را به استانبول بياورد . زمانى كه آنان آگاه شدند ، فرمان را اطاعت كرده و همگى به تركيه رفتند . بدين ترتيب امارت محمد بن عبدالمعين بن عون پس از 24 سال مجموعاً طى دو بار « 2 » پايان يافت .\r\nآقه پاشا ، شريف منصور بن يحيى از آل زيد را به طور موقت به امارت برداشت تا فرمان خليفه برسد . پس از آن تلاش كرد تا او را كانديداى امارت كند . به همين جهت نامه‌اى به سلطان عثمانى نوشت و همراه آن جمعى از اشراف و علما را فرستاد ؛ اما دربار عثمانى با اين مطلب موافقت نكرد و شريف عبدالمطلب بن غالب را براى امارت مكه برگزيد . « 3 »\r\nشگفت آن است كه مورّخان مكه اشاره‌اى به دليل برداشتن شريف محمد بن عبدالمعين از امارت مكه ندارند ، آن هم پس از آن همه خدمات طولانى كه وى به عثمانىها كرد و آنان هم كه از وى اظهار رضايت كرده ، نشان‌هاى شرف و وزارت به او و فرزندانش دادند . به نظرم شريف عبدالمطلب ، كسى كه عثمانىها پيش از شريف محمد ، اميرى وى را بر مكه نپذيرفتند تا محمدعلى پاشا والى مصر را راضى نگه دارند ، بعد از\r\n\r\n\r\n","description":"","footnote":"\r\n( 1 ) . خلاصة الكلام ، ص 315 .\r\n( 2 ) . در كتاب به خطا « للمرة الاولى » آمده در حالى كه محمد بن عبدالمعين بن عون دو بار به امارت رسيد كه مجموعاً 24 سال به درازا كشيد . « ج »\r\n( 3 ) . إفادة الأنام ، خطى .\r\n","page_name":" 622 ","page_number":622},
  {"content":"\r\n\r\nبازگشت حجاز زير سلطهء عثمانىها ، توانسته بود دربار عثمانى را به عزل شريف محمد و نصب خود راضى كند .\r\nدر جريان اقامت فرزندان شريف محمد در استانبول ، شريف على بن محمد بن عبدالمعين ، صاحب فرزندى شد كه او را حسين ناميدند . اين همان كسى است كه بعدها پادشاه حجاز و سردمدار نهضت عربى شد كه شرحش خواهد آمد . « 1 »\r\n\r\nامارت عبدالمطلب بن غالب براى بار دوم\r\nعبدالمطلب در ذى قعدهء سال 1267 به مكه رسيد و به محض ورود به خانه‌اش در قراره ، ادارهء شهر را بر عهده گرفت . « 2 » با آغاز سال 1268 عازم تنبيه برخى از شورشيان قبيلهء حرب شد كه از وى اطاعت كرده ، او را براى ساختن برخى از قلعه‌ها و استحكامات در مناطقشان آزاد گذاشتند كه از آن جمله چهار قلعه به نام‌هاى بدر ، حمراء ، خى و بئر عباس ساخته شد . وى سپاهيانى را هم براى تأمين امنيت منطقه در آن قلعه‌ها مستقر كرد . « 3 »\r\nچيزى نگذشت كه ميان آقه پاشا و عبدالمطلب شكراب شد و عبدالمطلب توانست خطاهاى آقه پاشا را ثابت كرده ، آنها را به دربار عثمانى بفرستد و فرمان عزل او و توليت احمد عزّت پاشا امير الحاج شامى را كه از رفقاى شريف عبدالمطلب بود به دست آورد .\r\nاين واقعه در اواخر سال 1269 اتفاق افتاد . احمد عزّت نخستين كسى است كه خانه‌اى در زاهر در كنار شهداى فخ ساخت و براى آن باغى درست كرد . اما باز مدتى بعد ميان عبدالمطلب و احمد عزّت اختلاف شد كه مجدداً فرمان عزل احمد عزت از آستانه رسيد و در رجب سال 1270 كامل پاشا به جاى وى منصوب شد . « 4 »\r\nدحلان مىگويد : « 5 » مهم‌ترين عامل اختلاف ميان عبدالمطلب و واليان ترك آن بود\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . تذييل شفاء الغرام ، ص 313 .\r\n( 3 ) . تاج تواريخ البشر ، خطى .\r\n( 4 ) . خلاصة الكلام ، ص 316 .\r\n( 5 ) . خلاصة الكلام ، ص 317 .\r\n","page_name":" 623 ","page_number":623},
  {"content":"\r\n\r\nكه اين واليان با شيخ الساده اسحاق علوى در ارتباط بوده و در كارهايشان با وى مشورت مىكردند و اين به خاطر توصيه‌هاى خاصى بود كه از رجال حكومتى از تركيه به آنان مىرسيد . اين شيخ ، رفيق شفيق شريف محمد بن عبدالمعين بن عون بود و در دربار عثمانى رجال حكومت را تحريك مىكرد تا والى ترك مكه را به مشورت با شيخ تحريض كنند . زمانى كه عبدالمطلب اين مطلب را دريافت ، دشمنىاش با شيخ زياد شده او را عزل كرد . چيزى نگذشت كه فرمان دستگيرى او را در باغش در الهجله داده ، گفت تا وى را به طائف ببرند . زمانى كه والى ترك آگاه شد ، برخى از نيروهايش را فرستاد تا او را از ميان راه باز گردانند كه موفق نشدند . تا آنجا كه دحلان مىنويسد : زمانى كه شيخ به طائف رسيد ، سخت توبيخ و سپس در قلعه‌اى در مثناة زندانى شد كه پس از دو روز به طور ناگهانى درگذشت . طبعاً در اين باره شريف عبدالمطلب متهم گشت و موقعيتش متزلزل شد .\r\n\r\nمنع خريد و فروش برده و شورش اهالى مكه\r\nدر اوائل سال 1271 فرمانى از دربار عثمانى به كامل پاشا رسيد كه بر اساس برخى از معاهدات ميان عثمانى و دول اروپايى ، خريد و فروش برده به صورت علنى در بازارها ممنوع شده بود . كامل از اين فرمان اطاعت نمود و آن را به دلالان برده‌فروش ابلاغ كرد .\r\nزمانى كه اهالى از آن آگاه شدند ، اعلام جهاد كرده ، شمارى از طلاب در خانهء رئيس العلما شيخ جمال الدين اجتماع كرده از او خواستند تا اجازه ندهد آنچه مخالف شرع است به اجرا درآيد و همراه آنان به خانهء قاضى برود تا حكمى در منع اجراى اين فرمان بدهد . زمانى كه اين جماعت در خيابان حركت مىكردند ، مردم هم به آنان پيوسته و نداى انقلاب سر دادند و در نبردى سخت با ترك‌ها درگير شدند . اين درگيرى به مسجدالحرام كشيده شد وشمارى از دو طرف درآنجا كشته‌شدند . اين‌اخبار كه به شريف عبدالمطلب در طائف رسيد ، خشمگين گشت و طرفدارانش از قبايل را براى حمايت از اهالى مكه بر ضد ترك‌ها فراهم آورد . ترك‌ها به جده رفته در آنجا متحصن شدند . كامل پاشا در جده اعلام كرد كه از دربار عثمانى فرمان عزل شريف عبدالمطلب و نصب\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nشريف محمد بن عبدالمعين صادر شده است . سپس عبداللَّه بن ناصر بن فواز بن عون را كه در مكه بود به عنوان وكيل او نصب كرد . اين واقعه در اواخر ربيع الاول سال 1271 بود . « 1 »\r\nدر اين ميان ، سپاه عبدالمطلب به مكه رسيد و كامل پاشا هم در جده همراه شمارى از سپاهيان ترك و تعدادى عرب به فرماندهى عبداللَّه بن ناصر ، آمادهء مقابلهء با او شد . اين سپاه در بحره لشكرگاه زده ، از آنجا به شُميسى آمد . عبداللَّه بن ناصر به رؤساى قبايل و بزرگان اشراف مكه نامه نوشته از آنان خواست تا به وى بپيوندند و آنان نيز پذيرفتند .\r\nعبدالمطلب كه دريافت سپاهيانش در حال متفرّق شدن هستند به طائف برگشته ، مكه را در اختيار عبداللَّه بن ناصر گذاشت كه به تصرّف درآورد .\r\nعبدالمطلب قبايل اطراف طائف مانند بنى سعد و غامد و زهران و سفيان « 2 » و ثقيف را گرد آورد و جمعيت زيادى را آماده كرده ، به مكه يورش برد ، اما توفيقى به دست نياورده ، باز به طائف بازگشت و دوباره به جمع آورى سپاه پرداخت ، بار ديگر حمله كرد كه اين بار هم موفق نشد . بنابراين در شعبان 1271 به طائف بازگشت .\r\nدر هشتم شعبان كشتى بخارى كه شريف محمد بن عبدالمعين را مىآورد ، در جده لنگر انداخت . اين خبر ، جنگجويان ترك را نيرومندتر كرده ، به مناسبت ورود وى جشن و سرور برگزار شده ، مكه آزين بندى شد . چيزى نگذشت كه با آمدن وى به مكه رهبرى سپاهيان را براى حمله به طائف بر عهده گرفت . عبدالمطلب چند روزى در طائف تحصن كرد تا آن كه در رمضان سال 1271 مورد حملهء شديد قرار گرفته ، به اسارت درآمد . وى را به دربار عثمانى فرستادند كه در آنجا مورد عنايت سلطان قرار گرفت و در يكى از قصرهاى سلطنتى اسكان داده شد . بدين ترتيب پس از پنج سال ، امارت دوم وى پايان يافت . « 3 »\r\n\r\n\r\n","description":"","footnote":"\r\n( 1 ) . خلاصة الكلام ، ص 317 .\r\n( 2 ) . بنوسفيان ، شاخه‌اى از ثقيف است ( عاتق ) .\r\n( 3 ) . إفادة الأنام ، خطى .\r\n","page_name":" 625 ","page_number":625},
  {"content":"\r\n\r\n\r\nامارت محمد بن عبدالمعين بن عون براى بار سوم\r\nبدين ترتيب شريف محمد براى بار سوم در سال 1271 به امارت رسيد و كار وى استوار شد . چيزى نگذشت كه كامل پاشا از مقامش عزل شد و به جاى وى محمود پاشا كردى نصب شد . او هم عزل شد و به جاى وى نامق پاشا منصوب شد كه در اوائل سال 1274 به مكه رسيد .\r\nدر 13 شعبان همين سال ، شريف محمد در پى يك بيمارى كه چند روز بيشتر به درازا نكشيد ، درگذشت « 1 » و بدين ترتيب امارت سوم وى هم پس از چهار سال به پايان رسيد .\r\nبا درگذشت وى ، نامق پاشا كسى را به عنوان وكيل الاماره منصوب كرد تا فرمان جديد براى تعيين امير جديد برسد . « 2 »\r\nپيش از آن اشراف ، تنها تعيين وكيل از طرف تركها را مىپذيرفتند . در واقع ، از نخستين دوران امارت اشراف تا قرن يازدهم رسم بر اين بود كه امير جديدى را نصب مىكردند و در اين باره نامه‌اى به دربار مىنوشتند و دربار هم تعيين آنان را تأييد مىكرد .\r\nپس از قرن يازدهم چنان شد كه امير جديدى را به امارت مىنشاندند و منتظر مىماندند كه اگر تأييد كرد بماند و گرنه امير ديگرى از طرف دربار تعيين شود . اما در دورهء دوم عثمانى ، اوضاع به كلّى عوض شد . در اين مورد مىبينيم كه والى ترك ، كسى را به وكالت مىگمارد تا كسى را كه سلطان براى امارت تعيين كرده است ، از راه برسد .\r\n\r\nفتنه در جدّه در عهد نامق كمال\r\nدر اثناى وكالت نامق كمال در جده در سال 1274 حادثهء وحشتناك و هولناكى رخ\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 313 .\r\n( 2 ) . خلاصة الكلام ، ص 320 .\r\n","page_name":" 626 ","page_number":626},
  {"content":"\r\n\r\nداد . جريان از اين قرار بود كه تاجرى در جده كه نامش صالح جوهر بود صاحب يك كشتى در دريا بود . وى در بالاى كشتى خود پرچم انگليس را داشت . در يكى از روزها خواست تا به جاى آن ، پرچم عثمانى را نصب كند . اين اقدام بر قنسول انگليس گران آمد و او را از اين كار منع كرد ، اما وى نپذيرفت . قنسول خود به كشتى رفته ، بعد از آن كه به پرچم عثمانى اهانت كرد ، آن را گرفت و به جاى آن پرچم انگليس را نصب كرد . اين مطلب سبب شورش مسلمانان در جده شده ، به خانهء قنسول يورش بردند و ضمن كشتن او ، هر آنچه در آن جا بود غارت كردند . اين برخورد با بسيارى از فرنگىهاى ديگر مقيم جده هم صورت گرفت . زمانى كه نامق پاشا آگاه شد به سرعت به جده رفته ، متهمان را به زندان انداخت و سپس شرح ما وقع را به دربار عثمانى نوشت .\r\nپس از گذشت يك ماه و اندى مردم با صداى وحشتناك توپ‌ها از خواب بيدار شدند . وقتى تحقيق كردند ، دريافتند كه يك كشتى جنگى انگليس در نزديكى ساحل موضع گرفته و توپ شليك مىكند . مردم جده به شدت ترسيده از آن شهر گريختند و در دسته‌هاى بزرگ راهى مكه شدند .\r\nدر اين هنگام خبر به حجاجى رسيد كه در منى بودند و اين سبب شد تا آنان به هراس افتاده بحران فراگير شود . نامق پاشا ، علما و اعيان و اشراف را به مجلس مشاوره فراخواند . پيشنهاد آن بود كه وى براى جنگ با متجاوزان ، اعلام بسيج عمومى ميان قبايل حجاز بكند . آنان گفتند كه صدهزار از اين قبايل مىتوانند اين دشمن را از بين ببرند . نامق كمال نپذيرفت و قرار شد كه شمارى از آنان همراه وى به جده رفته با فرماندهء كشتى جنگى گفتگو كنند كه اين درخواست پذيرفته شد .\r\nگروه ياد شده به جده رسيد و توانست فرمانده كشتى را قانع كند تا رسيدن دستور سلطان صبر كند .\r\nدر اواخر محرّم سال 1275 تعدادى مركب از نمايندگان ترك و انگليس و فرانسه با دستورى از سلطان عثمانى براى نامق پاشا وارد شده مقرّر داشته بود تا كار تحقيق و صدور حكم در اين باره به آنان واگذار شود .\r\nپس از تحقيق روشن شد كه عامل اصلى اين اقدام ، شيخ عبداللَّه محتسب ، سعيد العامودى رئيس حضرموتىها و قاضى جده عبدالقادر شيخ و شيخ عمر باديب و شيخ سعيد بغلف و شيخ الساده عبداللَّه باهرون و شيخ عبدالغفار و شيخ يوسف باناجه بوده‌اند .\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nاين شورا حكم به قتل شيخ عبداللَّه محتسب و عامودى نمود و بقيهء اشخاص را به خارج از بلاد تبعيد كرد . همين طور حكم قتل 12 نفر از تودهء مردم كه شركت آنان در اين واقعه ثابت شد ، صادر گرديد .\r\nبر اساس اين حكم ، اعدام افراد مذكور در ملأ در اوايل ربيع الاول سال 1275 به اجرا درآمد و ديگران تبعيد شدند . « 1 »\r\n\r\nعبداللَّه بن محمد بن عبدالمعين\r\nاندكى پيش از اين حادثه ، عثمانىها عبداللَّه بن محمد بن عبدالمعين را به امارت مكه برگزيدند . در آن وقت وى مقيم آستانه و عضوى از اعضاى مجلس دولت در حد وزير بود . زمانى كه خبر اين ماجرا در سال 1274 به استانبول رسيد و وى از اين فتنه آگاهى يافت ، ترجيح داد تا سفر خويش را به تأخير اندازد تا كار آن ماجرا تمام شود . به همين جهت در آستانه ماند و مدتى بعد در ربيع الاوّل سالِ 1275 وارد جده شد . اين پس از آن بود كه شوراى مذكور كار آن حادثه را تمام كرده و احكام را صادر و اجرا نموده بود .\r\n\r\nناودان كعبه\r\nشريف عبداللَّه ، به همراه خود ناودانى براى كعبه كه لعاب طلا داشت و عثمانىها ساخته بودند آورد تا جاى ناودان پيشين بگذارد . در اين باره ، مراسمى برگزار شد و به محض ورود امير آن را نصب كردند . ناودان پيشين را به آستانه بردند تا در آنجا نگهدارى كنند .\r\n\r\nتلاش براى زيارت مكه\r\nهيئت مزبور در جده با شريف عبداللَّه ملاقات كرد و اجازه خواست تا از مكه زيارت كند ، اما شريف عذرخواهى كرد . زمانى كه آنان اصرار كردند ، شريف باز هم بر\r\n\r\n\r\n","description":"","footnote":"\r\n( 1 ) . خلاصة الكلام ، ص 322 .\r\n","page_name":" 628 ","page_number":628},
  {"content":"\r\n\r\nمخالفت اصرار ورزيده با روشى آرام آنان را منصرف كرد . نكتهء قابل ملاحظه آن كه يك مأمور تركى در حد رتبهء فريق به نام زكى پاشا با شريف عبداللَّه به مكه آمد كه به گفتهء دحلان سِمت معاونت او را داشت . « 1 » بدين ترتيب مىتوان مشاهده كرد كه سيادت تركها در مكه تا چه اندازه افزايش يافته بود .\r\nدر سال 1277 والى مصر سعيد بن محمدعلى پاشا مدينه را زيارت كرد . شريف عبداللَّه براى استقبال از وى عازم مدينه شد و مجلس با شكوهى ترتيب داد . شريف در تمام مدتى كه سعيد پاشا در مدينه بود - يعنى تا شوال آن سال - در مدينه ماند و سپس به مكه بازگشت . « 2 »\r\nدر سال 1281 فرمانى از آستانه داير بر جنگ با شورشيان در عسير رسيد . به دنبال آن ، امير مكه ، در رأس يك سپاه متشكل از عرب و ترك عازم نبرد با آنان شد . سپاهى هم از مصر به درخواست عثمانى به اين سپاه پيوست . اين دو سپاه در مخواة لشكرگاه زدند .\r\nامير عسير با آنان صلح كرد و سپاه مصر بازگشت . سپاه امير مكه هم از مسير غامد به سمت مكه حركت كرده ، مدتى در آن ديار ماند و سپس به مكه آمد . « 3 »\r\nاز جمله نكات جالبى كه شيخ محمد سعيد حضراوى در كتاب تاج تواريخ البشر نقل كرده آن است كه وقتى اهل عسير خروج كردند ، شعرى براى شريف عبداللَّه نوشتند كه در آن آمده بود :\r\nاگر گرماى تابستان و سرماى زمستان و مشغول بودن بهار و زيبايى پاييز تو را به خود وا مىدارد ، بگو كى مىخواهى مشغول درس آموختن شوى ؟ !\r\n\r\nكانال سوئز\r\nدر سال 1285 به دستور سلطان با برخى از قبايل شورشى شرق مكه جنگ شد كه آنان آرام و مطيع شدند . در سال 1286 كار حفر كانال سوئز آغاز شد تا درياى سرخ به\r\n\r\n\r\n","description":"","footnote":"\r\n( 1 ) . خلاصة الكلام ، ص 323 .\r\n( 2 ) . إفادة الأنام ، خطى .\r\n( 3 ) . تاج تواريخ البشر ، خطى .\r\n","page_name":" 629 ","page_number":629},
  {"content":"\r\n\r\nدرياى مديترانه متصل شود . پيش از اين اشاره كرديم كه هارون الرشيد در اين انديشه بود ، اما كسانى از نزديكانش به او گفتند آن را عملى نكند ، چرا كه سرزمين‌هاى عربى - از ناحيهء اروپائيان - به صورت طبيعى امنيت دارد و بعد از حفر اين راه ، امنيت از بين مىرود .\r\n\r\nقرنطينه در مكه\r\nدر اين دوره ، وبايى در مدينه آمد كه شمارى از زائران رجبيهء مكه هم در آنجا بودند . زمانى كه اينان بازگشتند ، حكومت مكه آنان را در قرنطينه‌اى « 1 » كه در زاهر درست شده بود گذاشت . اين اقدام در سال 1288 بود . « 2 »\r\n\r\nفتنهء حوا\r\nاين فتنه‌اى بود كه البته شدّتى را كه فتنه‌هاى قديمى داشت ، در آن ملاحظه نمىكنيم . داستان از اين قرار بود كه مردى به نام حوا با شمارى از عساكر ترك در بازار مَعْلات درگير شد . وى از اهالى كمك خواست و مردم نيز او را بر ضد تركها كمك كردند و آنان را زدند . درگيرى به برخى از بازارها كشيده شده و فتنه‌اى ميان اهالى از يك طرف ، و عساكر ترك از طرف ديگر براى يك روز به طول انجاميد . اما پيش از غروب شريف عبداللَّه در رأس سپاه خود آن را آرام كرد . روز بعد مجلسى از علما و اعيان و فرماندهان ترك با حضور امير و والى ترك تشكيل شد و ضمن آن برخى از اصحاب فتنه تنبيه گشته و شمارى هم براى مدتى به خارج از مكه تبعيد شدند . « 3 »\r\nدر سال 1288 امير عسير صلح را نقض كرد و عثمانىها هم سپاه نيرومندى را به سوى وى فرستادند كه سرزمين او را اشغال كرده ، او و نزديكانش را كشتند . شمارى را هم اسير كرده ، به دربار عثمانى فرستادند . « 4 »\r\n\r\n\r\n","description":"","footnote":"\r\n( 1 ) . يك كمپ بهداشتى كه مردم را در آن متوقف مىكنند ، تا از نظر طبى مطمئن شوند ، بيمارى ندارند . ( عاتق ) .\r\n( 2 ) . إفادة الأنام ، خطى .\r\n( 3 ) . خلاصة الكلام ، ص 325 .\r\n( 4 ) . همان ، ص 325 .\r\n","page_name":" 630 ","page_number":630},
  {"content":"\r\n\r\n\r\nتعليم نظامى\r\nدر همين دوره ، شريف عبداللَّه طى فرمانى از اهالى مكه خواست تا در تمرينات نظامى شركت كرده درس‌هاى مربوطه را فراگيرند . اهالى نيز اطاعت كردند . شمارى از علما و طلاب و شخصيت‌ها و صاحبان حِرَف و اهالى محلات به ميدان تعليم آمده ، در صفوف منظم به آموزش تعليمات نظامى نزد اساتيد كه افسران ترك بودند مشغول شدند .\r\nاين واقعه در سال 1294 بود . اين كارى بود كه من دلم مىخواست ادامه مىيافت ، زيرا چيزى براى يك امت بهتر از آن نيست كه نيرومند و متكى به بازوى جوانان زندگى كنند و به زير سايهء زاويه‌ها نخرامند و گرفتار زندگى كسالت‌بار در ساختمان‌هاى تكيه‌ها و رباطها نشوند .\r\nانديشهء تعليم نظامى براى چهار ماه ادامه يافت و تعطيل شد . شايد منشأ آن بالا گرفتن جنگ ميان عثمانىها و روس‌ها در اين دوره بود .\r\nدر اين تمرينات ، فرزندان شريف عبداللَّه و عموزادگان او هم با رياست عون پاشا - امير بعدى مكه - مشاركت داشتند . كسانى كه تمرين مىكردند ، لباس ويژه‌اى مىپوشيدند كه اساس آن يك پيراهن و شلوارى از نوع قماشى بود كه به آن ملا مىگفتند . عقالى هم بر روى پارچهء سفيدى كه براى پوشاندن سر از آن استفاده مىكردند ، به سر مىانداختند . « 1 »\r\nدر ميان جُمادى الثانى سال 1294 شريف عبداللَّه در طائف درگذشت و همانجا پس از آن كه بيست سال امارت كرد ، مدفون شد . با درگذشت وى ، والى ترك ، شريف عون الرفيق را به عنوان وكيل الاماره منصوب كرد تا فرمان دربار عثمانى براى تعيين امير مورد نظر سلطان برسد . « 2 »\r\nدر اين دوره يكى از بناهاى خوب يعنى دار ابى سفيان ساخته شد كه پيش آن كوهك سنگى بود . اين جريان مربوط به سال 1282 بود . « 3 »\r\n\r\n\r\n","description":"","footnote":"\r\n( 1 ) . خلاصة الكلام ، ص 326 .\r\n( 2 ) . تذييل شفاء الغرام ، ص 313 .\r\n( 3 ) . إفادة الأنام ، خطى .\r\n","page_name":" 631 ","page_number":631},
  {"content":"\r\n\r\n\r\nاعلام مشروطه در عثمانى\r\nدر اين زمان بود كه برخى از متفكران عثمانى متوجه شدند كه دولت عثمانى نياز به اصلاحاتى دارد . به همين جهت حزب آزاديخواهان را تشكيل دادند كه شمار زيادى از اركان دولتى و در رأس آنان صدر اعظم وقت مدحت پاشا كه از اصلاح طلبان و آزاديخواهان بود ، به آن پيوستند .\r\nرجال حزب به اين نتيجه رسيدند كه سلطان عبدالعزيز را از خلافت دور كرده و با اعلام مشروطه ، سلطان جديدى كه تنها پادشاهى كند نه حكومت ، و مبانى مشروطه را بپذيرد ، سر كار آورند . در اين زمينه سرعسكر وقت حسين عونى پاشا هم با آنان همراه شد ، همين طور فرمانده نيروى دريايى و افسران برجستهء نظامى . اين جماعت در اواخر سال 1293 توانستند قصر سلطان را با نيروهاى نظامى از زمين و دريا محاصره كنند . در سمت دريا از بخشى از ناوگان كمك گرفتند . در اين وقت نمايندهء آنان نزد سلطان آمد و به او خبر داد كه مردم وى را از خلافت خلع كرده‌اند و نيروهاى نظامى اطراف قصر آماده هستند كه در صورت رد درخواست‌هايش وارد عمل شوند . ابتدا سلطان كار آنان را جدى نگرفت ، اما وقتى جدّيت آنان را ديد تسليم شد . آنان نيز وى را به قصر ديگرى برده ، نگهبانانى بر وى گماشتند . چند روز بعد برخى از رگ‌هاى او را قطع كرده به تدريج آن قدر خون از وى رفت تا مرد . برخى نيز بر اين باورند كه برخى از رجال حزب او را در قصرش كشتند .\r\nبا خلع عبدالعزيز ، رجال حزب با سلطان مراد بيعت كردند . اما كار وى بيش از سه ماه طول نكشيد ، زيرا عقل وى دچار مشكل شد . از اين رو ، وى را كنار گذاشته برادر او سلطان عبدالحميد را در سال 1294 به خلافت برداشتند . در اين وقت ، احكام و فرامين بر اساس خواست مشروطه خواهان صادر مىشد و سلطان عبدالحميد به جز امضاى فرامين ، دخالتى در كارها نداشت .\r\nبه دنبال اين تحولات ، اوضاع رو به نابسامانى رفت و مشروطه خواهان شروع به\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nتنبيه كسانى كردند كه در مبادى مشروطه ترديد و تشكيك مىكردند . آنان نسبت به دشمنانشان كه حامى سلطنت بودند ، قساوت به خرج داده ، ايشان را مورد اهانت و ذلّت قرار مىدادند . اين امر سبب شد تا بحران و فتنه گسترش يابد .\r\n\r\nحسين شهيد فرزند محمد بن عبدالمعين بن عون\r\nمشروطه خواهان در پى انقلاب عثمانى فردى از شرفا را كه مبانى آنان را قبول داشته باشد ، يعنى حسين بن محمد بن عبدالمعين را براى امارت مكه نامزد كردند . سلطان نيز با تعيين او موافقت كرده او را به امارت تعيين نمود . وى اين زمان در آستانه « 1 » و عضو مجلس شوراى دولتى و در رتبهء وزير بود . برخى از پيرمردان به من گفتند كه او در انقلاب اتحاديون مشاركت داشت و معتقد به حاكميت مشروطه و گسترش دامنهء نفوذ آن بود .\r\nدر اين وقت حسين به سوى مكه حركت كرد و در شعبان سال 1294 وارد اين شهر شد . اما چيزى نگذشت كه برادرش شريف عون بعد از عيد فطر همان سال از مكه به استانبول رفت « 2 » و رتبهء وزارت گرفت و جاى برادرش را در عضويت مجلس شوراى دولتى پر كرد .\r\n\r\nالغاى مشروطه\r\nاندكى بعد از آن كه سلطان عبدالحميد زمام امور را در مقرّ خلافت به دست گرفت ، توانست حاميان سلطنت را اطراف خويش جمع كرده و شرايط را براى الغاى مشروطه فراهم سازد .\r\nوى كار خود را با دستگيرى شمارى از مشروطه خواهان از جمله مدحت پاشا و بسيارى از همقطاران او آغاز كرده ، آنان را به طائف تبعيد كرد . سپس جنگ سختى را بر ضد مشروطه خواهان آغاز كرده ، ادارهء جاسوسى خاصى را تدارك ديد تا به تعقيب\r\n\r\n\r\n","description":"","footnote":"\r\n( 1 ) . نام ديگر استانبول است ، و استانبول هم پايتخت دولت عثمانى و پيش از آن پايتخت دولت بيزنطى و نامش‌قسطنطنيه بود . در حال حاضر يكى از مهم‌ترين شهرهاى تركيه است ( عاتق ) .\r\n( 2 ) . تذييل شفاء الغرام ، ص 313 .\r\n","page_name":" 633 ","page_number":633},
  {"content":"\r\n\r\nآزاديخواهان و نظارت بر اعمال آنان بپردازد . اين سازمان گزارش‌هاى محرمانه خود را براى عبدالحميد مىفرستاد و او نيز به صرف شك و ترديد ، افراد را معاقبه كرده ، با اندك شبهه‌اى از سر راه خود بر مىداشت . بسيارى از اين افراد تبعيد و آواره و برخى ترور شده به قتل رسيدند ، به طورى كه زندان‌ها پر شد . وى بسيارى از قربانيان خود را كه به هزاران نفر بالغ مىشدند ، به بسفور فرستاد كه اكثر آنان در زندان‌ها كشته شدند . « 1 »\r\n\r\nاقدامات عبدالحميد در مكه\r\nبرخى پيرمردان به من گفتند كه دامنهء كارهاى ستمگرانه‌اى كه عبدالحميد بر ضد دشمنانش از اتحاديين انجام مىداد ، به مكه هم رسيد . اولين اقدام عليه امير مكه يعنى حسين بن محمد بود . وى كه با اتحاديين مربوط بود ، با توطئهء عبدالحميد به قتل رسد .\r\nمطلبى كه اين پير براى من نقل كرد ، هيچ كدام از مورّخان مكه در اين دوره به آن اشاره نكرده‌اند .\r\nدحلان مىگويد : « 2 » حسين بن محمد با خنجر مسمومى كه در جدّه به وى زده شد ، درگذشت . اين اقدام زمانى بود كه او نزديك خانهء شيخ عمر نصيف با اسب به طرف قصر در حركت بود . در آنجا يك افغانى كه در لباس درويش بود ، نزديك وى رفت و پيش از آن كه از اسب پياده شود ، با نشان دادن اين كه بناى بوسيدن دست شريف را دارد ، نزديك شده ، خنجر مسموم خود را در ران شريف فرو كرد . شريف در اثر اين زخم درگذشت و به همين جهت او را شهيد ناميدند .\r\nمردم ، افغانى را دستگير كردند و البته در اين باره احتمال‌هاى مختلفى مطرح شد .\r\n\r\n\r\n","description":"","footnote":"\r\n( 1 ) . اقدامات عبدالحميد كه به شهادت تاريخ سختگيرانه بوده ، از دو منظر مورد توجه قرار دارد . شمارى به دفاع از وى برخاسته اقدامات او را در جهت حفظ هويت اسلامى و پاسدارى از دستگاه خلافت مىدانند و شمارى ديگر كه به طور معمول ميانه‌اى با ديدگاه‌هاى عبدالحميد ندارند ، رفتارهاى او را ناشى از مشى مستبدانه و خوى ستمگرانهء وى تلقى مىكنند . منهاى آن كه هر ديدگاهى براى خود استدلال‌هايى دارد ، در اين ترديدى نيست كه روش عبدالحميد ، روشى سختگيرانه و تند بوده است . « ج »\r\n( 2 ) . خلاصة الكلام ، ص 327 .\r\n","page_name":" 634 ","page_number":634},
  {"content":"\r\n\r\nاما اين افغانى كلمه‌اى در اين باره كه بتواند موضوع را روشن كند ، اظهار نكرد . بازجويان با همهء شكنجه‌هايى كه به وى دادند نتوانستند چيزى در اين باره از او به دست آورند .\r\nدر اين وقت ، اين احتمال داده مىشد كه كسانى در جده در اين كار دست داشته‌اند ، چرا كه شريف ، به ميهمانى يكى از بزرگان آنان دعوت شده بود و در اين مسير درست وقتى كه در حال ورود به خانه‌اى بود كه بدان دعوت شده بود ، كشته شد .\r\nوجيه ، جدهء شيخ محمد حسين نصيف كه خود برادر زاده شيخ عمر نصيف بود ، كسى كه شريف حسين شهيد نزديك خانهء او كشته شده بود ، دليل ديگرى را براى ترور شريف بيان كرد ، چيزى كه از برخى از نزديكانش شنيده بود . خلاصهء آن مطلب اين بود كه عبداللَّه بن محمد بن عون ، برادر شهيد ، در زمان امارت خود ، محمد شروانى پاشا داغستانى والى مكه را كشته بود . برادر مقتول به دنبال گرفتن ثار برادرش بود . زمانى كه به مكه آمد ، عبداللَّه بن محمد بن عون مرده بود و او برادر وى يعنى همين حسين بن محمد را كشت . وى بناى آن را داشت كه بگويد قاتل نه افغانى بلكه داغستانى و برادر شروان پاشا بوده است .\r\n\r\nامارت عبدالمطلب بن غالب براى بار سوم\r\nزمانى كه خبر اين رخداد به دربار عثمانى رسيد ، سلطان عبدالحميد ، عبدالمطلب را براى بار سوم به امارت منصوب كرد . وى در آن وقت در استانبول بود و در هفدهم ربيع الثانى سال 1298 عازم مكه شد . « 1 »\r\nدر نشريهء جوائب تركى « 2 » آمده است : حضرت سيد الجليل الأثيل مولانا الهمام الكامل ، عقد آل البيت النبوي المعظم ، سلالة الأماجد القاطنين ببلد اللَّه الأمين والحطيم وزمزم الشريف ، عبدالمطلب بن المرحوم الشريف غالب ، عازم مكه شد .\r\nحضراوى هم در تاج تواريخ البشر « 3 » مىنويسد : او با يك كشتى بخار سلطانى ويژه\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 313 .\r\n( 2 ) . به نقل از تاج تواريخ البشر ، خطى .\r\n( 3 ) . نسخهء خطى .\r\n","page_name":" 635 ","page_number":635},
  {"content":"\r\n\r\nكه دولت هزينه‌اى برابر با 1700 جنيهء عثمانى براى آن پرداخته كرده بود و به علاوهء دو هزار جنيه كه براى مخارج سفر وى داده بود ، عازم مكه شد . همراه وى در اين كشتى ، گروهى فنى براى معين كردن حدود سرزمين قبايل حرب به حجاز مىآمد ، جايى كه گرفتار جنگ‌ها و فتنه‌هاى فراوان شده بود . وى در هفتم جُمادى الاولاى به ينبع رسيد .\r\nيك هفته در آنجا ماند . در آنجا شنيد كه مدينه دوران سختى را از فشار اقتصادى و تنگدستى مىگذراند ودليل آن‌هم نرسيدن ارزاق و غلّات به اين شهر است كه خود نتيجهء ناامنى راه‌ها و نرسيدن قافله‌هاست . وى دستور داد تا ارزاق را از ينبع به آنجا حمل نمايند .\r\nبه دنبال آن ، هزار شتر اين ارزاق را به سوى مدينه بردند كه مورد استقبال فراوان و سرور بىاندازهء اهل مدينه شد . قيمت‌ها پايين آمد به طورى كه يك آقه گوشت به 3 قروش و يك كيله برنج به 5 قروش و نصف كيله گندم به چهار و نيم قروش به فروش رسيد .\r\nپس از آن كه عبدالمطلب دو هفته در مدينه ماند ، به ينبع بازگشته ، دوباره سوار يك كشتى كه منتظر وى بود شد و عازم جده گرديد . در آنجا چهار روز ماند و مورد استقبال بزرگان شهر و نمايندگانى كه از مكه آمده بودند ، قرار گرفت ، سپس به مكه منتقل شده ، در شب جمعه 18 جمادى الثانى سال 1297 طىّ مراسم بسيار باشكوهى وارد مكه شده ، به قصرش در قراره رفت . « 1 »\r\nحضراوى « 2 » به رجال دايرهء اميريه اشاره كرده ، مىنويسد : از جملهء كسانى كه با شريف عبدالمطلب بود ، مردى شامى با نام جمال افندى و فردى يمنى با نام محمد جابر بود . گفته مىشد كه فرد اخير مأمور بخشى از گمركات است . وى در گذشته با تهمت تصرّف اموال دولتى در دوران امير عبداللَّه دستگير شده بود كه توانست از آنجا به استانبول برود و به شريف عبدالمطلب بپيوندد و از اطرافيان او شود . زمانى كه شريف به امارت رسيد ، وى اين شخص را به رياست دايره‌اى كه به همراه يك كاتب تركى به نام ايوان افندى و فردى ديگر از تركهاى متولد مدينه با نام حسين طلعت وى را در كارها\r\n\r\n\r\n","description":"","footnote":"\r\n( 1 ) . اين قصر در سال 1382 ق منهدم و به جاى آن خيابان و مغازه ساخته شد .\r\n( 2 ) . تاج تواريخ البشر ، خطى .\r\n","page_name":" 636 ","page_number":636},
  {"content":"\r\n\r\nكمك مىكرد ، منصوب كرد . حضراوى بحث را چنين ادامه مىدهد كه اين كارمندان ، كارهاى عبدالمطلب را در اختيار گرفته و مانع از دسترسى مردم به او شدند ، چيزى كه براى اهالى و رجال باديه ، به خصوص رجال قبايل حرب ، بسيار سنگين بود .\r\nدحلان در اين باره مىگويد : « 1 » شريف عبدالمطلب در حالى كه در سنين كهولت بود به امارت اخيرش منصوب گرديد ، به همين سبب در برخى از كارها گرفتار شد و شمارى از رجال قصر توانستند بدون نظر او به كارها بپردازند و او را در مسيرى ببرند كه فايده‌اش به آنان مىرسيد .\r\nامير هنوز به مكه نرسيده بود كه ديد در كنار قصر او در قراره ، خانه‌اى بنا شده است كه از خانهء او بلندتر است . اين خانه را شريف مهدى بن ابىطالب عبدلى در زمانى كه شريف عبدالمطلب در مكه نبود ، ساخته بود . وى گروهى از اشراف را خواست و دعوايى عليه شريف مهدى و اين كه به او ضرر وارد شده است ، مطرح كرد كه اشراف مزبور شكايت وى را پذيرفتند . در اين وقت ، فرزندان شريف مهدى هم آمدند و مقرر شد كه شريف چهار هزار ريال براى خانه به آنان بپردازد و آنان هم با اكراه قبول كردند .\r\nپس از آن كه قاضى در اين باره سندى نوشت ، ساختمان را منهدم كردند . از اين جا بود كه مردم شروع به بدگويى از امير كردند .\r\nچيزى نگذشت كه عبدالمطلب شيخ محلهء غزّه محمد الهابط را به همراه عبداللَّه بن قويحص و محمد تركى دستگير كرد . اتهام اينان آن بود كه در باره سياست گفتگو مىكردند . وى دستور داد آنان را در خانه‌اش در البياضيه واقع در معابده ، شلاق زدند ، به حدّى كه آنان عقل خويش را از دست دادند . سپس آنان را به ابطح كشانده در آنجا رها كردند . دو نفر از ايشان مردند و تنها شيخ غزّه جان به در برد . اين دستگيرىها روزانه ادامه يافت و نفرت مردم را از شريف در پى داشت .\r\nوى على بن ابراهيم قاضى ينبع و عايض بن هليل شيخ قريهء السيل و ابن حراثيم از اهالى آنجا را دستگير كرد و در حالى كه در غل و زنجير بودند ، به آستانه فرستاد .\r\n\r\n\r\n","description":"","footnote":"\r\n( 1 ) . خلاصة الكلام ، ص 327 .\r\n","page_name":" 637 ","page_number":637},
  {"content":"\r\n\r\nمن بعيد نمىدانم كه اين قبيل كارهاى تهديدآميز ، حلقه‌اى از حلقات رفتارهاى سختگيرانه‌اى بود كه عبدالحميد بر ضد دشمنانش از حزب اتحاد يا كسانى كه مانند آنان بود ، در استانبول دنبال مىكرد . ديديم كه عبدالحميد پس از كشته شدن حسين ، عبدالمطلب را براى امارت برگزيد . بنابراين بعيد نيست كه او را مكلّف به تعقيب كسانى كه هوادار حزب اتحاد بودند ، كرده باشد . به ويژه كه ديديم وى آنان را به استانبول مىفرستاد . همچنان كه بعيد نيست برخى از كارهاى او هم ويژهء خود او بوده و با استفاده از فرصت به دست آمده در دعوت عبدالحميد براى مبارزه با افراد وابسته به حزب اتحاد و سياسيون ، تلاش كرده است تا از يك طرف دشمنان خود را از سر راه بردارد و از طرف ديگر هماهنگ با سياست استانبول پيش رفته باشد .\r\nاعتماد عبدالحميد به شريف عبدالمطلب ، به جايى رسيد كه سلطان ، دشمنان بزرگ خود را كه شمارشان به يازده مىرسيد ، و در رأس آنان مدحت پاشا و دوستانش بودند ، به مكه تبعيد كرد و عبدالمطلب را مسؤول نگهبانى از آنان در زندان و ساكت كردن كسانى كرد كه هدف سياست عبدالحميد ساكت كردن آنان بود . اين افراد در محكمهء عبدالحميد در آستانه محاكمه شده و حكم قتل آنان صادر شد ، جز آن كه عبدالحميد بر اين باور بود كه اين كار را به تأخير اندازد . بنابراين آنان را عفو كرده به جاى قتل ، تبعيد آنان را مطرح كرد . به دنبال آن ، آنان را تحت حفاظت شديد به مكه فرستاد . دو روز در آن‌جا ماندند و سپس به سوى طائف حركتشان داد و در آنجا در جايى كه به قشلاق معروف است ، زندانى شدند . « 1 »\r\nاز جملهء مطالبى كه ارتباط عبدالمطلب را با افكار پادشاهى و اخلاص او به عبدالحميد نشان مىدهد ، مطلبى است كه شيخ حسن عشى كه از مقرّبان در قصر الاماره در مكه بود براى من نقل كرد . وى گفت كه روزى كه مدحت پاشا به طائف رسيد ، عبدالمطلب هم آنجا بود و از سوراخى به آنان كه در راهِ رفتن به زندان بودند\r\n\r\n\r\n","description":"","footnote":"\r\n( 1 ) . اين قشلاق در سال 1398 تبديل به مركزى براى ادارات دولتى در طائف شد . مردم حجاز قشلاق را قشله مىگويند ( عاتق ) .\r\n","page_name":" 638 ","page_number":638},
  {"content":"\r\n\r\nمىنگريست و مىگفت : اى مدحت پاشا ! من تو را نصيحت كردم ، اما قبول نكردى .\r\nهمراه مدحت پاشا كه صدر اعظم بود ، هم‌قطار او محمود پاشاى داماد كه پيش از وى صدر اعظم عثمانى بود ، همچنين خير اللَّه افندى شيخ الاسلام كه فتوا به خلع عبدالحميد داده بود هم بودند . خير اللَّه پيش از ديگران به مدينه تبعيد شد ، اما بعد از آن كه اين جماعت به طائف رسيدند ، او هم به آنان پيوست و همراه آنان زندانى شد .\r\nزندانىها در سال 1297 به طائف رسيدند و چندان ماندند تا مدحت پاشا و محمود در زندان كشته شدند و شيخ الاسلام باقى ماند .\r\nبرخى از پيرمردان به من گفتند كه آن دو ، با فشار دادن بيضه‌هايشان كشته شدند .\r\nيكى از كسانى كه در همسايگى آنان در خانه‌هاى نزديك به قشلاق بوده و صداى آنان را شنيده بود ، اين مطلب را براى اين افراد نقل كرده بود .\r\nجنازهء مدحت پاشا همچنان در طائف مدفون بود تا آن كه يك هيئت از تركيه در سال 1370 به سعودى آمدند و جنازهء او را از طائف به آنكارا منتقل كردند .\r\nدحلان « 1 » در حوادث سال 1297 مىگويد كه عمارت چاه بازان اجياد در اين سال به اتمام رسيد و آب آن به سمت خزانهء زبيده سرازير شد .\r\nگفته مىشود كه شريف عبدالمطلب در كارهاى خود در جده به وكليش شيخ حسن هزازى اعتماد مىكرد ؛ اما چيزى نگذشت كه بر وى خشمگين شده ، او را زندانى كرد و كار وى را به عمر افندى نصيف ، وكيل اشراف از آل عون واگذار كرد .\r\nدحلان « 2 » در وصف برخوردهاى تند عبدالمطلب نسبت به مردم در مكه مطالب ديگرى مىگويد و چنين ادامه مىدهد : دو فرزند وى كه كارهاى وى را با رفتارهاى تند و ظالمانه دنبال مىكردند ، مردند و زمان دولتشان به طول نينجاميد . سپس نوادهء او مساعد ابن رضا بيك قائم مقام عهده‌دار كارها شد . او نيز چهل روز حاكم بود و طى آن مردم را با\r\n\r\n\r\n","description":"","footnote":"\r\n( 1 ) . خلاصة الكلام ، ص 327 ( ذيل حوادث آن سال در اين كتاب ، يادى از اين رخداد نشده است . « ج » ) .\r\n( 2 ) . خلاصة الكلام ، ص 328 . ( مؤلف بايد اين مطلب را از منبع ديگرى گرفته باشد ، زيرا ذيل شرح امارت عبدالمطلب‌چنين مطالبى نيامده است . « ج » ) .\r\n","page_name":" 639 ","page_number":639},
  {"content":"\r\n\r\nشكنجه و زندان تحت فشار قرار داد ، به طورى فرياد و فغان از مردم و باديه نشينان برخاست . روزى عبدالمطلب به خانه‌اش قراره آمد و دستور آزادى تمام زندانيان را داد و على بن سعد سرورى را قائم مقام كرد كه كمترين برخوردهاى ظالمانه را داشت . پس از وى كار را به دست حامد منعمى داد كه او نيز برخوردهاى تند و بد را شدّت داد ، پس باديه را بحران گرفت و امنيت كاهش يافت .\r\nباز دحلان مىگويد : « 1 » عبدالمطلب در جريان خريد و فروش ميوه ، امتيازات خاصى به برخى از مقرّبان خود داده بود . نويسنده افادة الأنام هم مىنويسد : رجال ادارى او كارها را برابر چشم او خوب جلوه داده بودند و اين در مقابل رشوه‌هايى بود كه براى خود مىگرفتند .\r\nداستان از اين قرار بود كه بازار ميوه و سبزيجات ، بازارى بود كه دلّالى در آن به صورت واسطه‌گرى ميان فروشنده و خريدار بسيار شايع بود . در اين زمينه دخيل اللَّه عواجى توانست در تمامى انواع سبزيجات و ميوه ، دلّالى را ويژه خود گرداند و اين به موجب فرمانى بود كه عبدالمطلب به وى داده بود . بدين ترتيب ديگران را محروم كرد و سپس به آنان اجازه داد كه در ازاى پرداخت مبالغى به وى ، اجازهء اين كار را بيابند . همين كار در بارهء حشيش و زغال و هيزم نيز انجام شد و انحصار دلّالى در آن‌ها به برخى از اشراف داده شد تا در قبال آن مبالغى بپردازند . همين رويّه در باره شترانى كه به جاوه‌اىها داده مىشد ، صورت گرفته ، انحصار آن به بيوت خاصى كه تنها هم آنان از فوايدش بهره‌مند شوند ، داده شد .\r\nواقعيت آن است كه اين قبيل انحصارات ، چيزى نبود كه عبدالمطلب آن را درست كرده باشد ، بلكه بسيارى از امراى پيشين مكه در دوران ابو نمى دوم مشابه آن را انجام مىدادند ، چيزى كه ما هنوز هم ميان بسيارى از بيوت مكه شاهد آن هستيم و مردم ، طى نسل‌هاى طولانى زير فشارهاى آن خسته و كوفته شده‌اند ، بدون آن كه تغييرى در اين وضعيت داده شده باشد . چرا كه عرف كهنه را تقديس مىكند ، با گذشته مسامحه مىكند\r\n\r\n\r\n","description":"","footnote":"\r\n( 1 ) . خلاصة الكلام ، ص 328 .\r\n","page_name":" 640 ","page_number":640},
  {"content":"\r\n\r\nو آن را مىپوشاند . برابر ما بيوتاتى هستند كه اجارهء شتران را به انحصار خود درآوردند و خاندان‌هايى كه كار مطوّفى براى برخى از نژادها را در انحصار دارند . طبيعى است كه ديگران هم انواع احتكارها و انحصارهاى ديگر را دارند و انحصار مجال عمل در اين قبيل ميادين را مىگيرد و صدها خانواده را كه اين احتكار دست و پايش را مىبندد ، محروم مىكند . اين احتكار تنها مبتنى بر فرامين عبدالمطلب نبود ، جز آن كه فرامين وى در مواردى بود كه تأثير بيشترى در مقايسهء با امور ديگر داشت يا آن كه اصولًا سختگيرانه‌تر صادر و اجرا مىشد .\r\nبه هر روى ، آنچه را كه مىتوان از مجموع اقوال مورّخان به‌دست آورد آن است كه اين قبيل رفتارهاى عبدالمطلب - افزون بر اعمال زورگويانهء ديگر او - به برخى از رجال قبايل آسيب رساند ، به طورى كه به مرور بحران ، باديه‌ها را فرا گرفت و مردم شروع به انتقاد از حاكميت كردند و امنيتِ راه‌ها به خاطر مشكلاتى كه باديه نشينان با آن روبرو بودند ، متزلزل شد . در اين هنگام ، والى ترك ، فرصت را براى اقدام بر ضد عبدالمطلب در دربار عثمانى مناسب ديد . با اين حال ، موقعيت عبدالمطلب در دربار عثمانى بيش از آنى بود كه والى تصوّرش را مىكرد . بنابراين سلطان راهى را انتخاب كرد كه با والى به صورت سخاوتمندانه و با عبدالمطلب به صورت بخل‌ورزانه رفتار كرده باشد . وى ناشد پاشا را عزل كرد و به جاى وى صفوت پاشا را در منصب والى ترك نصب كرد . اين اتفاق در پايان ذى حجه سال 1297 رخ داد . والى جديد فرامينى به همراه داشت كه ضمن آن مىبايست انحصاراتى كه عبدالمطلب براى خانواده‌ها ايجاد كرده بود و نيز انحصاراتى كه دربارهء شترداران بود لغو شود و وضعيت بسان آنچه پيش از آن بود ، باز گردد .\r\nچنين مىنمايد كه عبدالمطلب نه از فرامين جديد خشنود شد و نه از سبك ارائهء آنها توسط والى جديد ؛ به همين دليل ، اندكى بعد ميان آن دو اختلاف آغاز شد كه بخشى به همين مسأله مربوط مىشد ، و البته دلايل ديگرى هم داشت كه عمدهء آنها به تعارض ذاتى موجود در ادارهء دوگانهء شهر باز مىگشت . اختلاف با صفوت پاشا بيش از اختلاف امير با والى ترك پيشين بود . زمانى كه اخبار مكه به دربار عثمانى رسيد ، صفوت پاشا عزل شد و به جاى وى احمد عزّت پاشا ارزنجانى منصوب گرديد . احمد پاشا يك بار ديگر هم\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nدر دوران امارت اوّل عبدالمطلب در سال 1269 همين منصب را در مكه داشت . وى در اوائل محرم سال 1299 در حالى كه بسيار پير شده و عمرش قريب نود سال بود ، به مكه رسيد . امارت وى هم چندان طولى نكشيد ، زيرا بلافاصله ميان آن دو اختلاف آغاز شد و پس از آن كار امارت را به عثمان نورى پاشا سپردند كه در شعبان سال 1299 عهده‌دار آن منصب شد . « 1 »\r\nبه نظر مىرسد شريف عبدالمطلب به رغم سن بالا ، به شخصيّت خود اعتماد فراوان داشت و بنايش بر آن بود تا مانع از آن شود كه والى ترك بنا بر اختياراتى كه در بارهء دخالت در امور منطقه دارد ، به گونه‌اى رفتار كند كه موجب اهانت به امير يا تضعيف او شود .\r\nدر واقع ، تقسيم قدرت ميان امير و والى ترك ، تعجب برانگيز بود ، اما من تصوّر مىكنم كه عثمانىها در ايجاد آن به دليل جلوگيرى از استبداد به رأى برخى از اميران در حكومت ، معذور بودند ، براى اين كه با تعيين والى مىتوانستند وضعيت را به گونه‌اى پيش برند كه نوعى محدوديت براى برخورد امير با رعاياى خود ايجاد شود .\r\nبه هر روى ، اختلاف همچنان ادامه داشت تا آن كه عثمان نورى پاشا آمد . جرأت وى بيش از ديگران بود ؛ او توانست دربار عثمانى را قانع كند كه عبدالمطلب را از كار بر كنار كند . در اين باره يك فرمان سرى صادر شده ، عبدالمطلب عزل و عبداللَّه « 2 » بن محمد بن عون به عنوان وكيل تعيين شد تا امير بعدى تعيين شود . « 3 » در اين وقت ، عبدالمطلب در باغ تابستانى خود در مثناة از نواحى طائف بود . عثمان شرايط را آماده كرده ، شبانه شمارى از سپاهيان خود را بر بالاى كوه‌هاى مشرف به مثناة قرار داد و توپخانه‌اى در آنجا\r\n\r\n\r\n","description":"","footnote":"\r\n( 1 ) . خلاصة الكلام ، ص 327 .\r\n( 2 ) . اين عبدِاللَّه را به كسر دال مىخوانند ( و گاه : عبداللا ) تا از « عبدُاللَّه » معمول ممتاز شود .\r\n( 3 ) . محقق برجستهء ترك ، اسماعيل حقى اوزون چارشيلى ، مقالهء مفصلى در اين باره با عنوان « والي و قائد عام الحجازعثمان نورى پاشا يعزل أمير مكة الشريف عبدالمطلب » به‌فرمان مزوَّر نوشته و نشان داده است كه اين فرمان سرى نبود ، بلكه تزويرى بود كه عثمان نورى پاشا به كار گرفته بود . در اين مقاله اسناد و مطالب مفصلى در اين باره آمده است . بنگريد به مجلهء مؤتة للبحوث و الدراسات ، المجلد الثامن ، العدد الأول ، 1993 ، صص 95 - 133 . « ج »\r\n","page_name":" 642 ","page_number":642},
  {"content":"\r\n\r\nنصب كرد . سپس گروهى از اشراف را هم با شمشير آماده كرده ، صبحگاهان خبر عزل عبدالمطلب را براى وى فرستاد . زمانى كه شريف ، توپ‌هاى مشرف بر مثناة را روى كوه‌ها ديد ، تسليم شد . در اين هنگام پاشا نزد وى رفت و از او خواست تا به عسكرگاه قشله ، جايى كه مدحت پاشا و رفقايش در آنجا زندانى بودند ، منتقل شود . آنگاه نگهبانانى براى وى قرار داد و پس از آن خبر عزل وى و توليت عبداللَّه بن محمد بن عون در 28 شوال سال 1299 در مكه و طائف اعلام شد . « 1 » عبدالمطلب هم تا پايان سال 1299 در قشله بود تا آن كه به قصر البياضيه در معابده منتقل شد . در آنجا همراه با خانواده و خدمه‌اش ، زير حفاظت دسته‌اى سپاه زندگى مىكرد تا آن كه در ربيع الثانى سال 1303 درگذشت . مفتى وقت شافعىها ، سيد احمد زينى دحلان بر وى نماز خواند و عون الرفيق و عثمان پاشا در تشييع او شركت كردند . عمر وى نزديك به صد سال بود . « 2 »\r\n\r\nعون الرفيق\r\nعبداللَّه براى چند روز به عنوان وكيل مشغول بود تا آنكه فرمان جديد ، برادرش عون الرفيق بن محمد بن عبدالمعين بن عون را به امارت تعيين كرد . با رسيدن خبر آمدن وى به جده ، شمارى از اشراف ، از برادرزادگانش از جمله حسين بن على - پادشاه بعدى حجاز - براى استقبال راهى شده در روز 9 ذى حجه سال 1299 در موكب با شكوهى از وى استقبال كردند و آن روز را همانجا ماندند و نتوانستند در عرفات وقوف كنند . سپس همگى به منى رفته ، در آنجا جشنى برپا كردند . به دنبال آن ، عبداللَّه و برادرزاده‌اش ناصر بن على مكه را ترك كرده ، به آستانه رفتند و در آنجا به رتبهء پاشايى دست يافتند . سپس عبداللَّه پاشا به عنوان عضو مجلس شوراى دولتى در استانبول منصوب شد و به حسين بن على رتبهء پاشايى داده شد . « 3 »\r\n\r\n\r\n","description":"","footnote":"\r\n( 1 ) . تذييل شفاء الغرام ، ص 315 .\r\n( 2 ) . تاج تواريخ البشر ، خطى .\r\n( 3 ) . إفادة الأنام ، خطى .\r\n","page_name":" 643 ","page_number":643},
  {"content":"\r\n\r\nدر اين هنگام شمارى از خرابكاران از قبايل زبيد و بشر و معبد « 1 » و سليم ، « 2 » شروع به افساد كرده ، امنيّت راه‌ها را از ميان بردند و به كاروان‌هايى كه در رمضان سال 1300 ميان جده و مكه حركت مىكردند ، دستبرد زدند . شريف عون ، سپاهى را براى تأديب آنان فرستاد ، و آنان را كه به عسفان گريخته بودند ، تعقيب كرده ، مورد حمله قرار داد و به اطاعتشان درآورد .\r\nدر اين وقت ، به سال 1304 شيخ احمد زينى دحلان نويسندهء كتاب خلاصة الكلام درگذشت . به لحاظ سياسى هم بار ديگر اختلاف ميان عون و والى ترك آغاز شد كه به حدود قدرت آنان بر مىگشت . دولت ، عثمان پاشا را عزل كرده به جاى او حسين جميل پاشا را منصوب كرد .\r\nدر سال 1304 عون ، على بن موسى بغدادى ، امين ماصيه لى و محمد السعدى را دستگير كرده ، به بيرون از اين ديار تبعيد كرد . « 3 »\r\nپس از آن ، على ابراهيم عجيمى و عبداللَّه كردى امام شافعىها ، شيخ احمد بن شيخ عبداللَّه فقيه‌ظ يكى از امامان مسجد ، و شيخ على زين العابدين هنديه را دستگير كرده آنان را نيز تبعيد كرد .\r\nگفته مىشد كه آنان با عثمان پاشا در ارتباط بودند . ابتدا آنان از اين كار منع شدند كه پذيرفتند ، اما بار ديگر با والى جديد كه به تازگى آمده بود مرتبط شدند و اين بار ، امير آنان را تبعيد كرد .\r\nوى همچنين شيخ عبدالرحمن شيبى را از وظيفهء سدانت كعبه عزل كرده ، او را به الهدا تبعيد كرد . وى در آنجا ماند تا مرد و به جاى وى شخص ديگرى از آل شيبى به آن منصب ، منصوب گرديد .\r\nزمانى كه داستان اين تبعيدها به دربار عثمانى رسيد ، با آن مخالفت كرده ، اجازه داد\r\n\r\n\r\n","description":"","footnote":"\r\n( 1 ) . اينها سه تيره از قبيلهء حرب هستند ( عاتق ) .\r\n( 2 ) . بنو سليم بن منصور ، يك قبيلهء قيسى مشهور است ( عاتق ) .\r\n( 3 ) . إفادة الأنام ، خطى .\r\n","page_name":" 644 ","page_number":644},
  {"content":"\r\n\r\nهمهء آنان به مكه باز گردند . در سال 1314 شريف عون دستور تبعيد شيخ عبدالرحمن سراج مفتى حنفىها ، شيخ محمد عابدين حسين مفتى مالكىها ، و سيد ابراهيم نايب حرم ، و سيد علوى سقاف شيخ الساده در مكه و سيد عبداللَّه بن محمد الزواوى را صادر كرد . « 1 »\r\nبرخى از معاصران شريف عون مىگويند كه اين تبعيدشدگان ، مطالبى در شكايت از رفتارهاى شريف عون در مكه در صورت جلسه‌اى نوشته آن را امضا كرده و فرستادند . خليفه يا كسان ديگرى كه در قصر بودند و تمايل به سياست شريف عون داشتند ، همان صورت جلسه را براى شريف عون فرستادند تا بخواند . شريف مصمم شد از افرادى كه آن را امضا كرده بودند انتقام بگيرد . برخى را به زندان انداخت و برخى را تبعيد كرد .\r\nبرخى هم مىگويند كه متن اين صورت جلسه ، همراه با گروهى كه در رأس آنها راتب پاشا بود ، جهت تحقيق به مكه پس فرستاده شد . در اين وقت ، شريف عون توانست دوستى احمد راتب پاشا را به دست آورد و نتيجهء تحقيق را به نفع خود گرداند . به دنبال آن راتب پاشا به جاى جميل پاشا ، منصوب گرديد .\r\nاين منابع مىگويند كه شريف ، پس از ماجراى آن صورت جلسه ، سخت‌گيرى بيشترى با مردم مىكرد و زمانى كه از نويسندگان آن انتقام گرفت ، در تعامل خود با ديگران رفتار تندى را پيش گرفت كه آثار سويى براى او داشت .\r\nچنين به نظر مىآيد كه شريف عون - صرف نظر از آن ماجرا - رفتارهاى شگفت و متناقضى داشته است . برخى از معاصرانش از دانش سرشار و علاقهء او به انجام كارهاى خير و خنده‌رو بودنش در مجالس خصوصى و دوستىاش با افراد صلح جو سخن مىگويند . در همان حال ، از بخشندگى بيش از حد ميان نديمانش و سختگيرىاش نسبت به حُجّاج و اصرار وى در عقوبت مخالفان و حمايتش از خزناويه كه تودهء مردم را تحت فشار گذاشته بودند ، ياد مىكنند .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 645 ","page_number":645},
  {"content":"\r\n\r\n\r\nخزناويه\r\nاين جماعت ، يك دستهء نظامى بود كه شريف عون آن براى كارهاى خود و اجراى فرامينش درست كرد . به همين دليل ، تسلّط زيادى روى اهالى داشت و از نفوذ خود براى تحت فشار گذاشتن كسانى كه مىخواستند عون يا همان جماعت را تحت فشار بگذارند يا در اموالش طمع مىورزيدند ، استفاده مىكردند و در عين حال ، كسى هم جرأت شكايت از آنان را نداشت .\r\nيكى از منتقدان با تلخى از كارهاى خزناويه ياد كرده مىگفت : شريف از ميان مردم اين افراد را انتخاب كرده و نفوذى به آنان مىداد كه مىتوانستند خواص را براى تنبيهشان ، ذليل كنند .\r\nاز جمله داستان‌هايى كه برخى از معاصران شريف عون به ياد دارند و نشان رفتار شگفت اوست ، دستور وى به تخريب قبّهء برخى از قبرها با استدلال به اين بود كه اين افراد استحقاق تقديس ندارند . برخى را هم به حال خود مىگذاشت كه معنايش اين بود كه آنان مستحق تقديس هستند . « 1 »\r\nحكايت ديگر آن كه وى دستور داد ، يكى از ديوانه‌هايى را كه لخت در خيابان‌ها راه مىرفت ، آوردند و او را بعد از آن كه تنظيف كرده و پوشيدن لباس‌هاى اشرافى و مجلسى را به وى تعليم دادند ، از همنشينان مجلس خود قرار داد .\r\nمنابع گفتند كه او اين ديوانه را به عنوان انيس خود انتخاب كرد و بزرگان شهر را بر آن مىداشت تا دست او را ببوسند ، چنان كه او را در بالاى مجلس مىنشاند . زمانى كه با موكب خود بيرون مىآمد ، اين ديوانه را در سمت راست كالسكهء خود مىگذاشت و زمانى كه ديوانهء ياد شده در كالسكهء خاص او سوار مىشد ، به مردم دستور داده مىشد تا بسان مواردى كه مردم در كنار موكب اميرى براى تحيّت مىايستند ، براى او بايستند .\r\n\r\n\r\n","description":"","footnote":"\r\n( 1 ) . عبداللَّه بسام در كتاب علماء نجد خلال ستة قرون ( ج 1 ، ص 156 ) در شرح حال احمد بن عيسى به نقل از مرحوم محمد نصيف اشاره به آن دارد كه شريف عون ، به دست اين احمد ، به مذهب سلفى گرويده و همو وى را قانع كرده است تا قبه‌ها خراب كند و او همچنين كرده است . بعد از آن به جز قبهء خديجه و قبهء حواء در جده ، قبه ديگرى نماند .\r\n","page_name":" 646 ","page_number":646},
  {"content":"\r\n\r\nوى تصميم داشت تا براى اين ديوانه قصرى بسازد . به همين دليل چندين خانه را در نزديكى مسجد در قشاشيه كه از بهترين خيابان‌هاى شهر بود خريدارى كرد و از صاحبان آنها خواست خانه‌ها را تخليه كنند . سپس خانه‌ها رامنهدم كرده قصرى ساخت .\r\nاين قصر ، اخيراً جهت توسعهء حرم منهدم گرديد .\r\nوى به سراع زمينى كه برابر قصر بود و خانه‌هاى فراوانى در آن بود رفت و از صاحبان آنها خواست تا آنجا را تخليه كرده ، قيمت خانه‌ها را نقداً پرداخت كرد . سپس دستور داد آن خانه‌ها را منهدم كردند تا باغى براى اين ديوانه در آنجا بسازد و او حظّ بصر برد . برخى باز مبالغه كرده مىگويند : عون مىخواست خانه‌هاى بيشترى را خراب كند تا به غزّه برسد ، براى اين مسافت ميان قصر الاماره را با قصر آن ديوانه چندان بدون بنا و ساختمان گذارد كه وقت ديدن آن قصر ، مانعى وجود نداشته باشد . اين فاصله سيصد متر بود .\r\nبرخى هم بر آنند كه داستان ساختن باغ و غيره ، اساس درستى ندارد . بحث خريدن اين خانه‌ها و تخريب آنها ، به هدف ساختن جايگاه بزرگى براى حجاج بود و اين در پى اجراى دستور سلطان عبدالحميد بود كه وى را به ساختن چنين بنايى تشويق كرده ، پول‌هاى لازم را براى وى فرستاد و در پى آن ، خانه‌هاى ياد شده تخليه و منهدم شد .\r\nواقعيت آن است كه اين زمين ، براى سالها در دوران شريف عون خالى و بدون بنا بود تا آن كه ورثهء شريف عون ، پس از وى آن را به برخى از مردم كه در آنجا دكان و خانه‌هايى از حلبى درست كردند ، اجاره دادند . وضعيت چنين بود تا در دوران حكومت سعودى ، كه ورثهء آل عون مجبور شدند تا در آنجا خيابان‌ها و دكان‌هايى درست كنند . بخشى از آن زمين ، در حال حاضر در طرح توسعهء حرم قرار گرفته است .\r\nبرخى به اين نظر تمايل دارند كه شريف عون اعتقاد عميقى به علىبو - همان ديوانه - داشت و يك بار نزد شريف ادعاى نبوت كرده بود و او هم به وى معتقد شده بود .\r\nمن خودم علىبو را بعد از دوران شريف عون ديده بودم كه به خيابان مىآمد و مثل زمان‌هاى قديم ، قدم مىزد و آن را متر مىكرد ، اما لخت نبود ، بلكه خويشانش ، لباس تن او مىكردند و مثل ساير مردم بود . من بارها با او روبرو شده بودم ، اما در او چيزى كه\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nتوجه را جلب كند ، وجود نداشت . جنون او ، جنونى عادى بود و تمايل به انزوا و كم‌حرفى داشت . معمولًا در حالى كه به آرامى قدم بر مىداشت ، ديده مىشد . اگر كسى با او حرفى مىزد ، تنها بعد از اصرارى كه به او مىشد ، يك كلمه جواب مىداد : هى مقضية . . . مقضية . . مقضية إن شاء اللَّه .\r\nبرخى هم باورشان اين بود كه زيركى عون او را بران داشته بود تا براى تنبيه علما ، چنين ديوانه‌اى را به عنوان همنشين خود قرار داده ، بر آنان مقدّمش بدارد و به آنان دستور دهد تا به وى تعظيم كرده ، دست او را ببوسند . برخى هم برخورد شريف را با علىبو ، رفتارى شگفت و عجيب و غريب مىدانند كه در شريف عون بوده است .\r\nمن به همين حرف اخير را باور دارم و اعتقادم اين است كه اين قبيل كارهاى شگفت و نادر در ميان شخصيت‌ها و رهبران ، چيز بىسابقه‌اى نيست . آنها هم مثل ساير مردم هستند و تفاوتشان تنها در تأثيرى است كه آنان در شرايط و محيط از خود بر جاى مىگذارند . اين قبيل رفتارها و داستان‌هاى نادر ، در اصل ناشى از موقعيت ممتازى است كه آنان از آن برخوردارند و ناشى از تأثير نيرومندى است كه در اطرافيان بر جاى مىگذارند . گاه آدم‌هاى ستايشگرى را مىبينم كه از آن رهبران ، به عنوان كسانى كه صفات نوابغ و جاودانه دارند و داراى عقل ممتاز هستند ، ياد مىكنند ، و در همان حال كسانى هم هستند كه به نقد و بدگويى از آنان مىپردازند و در اطراف آنان هزاران قصّهء مضحك مىسازند تا به تحقير اصحاب آنان پرداخته ، از آنان انتقام بگيرند . ما در تاريخ ، هزاران قصّه مىبينيم كه به صورت داستان‌هاى شگفت در اطراف رهبران امّت‌ها ساخته شده ، برخى براى نشانهء درستكارى و صداقت و برخى به هدف تشويه و تشويش در بارهء آنان ساخته مىشود و همه به اين باز مىگردد كه طبقات ممتاز در جامعه ، درست مثل ديگران ، گرفتار اين قبيل نادره‌كاران هستند .\r\nو البته اين قبيل نادره‌گويى در بارهء طبقات ممتاز ، برخاسته از موقعيت برجستهء آنهاست ، و الا در ميان طبقات متوسط جامعه و پايين‌تر آن ، همانطور كه شاهديم ، اين رخدادها خاموش مىگذرد و چيزى براى بعد از آنها بر جاى نمىماند .\r\nبرخى از ستايشگران شريف عون كه من با آنها گفتگو كردم ، در بارهء وى اعجاب\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nكرده مىگفتند : عقل و درك وافر شريف عون بود كه سبب شد تا او بهترين راه ممكن را براى در امان ماندن از كيد سلطان عبدالحميد انتخاب كند ، آن هم سلطانى كه در بارهء همه اطرافيانش از كارمندان و كارگزاران ترديد داشت . شريف عون با اين كار خود ، در همنشينى با ديوانگان ، براى سلطان ، چنان مىنمود كه فرد ساده‌اى است كه چندان قابل توجه نيست . برخى ديگر كه من با آنان ديدار كردم در بارهء شريف عون مىگفتند : شريف عون ، فرد ساده‌اى بود و نوع حكومت‌دارى او و ادارهء امور ، نشان از سادگى مطلق او داشت .\r\nباز هم بايد تأكيد كنيم كه گرچه ما بنا نداريم علم و فهم او را در زندگى منكر شويم ، اما اين قبيل كارهاى نادرهء او را مىبايد از همان نوعى بدانيم كه بسيارى از بزرگان در تاريخ گرفتار آن بوده‌اند .\r\n\r\nفيل عون\r\nيكى از بزرگان هند ، فيلى را به عنوان هديه براى شريف فرستاد . اين فيل همراه مربىاش در خيابان‌ها حركت داده مىشد . تابستان‌ها نيز كه شريف در طائف بود ، آن فيل همراه او در طائف بود . « 1 »\r\n\r\nبرخى از كارهاى عون\r\nشريف عون ، باغى در جرول ساخت كه حدود آن 370 در 180 متر بود . اطراف اين باغ ديوارى به طول دو متر بود و در ميان آن استخرى با مساحت 6 در 5 / 3 متر با ارتفاع 4 متر بود كه تا پايين آن پله وجود داشت . وى در اين باغ انجير ، گردوى هندى ، پرتقال ، ليمون ، نخل ، بلاذر ، گل ، شبدر كلم ، و انواع سبزيجات كشت مىكرد .\r\nاما در باره سخت‌گيرى عون نسبت به حجاج همچنين نقل كرده‌اند كه او براى وسايل رفت و آمدن آن از حيوانات ، مزدهاى بالايى قرار داده بود كه به نسبت قيمت‌هاى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 649 ","page_number":649},
  {"content":"\r\n\r\nآن عهد ، زياد بود . براى مَثَل در سال 1303 اجرت يك شقدف از مكه به مدينه و از آنجا به ينبع 23 ريال و بازگشت از جده 38 ريال و بازگشت از الوجه 35 ريال بود . يك ريال براى شريف ، يك ريال براى والى ، يك ريال براى كسى كه شتر را راه مىانداخت ، يك ريال براى زيارت‌ْدِه ( مزوّر ) مدينه ، يك ريال هم براى ميرى ، يعنى براى خزانهء دولت عثمانى . « 1 »\r\nدر دليل الحج صادق پاشا آمده است كه عرب‌هاى باديه راه را براى سه روز به روى قافله بستند تا آن كه آنان براى هر شترى يك ريال دادند . همچنين در عسفان هم نيم ريال براى هر شتر گرفتند .\r\nدر هفتم محرم سال 1304 قافله‌اى از مكه به سوى جده رفت كه 300 شتر در آن بود و 50 نظامى از آن محافظت مىكردند . در ساعت سه از شب بود كه به جايى ميان بحره و قهوة العبد رسيد . در اين هنگام ، گروهى از اعراب به قافله حمله كرده به سوى نيروهاى نظامى تيراندازى كردند و عده‌اى ديگر به غارت مشغول شدند . در اين رخداد ، هشت نفر از حجاج كشته شدند . همين مقدار از جمّال‌ها كشته شد و اين به جز مجروحان بود . زمانى كه خبر به مكه رسيد ، يك نيروى نظامى براى مواجهء با آنان اعزام شد . « 2 »\r\nدر سال 1318 مطوّفى مصر و جاوه و هند و مغرب و آناتولى را به مزايده گذاشت و به اين ترتيب جستجو كردن مطوّف را از طرف حجاج برانداخت و آنان را ملزم كرد تا مطوّفى كسى را بپذيرند كه كار مطوّفى آن منطقه را از امير خريدارى كرده است . « 3 »\r\nابراهيم رفعت پاشا مىگويد : « 4 » زمانى كه جميل پاشا به مكه آمد ، تقسيمات مربوط به جاوه را باطل كرد ، اما اين تقسيمات دوباره در زمان راتب پاشا آغاز شد . وى\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . همان .\r\n( 3 ) . مرآة الحرمين ( بدون ياد از صفحه ) .\r\n( 4 ) . همان .\r\n","page_name":" 650 ","page_number":650},
  {"content":"\r\n\r\nمىگويد : برخى از روزنامه‌هاى جاوه از كارهاى شريف عون انتقاد كرده ، شمارى از كارگزاران قصر او را مورد انتقاد قرار دادند . و مىافزايد : اين افراد ، از گوسفند ، گوش آن را به امير مىدهند « من الشاة اذنها » « 1 » و با پول‌ها براى خود خانه‌ها و قصرها ساخته‌اند . « 2 »\r\n\r\nامارت على بن عبداللَّه\r\nشريف عون در جُمادى الاولاى سال 1323 در طائف درگذشت . وقتى خبر آن به راتب پاشا رسيد ، وى به قاضى طائف و بزرگان آنجا نوشت كه شريف على بن عبداللَّه بن عبدالمعين بن عون ، وكيل خواهد بود تا اوامر جديد از آستانه برسد .\r\nزمانى كه على پاشا به سِمت والى مكه نصب شد ، دستور داد تا خزناويه را دستگير كنند و اموال و دارايىهايشان را مصادره كرد و اين كار به خاطر آن بود كه اينان ، اموال مردم را غصب كرده بودند .\r\nبا رسيدن خبر به آستانه ، در شعبان آن سال ، اقدام على پاشا تأييد شد و تنها در اوائل سال 1326 بود كه فرمان ويژه به مكه رسيد . « 3 »\r\nدر سال 1325 سلطان عثمانى دستور داد تا گروهى از علماى مسجد الحرام براى نصيحت امام يمن كه شورش‌هاى وى قرار و آرام نداشت فرستاده شده ، او را از مخالفت با دولت برحذر دارند . براى اين كار گروهى اعزام شدند كه از آن جمله ، عبارت بودند از :\r\nمحمد سعيد بابصيل مفتى شافعى ، عبداللَّه بن عباس بن جعفر مفتى حنفى كه اين فرد در صنعا درگذشت و به جاى او عبدالرحمن سراج در صبح عيد فطر همان سال ، به عنوان مفتى تعيين شد . « 4 »\r\n\r\n\r\n","description":"","footnote":"\r\n( 1 ) . يعنى بدترين جاى آن را .\r\n( 2 ) . با يكى از پيران باديه صحبت مىكردم ، از سن او پرسيدم ، گفت : من بر ابو خربطه وارد شدم در حالى كه تفنگ روى دوشم بود . پرسيدم : ابو خربطه كيست ؟ گفت : عون الرفيق ؛ و اين كلمه به كسى گفته مىشود كه اختلال حواس دارد .\r\n( 3 ) . إفادة الأنام ، خطى .\r\n( 4 ) . همان .\r\n","page_name":" 651 ","page_number":651},
  {"content":"\r\n\r\n\r\nبازگشت مشروطه به استانبول\r\nسياست سختگيرانهء عبدالحميد ، نتوانست مدافعان مشروطه‌اى را كه او منحل كرده بود ، سست كند ، چنان كه بيدارى جاسوسان وى و روش‌هاى هولناك وى مانع از ادامهء اقدامات انقلابى آنان نشد . آنان پس از كشته شدن مدحت پاشا در سال 1291 فعاليت خود را از سر گرفتند و در رأس آنان نيازى و انور ، به تشكيل جمعيت‌هاى مخفى در سلانيك و پس از آن در رسنه و مناستير مشغول شدند . آنان نيز به نوبهء خود مراقب كارهاى عبدالحميد و در پى فرصتى براى انقلاب بر ضد وى بودند . در نهايت ، كارهاى آنان پس از سى سال نتيجه داد ، به طورى كه در سلانيك اعلان وجود كردند و بسيارى از افسران سلطان عبدالحميد نيز به آنان پيوستند . زمانى كه عبدالحميد سپاهى را براى تنبيه آنان فرستاد ، بسياى از فرماندهان اين سپاه هم به آنان پيوسته ، در صفوف آنان به جنگ پرداختند .\r\nدر اين وقت ، شخصيت‌هاى مدافع مشروطه ، سلطان عبدالحميد را در قصرش در آستانه ، محاصره كرده و او را مجبور به پذيرش مشروطه با بودنش در مقام سلطنت كردند . او نيز با خواستهء آنان موافقت كرد و در 27 جمادى الثانى سال 1326 در عثمانى اعلان مشروطه كرد .\r\nبدين ترتيب بار ديگر مشروطه خواهان به قدرت رسيده ، به تنبيه سلطنت طلبان مشغول شدند و آنان را از مراكز قدرت دور كرده ، سرنوشت كشور را در دست گرفتند .\r\nمجلس نمايندگان كه از بلاد مختلف عثمانى بودند ، تشكيل شد . چيزى نگذشت كه حزب اتحاد ، با يكديگر به مخالفت برخاستند ، زيرا برخى از نژادها مانند عرب و ارمنى و غيره به دنبال استقلال از تركها بودند ؛ همچنان كه متدينين نيز به دليل تسامح رهبران مشروطه نسبت به امور دينى و مخالفت برخى از قوانين آنان با اسلام ، شروع به انتقاد از ايشان كردند . بحران بالا گرفت و احزاب مختلفى كه برخى مدافع دين و برخى مدافع قوم‌گرايى بودند ، پديد آمدند و به تدريج سخن از سقوط حزب اتحاد به ميان آمد . فتنه\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nدر آستانه پديد آمد و به مجلس نمايندگان حمله شد . در اين وقت برخى از اعضاى آن گريخته و برخى كشته شدند . خبر به سلانيك مقرّ اصلى اتحادىها رسيد . آنان در ارسال نيرو با فرماندهى محمود شوكت براى خواباندن فتنه در آستانه ، تأمل نكردند و محمود پاشا توانست بر اوضاع مسلط شود .\r\nهنگامى كه اتحادىها دريافتند سلطان عبدالحميد دوم ، در برآمدن اين فتنه نقش داشته است ، تصميم به بركنارى او گرفتند . از اين رو ، همزمان باتشكيل مجلس نمايندگان در سال 1326 آنان از شيخ الاسلام در بارهء حكم شخصى كه با شريعت به مخالفت پرداخته ، قسم خود را نقض كرده و بحران در مملكت پديد آورده است ، استفتا كردند .\r\nشيخ الاسلام هم فتواى به خلع سلطان داد و اين حكم اجرا شد .\r\nپس از آن ، سلطان را به همراه خانواده‌اش با عده‌اى اندك از خدمه ، راهى سلانيك كردند . مدتى در آنجا بود تا آن كه مصلحت را در بازگرداندن وى ديده ، او را به آستانه آوردند . وى در دست اتحادىها اسير بود تا آن كه در سال 1335 درگذشت . با خلع وى در سال 1326 برادر وى سلطان محمد پنجم مشهور به محمد رشاد به سلطنت رسيد .\r\n\r\nحاميان مشروطه در مكه\r\nزمانى كه اتحادىها به قدرت رسيدند و دستورات جديدى مثل امر سلطانى براى والى ترك در جده كه احمد پاشا بود در بارهء اعلان مشروطه رسيد ، احمد پاشا در اعلام آن اعلان با كندى اقدام كرد . وى به افسران برجسته گفت : براى پرهيز از فتنه بايد آرام آرام حركت كنيم . اما حاميان مشروطه از ميان افسران و سپاهيان و برخى از اهالى سخن او را نپذيرفته ، بر سرعت اعلام آن اصرار كردند . در اين وقت والى ، مسأله را با امير على بن عبداللَّه مطرح كرد كه در اقامت تابستانىاش در طائف بود . وى از او خواست به جدّه بيايد و او را در فرونشاندن شورش كمك كند . وى نيز به او نوشت كه با تأخير در اعلان مشروطه موافق است ، اما با آمدن به جده براى خواباندن فتنه موافق نيست .\r\nحاميان مشروطه در جده ، توانستند راتب پاشا را دستگير كرده ، او را به صورت اسير به قلعهء مكه بفرستند . سپس مشروطه را اعلام كرده و در خيابان‌هاى مكه و طائف و جده\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nآن را اعلان كردند .\r\nخبر اين تحولات به اتحادىها رسيد و آنان نيز تأمل والى ترك را در ابلاغ مشروطه نپسنديدند . به همين جهت ، دستور عزل احمد پاشا و نصب كاظم پاشا صادر شد . والى جديد در رمضان همان سال 1326 وارد مكه شد . سپس دستور حزب اتحاد را در برگزارى انتخابات ، در انتخاب يك نماينده براى هر پنجاه هزار نفر اعلام كرد . در مكه شيخ عبداللَّه سراج كه نمايندگى او بيشتر تعيينى بود تا انتخابى ، برگزيده شد . وى به سوئز رفت و چيزى نگذشت كه استعفا داد . بدين ترتيب مجلس نمايندگان در آن سال بدون حضور نمايندهء مكه برگزار شد . « 1 »\r\n\r\nشورش قبورى\r\nدر اين سال ، شمارى از اهالى مكه شورش كردند . داستان از اين قرار بود كه عثمانىهاى مشروطه خواه - چنان كه برخى از پيران براى من نقل كردند - ماليات خاصى براى دفن اموات معين كردند كه مبلغ آن پنج ريال بود . هدف آنها بهبود اوضاع قبرستان بود . براى اين جهت شيخ القبوريين را دعوت كردند تا اين مطلب را به وى ابلاغ كنند تا او پول را از صاحبان ميت بگيرد . شيخ حاضر به پذيرفتن آن نشد و در حالى كه فرياد مىكشيد از دار الاماره خارج شد . مردم نيز در اطراف وى اجتماع كردند و داستان را به گونه‌اى گفت كه حسّ مخالفت آنان را برانگيخت . در اين وقت ، مشروطه ميان مردم جايى نداشت و آنان شورش بر خليفه را هم نمىپذيرفتند و فرياد جهاد در راه خدا سر دادند . شمارى از جوانان محلات نيز دعوت آنان را اجابت كرده ، با سلاح‌هاى خويش بر ضد ترك‌ها سر به شورش برداشتند . به دنبال آن ، در چند جاى بازار درگيرىهايى رخ داد و عدهء زيادى از دو طرف كشته و مجروح شدند . پس از ساعت‌ها ، ترك‌ها توانستند با كمك شمارى از اشراف ، فتنه را آرام كنند . در اين ميان ، امير مكه على بن عبداللَّه متهم شد كه مردم را به شورش فرا خوانده و به آنان كمك كرده است .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 654 ","page_number":654},
  {"content":"\r\n\r\n\r\nعبداللَّه بن محمد بن عون\r\nاتحادىهاى آستانه كه از يك طرف خبر سستى امير على را در اعلان مشروطه شنيده بودند و از طرف ديگر ، از كمك وى در شورش مخالفان خبر به دست آوردند ، در 28 رمضان سال 1326 فرمان عزل وى را صادر و عبداللَّه بن محمد بن عبدالمعين بن عون را كه در آستانه بود ، به سمت امير مكه تعيين كردند . وى آمادهء سفر به مكه بود كه پيش از آن ، در سوم شعبان همان سال درگذشت . « 1 » برخى گفته‌اند كه فرتوت بود و بيمارى ، او را از پاى درآورد ، برخى هم بر اين باورند كه مسموم شد .\r\n\r\nامارت حسين بن على\r\nبا درگذشت عبداللَّه ، اتحادىها امارت مكه را به حسين بن على سپردند . محمد پنجم ، سلطان عثمانى هم با اين امر موافقت كرد و حسين از آستانه به سمت مكه حركت كرد و در ذى قعدهء سال 1326 وارد مكه شد .\r\nحسين يك محافظه‌كار به تمام معنا و فردى پايبند به سنن موروثى بود . به همين سبب اعتقادى به مشروطه نداشت ؛ چنان كه مبانى مشروطه را به اين معنا كه چيزى از حكومت به مردم واگذار شود ، باور نداشت . به علاوه ، معتقد بود كه اين نظام ، با ميراث سياسى گذشتهء او در لزوم فاصله ميان حاكم و محكوم ، سازگارى ندارد .\r\nاز آنجايى كه وى در آستانه زندگى كرده بود ، به بسيارى از مسائل پنهانى حزب اتحاد آشنايى داشت . با بسيارى از جوانان آنان درآميخته و شاهد سستى آنان در مسائل دينى بود . اين مسأله هم تأثير زيادى در عقيدهء منفى او نسبت به مبانى مشروطه برجاى گذاشته بود .\r\nامير حسين ، همچنين از بحرانى كه در پى پيروزى مشروطه خواهان در آستانه پديد آمده بود ، آگاهى داشت و از شمارى از آشوب‌هاى عناصر غير ترك با خبر بود . وى با كسانى كه تمايل به قوم‌گرايى عربى داشتند ، در آميخت و با عرب‌هايى كه به دنبال\r\n\r\n\r\n","description":"","footnote":"\r\n( 1 ) . تذييل شفاء الغرام ، ( بدون شماره صفحه ) .\r\n","page_name":" 655 ","page_number":655},
  {"content":"\r\n\r\nاستقلال از ترك‌ها بودند ، مخلوط شد و داد و ستد فكرى داشت . اين مسأله در فكر او تأثير گذاشت و او را براى كارى آماده كرد كه بعدها آن را انجام داد . گفته شده است كه وى در پايتخت تركها ، شخصيت درخشانى داشت و حلقه‌اى از افراد برجسته در اطرافش بودند . « 1 »\r\nبه نظر من اتحادىها بدون آن كه به مصلحت خود بينديشند ، او را به امارت مكه برگزيدند ، چرا كه در آن صورت ، حسين آخرين فردى بود كه در چنان شرايطى مىتوانست از طرف آنان به عنوان امير مكه انتخاب شود . البته دليل اين بىمبالاتى يكى هم آن بود كه حكومت تازهء آنان ، هنوز متمركز نشده بود . از سوى ديگر ، حسين بن على هم از رجال اشراف مقيم آستانه بود كه نمىشد در بارهء وى تغافل كرد و بىتوجه به وى به سراغ شخص ديگرى رفت .\r\nگفته شده است كه عبدالحميد با امارت وى موافق نبود ، به علاوه ، چهره‌هاى بسيار ديگرى هم از رجال حزب اتحاد با او موافق بودند ، اما اتحادىهايى كه وى را انتخاب كردند ، صرفاً براى مخالفت با سلطان دست به اين اقدام زدند . « 2 » تا زمانى هم كه وى به عنوان امير عازم مكه شد ، چيزى در مخالفت با مشروطه از وى ديده نشده بود . به علاوه ، پس از رسيدن به مكه هم ، اين كه آشكارا به مخالفت با آنان برخيزد يا كارى كند كه آنان بدشان بيايد ، انجام نداد ، بلكه مرتب دعا مىكرد كه بحمداللَّه خداوند اتحاد مسلمانان را زير پرچم عثمانىها حفظ كرده ، مانع از غلطيدن آنان در ورطهء خطا شده ، و توفيق را نصيب آنان كرده است .\r\nدر سال 1327 امير حسين دستور داد تا دو نفر از مكه براى مجلس نمايندگان ( پارلمان ) انتخاب شوند ، اين خواستهء حزب اتحاد بود . به همين هدف ، يكى فرزند او عبداللَّه و ديگرى شيخ حسن عبدالقادر شيبى براى اين كار برگزيده شدند .\r\nكاظم پاشا والى ترك احساس كرد كه مجالس حسين بن على ، بسيار مجالس زنده‌اى\r\n\r\n\r\n","description":"","footnote":"\r\n( 1 ) . الملوك الهاشميون ، جيمس موريس ، منشورات المكتب العالمى للتأليف و الترجمه ، ص 21 .\r\n( 2 ) . الملوك الهاشميون ، ص 23 .\r\n","page_name":" 656 ","page_number":656},
  {"content":"\r\n\r\nبوده و وى دائماً با تودهء مردم و اهالى حجاز در ارتباط است ؛ چنان كه در ايام حج ، از نمايندگان بلاد عربى كه مىآيند به طور گسترده و در سطحى بالا استقبال مىكند و با آنان گفتگوهاى طولانى دارد ، به گونه‌اى كه گويى از رجال حزب اتحاد هراس دارد . از نظر والى ترك اشكال ديگر حسين آن بود كه دست به هر كارى براى اصلاح امور عامه مردم حجاز زده و جز دايره‌اى بسيار محدود ، جايى براى والى ترك كه به وظايفش عمل كند ، باقى نمىگذارد . وى از آن بابت كه مىخواست مصالح دولت عثمانى را درك كند ، و سياست حزب اتحاد را به اجرا درآورد ، شروع به اقداماتى كرد ، كارهايى كه او را گرفتار مشكلاتى كرد كه كارش را به آستانه كشاند . اتحادىها هم چاره‌اى جز عزل والى و نصب ديگرى نديدند .\r\nوالى جديد هم شاهد همان فعاليت‌ها از سوى حسين بود و كار او هم به عزل كشيده شد و عزل والى بعد و باز هم عزل والى بعد كه مسلسل‌وار ادامه يافت . هنوز شش سال از امارت حسين در مكه نگذشته بود كه شش والى عوض شد : كاظم ، حازم ، فؤاد ، احمد ، نديم ، وهيب ، و غالب با همان القاب .\r\nحسين هم به فعاليت خود بر ضد مشروطه ادامه داد تا آن كه در سال 1334 اعلان انقلاب كرد و در صفوف انگليسىها به هدف استقلال بلاد عربى جنگيد كه شرح آن در فصلى كه اختصاص به انقلاب عربى دارد ، خواهد آمد .\r\n\r\n","description":"","footnote":"","page_name":" 657 ","page_number":657},
  {"content":"\r\n\r\n\r\nمسائل عمومى دوره دوم عثمانى\r\n\r\nمسائل سياسى\r\nدر پى رفتن سپاهيان مصرى ، يك بار ديگر ، اين شهر به تابعيت عثمانى درآمد و اين در پى قرارداد تازه‌اى بود كه ميان محمدعلى پاشا و عثمانىها بسته شد و ما در فصل خاصى كه به بحث از محمدعلى پاشا اختصاص داديم ، شرحش را آورديم .\r\nدر اين دوره ، اشراف ، امارت شهر را در حالى بر عهده داشتند كه در كنار آنان فرماندهء سپاه ترك حضور داشت ، كسى كه در دوران گذشته ، از او با نام صنجق جده و شيخ الحرم ياد مىشد و اكنون با اندك تغييرى در القاب او را والى جده ناميدند . اندكى بعد مقرّ او را از جده به مكه منتقل كرده ، از او به اسم والى كه به معناى والى بر كل حجاز بود ، ياد مىكردند .\r\nدر اين دوره ، بر قدرت او افزوده شده ، بر مسائل مالى و نيز امور جندرمه ( ژاندارمرى ) كه نيروى اختصاصى براى تأمين امنيت شهر و لشكر بود ، نظارت داشت .\r\nاين نيرو در قالب دسته‌هاى نظامى كه از ترك‌ها در ميان جده و طائف و مكه بودند ، نمود مىيافت .\r\nهمانطور كه اشاره كرديم ، در اوائل دورهء اول عثمانى ، اميران مكه ، از واردات شهرهاى خود بهره‌مند مىشدند ؛ اين منهاى عطايايى بود كه از سوى خلفا به آنان بخشيده مىشد . چيزى نگذشت كه تركها آنان را از اين درآمد محروم كرده ، تنها قسمت محدودى از آن را به ايشان مىدادند . اما در اين دوره ، تمامى درآمد واردات مكه ، به\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nخزانهء عمومى در دولت عثمانى مىريخت ؛ سپس براى امراى بلاد حقوقى معين شد كه بر اساس يك طرح عمومى در دولت بود ، جز آن كه برخى از اميران مصادر خاصى ايجاد كرده ، از آن طريق درآمدى براى خود كسب مىكردند كه نمونهء آن مثلًا استفاده از شتران و ماليات‌هاى ديگرى بود كه از برخى از رؤساى طوايف فعّال در امر طواف و حجاج و يا انحصارات خريد و فروش توليدات كشاورزى به دست مىآوردند . در اين موارد ، تركها متعرض آنان نمىشدند ، مگر آن كه احساس مىكردند اشراف حاكمانى ضعيف هستند .\r\nبه همين قياس بايد توجه داشت كه نفوذ تركها بستگى به قوّت و ضعف اشراف داشت و طبعاً به همان مقياس ، كم و زياد مىشد .\r\nوقتى بحث از واردات حجاز مىكنيم و مىگوييم كه همهء آن اموالى كه به دست مىآمد ، تحويل خزانهء عثمانى مىشد ، نمىخواهيم مدعى آن شويم كه آن درآمد ، تمامى مخارج شهر را تأمين مىكرد يا سود زيادى بود كه به جيب دولت مىرفت ، بلكه درست به عكس بود ، چرا كه دولت در تعيين حقوق امرا و ديگران از قبيل اشراف و رؤساى قبايل و علماى بزرگ و بزرگان شهر و ديگر كارمندان ، چند برابر آن درآمد را مىپرداخت . « 1 » در عوض عثمانىها به دليل سرورى و تسلّطى كه از اين طريق بر حجاز داشتند و افتخار خدمت در حرمين شريفين را براى خود نگاه مىداشتند و تمامى حاكميت را به خود اختصاص داده بودند ، سود زيادى مىبردند .\r\nچنين مىنمايد كه آنان به دشوارى مطيع كردن حجاز در قياس با مناطق ديگر آگاه بودند ، چرا كه فاصلهء زيادى با استانبول داشت ، و عامل ديگر اعتماد به نفسى بود كه اشراف به خود داشتند و روى عصبيّت خود تكيه مىكردند . دشوارى ديگر وجود قبايلى بود كه در وادىهاى دوردست و كوه‌هاى سر به فلك كشيده و بازارهاى تنگى كه سپاه عثمانى توانايى ورود به آنها را نداشت ، مستقر بودند . بدين سبب ، به همين مقدار اطاعت قانع بودند و آن را با اموالى كه مىپرداختند تقويت مىكردند و كارى كه با پول مىكردند ،\r\n\r\n\r\n","description":"","footnote":"\r\n( 1 ) . مقررى عثمانى براى اجارهء هر شترى كه به مدينه سفر مىكرد ، يك مجيدى بود ، براى جده هم ربع مجيدى كه به آن‌كوشان مىگفتند ؛ اشراف هم كوشانى داشتند كه كمتر از اين بود .\r\n","page_name":" 659 ","page_number":659},
  {"content":"\r\n\r\nبيش از آنى بود كه با نيروى سلاح انجام مىدادند . از جملهء پرداختىهاى آنان ، گندم بود كه به هر خانه‌اى در حرمين مىدادند ؛ چنان كه ديگر چيزهايى كه مىدادند به بسيارى از طبقات مردم مىرسيد . چهره‌ها و اشراف هم مناصب عالى در بلاد عثمانى به دست مىآوردند ، چيزى كه ديگران كمتر از آن بهره مىبردند . اين مطلب تأثير خاص خود را به مرور زمان بر سرنوشت اين بلاد داشت و مردم در مىيافتند كه در كنف آل عثمانى مىزيند و از بخشش‌ها و عطاياى آنان در زندگى چندان بهره‌مند مىشوند كه نيازى به كار جدى در دنيايشان ندارند . آنان در سايهء اين بخشش‌ها ، وابسته شده ، در وجودشان احساسى شكل مىگرفت كه آنان را با آل عثمان مربوط مىكرد و حس اطاعت را در آنان نسبت به عثمانى بر مىانگيخت ، به طورى كه در بيشتر مناطق ، يكسره به فرزندان خود ، دوستى سلاطين آل عثمان را القا كرده ، براى عزّت و قدرت آنان ، دعا مىكردند . رجال باديه هم جز در انديشهء گرفتن حقوق خويش از عوايد مقرّره توسط دولت نبودند . اما زمانى كه اين رواتب قطع يا كم مىشد ، هيچ تأملى در شورش بر آنان و راهزنى به خود راه نمىدادند .\r\nعثمانىها هم به بركت پول‌هايشان به رغم غرولند برخى از قبايل كه در وقت نياز به پول ابراز مىكردند ، توانستند نفوذ خود را در حجاز ، به مراتب به بيش از آنچه در دورهء اوّل عثمانى بود ، برسانند ؛ چرا كه در اين دوره ، شاهديم كه شورش اشراف در مقايسهء با دوران اجدادشان كمتر شده است . كما اين كه آنان را در اين دوره ، نسبت به اوامر دولت مطيع‌تر ديده و شاهديم كه از خشم دولت عثمانى در قياس با دوران گذشته ، بيشتر نگرانند . در دوران گذشته ، شاهد بوديم كه اشراف ، اميرى بعد از امير ديگر نصب مىكردند و تنها از دولت مىخواستند تا او را تأييد كند ؛ و كمتر اتفاق مىافتاد كه صنجق ترك جده بتواند روى حرف آنان حرف بزند ، اما در اين دوره آن وضعيت دگرگون شده و صنجق جده كه اكنون به نام والى ترك به مكه منتقل شده است مىتواند سرنوشت امارت را در اختيار گرفته ، اميرى را بعد از امير ديگر نصب كند و سپس رأى خود را به دولت عثمانى بنويسد تا رأى آنان و دستورات آنان را در اين‌باره بگيرد .\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nدر دورهء اول عثمانى ، سيستم ادارى شهر در اختيار اشراف بود ، اما در اين دوره ، وضعيت عثمانى اقتضاى آن را داشت تا در هر شهرى از شهرهاى حجاز ، مجلس خاصى را براى حلّ و فصل امور تشكيل دهد . اين مجلس از شمارى از حجازىها و تركها بود . كما اين كه در سال 1286 مجلس ديگرى براى تمييز درست شد . از اين طريق ، از قدرت اشراف در ادارهء منطقه كاسته شد و عثمانىها توانستند بر نفوذ خود بيفزايند .\r\nشرفاى حاكم بر مكه ، در دورهء اول عثمانى ، تنبيهشان براى دشمنان خود ، زندان ، تبعيد يا كشتن بود ، بدون آن كه در اين باره از سلطان عثمانى اجازه بگيرند ، اما در اين دوره ، دايرهء نفوذ آنان در حجاز در محدودهء خواست عثمانىها بود و دستشان از انجام عقوبت شديد بدون اجازهء سلطان عثمانى يا قرار و حكم ديوان عالى قضايى كه خليفه هم آن را بپذيرد ، بسته بود .\r\nبا اعلان مشروطه ، تغييرى در رابطهء ميان مكه و استانبول پديد نيامد ، بلكه اين منطقه همچنان تحت سيطرهء دولت جديد و مشروطهء عثمانى بود . امارت مكه بسان گذشته تابع دولت عثمانى بود و در وضعيت آن تغييرى داده نشد ، مگر آنچه كه مربوط به قانون اساسى جديد عثمانى در ارتباط با ارسال نمايندگانى از مناطق تابع عثمانى براى مجلس نمايندگان مىشد ، مجلسى كه كار آن ادارهء ولايات بود . مشروطه خواهان عثمانى چنين تصويب كردند كه لازم است كسى از حجاز براى حضور در مجلس نمايندگان انتخاب شود .\r\nزمانى كه دستور انتخابات در سال 1326 به مكه رسيد ، انتخابات مطابق آنچه مشروطه خواهان مىخواستند ، اجرا نشد ، زيرا اشرافيت همچنان بر ذهنيت حاكميّتِ مكه غلبه داشت ، به همين جهت ، شريف على بن محمد ، شيخ عبداللَّه سراج مفتى را كه پيش از رسيدن به استانبول استعفا داد ، براى اين كار انتخاب كرد .\r\nدر سال 1327 شريف حسين انتخاب تازه‌اى كرده ، فرزندش عبداللَّه - پادشاه بعدى اردن - و حسن بن عبدالقادر شيبى را برگزيد . اين دو نفر به آستانه رفتند و در جلسهء سوم مجلس نمايندگان شركت كردند .\r\n\r\n","description":"","footnote":"","page_name":" 661 ","page_number":661},
  {"content":"\r\n\r\n\r\nروزنامه نگارى\r\nمشروطه خواهان مكه براى خود روزنامه‌اى تأسيس كردند تا بتوانند عقايد خود را تبيين كنند . اين روزنامه در چاپخانهء دولتى كه در باره آن در فصل اصلاحات سخن خواهيم گفت ، به چاپ مىرسيد .\r\nنام اين روزنامه ، الحجاز بود كه به دو زبان عربى و تركى نوشته مىشد و نخستين روزنامه‌اى است كه در مكه منتشر شده است . بعد از آن ، يكى از كارمندان ترك ، نشريهء ديگرى در همان چاپخانه با نام شمس الحقيقه به چاپ رساند كه آن هم به دو زبان تركى و عربى بود و به نقد برخى از مسؤولان مكه مىپرداخت . اين نشريه همچنان تا زمان امارت حسين بن على ادامه داشت تا آن كه وى از روش آن به خشم آمد و صاحب آن را تهديد به قتل كرد و او هم از آن منطقه گريخت .\r\nاما انتشار الحجاز كه رسمى بود ادامه يافت تا آن كه حسين بر عثمانىها شوريد و مكه تسليم شد . زان پس به مدينه انتقال يافت و در تمام دوران محاصره منتشر مىشد و نويسندهء آن سيد حمزه الغوث سفير فعلى - زمان تأليف اين كتاب - حكومت سعودى در ايران بود . « 1 » پس از آن با خروج عثمانىها از مدينه ، انتشار آن متوقف شد .\r\n\r\nآبادى و عمران در مكه\r\nدر اين دوره مكه رو به آبادى و عمران گذاشت و نخستين مجلس بلديه در سال 1326 تأسيس شد تا جاى منصب مُحْتسبى را كه وظيفهء نظارت بر عمران و آبادى شهر را بر عهده داشت ، بگيرد . شمار ساكنان مكه نيز به خاطر آمدن كارمندان ترك با خانواده هايشان و نيز آمدن كارمندان مصرى كه پس از رفتن سپاه مصرى همچنان در مكه مانده\r\n\r\n\r\n","description":"","footnote":"\r\n( 1 ) . مرحوم حاج سراج انصارى مصاحبه‌اى با وى براى نشريهء مسلمين انجام داده و در آن به چاپ رسانده است . متن‌آن را بنگريد در كتاب : حاج مهدى سراج انصارى ستاره‌اى درخشان در عرصهء مطبوعات اسلامى ، رسول جعفريان ، قم ، 1382 . « ج »\r\n","page_name":" 662 ","page_number":662},
  {"content":"\r\n\r\nبودند ، رو به فزونى گذاشت . تصوّر مىكنم كه طمع اروپايىها كه اساس آن بر تضعيف دولت عثمانى بود ، در اين دوره ، تأثير خاصى بر افزايش ساكنان اين شهر گذاشت . چنان كه توسعه‌طلبى روسيه در بخش‌هاى آسيايى و همين طور انگليس و فرانسه بر مناطق تحت سلطهء استعمارىشان ، فشار را بر بسيارى از مناطق اسلامى افزايش داد و فتنه و جنگ را در آن مناطق فزونى بخشيد . به همين دليل ، بسيارى از مسلمانان براى حفظ دين و برخى براى دنيا ، به مكه و مدينه و جدّه آمدند ، چرا كه اين مناطق ، دور از دسترس دولت‌هاى استعمارى اروپا بود و امكان نگهدارى دين در آنها وجود داشت . تأثير اين مسأله را روى بسيارى از خانواده‌هايى كه در حال حاضر در حجاز زندگى مىكنند ، مشاهده مىكنيم . بسيارى از چهره‌هاى مبرّز اين شهر ، اصل آنان مصرى ، تركى ، مغربى ، شامى يا چينى است . زمانى كه در هند و افغانستان و جاوه - اندونزى - هم اوضاع زندگى سخت شد ، مسلمانان در اطراف بلاد پراكنده شدند و جمع زيادى به مكه و مدينه و جده آمدند و جاهايى به اسامى خاص آنان ناميده شد . براى نمونه ، در مكه امروز جبل ترك يا جبل هندى يا حارّهء سليمانيه « 1 » داريم . همچنين محلهء مغاربه ، يا محلهء بخاريه در مكه هست . در مدينه و جده از اين قبيل اسامى فراوان است . در مكهء اين دوره شاهد تقسيماتى هستيم كه متعلق به نژادهايى از بخش‌هاى مختلف مناطق تحت سلطهء استعمار آن دوره هستند . بخشى ويژه برخى از خانواده‌هااست ؛ بخشى به اهالى بنگال و هند ، و بخشى به اهالى غرب افريقا ( تكارنه ) و مناطقى كه جاوه‌اىها ، اهالى بخارا ، و سند و شام و يمن و حضرموت ساكن هستند .\r\nاين خانواده‌ها ، به همراه خود ، آداب و رسوم و اخلاقيات و نيز بسيارى از مشاغل خود را به مكه منتقل كردند . مكه از يك طرف از اين واردات سود برد و از سوى ديگر نه .\r\nچرا كه به همان اندازه كه از فعاليت اين خانواده‌ها استفاده كرد ، به خاطر اخلاقيات و زبان و آداب و رسوم آنان ضرر ديد .\r\n\r\n\r\n","description":"","footnote":"\r\n( 1 ) . تعبير « سليمانيه » در مكه به افغانىها گفته مىشود ، اما حارة السليمانيه منسوب به يكى از علما به نام شيخ سليمان‌مغربى است كه قبرستان سليمانيه را درست كرد و توضيحاتى در متن دربارهء وى گذشت .\r\n","page_name":" 663 ","page_number":663},
  {"content":"\r\n\r\n\r\nخاندان‌هاى قديمى در مكه\r\nدر اينجا مناسب است بحثى در باره خاندان‌هاى قديمى مكه داشته باشيم ، بحثى كه در بخش‌هاى گذشته و دوره‌هاى پيشين از آن غفلت كرديم ، به دليل آن كه منابع لازم كه بتوان بر آنها اعتماد كرد ، در دسترس نبود . اما در اين دوره امكان آن هست ، چرا كه ما به اين دوره نزديك هستيم و بسيارى از اخلاف آنان هنوز در ميان ما هستند . به علاوه ما در اين بخش بيش از همه به كتاب إفادة الأنام شيخ عبداللَّه غازى تكيه مىكنيم كه از منابع مخطوط فراوانى بهره برده است كه در حال حاضر بيشتر آنها در دسترس نيست .\r\n\r\nآل شيبى\r\nاينها از نسل شيبة بن عثمان بن ابى طلحهء حجبى از اولاد عبدالدار هستند . خاندان اينان در مكه ، خانوادهء جاودانى است ، چنان كه خدمت آنان در حجابت و سدانت كعبه جاودانه و مصداق اين كلام رسول خدا صلى الله عليه و آله است كه فرمود : خذوها يا بني عبدالدار خالدة تالدة إلى يوم القيامة لاينزعها منكم إلا ظالم . با اين كه شمارى از آنان به مناسبت‌هاى مختلف به نقاط ديگر هجرت كرده‌اند ، معروف چنان است كه نسل آنان هيچ گاه در مكه قطع نشده است . « 1 »\r\nغازى « 2 » در اين باره مىنويسد ، جماعتى از نقاط مختلف به مكه آمده ، مدّعى آن بودند كه به آل شيبه نسب مىبردند ، اما ثابت نشد ؛ چون دلايل كافى وجود نداشت . شايد هم حاكمان مكه نمىخواستند توسعه‌اى در اين كار بدهند تا حجابت و سدانت صرفاً در همان نسلى از آل شيبه كه در مكه باليده‌اند ، باقى بماند . از جمله مطالبى كه وى به آن\r\n\r\n\r\n","description":"","footnote":"\r\n( 1 ) . ابن حجر گويد : ابوطلحه دو پسر به نام‌هاى عثمان و طلحه داشت . عثمان پسرى به نام شيبه داشت و طلحه هم فرزندى به نام عثمان . عثمان در فتح مكه ايمان آورد و نزديك بود كليد از دست او برود ، اگر نبود كه خداوند دستور داد امانات را به اهلش بسپارند . اين سبب شد تا كليد در اختيار او بماند تا آن كه بدون فرزند درگذشت و برادرش شيبه كليد را گرفت كه تا امروز به دست نسل اوست .\r\n( 2 ) . إفادة الأنام ، خطى .\r\n","page_name":" 664 ","page_number":664},
  {"content":"\r\n\r\nاشاره كرده ، مطلبى است كه ملاعلى قارى در شرح خود بر شرح شيخ خود در نزهة الفكر نوشته و خلاصهء آن اين است كه يك يمنى ادعا كرد كه از آل شيبه است . دو نفر از مكىها بر آن شهادت دادند و نزديك بود اثبات شود اما آن مرد مرد .\r\n\r\nآل نائب الحرم\r\nاين خاندان ، يك خاندان قديمى است كه قارى در تاريخ خود از آن ياد كرده و مىگويد : نيابت آنان در حرم ، نيابت از امير مكه در شؤون حرم و مراقبت از كاركنان حرم ، مانند خدمه و مؤذنان و ائمهء جماعت متعلق به آنان بود . اين شغلى جز مَشْيخة الحرم بود كه اصل آن متعلق به والى ترك جدّه بوده و كار اشراف بر اصلاحات در مسجد بر عهدهء او بود .\r\nاز ديگر خاندان‌هاى قديمى مكه ، خاندان‌هايى هستند كه ما در فصل خاص مربوط به مسائل علمى ، ضمن شمارش خاندان‌هاى علمى مكه به آنها اشاره خواهيم كرد ، اينها همه ، جز خاندان عريق اشراف است كه از زمان پيامبر صلى الله عليه و آله يكسره در مكه مىزيستند .\r\nنكته‌اى كه توجه مورخ را به خود جلب مىكند ، اين است كه بيشتر خاندان‌هايى كه در اوائل اين دوره به مكه آمدند و در آنجا سكونت گزيدند ، از مصرىها ، مغربىها ، اهالى شام و ترك‌ها بودند . به نظرم از مصرىها تعداد كمترى در مكه ساكن شدند ، اما فتوحات محمدعلى پاشا در مكه ، عاملى بود كه آنان را بر سكونت در مكه تحريك و تشجيع كرد . بعيد نيست كه غالب اين مصرىهاى موجود مكه ، كسانى باشند كه با سپاه محمدعلى پاشا ارتباط داشتند و بعدها در مكه اقامت گزيدند . بنابراين نبايد از اين كه خاندان‌هاى مصرى را در مكه بيابيم كه جز در موارد نادر ، از يك جد واحد نيستند ، شگفت زده شويم . از مشهورترين آنان ، خاندان‌هاى قطان ، زقزوق ، رشيدى ، منصورى و دمنهورى هستند .\r\nمهاجرت مغربىها و سورىها و تركها و كردها و سودانىها در بسيارى از ادوار\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nتاريخ مكه ، قطع نشده است . اما عراقىها كمترين مهاجر را در مكه دارند . « 1 » همين طور ايرانىها .\r\nاز مشهورترين خاندان‌هاى مغربى بيت حميدان است كه باغى در كنار بركهء ماجل درست كردند .\r\nاز مشهورترين خاندان‌هاى تركى خاندان درابزالى ، قرملى ، كوشك ، خشيفاتى ، وشكلى و جز آنها هستند .\r\nاما هندىها و جاوه‌اىها ، در دوره‌اى متأخر به مكه آمده‌اند ، به همين دليل در مكهء قديم ، كمتر خاندان هندى يا جاوه‌اى مىبينيم . اين امر به دليل بُعد مسافت ميان آن بلاد و مكه بوده است ، به خصوص در دورانى كه هنوز كشتى بخار پديد نيامده بود . اين جماعات ، از زمانى كه شروع به آمدن كردند ، شمارشان بر بسيارى از نژادهاى ديگر غلبه كرد . تصوّر من بر اين است كه انگيزهء مهاجرت هندىها ، فعاليت تجارى آنان بوده است ، به عكس جاوه‌اىها كه بيشتر به دنبال علم به مكه آمدند و بسيارى از آنان جزو علماى برجستهء اين شهر شدند .\r\nقديمىترين خاندان‌هاى هندى مهاجر به مكه از « فتنىها » بودند ، مانند خاندان‌هاى : طيب ، ملائكه ، شمس ، قطب ، جلال ، خوج ، عبدالخالق ، حبيب و جستنيه .\r\nمشهورترين هندىهاى غير فتنى ، خاندان خوقير دهلوى ، برقريه ، ميرا و فدا هستند .\r\nبرخى از خاندان‌هاى مشهور جاوه‌اى عبارتند از : بتاوى ، سمباويا ، زينى ، منكابو ، قستى ، فنتيانه ، بوقس ، قلمبان ، قدس ، سمس ، و فطانى .\r\nاز جمله اقوامى كه فراوان به مكه مهاجرت كردند ، حضرموتىها هستند . شايد انگيزهء قديمىهاى آنان كسب علم بوده باشد . بعداً فعاليت تجارى هم بر آن افزوده شد و به دنبال رزق و روزى ، از بزرگترين تاجران تا خدمه‌ها ، رو به فزونى گذاشتند . پس از آن مهاجرت اين جماعت بيشتر شد و به تدريج مهاجران آنان ، بيشترِ مغازه‌هاى مكه را در اختيار گرفتند ؛ چنان كه اهالى مكه هم از بچه‌هاى آنان به عنوان خدمه در خانه‌ها استفاده\r\n\r\n\r\n","description":"","footnote":"\r\n( 1 ) . شايد به خاطر آن باشد كه زمين عراق حاصلخيز و آبش فراوان و جمعيتش كم است ( عاتق ) .\r\n","page_name":" 666 ","page_number":666},
  {"content":"\r\n\r\nكردند . از مشهورترين خاندان‌هاى حضرمى ، خاندان باجنيد ، باحارث ، باناجه ، باناعمه ، عادة ، باحكيم ، بازرعه ، باعيسى و باعشن هستند . « 1 »\r\nدر اينجا پرسشى كه به ذهن خواننده مىرسد اين است كه : آيا مكه مىتوانست اين همه نژاد و قوم مختلف را در خود هضم كند و همه را در يك كورهء واحد ذوب گرداند ؟\r\nبه نظر مىرسد مكه در اين كار چندان ناتوان و ناموفق نبوده است ؛ زيرا شاهديم كه مشهورترين خاندان‌هاى موجود در حجازِ امروز ، منهاى اشراف و آل شيبه و برخى ديگر از خاندان‌هاى عربى ، اصليت آنان هندى ، مصرى ، مغربى « 2 » يا اقوام ديگر است . با اين حال ، اين خاندان‌ها اصل و اساس خود را كنار گذاشته ، شيوهء جديدى را در لباس و آداب و زبان فرا گرفته‌اند . البته من مدّعى آن نيستم كه اينها رنگ و لعاب قريش را دارند ، اما به هر حال ، وضعيت جديد برگرفته از فضاى مكه است كه خودش تركيبى از نژادهاى مختلفِ فراوان بوده است . اگر بخواهيم روشن‌تر در اين باره اظهار نظر كنيم مىتوانيم بگوييم كه نژادها و اقوام مختلف ، هر كدام به نوعى در تكوين فرهنگ فعلى مكه مؤثر بوده‌اند ؛ آنچنان كه با شكل‌گيرى چنين فرهنگى ، تمامى ساكنان و مجاوران به يك اندازه در آن ادغام شده و آثارشان در بيشتر آداب و عادات و زبان و روش زندگى موجود در اين شهر ديده مىشود .\r\nاگر در همين مرحله‌اى كه هست ، مهاجرت قطع شود و ادامه نيابد ، افراد موجود تا مدتى بعد ، اين را كه ميان آنان هندى و مصرى و جاوه‌اى هست ، فراموش خواهند كرد ، اما ادامهء آن مهاجرت سبب مىشود كه مهاجران قبلى هم اصل و نسب خود را امتداد دهند و اين به خاطر وارد شدن افراد جديد و رنگ و لعابى است كه از يك قوم همچنان ادامه مىيابد . همين مطالب را در بارهء مدينه و جده هم مىتوان گفت .\r\n\r\n\r\n","description":"","footnote":"\r\n( 1 ) . توجه داريم كه پيشوند « با » در خاندان‌هاى مكه ، همه متعلق به حضرموتى هاست .\r\n( 2 ) . فراموش نكنيم كه مكه به دليل موقعيت آن در ميان قبايل حجاز ، كسانى از اين قبايل در آنجا ساكن مىشدند و بسا به‌مرور نَسَب طايفه‌اى خود را فراموش كرده به شغل خود منسوب مىشدند و بعدها تصور مىشد كه اين فرد از بيرون از حجاز آمده است ( عاتق ) .\r\n","page_name":" 667 ","page_number":667},
  {"content":"\r\n\r\nظواهر زندگى فعلى در مكه ، نشانگر آن است كه در حال حاضر ، و در مقايسهء با گذشته ، وضعيت يكنواخت‌ترى به خصوص در پوشش و عادات بر اين شهر حاكم است ؛ زيرا براىمثال ، علما و طلاب از جمع‌اهالى مكه ، در پوشيدن جبّه و عمامه به رغم اختلاف بسيار اندك ، و در پوشيدن قبا و عمامه همسان با يكديگرند . عمامهء آنان مانند فينه‌اى است كه روى آن لايه‌اى پارچه‌اى كه به رنگ‌هاى مختلف بوده و به آن الفيه گويند ، مىبندند .\r\nنيز زير جبّه هم پارچه‌اى مىپوشند كه به آن شايه گفته مىشود . به علاوه ، با پارچهء بسيار نازك ، كمربندى درست كرده روى قبا مىبندند و از نعلين براى كفش استفاده مىكنند .\r\nطلبه‌ها معمولًا از قبا استفاده كرده و عمامهء خود را روى يك پارچهء نازكى كه سرشان را مىپوشاند و به آن كوفيه يا طاغيه گفته مىشود ، قرار مىدهند . بسيارى از رجال شهر و صاحب منصبان هم پوشششان مانند علماست ، در حالى كه ساير طبقات مردم ، پوشششان شبيه به طلاب است . بدين ترتيب شاهديم كه طبقات مردم در پوشش به جز اندك تفاوت و در صورتى كه كارگران را منها كنيم ، تقريباً شبيه به يكديگر هستند .\r\nبه طور معمول به طبقهء كارگران و كسانى مانند آنان از خرده‌فروش‌ها و اهل حرف ، اولادُ الحارّه مىگويند و با اين تعبير آنان را از طبقهء علما و طلاب و شخصيت‌ها و كارمندان و تجار جدا مىكنند .\r\nاگر قرار باشد هر كدام از اين طبقات را به لحاظ زىّ و پوشش دسته بندى كنيم ، بايد بگوييم كه اولاد الحارّه در پوشش ، بيشترين شباهت بايكديگر و در عين حال سادگى را دارند . آنان به يك پيراهن كه مىپوشند و كمربندى كه با آن ، ميان خود را مىبندند ، بسنده مىكنند تا در وقت كار ، آنچنان كه خود مىگويند ، راحت‌تر كار كنند . اين پوشش عمومى است كه طبقهء دوم هم نه فقط در مكه كه در ساير مناطق تابعه هم در آن مشاركت دارند و علاوه بر كمربند ، گه‌گاه جليقه‌اى هم روى همان لباس مىپوشند كه به آن سدارى يا سدريه يا ميتان مىگويند .\r\nبتنونى مىنويسد : « 1 » حجازىها كمربند را از شامىها گرفته‌اند ؛ و چيزى كه من فكر\r\n\r\n\r\n","description":"","footnote":"\r\n( 1 ) . در كتابش با عنوان الرحلة الحجازيه .\r\n","page_name":" 668 ","page_number":668},
  {"content":"\r\n\r\nمىكنم اين است كه حزام يك پديدهء شرقى بسيار قديمى است كه در بيشتر ادوار تاريخ ، همزمان نشانهء نيرومندى و زيبايى بوده است و سواران مماليك و پيش از آنان افسران عباسيان هم از آن استفاده مىكرده‌اند . در دوره‌هاى طلايى اسلام ، شاهد كمربندهايى هستيم كه با سنگ‌هاى قيمتى زينت مىشده است . باقى ماندن آن هم به عنوان يك سنّت موروثى ، به خاطر اهميتى است كه حزام در زيبايى و همين طور نشان دادن ابهت و نيرومندى دارد .\r\nمكهء دورهء مورد بحث ، استقرار و ثبات بيشترى نسبت به دوران پيش از آن داشت ؛ چرا كه اشراف كه رقباى يكديگر در قدرت بودند ، برابر تنظيمات جديد عثمانى تسليم شدند . به همين دليل ، اهالى مكه ، از آرامش اجتماعى بيشترى برخوردار شده و بهره‌هاى مادى و روحى بيشترى از خيرات عثمانىها و بخشش‌هاى حجاج مىبردند ؛ به طورى كه اين زمان به خاطر همين ثبات ، هزاران هزار وارد مكه مىشدند . ورود زائران به حجاز ، بعد از وارد شدن كشتىهاى بخار به عرصهء مسافرت از سال 1291 ، باز هم بيشتر و بيشتر شد .\r\nاين تحول ، در رشد اقتصادى مكه تأثير گذاشت و مكىها از زندگى بهترى برخوردار شدند و بار ديگر به اسراف و تبذيرى كه در روزگار اموى گرفتارش بودند ، روى آوردند . قصرهاى تفريحى در نواحى مختلف مكه ساخته شد كه بيشتر آنها در وادى فخ نزديك مرقد شهدا بود . آنان براى مناسبت‌ها و اعياد خود كارهاى بديعى كرده ، دسته دسته به جِعرانه ، وادى ميمونه ، وادى فاطمه ، و وادى شهدا مىرفتند ، در حالى كه لباس‌هاى زيبا و غذاهاى لذيد همراه داشتند . در آن‌جا جلسات و حَفْله‌هاى دوستانه‌اى با غنا و آوازه‌خوانان و اصحاب موسيقى به راه مىانداختند والبته براى زنان سهمى در اين مجالس انس نبود ؛ چرا كه روح باديه‌اى كه در زمان امويان براى زنان هم سهمى در اين امور قائل بود ، طى دوره‌هاى بعد ، از ميان رفته بود . اين زمان انديشهء حجاب ، زنان را كاملًا پرده‌نشين كرده بود .\r\nشمار طلاب و علمايى كه از اين عيش و رفاه بهره مىبردند ، اندك نبود ، حتى برخى از آنان از محافل طرب هم پرهيز نداشته ، به آنچه در آن مىگذشت مأنوس بودند و البته\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nبيشتر آنها نزيه و پاك بود . بسا آنان خود نسبت به‌برخى ازاين‌اعياد تشويق وتشجيع مىكردند و رفتن به وادى فخ و ميمونه و امثال آن را به عنوان زيارت قبور خوب جلوه مىدادند . آن وقت خود نيز بهره‌مند شده ، از مجموعهء آنچه در آنجا براى استراحت و انبساط بود ، استفاده مىكردند و بدين ترتيب ، هم ديدار يار بود و هم زيارت شاه عبدالعظيم .\r\nتودهء مردم ، فراوان به اين قبيل مناسبت‌ها اهميت مىدادند ، چون از طريق آنها مىتوانستند سروصدا و شادى و بازى را تجربه كنند . ابتداى سال هجرى ، آخرين چهارشنبه صفر ، مولد پيامبر و على در ربيع الاول ، ورود در رجب و خروج از شعبان و تمامى شب‌هاى رمضان و خصوصاً دههء آخر آن ، با عيد شوال ، بر طبل‌ها نواخته مىشد و صداى سرود خوانى از هر كوى و برزن بالا مىرفت و بسيارى از اوقات صميميت و شادمانى چندان در آنان تأثير مىگذاشت كه در اطراف طبل‌ها شروع به رقص مىكردند و با عصاهاى خود در اطرافِ آتش‌هايى كه برپا مىكردند مىگشتند . وقتى به اوج شادمانى مىرسيدند گاه عصاها با يكديگر برخورد كرده و سرها مىشكست و استخوان‌ها خرد مىشد . اين وضعيت بيشتر ميان طبقات كارگر و خرده فروش ، يعنى همان اولاد حارّه بود كه گاه با بالا گرفتن روحيهء حماسى ، طبقات ديگر هم با آنان شريك مىشدند . اين وضعيت ادامه يافت تا آن كه در دورهء دوم سعودى ، علما به مخالفت با آن برخاستند و حكومت آنان را منع كرد كه شرحش خواهد آمد .\r\nاولاد حارّه يا بچه‌هاى محلات ، هر كدام براى منطقهء خود حدودى را با همسايگان معين كرده بودند و در مناسبت‌هايى كه پيش مىآمد ، اجازهء ورود به حريم خود را نمىدادند . اين مسأله به خصوص در بارهء جشن‌هاى عروسى رعايت مىشد ؛ زيرا در اين مواقع ، همسايگان جز با اجازهء صاحبان اين حارّه و محله ، اجازهء ورود به حريم آنان را نمىيافتند . زمانى هم كه اجازه مىيافتند ، نمىتوانستند از حدود خود بگذرند و همانجا با عود و بخور از آنان استقبال مىشد . زمانى هم كه اجازه نمىدادند ، عصاهاى كلفت آنان مسؤوليت منع عبور قافلهء عروسى را بر عهده داشت و جمعيتى را كه در اطراف آن گرد آمده بود ، متفرق مىكرد . در برخورد با موكب امرا هم همين طور برخورد مىشد .\r\nساكنان هر منطقه ، در همان محدودهء خود مىايستادند و پس از عبور امير ، به آرامى در\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nپشت سر موكب او به راه مىافتادند تا به حد محلهء بعدى برسند . در آنجا افراد آن محله به استقبال مىآمدند و افراد محلهء قبلى اجازه نمىيافتند كه از منطقهء خود تجاوز كنند ؛ چرا كه در آن صورت ، با عصاهاى كلفتى روبرو مىشدند كه بر سر و صورت آنان فرود آمده ، آنان را مجروح مىكرد و سر و دست آنان را مىشكست .\r\nبه طور معمول ، اولاد الحارّه ، منازعات فراوانى حتى در غير از مناسبت‌ها ، با يكديگر داشتند ، چرا كه افراد يك محله در هر منطقه ، گهگاه با افرادى كه در محلهء ديگر بودند ، درگير مىشدند كه معمولًا به اين قبيل درگيرىها ، هوشات ( هوسه ) گفته مىشد . به نظرم اين ، پديده‌اى است كه در اين دوره ، در بيشتر بلاد خاورميانه شايع بوده و اين هم محصول تسامح دولت عثمانى در مواجهء با آنان بوده است .\r\nدر اين دوره ، تمايل مردم مكه براى پوشيدن لباس‌هاى رنگى آن هم به رنگ‌هاى زرد و آبى و قرمز زياد شد و به تميزى و صافى آن كه پيش از آمدن اتو با مهره‌هاى لطيفى از صدف اين كار انجام مىشد ، اهميت زيادى داده مىشد . همچنين در خانه‌هايشان هم به زينت وسائل منزل و ترتيب و تنظيم آنها به شكل مناسب اهميت مىدادند ، همين طور به خوراك و تنوّع آن‌ها كه انواع آن را از نژادهاى مختلف مهاجر به مكه اقتباس كرده بودند .\r\nچنين مىنمايد كه زندگى آنان در اين دوره ، مصروف همين امور بود و چندان نزاع سياسى نيرومندى ميانشان نبود كه طمع آنان را در زندگى از آن دست بيشتر كند ، يا جست و خيزهاى ديگر كه افكار و انديشه‌هاى آنان را به سمت نوعى غرولند و اعتراض و انتقاد بكشاند ، ميانشان وجود نداشت . براى زندگى آنان ، همين بخشش‌هاى عثمانى و صدقات حجاج كفايت مىكرد ، آنان هم در ناز و نعمت و شادى و رفاه ( با همان منازعات محلى ) بودند و بعد هم به رختخواب پناه مىبردند و براى آل عثمان و تأييد و نصرت آنان دعا مىكردند ، و شاكر خداوند بودند كه دل حجاج را در هر موسم به اين سوى متمايل ساخته و شرايطى براى آنان در بلاد مسلمان و كافر فراهم ساخته است تا هرآنچه را كه اينان به آن نياز دارند و در عيش خود محتاج‌آنند ، برايشان فراهم مىآيد .\r\nغازى در بارهء اين دوره مىنويسد : يكى از صنعتكاران اين دوره كه به او ابو بكر ملا\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nمىگفتند ، نقره را از دل كوهى در جعرانه استخراج كرده ، سنگها را به خانه مىآورد و روى آنها كار مىكرد و سپس نقره‌شان را مىفروخت . بعد از مدتى معلوم شد كه اين كار كفاف زندگى او را نمىدهد و به همين جهت آن را كنار گذاشت . « 1 »\r\n\r\nراه حجاج\r\nدر اين دوره ، مسيرى كه حجاج براى آمدن به حج طى مىكردند ، از طريق عقبه يا قصير ، با استفاده از كشتىهاى بادى بود كه به تدريج جاى آنها را كشتىهاى بخار گرفت .\r\nاين جايگزينى كه از سال 1301 به راه افتاد ، « 2 » در بندر سوئز آغاز شد . بعد از آن همچنان اندكى از كشتىهاى بادى كه از بندرهاى ديگر مىآمد ، فعّال بود و مانند كشتىهاى بخار مردم را از شرق دور و ميانه و برخى از بلاد اروپا به حج مىآورد .\r\n\r\nمحمل‌ها\r\nدر دورهء اوّل حكومت سعودىها ، از آمدن محمل‌ها ممانعت به عمل آمد ، اما با بازگشت عثمانىها ، بار ديگر محمل شامى و مصرى به سمت مكه به راه افتاد ، اما از آمدن محمل رومى آگاهى ندارم . گويا تركها به همان محمل شامى كه صرّه وصدقات آنان را به مكه مىآورد ، بسنده مىكردند .\r\nاين دو محمل ، در جدّه و مكه مورد استقبال رسمى قرار مىگرفت . زمانى كه يكى از اين محمل‌ها به مكه مىرسيد ، شترى كه محمل را حمل مىكرد ، در كنار باب‌النبى صلى الله عليه و آله مىايستاد و موسيقى خاص مكى نواخته مىشد . سپس اين محمل ، روى دوش مردان از باب النبى صلى الله عليه و آله به داخل مسجد برده شده و هر محملى در محل ويژهء خود ميان باب النبى صلى الله عليه و آله و باب قايتباى قرار داده مىشد . اين محمل‌ها همانجا مىماند تا زمان بازگشت از سفر فرا مىرسيد . روز موعودِ هر كدام ، آنها از جاى برداشته شده براى توديع\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . مؤلف پيش از اين سال 1291 را در اين باره يادآور شد . « ج »\r\n","page_name":" 672 ","page_number":672},
  {"content":"\r\n\r\nبا آنان مراسمى برگزار مىشد . اين بعد از آن بود كه شترى كه محمل بار آن بود چند بار در خيابان مقابل باب على ، رفت و برگشت داشت .\r\n\r\nخط آهن حجاز\r\nزمانى كه سلطان عبدالحميد دريافت كه مىبايست سرزمين‌هاى عثمانى را با خط آهن به يكديگر متصل كند ، بحث كشيدن خط آهن از دمشق به مدينه كه مىبايست بعدها به مكه و جدّه هم متصل شده ، شام را به سواحل حجاز وصل مىكرد ، مطرح شد .\r\nزمانى كه اين طرح ميان مسلمانان مطرح و نقش آن در راحتى حجاج و از ميان بردن مشقت‌هايى كه در راه‌ها وجود داشت ، طرح شد ، تمامى سرزمين‌هاى اسلامى ، اعم از آن كه تابع عثمانى باشند يا نه ، براى كمك اظهار رغبت و تمايل كردند . براى اين كار ، مؤسسات فراوانى تأسيس شد ، به طورى كه گفته شده است كه مسلمانان هند بيش از 166 مؤسسه براى اين كار درست كردند . همين طور افراد خيّر در تمام مناطق كمك‌هاى خود را سرازير كردند ، به طورى كه گفته شده است كه مبلغ كمكى كه از شهر لكهنو رسيد در حدود 33 هزار ليرهء عثمانى بود . كمتر نقطه‌اى بود كه در اين باره از خود همّتى نشان ندهد . مردم مصر ، شام ، عراق ، چين ، و ساكنان اروپاى شرقى و همين طور بيشتر كشورهاى افريقايى در اين باره كمك كردند كه رقم آن پيش از شروع به كار ، حدود 750 هزار ليرهء عثمانى بود .\r\nكار آغاز گرديد ، پل‌ها ساخته و خطوط كشيده شد . اين كار براى هشت سال ادامه يافت تا آن كه در سال 1326 خط آهن به مدينه رسيد . « 1 » اين زمانى بود كه طول آن به 1320 كيلومتر رسيده بود و اين به جز فاصله‌اى بود كه ميان درعا و حيفا بود . در اين باره جشنى در مدينه برپا شد كه نمايندگان كشورهاى مختلف ، خبرنگاران ، و بسيارى از شخصيت‌هاى كشورهاى اسلامى حضور داشتند .\r\nاز اين زمان به بعد ، مسافران با واگن‌هاى قطار از دمشق به مدينه مىآمدند ، و به اين\r\n\r\n\r\n","description":"","footnote":"\r\n( 1 ) . نخستين قطار در روز سوم شعبان سال 1326 مطابق 28 اگوست 1908 به مدينه رسيد ( عاتق ) .\r\n","page_name":" 673 ","page_number":673},
  {"content":"\r\n\r\nترتيب سختىهاى سفر برداشته شد . اين وضعيت براى چند سال ادامه داشت تا آن كه سلطان عبدالحميد خلع شد و فعاليت تا همين جا متوقف گرديد . بعد از آن حزب اتحاد و ترقّى تلاش كرد كار را ادامه دهد كه توفيقى نيافت . چرا كه سيل تبرّعات ، در گيرودار بحران‌هاى سياسى كه آن زمان جهان را فرا گرفت ، متوقف شد . بعد از آن جنگ آغاز شد و شريف حسين احساس كرد كه نيروهاى عثمانى مىتوانند از اين خط آهن استفاده كرده ، تهديدى براى حجاز باشند . به همين دليل به نيروهاى خود كه به شمال حمله كردند ، دستور داد تا اين خط را از بين ببرند تا نيروهاى كمكى عثمانى نتوانند از آنجا نيرو به حجاز منتقل كنند .\r\nبا پايان يافتن جنگ جهانى ، بسيارى از بخش‌هاى اين خط از ميان رفته بود و به رغم آن كه مسلمانان توانايى بازسازى آن را داشتند ، اما وضعيت به گونه‌اى بود كه هر منطقه از مناطقى كه خط از آنها عبور مىكرد ، تحت سيطرهء قدرتى بود . بخشى در اختيار فرانسوىها ، بخشى دست انگليسىها و بخشى هم تحت اختيار شريف حسين . به همين دليل اتفاق نظرى براى بازسازى آن پديد نيامد ، و دولت‌هاى خارجى هم در اين باره كه يك خط وقفى اسلامى از اراضى تحت تابعيت آنان عبور كند ، موافقت نكردند ؛ چنان كه توجه داشتند كه تجمع مسلمانان در اطراف يك خط آهن در بخش بزرگى از بلاد عربى ، به صرفه و مصلحت آنان نيست . به همين دليل ، تمامى تلاش‌ها براى بازسازى مجدد خط آهن بر باد هوا رفت .\r\nبخشى از اين خط كه در منطقهء حجاز ، از پس از عين باقى مانده بود ، توسط شريف حسين اصلاح شد و نخستين قطار در سال 1919 به مدينه رسيد . اما استفادهء مجدد از آن امكان‌پذير نشد ، چرا كه بازسازىهاى فنى انجام شده كافى نبود . شريف حسين هم پول كافى براى بازسازى و هزينه‌هاى آن نداشت . به همين جهت ، بخش حجازى آن هم بار ديگر تخريب شد . دولت‌هاى فلسطين ، سوريه و اردن ، بخش‌هايى را كه در بلادشان بود ، در اختيار گرفتند . « 1 »\r\n\r\n\r\n","description":"","footnote":"\r\n( 1 ) . بعد از تلاش‌هاى نيم قرنه ، دولت‌هاى عربى دربارهء اصلاح آن توافق كردند و طرح اصلاح آن را در سال 1383 به يك شركت واگذار نمودند .\r\n","page_name":" 674 ","page_number":674},
  {"content":"\r\n\r\n\r\nمُطوّفى\r\nدر اين دوره ، دايرهء كار مطوّفى توسعه يافت و شمار مطوفان تا حدودى زيادتر شد .\r\nامراى مكه ، دايرهء مطوفى را در هر بخش ، اختصاص به منطقهء خاصى از بلاد اسلامى دادند . اين امر بر اساس فرمانى بود كه امير مكه آن را تصويب مىكرد .\r\nكهن‌ترين تصويب‌نامه‌اى كه من از آگاه شدم ، تصويب نامه‌اى است كه براى آل جاد اللَّه با توقيع شريف غالب در سال 1205 نوشته شد . شايد برخى از خاندان‌هاى مطوّف ، تصويب‌نامه‌هاى كهن‌تر از اين هم در اختيار داشته باشند .\r\nشريف عون الرفيق دايرهء اختصاص دادن بلاد مختلف به مطوّفىهاى متفاوت را توسعه داد . هر مطوّف ، مسؤول ديار خاصى بود كه به آن اختصاص داشت . وى سپس مبلغ قابل پرداخت توسط حجاج را به مطوّفى معين مىكرد .\r\nدر سال 1326 مجلس اداره ، تعرفهء مطوّفى را تصويب كرد كه توسط نشريهء الحجاز به چاپ رسيد . اين تعرفه به اين شرح بود :\r\nيك جنيهء عثمانى براى سكونت حجاج جاوه‌اى در مكه\r\nيك جنيهء عثمانى ، اكراميهء مطوّف و مخارج عرفات و منا . كسى كه پيش از وقوف بميرد ، نصف اين مبلغ را بايد بپردازد .\r\nده روپيه هندى اكراميهء مطوّفى براى حجاج هندى .\r\nدو جنيهء عثمانى براى حجاج داغستانى براى مطوّف و اجرت خيمهء عرفات و منى و خانه در مكه .\r\nپنج ريال مجيدى براى حجاج مصر و شام و مغرب براى مطوّف\r\nدو ريال مجيدى براى حجاج صعيد و غزه و عراق و اولاد على و اكراد .\r\nساير حجاج ، افرادى كه پولدار هستند يك جنيه و كسانى كه متوسط الحال هستند نيم جنيه براى مطوّفى بپردازند .\r\n\r\n","description":"","footnote":"","page_name":" 675 ","page_number":675},
  {"content":"\r\n\r\n\r\nمسائل علمى\r\nتعليم و تربيت در مكهء اين دوره ، بر پايهء همان ميراث قرون گذشته بود كه در قالب دانش اندوزى در حلقه‌هاى درسىِ ايجاد شده توسط علما در مسجد الحرام يا در مدارسى بود كه افراد نيكوكار براى اسكان طلاب يا تدريس و نيز در برخى از خانه‌هاى علما كه درس‌هاى خاصى به طلابشان مىدادند ، تشكيل مىشد .\r\n\r\nمدرسهء رشيديه\r\nدر اين دوره ، عثمانىها پيش از ماجراى مشروطه ، در اواخر قرن سيزدهم ، مدرسه‌اى به هدف تعليم لغت تركى و رياضيات و تاريخ درست كرده و شمارى از مدرّسان ترك را به آنجا فرستادند . پس از آن شمارى از مدرّسان مكّى را هم به آن ضميمه كردند و درس‌ها را به زبان تركى تدريس مىنمودند و در اين ميان ، حتى قواعد عربى را هم به زبان تركى تشريح مىكردند . در آن زمان ، گفته مىشد كه هدف ترك‌ها ، تركى كردن عرب و عربى بود ؛ به همين دليل ، جز فرزندان ترك‌ها يا اطفال بزرگان كه ارتباط با عثمانىها داشتند ، كسى از آن برنامه استقبال نكرد ؛ اما طلاب از فرزندان علما و مردم و مجاوران جز تعداد اندك ، كسى اقبالى به آن برنامه نشان نداد .\r\nاين‌مدرسه در باب‌الدريبه و نامش مدرسهء رشيديه بود . پس‌از آن به محلى كه بعدها چاپخانه حرم شد ، منتقل گرديد . سپس به القبّان در « مدعاة » و بعد از آن به سوق مَعْلات در بناى مدرسه السعوديه كه در جريان توسعهء خيابان‌ها اخيرا خراب شده ، منتقل شد .\r\n\r\nمدرسهء صولتيه « 1 »\r\nدر اين وقت ، يكى از چهره‌هاى برجستهء هند كه از مجاهدانى بود كه بر ضد استعمار\r\n\r\n\r\n","description":"","footnote":"\r\n( 1 ) . اصل اين نام مربوط به زنى با نام « صولت النساء » است كه در سال 1290 براى فريضهء حج به مكه آمد و زمينى را در حارة الباب خريدارى كرد . اين امر در زمان امارت شريف عبدالمطلب بود . در همين مدرسه بود كه شيخ محمد عثمانى ( متولد كيرانه در نزديكى دهلى در سال 1233 ) آن مدرسه را در زمين ياد شده تأسيس كرد و به عنوان مدير آن تعيين شد . بنگريد : تاريخ مكة المكرمة ، صص 262 - 263 . « ج »\r\n","page_name":" 676 ","page_number":676},
  {"content":"\r\n\r\nانگليس مبارزه كرده بود ، يعنى شيخ محمد رحمةاللَّه هندى عثمانى صاحب كتاب اظهار الحق به مكه آمد . وى در باره تأسيس يك مدرسه براى تعليم دين و زبان عربى و قرآن اقدام كرد و يكى از زنان ثروتمند هندى هم به نام صولت النساء كمك مالى داد و بناى اين مدرسه به نام صولتيه آغاز شد . محل آن امروز در حارّة الباب در خندريسه است . اين اقدام مربوط به سال 1290 است .\r\nطلاب چنان بر اين مدرسه روى آوردند كه گويى تشنگان به چشمهء آب برسند .\r\nشمارى هم به دروس خود رحمت اللَّه كه در مسجد ارائه مىكرد آمدند . تلاش‌هاى وى در حلقهء علمىاش در مسجد مفيد افتاد ، چنان كه در حلقهء علمى كه در خانه‌اش بود . وى خدمت شايسته‌اى به لحاظ علمى به مكه كرد كه آثار آن تا به امروز روى افراد زيادى از علماى برجسته و صاحب منصبان دينى و قضايى برجاى مانده است . از مشهورترين كسانى كه او تربيت كرد علمايى از خاندان‌هاى مرداد ، مفتى ، عجيمى ، غمرى ، طيب ، دهان ، دهلوى ، دحلان ، بابصيل ، زواوى ، كتبى ، كمال ، و قارى بود . شيوخ برجستهء متأثر از وى هم اينان هستند : حسن مشاط ، عيسى رواص ، يحيى امان و عده‌اى ديگر از علماى مكه ، و اين مدرسه همچنان باقى است .\r\n\r\nمدرسهء فخريه\r\nشيخ عبدالحق قارى ، يكى از استادان مدرسهء صولتيه به تقليد از استادش ، در سال 1296 مدرسهء فخريه را درست كرد . اين مدرسه در نزديكى باب ابراهيم بود . وى از ثروتمندان هند درخواست كمك كرد كه آنان به دعوت وى پاسخ مثبت دادند ، پس مدرسه را شروع كرد كه آن هم تأثير قابل توجهى در مكه داشت .\r\nبعد از آن شيخ عبدالكريم طرابلسى مدرسه‌اى در قاعة الشفاء ايجاد كرد . اين نخستين مدرسهء عربى بود كه تدريس روى صندلى و با استفاده از تخته سياه بود . شمارى از استادان سورى هم وى را كمك مىكردند .\r\nزمانى كه مشروطه خواهان در انقلاب دومشان در سال 1327 پيروز شدند ، شروع به تأسيس مدارسى در حجاز كردند . از آن جمله در مكه ، مدرسه‌اى برابر باب الصفا ايجاد\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nكرده آن را برهان الاتحاد ناميدند . پس از آن ساختمان جديدى براى آن در اجياد برابر قصر ماليه ساختند و مدرسه را به آنجا منتقل كردند .\r\nدر اين دوره مكتب‌هايى « 1 » براى خواندن و هِجّى كردن پديد آمد كه از آن جمله مىتوان به مكتب شيخ محمد خياط ، شيخ محمد عنانى ، سيد عبداللَّه مجاهد ، شيخ عبداللَّه حمدوه سنارى و شيخ احمد سوركتى اشاره كرد . كتاب‌هايى هم از نوع ديگر نوشته شد كه هدف آنها تعليم خط و حساب بود . مشهورترين آنها عبارت بود از مكتب شيخ فرج غزاوى و شاگردش شيخ محمود زهدى ، و پسرش شيخ تاج غزاوى و شيخ سليمان غزاوى .\r\nشيخ فرج به جز تخصصى كه در فنون خط داشت ، در علم لغت و ادب عربى هم يد طولايى داشت و در اين زمينه شهرت زيادى ميان علماى مسجد الحرام بدست آورد .\r\nبراى زنان هم مكتب‌هاى خاصى در برخى از محلات مكه بود كه مشهورترين آنها مكتب آشيه در مروه بود .\r\nاين مكتب‌ها اعياد ويژه‌اى داشتند . زمانى كه بچه‌اى يك جزء قرآن يا بيشتر را حفظ مىكرد ، خانواده‌اش جشنى بر پا مىكردند كه در آن بچه‌هاى آن مدرسه سرودخوانان خيابان‌هاى مكه را طى مىكردند . آن بچه ، در حالى كه لباس حرير و زرىدوزى پوشيده بود ، پيشاپيش آن جماعت حركت مىكرد . زمانى كه اين مسير طى مىشد ، بچه‌ها به\r\n\r\n\r\n","description":"","footnote":"\r\n( 1 ) . عنوان « مكتب » همانطور كه در نظام آموزش سنتى ايران هم معمول بود ، به نوعى مدرسه گفته مىشد كه بچه‌هابراى آموزش الفبا و نوشتن و خواندن و حساب به آن‌ها مراجعه مىكردند . بسا مركز آن در يك خانه يا حتى در گوشه‌اى از مسجد بود . در مكه ، به قياس ديگر نقاط ، ده‌ها مكتب در طول دورهء عثمانى وجود داشت كه بسيارى از آنها كمك هزينه‌هايى از اوقاف داشتند . براى فهرستى از اين مكتب‌ها و موقوفات آنها بنگريد : مخصصات الحرمين الشريفين فى مصر ابان العصر العثماني ، صص 351 - 356 . شريف مسعود هم در كتاب تاريخ مكة المكرمه ، شرحى از اين كتاتيب كه به قول وى مفرد آن كُتّاب است داده و مىگويد كه اين مراكز از مهم‌ترين مراكز آموزشى در جامعهء اسلامى بوده است . وظيفهء اصلى اينها ، آموزش قرآن و حفظ و قرائت آن بر اساس قراءت حفص و ابن كثير و ديگر قراءات بوده است . به تدريج آموزش فقه و حساب هم در برنامه‌هاى اين كتاتيب افزوده شد . غالب اين مكتب‌ها براى اطفال پسر بود اما مكتب‌هايى هم براى دختران وجود داشت . اين نويسنده شرح مفصلى از نحوهء تعليم و تربيت اين كتاتيب در كتابش ارائه كرده است . بنگريد : تاريخ مكة المكرمة ، صص 247 - 251 . « ج »\r\n","page_name":" 678 ","page_number":678},
  {"content":"\r\n\r\nخانه‌هايشان مىرفتند . اين مراسم را اصرافه مىناميدند . مدل ديگر آن را اقلابه مىگفتند كه براى انتقال از يك مرحله به مرحلهء ديگر بود . « 1 »\r\n\r\nمدارس فلاح\r\nيك نيكوكار بزرگ به نام حاج محمدعلى زينل توجه خاصى به مسائل تعليم و تربيت كرده در شهر مكه و جده مدرسه‌اى از دارايى خود ايجاد كرد . بعد از آن ، مانند آن مدرسه را در بمبئى هند هم ايجاد كرد . اساس اين مدرسه از مكتب شيخ عبداللَّه حمدوه سنارى آغاز شد كه وى به همراه طلابش به اين مدرسه آمد و عضو فعال آن شد . اين مدرسه در باب الحارّه ساخته شد و بعد از آن و پيش از توسعهء مسجد ، به قشاشيه در برابر باب على منتقل گرديد . اين مدرسه برپا بود تا ساختمان تازه‌اى براى آن در شبيكه ساخته شد كه تا به امروز باقى است . مديريت اين مدرسه از زمان تأسيس آن در سال 1340 « 2 » در اختيار سيد محمد حامد قرار گرفت . بعد از وى در اختيار سيد طاهر دباغ مدير معارف بود . بعد از او شيخ عبداللَّه حمدوه سنارى مديرش بود كه تا زمان آمدن دولت دوم سعودى يكسره مديريت آن را داشت . با درگذشت وى ، مديريت مدرسه به شيخ طيب مراكشى و سپس به سيد حبشى و بعد به شيخ اسحاق عزوز واگذار شد كه تا به امروز مدير آن است . مدرسهء فلاح ، سهم مهمى در خدمت به علم داشت و شاگردان فراوانى را تربيت كرد كه بسيارى از آنان به مناصب حكومتى رسيدند . چنان كه علمايى را تربيت كرد كه در حلقه‌هاى تدريس در مسجد الحرام سهم قابل توجهى داشتند .\r\nنكتهء مهم در بارهء اين مدرسه آن كه مؤسس آن ، با تمام وجود خود را وقف مدرسه كرده ، به آن توجه داشت و بهترين مدرّسانِ وقت را براى مدرسه آورد ؛ چنان كه از جيب شخصى خود هزينه‌هاى آن را مىپرداخت و اين به رغم آن بود كه كسانى حاضر بودند اموالى در اختيار او بگذارند . وضعيت به همين ترتيب براى ربع قرن طى شد تا\r\n\r\n\r\n","description":"","footnote":"\r\n( 1 ) . براى توضيحات بيشتر در باره اين جشن‌ها بنگريد : تاريخ مكة المكرمة ، صص 248 - 249 . « ج »\r\n( 2 ) . در اصل ، سال 1240 آمده كه مىبايد اشتباه باشد . « ج »\r\n","page_name":" 679 ","page_number":679},
  {"content":"\r\n\r\nآن كه تجارت وى كساد شد و از آن زمان اين مدارس شروع به گرفتن مساعده از ديگران كردند . « 1 »\r\n\r\nخاندان‌هاى بزرگ علمى مكه\r\nخاندان‌هاى علمى مشهور مكه همچنان در اين دوره سرپا بودند و دانش خود را در حلقه‌هاى دينى در مسجد يا خانه‌هايشان ، در كنار مدارس ، منتشر مىكردند . فرزندان و شاگردان آنان همين روش را از آنان به ارث بردند ، به طورى كه در يك زمان ، تعداد حلقات درسى مسجد الحرام را شمارش كردند كه 120 حلقهء تدرس بود كه از صبح تا شب و حتى در حوالى شب و ميانهء روز با نشاط و شلوغ برپا بود .\r\nاز جمله مشهورترين خاندان‌هاى علمى اين دوره ، آل ريس بود . از چهره‌هاى شناخته شدهء آنان مىتوان به اين افراد اشاره كرد : درويش بن سليمان ، صالح بن ابراهيم ، عبدالرحمن بن محمد ، عبداللَّه و محمد پسران عبدالرحمان . برخى از آنان به تقوا و پاكى شهرت داشتند .\r\nآل عبدالشكور نيز مشهور بودند . جد آنان عبدالشكور از هند آمد . از جمله مشايخ آنان ، اين جماعتند : زين العابدين بن على ، عبداللَّه بن عبدالشكور ، عبدالملك بن عبدالشكور ، على بن عبداللَّه ، محمد بن عبداللَّه بن محمد كه از علماى مكه و شعراى آن بود . « 2 »\r\nاز خاندان فقيه اينان شهرت دارند : عبداللَّه بن جعفر ، احمد بن عبداللَّه ، سليمان بن احمد . چنان كه از خاندان زرعه هم شيخ تاج الدين و شيخ تقى الدين مشهورند .\r\nاز خاندان سقاف اينان شناخته شده‌اند : سيد علوى بن احمد ، سيد عمر بن عبداللَّه ، محمد باعلوى . از خاندان عجيمى هم اينان مشهورند : شيخ درويش ، شيخ عبداللَّه بن عثمان . از خاندان بابصيل و بيت باجنيد هم شمارى شهرت دارند .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . نشر النور ، خطى .\r\n","page_name":" 680 ","page_number":680},
  {"content":"\r\n\r\nاز بيت سنبل هم عالمان چندى مشهورند : شيخ طاهر سنبل ( م 1218 ) كه محقق زمان خود بود و نسخهء صحيح بخارى او نسخه‌اى قابل اعتماد در نوع خود بود ، چنان كه خود وى هم در آن زمان مرجع مهمى براى فتوا به شمار مىرفت . همچنين شيخ عبدالغنى سنبل ، شيخ محمد عباس سنبل . برخى از فرزندان شيخ طاهر سنبل به مدينه مهاجرت كردند و تاكنون در آنجا هستند . « 1 »\r\nخاندان مرداد هم خاندان بزرگى است . شيخ غازى از شيخ جعفر لبنى نقل كرده است كه بيشتر آنان امام جماعت مقام حنفى و خطيبان مسجد بودند . مشهورترين چهره‌هاى آنان عبارتند از : شيخ عبداللَّه بن صالح مرداد ، فرزندش شيخ احمد ابو الخير مرداد كه از شخصيت‌هاى برجستهء عصرش بود . همين طور شيخ محمدعلى مرداد ( م 1293 ) . جد اعلاى آنان از مهاجران افغان بود كه به اميرداد شهرت داشت . اين خاندان به دو قسمت تقسيم شدند كه يك بخش ابو الخير منسوب به يكى از اجدادشان هستند كه از آنان شيخ عبداللَّه ابو الخير مؤلف كتاب نشر النور و الزهر را مىشناسيم . اين كتاب حاوى شرح حال مفصّل مشهورترين علماى مكه است كه ما در بخش‌هايى از اين كتاب كه مسائل علمى هر دوره را بيان كرديم ، از آن فراوان بهره برديم . در آنجا آمده است كه از جمله چهره‌هاى شناخته شدهء اين خاندان عبارتند از : عبدالرحمان بن صالح ، عبدالعزيز بن صالح ، عبداللَّه بن عبدالرحمان ، احمد بن عبداللَّه ابوالخير و امين محمد .\r\nاز خاندان عبدالرسول اينان مشهورند : شيخ عمر بن عبدالكريم بن عبد الرسول عطّار ( م 1248 ) كه شهرت زيادى به فقه داشت و در فتوا محل اعتماد بود . نوادگان وى تا به امروز هستند و به آنان خاندان شيخ گفته مىشود . « 2 »\r\nاز خاندان سنى هم كسانى امام جماعت مقام حنفى بودند . برخى هم صرفاً به كار تدريس در مسجد الحرام مشغول بودند . اينان به سبب جدّشان عبداللَّه سنى كه در اواخر قرن سيزدهم نايب جده بود ، شهرت دارند . « 3 »\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n( 2 ) . نشر النور ، خطى .\r\n( 3 ) . إفادة الأنام ، خطى .\r\n","page_name":" 681 ","page_number":681},
  {"content":"\r\n\r\nاز خاندان كمال عده‌اى به شهرت رسيدند : شيخ صديق بن عبدالرحمان ، شيخ صالح بن صديق ، على بن صديق كمال . اينان به جز بيت كمال هستند كه در طائف و از برجستگان آن شهرند و علمايى از آنان در آن شهر برخاسته است . « 1 »\r\nهمانطور كه در جايى گفتيم كه بيت دهان نيز از خاندان‌هاى قديمى مكه است . جد اعلاى آنان از هند آمد و به فروش روغن مشغول شد و به همان شهرت يافت . برخى از مشهورترين افراد اين خاندان عبارتند از : شيخ احمد بن سعيد ( م 1293 ) فرزندش اسعد دهان قاضى مكه ، شيخ عبدالرحمان كه مدرّس مدرسهء صولتيه بود و اوّلى به سال 1321 و دومى به سال 1337 درگذشت . نوادگان اين خاندان كه همچنان در مكه به بيت الدهان شهره‌اند ، در شعب عام و النقا و اجياد زندگى مىكنند . « 2 »\r\nاز خاندان جَستنيه هم شيخ عبدالرحمن بن ابى بكر جستنيه متوفاى اوائل قرن سيزدهم شهرت دارد كه از شهر فتّن بود . وى به علم و دانش شهرت داشت و تأليفاتى دارد كه از آن جمله تاريخ حوادث مكه است كه هيچ نسخه‌اى از آن نيافتيم . شهرت او جستنيه به فتح جيم است كه مردم آن را به دال تبديل كرده‌اند .\r\nنخستين كسى كه از خاندان كتبى شناخته شده ، سيد محمد حسين كتبى است كه به عنوان مجاور در سال 1255 به مكه آمد و حلقهء درس او در مسجد الحرام بسيار بزرگ بود . وى به كار افتاء پرداخت . فرزندش سيد محمد هم از مدرّسان مسجد الحرام و از ائمهء جماعت آن و از مقرّبان امير مكه شريف عبداللَّه بن محمد بن عبدالمعين بن عون بود . وى در رجب سال 1295 درگذشت . از ديگر چهره‌هاى اين خاندان يكى سيد محمد مرزوقى ابو حسين و ديگرى سيد محمد امين كتبى است .\r\nخاندان مالكى هم خاندان علم و فضيلت هستند . از اين خاندان اينان مشهورند :\r\nشيخ حسين بن ابراهيم مالكى مغربى الاصل از قبيله‌اى كه به آنان عصور گفته شده و از توابع طرابلس غرب هستند . وى از علماى فاضل مكه ، مدرّس ، مؤلف و از ائمهء جماعت\r\n\r\n\r\n","description":"","footnote":"\r\n( 1 ) . نشر النور ، خطى .\r\n( 2 ) . همان .\r\n","page_name":" 682 ","page_number":682},
  {"content":"\r\n\r\nبود . ابوالفيض عبدالستار بكرى گفته است كه وى به سال 1293 درگذشت و فرزندانى از وى برجاى ماند كه مشهورترين آنان در علم ، شيخ عابد مفتى مالكىها ، شيخ محمد امير مفتى مالكىها ، و شيخ على مالكى است كه به علم و فضيلت و تأليف شهرت داشت . وى مديريت معارف را در دوران شريف حسين عهده‌دار بود . از جملهء فرزندان محمد ، امير شيخ جمال مالكى از بزرگان از علما و مدرسان مسجد الحرام و متوفاى سال 1359 است .\r\nفرزندان وى تاكنون در مناصب حكومتى هستند . « 1 »\r\nجدّ خاندان شطا ، سيد محمد شطا زين الدين بن محمود بن على شافعى از شهر دمياط در اواخر قرن دوازدهم به مكه آمده به كار تدريس در مسجد الحرام پرداخت .\r\nفرزندان وى عمر ، عثمان و بكرى بودند كه فرد اخير برجسته‌ترين آنان به لحاظ علمى و صاحب تأليفات چندى است . غازى از شيخ عبدالحميد قدس نقل مىكند كه سيد محمد نسب به امام حسين عليه السلام مىبرد و اين مطلب در دفتر اشراف در دمياط ، ثبت و ضبط است .\r\nوى ادامه مىدهد كه اين شطا به سبب ملازمت با يكى از صالحان در دمياط كه نامش شيخ شطا بود ، و در خارج از مرز دمياط مدفون است ، لقب شطا را به ارث برد .\r\nاز پسرش سيد بكرى ، سه پسر برآمدند كه يكى سيد احمد ، ديگرى سيد حسين و سومى سيد صالح بودند . از سيد عثمان نيز فرزندانش سعيد و محمد و على عالم بودند .\r\nاز خاندان مشاط ، شيخ عبدالقادر مشّاط شهرت دارد كه از علماى بزرگ مكه و يكى از ائمه آن بود . وى در مسجد تدريس مىكرد و در مكه به او لقب شيخ التجار مىدادند كه مربوط به شغل پدرش يعنى تجارت بود . وى عضو ديوان حكومت بود و در ابتداى قرن چهاردهم درگذشت . از وى فرزندى به نام على برجاى ماند . « 2 »\r\nاز خاندان لبنى ، شيخ جعفر لبنى شهرت دارد كه از علماى مكه و از مؤلفان اين شهر بود . وى در شاميه سكونت داشت ، چنان كه عموزادگانش در باب السلام بودند . وى بر حسب نقل غازى ، « 3 » در برخى از تأليفاتش نوشته است كه خود نمىداند چرا خاندانشان به\r\n\r\n\r\n","description":"","footnote":"\r\n( 1 ) . نشر النور ، خطى .\r\n( 2 ) . إفادة الأنام ، خطى .\r\n( 3 ) . إفادة الأنام ، خطى .\r\n","page_name":" 683 ","page_number":683},
  {"content":"\r\n\r\nلبنى شهرت دارند و مىافزايد : جدّش ابو بكر بن جمال در قرن دوازدهم به كار مطوّفى مشغول بود . پس از آن مىنويسد : ابوبكر دو فرزند داشت : يكى محمد جمعه كه از نسل او خاندانى در شاميه هست . ديگرى عبداللَّه كه خاندانى در باب السلام از او برجاى مانده است .\r\nاما از خاندان عرب ، شيخ حسن بن ابراهيم عرب سندى الاصل شهرت دارد كه از ائمهء جماعت مقام حنفى و يكى از مدرّسان معروف مسجد بود كه به فعاليت و فضل شهرت داشتند . شيخ حسن عرب و شيخ جميل عرب هم از اين خاندان شهرت داشتند . « 1 »\r\nاز خاندان السيد كوچك هم علامه سيد عبداللَّه بخارى شهرت داشت كه در اواخر قرن سيزدهم در مكه مجاور شده ، به تدريس مشغول گشت . وى در سال 1297 درگذشت و نسلى از خود برجاى گذاشت كه سيد حسن كوچك از ائمهء جماعت مقام حنفى شناخته شده است . « 2 »\r\nخاندان جان منتسب به شيخ محمد جان نقشبندى افغانى است كه از نسل محمد بن حنفيه هستند . وى در نيمهء نخست قرن سيزدهم هجرى به مكه آمد و در آنجا مجاور شد .\r\nاز نسل وىشيخ محمدسعيد جان وشيخ صديق و فرزند او شيخ‌عمرجان شناخته شده‌اند . « 3 »\r\nاز خاندان دحلان هم كسانى شهرت دارند ، از آن جمله است : سيد احمد زينى دحلان كه از علماى مكه در قرن سيزدهم بود و تأليفاتى داشت كه مهم‌ترين آنها همين كتاب خلاصة الكلام است كه در باره امراى مكه نوشته است . از اين خاندان ، سيد حسن بن صدقهء دحلان و عبداللَّه بن صدقهء دحلان نيز شهرت دارند . « 4 »\r\nبيت « فتّه » « 5 » خاندان ديگرى در مكه است كه يكى از علماى مشهور آن شيخ ابراهيم محمد سعيد الفته است . اينان منسوب به عشيره‌اى هستند كه اصل آن در طائف سكونت\r\n\r\n\r\n","description":"","footnote":"\r\n( 1 ) . نشر النور ، خطى .\r\n( 2 ) . همان .\r\n( 3 ) . إفادة الأنام ، خطى .\r\n( 4 ) . نشر النور ، خطى .\r\n( 5 ) . در باره آن بنگريد به معجم معالم الحجاز ، مدخل مربوطه ( عاتق ) .\r\n","page_name":" 684 ","page_number":684},
  {"content":"\r\n\r\nداشت . اين ابراهيم فرزندى به نام محمد سعيد داشت و او هم فرزندى به نام محمد . فرد اخير به جاوه رفت و در سال 1343 در آنجا يك نشريهء اسلامى كه حاوى اخبار دنياى اسلام به طور عموم و اخبار حجاز به طور خاص بود منتشر كرد . « 1 »\r\nفهرستى از علماى ديگر خاندان‌هاى موجود در مكه چنين است :\r\nعبداللَّه سراج ( بدون تشديد راء ) ، عبداللَّه بن على بن حميد عيدروس بار ، احمد بن ابى بكر علوى ، احمد رمضان مرزوقى ، احمد بن على قدس ، احمد صباحى ، اسعد حباب ، اسحاق دهلوى ، جعفر مير غنى ، محمد مير غنى جعفرى ، خليل طيبه ، محمد خياط ، سليمان عتيبى ، صالح حريرى ، عبدالرحمان جمال كبير ، عبدالرحمان جمال صغير ، عبدالرحمان مسكى ، عبداللَّه بن عبدالرحمان سرّاج ، عبداللَّه بن فهد ، عبداللَّه سجينى ، عبدالمنعم قاضى ، على الرهبينى ، محمد الرهبينى ، على سرور ، على خطيب ، على قدس ، على بيتى ، عيسى خراز ، على خراز ، محمد بن عبداللَّه بن محمد ، محمدعلى سنوسى ، محمد فاسى ، احمد سباعى ( جد مؤلف اين كتاب ) ، محمد تبّانى عربى ، محمد عبدالباقى ، محمد بن يحيى ظهيره ( شايد آخرين فرد شناخته شده از آل ظهيره ) ، محمد سعيد بشاره ، يحيى مؤذن ، يحيى مقرئ ، يوسف نبلاوى ، يوسف بطاح إهدل ، ابو بكر بن حجى ، احمد بن امين بيت المال ، احمد بن نصر ، احمد مكى بن جمال ، احمد قنق ، احمد حضراوى ، بكر صباغ ، حسين حبشى ، حسين جمل الليل ، حسن طيب ، حسن سحره ، سالم عطاس ، سلمان زهدى ، سلطان بن هاشم ، عباس مالكى ، عبداللَّه زواوى ، سعيد يمانى ، عثمان راضى ، عمر باجنيد ، عبداللَّه باروم ، عبداللَّه غمرى ، عبدالقادر صابر ، عبدالقادر شمس ، على ابو الخيور ، مصطفى عفيفى ، محمود شكرى ، محمد منشاوى ، محمد صباغ مؤرخ ، محمد فردوس ، محمد منصورى ، محمد ابو المحاسن ، محمد حسب اللَّه ، محمد باز ، محمد بسيونى ، نور خالدى ، محمد سعيد بابصيل ، محمد سعيد حضراوى ، احمد ناظرين ، عيسى رواس ، محمدعلى سراج ، عبدالرحمان خوقير ، عبدالحميد قدس .\r\nدر اين دوره ، زنى از علماى برجسته از خاندان طبرى شهرت يافت كه نامش\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 685 ","page_number":685},
  {"content":"\r\n\r\nخديجهء طبريه بود . وى سومين زن مشهور از آل طبرى است . نكتهء قابل ملاحظه آن كه اين سه زن ، در سه دورهء متوالى شهرت يافتند . يكى در دوران مماليك چركس ، دوم در دورهء اول عثمانى كه شرح حالش گذشت ، و سومى در اين دوره . چيزى نگذشت كه خاندان طبرى منقرض شد و تنها زنى از اين خاندان ماند كه يك نفر از آل دحلان وى را به زنى گرفت و سيد احمد زينى دحلان ( مؤلف خلاصة الكلام ) از وى به دنيا آمد .\r\nبه جز اينان ، علماى ديگرى هم از كسانى كه اصل آن‌ها مصرى و مغربى و تكرونى و هندى و سندى بود و در مكه مجاور شده بودند ، شهرت يافتند . برخى از اينان ، در مكه دانش اندوزى كرده بودند و پس از آن ، در آنجا مسجد و خانه را براى تربيت شاگردان آماده كردند . برخى از مشايخ مشهور از اين دست عبارتند از : احمد خطيب سنبس ، اسماعيل منكابو ، احمد جاوى ، مرزوقى جاوى ، محمد ازهر ، عبداللَّه بن محمد ازهرى ، محمد شاذلى ، نواوى خالدى ، نور الفطانى ، محمد سمباوا .\r\n\r\nوظيفهء افتاء\r\nدر اين دوره ، به مانند دورهء نخست عثمانى ، خاندان‌هايى در مكه كار افتاء را بر عهده داشتند . شيخ عمر بن عبدالكريم بن عبدالرسول در سال 1228 مفتى شد . پس از وى شيخ عبدالحفيظ عجيمى ، بعد از او شيخ عبداللَّه ميرغنى در سال 1247 ، و سپس سيد محمد كتبى مفتى شدند .\r\nدر زمان امارت شريف عبدالمطلب در سال 1267 بار ديگر مير غنى مقام افتاء را به دست آورد ، چرا كه ميرغنىها ، در دستگاه آل زيد مقرّب بودند . با عزل عبدالمطلب و امارت محمد بن عون در سال 1272 ميرغنى همچنان مفتى مكه باقى ماند تا درگذشت .\r\nپس از وى باز افتاء در اختيار سيد كتبى قرار گرفت كه تا زمان درگذشت او به سال 1280 در اختيارش ماند .\r\nبا درگذشت سيد كتبى ، شيخ جمال عمر مفتى شد . پس از وى در سال 1284 شيخ عبدالرحمان بن عبداللَّه سراج ( بدون تشديد راء ) آن را در اختيار گرفت كه توسط شريف عبدالمطلب كه به سال 1297 دوباره امير شد ، عزل گرديد و سيد احمد بن عبداللَّه ميرغنى\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nمفتى شد . چيزى نگذشت كه شيخ عبدالرحمان سراج به منصب افتاء بازگشت تا آن كه شريف عون الرفيق از دست وى خشمگين شده او را عزل و شيخ صالح بن صديق كمال را منصوب كرد . با عزل وى عبداللَّه بن شيخ عباس بن جعفر بن صديق و پس از او شيخ عبدالرحمان سراج براى بار سوم به اين منصب دست يافتند . با عزل او باز شيخ عبداللَّه به مقام افتاء منصوب شد و تا زمان مرگش در دوران شريف على پاشا كه در جريان سفرش به يمن در سال 1325 درگذشت ، « 1 » در اين مقام باقى بود . با درگذشت وى ، شيخ عبداللَّه بن عبدالرحمان سراج مفتى شد . بنا به قولى شريف على پاشا او را كه در آستانه و در قصر شريف حسين بود ، به مكه خواست و زمانى كه آمد ، او را به مقام افتاء گماشت . « 2 » با امارت شريف حسين ، او نيز وى را بر اين منصب باقى گذاشت ، چرا كه از پيش ، روابط آنان استوار بود . زمانى كه شريف حسين ، پادشاه حجاز شد ، او را رئيس قضات و عضو مجلس وكلا كرد . « 3 » وى همچنان در منصب خويش بود تا حسين از مكه بيرون رفت و او هم وى را همراهى كرد . سپس در شرق اردن مستقر شد و در آنجا منصب رياست وزرائى را داشت تا چند سال بعد كه درگذشت . در اين وقت ، فرزندش حسين سراج جاى وى را گرفت و سفير حكومت اردن در مصر بود . روشن است كه افراد نامبرده كه از آنان به عنوان مفتى ياد كرديم ، صاحب منصبان اصلى در امر فتوا بودند و بر اساس مذهب رسمى دولت عثمانى ، مذهب حنفى داشتند . اما ساير مذاهب هم مفتىهاى خاص خود را در مكه داشتند كه از خاندان‌هاى علمى اين شهر بودند . طبعاً مشاغل آنان در درجهء دوم و پس از افتاء مركزى بود كه اختصاص به مفتيان پيش‌گفته داشت .\r\n\r\n\r\n","description":"","footnote":"\r\n( 1 ) . وى در رأس هيئتى از علما و اعيان كه عبارت بودند از شيخ محمد سعيد بابصيل ، شيخ صالح كمال ، شيخ محمدخياط ، شيخ عبداللَّه مفتى ، يك ياز تجار مكه و شيخ عبدالقادر قطب براى يك كار سياسى كه نصيحت امام يمن به جهت خروج او بر دولت عثمانى بود ، به يمن رفتند . در اين باره در جاى ديگرى سخن گفتيم . ( در متن كتاب سال 1225 آمده كه اشتباه است « ج » ) .\r\n( 2 ) . إفادة الأنام ، خطى .\r\n( 3 ) . مجلس وكلا در دوره حسين ، به مثابهء هيئت وزرا بود . شايد به اين معنا كه آنان وكيل او بودند يا وكيل وزرايى كه‌هنوز معين نشده بودند .\r\n","page_name":" 687 ","page_number":687},
  {"content":"\r\n\r\n\r\nقضات\r\nقاضيانى كه در مكه بودند ، عالمانى ترك بودند كه عثمانىها آنان را به مكه مىفرستادند و احكام آنان از طرف شيخ الاسلام تركيه صادر مىشد . بنابراين ، قاضى ، نمايندهء سلطهء دينى ترك در مكه بود و رياست مراسمى را بر عهده داشت كه ضمن آن اميران مكه به امارت رسيده و براى اين كار مجلس و مراسم خاصى را برپا مىكردند . كار آنان تقديم خلعت‌هاى سلطانى به امير بود .\r\nدر اينجا ما در صدد بيان اسامى آنان نيستيم ، چرا كه هدف ما بيان اسامى عالمانى است كه از خاندان‌هاى علمى مكه هستند . « 1 »\r\n\r\nاصلاحات در مسجد الحرام\r\nدر اين دوره ، دولت عثمانى توجه خاصى به مسائل عمومى مسجد داشت . مادر سلطان عبدالحميد در سال هزار و دويست و پنجاه و اندى ، شش ستون به مسجد اهدا كرد كه روى هر كدام آنان شش شاخه از برنج بود كه به آنها قنديل‌هايى آويزان بود و در گوشه‌هاى مسجد نصب شده بود . همچنين عثمانىها ميان ستون‌هاى جلوى رواق‌ها ، ميله‌هاى آهنى درست كرده و قنديل‌هايى به آنان آويخته بودند . شيخ حسين باسلامه در كتاب عمارة المسجد اين قناديل را در داخل رواق‌ها و صحن و كنار درها شمارش كرده و گويد كه عدد آنها 1422 قنديل منهاى قنديل‌هايى بود كه در مناره‌ها قرار داشت .\r\nمقصود از قنديل ، يك چراغ شيشه‌اى مشبك در سه سمت و به صورت منظم است . در داخل آنها ظرفى است كه در آن روغن و آب ريخته شده و فتيله‌اى در وسط آنهاست كه مسؤول روشنايى ، آنها را با مشعل‌هايى كه روشنايى آنها را به فتيله مىرساند ، روشن مىكند .\r\n\r\n\r\n","description":"","footnote":"\r\n( 1 ) . مردم مكه روزگارى خود منصب قضا را داشتند و اوضاع به همين منوال بود تا آن كه تركها كه خود را قدرت حاكم ديدند ، مصمم شدند تا از خود قاضيانى بگمارند و اين از سال 943 بود و ادامه داشت تا زمانى كه ملك حسين دولت حجاز را مستقل كرد .\r\n","page_name":" 688 ","page_number":688},
  {"content":"\r\n\r\nچهار مقام موجود در مسجد ، با شمع كه آن را در شمعدان قرار مىدادند ، روشن مىشد . اين شمعدان‌ها از برنج بود . به علاوه ، از سقف آنها نيز قنديل آويزان بود . كنار باب كعبه هم شمعدان‌هايى از سنگ معدنى سفيد بود كه با آنها روشنايى آن بخش تأمين مىشد .\r\nدر سال 1266 عثمانىها دستور دادند تا اصلاحات عمومى در مسجد انجام شود ؛ چنان كه تالار داخلى باب السلام را با سنگ مرمر فرش كردند .\r\nدر سال 1276 سلطان عثمانى ناودان جديدى كه ساختهء قسطنطنيه بود و روى آن پنجاه رطل طلا كشيده شده بود ، براى كعبه فرستاد . اين همان ناودانى است كه تا به امروز باقى مانده است . ميزاب قبلى را به قسطنطنيه بردند .\r\nزمانى كه به سال 1278 سيل عظيمى به مسجد آمد و آب تا قفل در كعبه رسيد و آسيب فراوان به مسجد وارد شد و عدهء زيادى از مردم داخل و خارج مسجد غرق شدند ، عثمانىها دست به كار اصلاح خرابىها شده ، اين كار را با اشراف امير مكه ، عبداللَّه بن محمد بن عبدالمعين بن عون و شيخ الحرم احمد عزّت به انجام رساندند . اين اصلاحات ، شش ماه به درازا كشيد .\r\nدر سال 1301 بار ديگر اصلاح برخى از خرابىهاى مسجد آغاز شد و بناى سقايةالعباس و نيز خانه‌اى كه امانات را در آن حفظ مىكردند و هر دو در كنار زمزم بود تخريب گرديد . به دنبال تخريب آنجا ، كتاب‌هاى امانتى ، به جايى كه امروز در باب سليمانيه قرار دارد ، منتقل شد . « 1 » پس از آن حائلى را كه زنان در وقت نماز در مسجد در درون آن قرار گرفته و به آن قفص مىگفتند ، برداشتند .\r\nدر سال 1327 سيلى عظيم در مكه آمد كه آن را سيل خديوى ناميدند . در اين سيل نيز خرابىهاى فراوان به بار آمد كه از آن ميان تنها 22 ستون از بين رفت . اين منهاى خرابىهاى ديگر بود . در اين وقت سلطان محمد رشاد به سال 1334 دستور عمارت\r\n\r\n\r\n","description":"","footnote":"\r\n( 1 ) . اين كتابخانه در دوران سعودى ، و در جريان توسعهء مسجد از آنجا منتقل شد و عجالتاً در صدد ساختن بنايى تازه‌براى آن در محل قبان در نزديكى مدعى هستند . اخيراً براى كتابخانه ، ساختمان بزرگ و محكمى در كنار مسجد الحرام در غرب باب ملك عبدالعزيز ساخته‌اند .\r\n","page_name":" 689 ","page_number":689},
  {"content":"\r\n\r\nعمومى در مسجد را داد كه شامل بسيارى از بخش‌هاى مسجد مىشد . اين زمان قصد آن داشتند تا استوانه‌ها را عوض كنند ، اما با آغاز جنگ و قطع راه‌ها اين كار متوقف شد . به همين دليل تنها يك استوانه را عوض كردند ؛ سپس به سراغ ده استوانهء ديگر رفتند كه نهضت عربى شريف حسين آغاز شد و كار متوقف گرديد . خواهيم ديد كه بعدها اين كار را از سر گرفتند .\r\nرشاد در سال 1331 دستور داد كه طوقهء نقره‌اى را كه حجر الاسود در آن بود با يك طوقهء جديدى عوض كردند كه تا امروز باقى مانده است .\r\n\r\nاصلاحات عمومى\r\nعثمانىها در اين دوره ، اصلاحات عمومى چندى نيز در شهر انجام دادند . از آن جمله عثمان نورى ، والى تركى در آغاز قرن چهاردهم ، دار الحكومه‌اى جديد و مركز پليس در برابر مسجد در اجياد به نام الحميديه ساخت . محل ديگرى هم براى پليس در برابر صفا ساخت . اينها باقى بودند تا آن كه در سال 1370 در توسعهء خيابان منهدم شدند .\r\nوى بيمارستانى هم در اجياد كه پيش از آن يك محل نظامى براى توپخانه بود درست كرد كه امروزه بيمارستان عمومى است . همچنين چاپخانهء حكومتى درست كرد كه تا به امروز باقى مانده و البته به داخل اجياد در نزديك ادارهء ماليه منتقل شده است . « 1 » شريف حسين ، خانه‌اى در نزديكى باب الوداع در اختيار عثمان پاشا گذاشت تا ادارهء پست در آنجا مستقر شود . اين ساختمان تا مدت‌ها پس از تشكيل دولت دوم سعودى باقى بود . پس از آن پست از آنجا منتقل شد و جايش اورژانس ساخته شد و بعدها در مسجد افتاد .\r\nعثمان نورى ، دار الضيافه‌اى هم در جرول ساخت . سپس به ساخلوى نظامى تبديل شد كه همچنان باقى است . ساخلوى ديگرى هم درست كرد كه امروزه مركزى براى ادارات رسمى است .\r\nعثمانىها بسيارى از مجارى عين زبيده را تجديد كرده ، منبع‌ها و جوىهاى زيادى\r\n\r\n\r\n","description":"","footnote":"\r\n( 1 ) . بعدها ساختمان خاصى براى آن در تنعيم ، در شمال مسجد عمره ساختند .\r\n","page_name":" 690 ","page_number":690},
  {"content":"\r\n\r\nدر اطراف مكه براى آن درست كردند . نيز برخى از وضوخانه‌هاى قديمى را كه در نزديك مسجد بود تعمير كردند و خدمه‌اى براى آنها قرار دادند .\r\nدر اين دوره ، شيخ على شحومى كه از مجاوران برجسته بود ، ديوار مقبرهء شبيكه را تعمير كرد و در كنار آن غسالخانه و رباطى درست كرد كه تا به امروز به رباط شحومى شناخته مىشود . اما چيزى نگذشت كه مقبرهء شبيكه تعطيل شد و دليلش هم آن بود كه در سال‌هاى و با پر از مرده شد و بوى آن در هوا منتشر مىشد . به همين جهت ، عون الرفيق در سال 1310 دستور داد مرده در آنجا دفن نكنند كه تا به امروز چنين است . « 1 »\r\nبه هر روى ، اصلاحاتى كه در دورهء نخست عثمانى صرفاً رنگ دينى داشت ، در اين دوره عوض شد و به جنبه‌هاى ديگر زندگى هم بسط يافت . بارزترين اين فعاليت‌ها ، آنهايى بود كه در دوران والىگرى عثمان نورى در زمان امارت شريف عون انجام شد .\r\n\r\n\r\n","description":"","footnote":"\r\n( 1 ) . إفادة الأنام ، خطى .\r\n","page_name":" 691 ","page_number":691},
  {"content":"\r\n\r\n\r\nانقلاب بزرگ عربى يا نهضت شريف حسين بن على\r\nافراد آگاه مىدانند كه آنچه ترك و عرب را با يكديگر متصل مىكرد ، اسلام بود .\r\nزمانى پيش از آمدن ترك‌هاى عثمانى ، شمارى از تركها به خلفاى مسلمين در قصرها و پادگان‌ها خدمت مىكردند . اينان توانستند اعتماد آنان را در بسيارى از ادوار تاريخى در به دست گرفتن فرماندهى و رياست در بسيارى از مراكز و ادارات اسلامى جلب كنند .\r\nدر اوائل بخش دوم اين كتاب ، ضمن بحث از روزگار ترك‌هاى عثمانى اشاره كرديم كه آنان يكسره در پى تأسيس و گسترش دولت خود بودند تا آن كه رو به سوى شرق آوردند و بسيارى از پايتخت‌هاى عربى را گشودند . در اين سوى ، مسلمانان از جنگ‌هاى آنان در راه اسلام استقبال كرده ، با سلطان آنان به عنوان خليفهء مسلمين بيعت كردند . « 1 »\r\nدر آن بحث اشاره كرديم كه شريف وقت مكه در هنگام فتح اين بلاد توسط عثمانى ، شريف بركات بود كه فرزندش ابونمى را براى تبريك نزد سلطان سليم كه فرماندهى اين سپاه فاتح را در مصر بر عهده داشت ، فرستاد . اين زمانى بود كه كار سلطان سليم در سال 923 در مصر استقرار يافته بود و كليدهاى حرمين در اختيارش قرار داشت .\r\nروشن است كه ارتباط ميان امراى مكه و عثمانى در طول چهار قرن ، گرفتار جزر و\r\n\r\n\r\n","description":"","footnote":"\r\n( 1 ) . به بخش مربوط به دوران اول عثمانى در همين كتاب مراجعه فرماييد .\r\n","page_name":" 692 ","page_number":692},
  {"content":"\r\n\r\nمدهاى فراوان گشت كه در فصول چهارگانهء گذشته به آن پرداختيم . از مهم‌ترين ويژگىهاى آن اين است كه عثمانىها ، چنان كه در بلاد ديگر سلطنت عثمانى مستقيم دخالت و حكومت مىكردند ، هيچ گاه به صورت مستقيم در مكه حكومت نكردند . البته مىبايست موارد كوتاهى را كه معلول شرايط خاص بود ، مستثنا كرد . اين وضعيت تا زمانى كه تركها بر ضد خليفه قيام كرده و مشروطه را به سال 1329 محقق كردند ، ادامه داشت .\r\n\r\nباز شدن فضاى فكرى\r\nعرب‌ها در نخستين رابطه‌شان با سلاطين عثمانى ، در مراكز مختلف خود ، به اطاعت از سلطان بسان خليفه‌اى كه از اساس اسلام حمايت مىكند ، باور داشتند ، اما در اين دوره ذهنيت آنان ، به دليل تأثيرى كه از اقوام انقلابى در عالم پذيرفتند ، در هم ريخت و باورشان چنان شد كه اين دولت كه تنها به حفظ اساس خود مىانديشد و در پى حاكميت خويش است و تسلط مطلق خليفهء خود را مىخواهد ، در واقع حقوق آنان را ضايع مىكند .\r\nزمانى كه مشروطه خواهان ترك سر به شورش و انقلاب بر ضد خليفه برداشتند ، شمارى از آزاديخواهان عرب براى مشاركت در پيروزى مشروطه وارد ميدان مبارزه شدند تا پس از پيروزى در نظام جديد ، عرب‌ها موقعيت بهترى داشته باشند . اما چيزى نگذشت كه مشروطه خواهان همان فكر تورانى خويش را حاكم كرده ، برترى خود را بر ديگر اقوام حفظ كردند ، همان چيزى كه اجدادشان آن را باور داشتند . نگاه آنان به مناطق عربى ، بسان نگاه به يك مستعمره بود . برخى پا را از اين هم فراتر گذاشته به تركى كردن اين مناطق فكر مىكردند تا همه را تحت يك شعار تركى متحد كنند .\r\n\r\nتشكل‌ها و سازمان‌هاى عربى\r\nاين تحولات سبب سرخوردگى عرب‌ها شد و عرب‌هاى آزاديخواه كه در آستانه بودند دست به تشكيل تشكّل‌هايى زدند . شمارى از ترك‌هاى مخالف با نظام جديد هم\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nبه آنان كمك كردند . جمعيت اخاء عربى يكى از آنها بود كه در نظام جديد دعوت به برادرى مىكرد ، اما توفيقى به دست نياورد . بر ويرانه‌هاى آن ، جمعيت‌هاى ديگرى در تركيه و برخى از بلاد عربى ايجاد شد كه شايد مهم‌ترين آنها حزبى بود كه شمارى از آزاديخواهان سوريه‌اى در قاهره ايجاد كردند . از جملهء اهداف آنان اين بود كه هر منطقهء عربى ، خود اصلاحات منطقهء خود را بدون ارجاع به مركز عثمانى در اختيار بگيرد . « 1 »\r\nشمارى از آزاديخواهان عرب در پاريس ، كنفرانسى تشكيل داده در آن از حقوق عرب‌ها در سرزمين‌هاى عثمانى سخن گفتند . آنان با حزب غير متمركز قاهره ارتباط برقرار كرده ، شمارى از آنان در كنفرانس شركت كردند . مصوّبات اين كنفرانس عثمانىها را خشمگين كرد ، اما آنان سرگرم درگيرىهاى فى ما بين خود و مشكلاتى بودند كه در بالكان در حال رخ دادن بود . « 2 »\r\nچيزى نگذشت كه شمارى از افراد عاقل حزب اتحاد ، نكته را دريافته در پى جذب و جلب عرب‌ها برآمدند . آنان يكى از رجال خود را به پاريس فرستادند تا در كنفرانس شركت كرده با آنان گفتگو كند . چنين مىنمود كه بار ديگر اتحادى برقرار شود ، به ويژه كه حزب اتحاد بيانيه‌اى صادر كرده ، وعدهء تحقق مطالبات عرب را داد ، اما احساس عرب‌ها آن بود كه زمان مىگذرد و چيزى نصيب آنان نمىشود و در واقع ، وقت كشى مىشود . « 3 »\r\n\r\nنمايندگان تشكل‌هاى عربى نزد شريف حسين\r\nدر اين وقت ، به سال 1332 / 1914 آتش جنگ جهانى بالا گرفت و رجال حزب اتحاد به آلمان پيوستند . انديشهء آنان اين بود كه زمان ، زمان كنار آمدن با تشكل‌هاى عربى يا تحقق مطالبات آنان نيست . به همين جهت ، دستور الغاى آن تشكل‌ها را در بلاد\r\n\r\n\r\n","description":"","footnote":"\r\n( 1 ) . الثورة العربية الكبرى ، امين سعيد ، ج 1 ، ص 14 .\r\n( 2 ) . همان ، ص 13 .\r\n( 3 ) . جزيرة العرب فى قرن العشرين ، حافظ وهبه ، ص 151 .\r\n","page_name":" 694 ","page_number":694},
  {"content":"\r\n\r\nعربى داده ، به جاى آنها شعبهء جمعيت اتحاد و ترقى تركيه را در مراكز و شهرهاى عربى ايجاد كردند تا براى آنان فعاليت كند . روزنامه‌هاى تركى هم شروع به تبليغات ضد عربى كرده ، در اين باره تندروى كردند . يكى از مشايخ آنان در كتابى با نام قوم جديد نوشت :\r\nاين نادانى چيست ؟ اين چه غفلتى است كه بر شما مستولى شده است ؟ نام خلفاى عرب را در مساجد خود آويخته‌ايد ، اما از اسامى خلفاى ترك كه در احاديث نبوى فراوان تقديس شده‌اند ، با احترام ياد نمىكنيد ؟ ! « 1 »\r\nدر اين وقت ، در مكه و شهرهاى ديگر ، شعبهء حزب اتحاد و ترقى ايجاد شد و رهبران ترك براى ترك كردن عرب‌ها شروع به تدريس علوم عربى به زبان تركى كردند .\r\nجاسوسان خبر آوردند كه شريف مكه ، ارتباط دوستانهء كامل با اتحادىها ندارد و حركات او مشكوك مىنمايد و به طور سرى با بزرگان حجاز جلساتى برگزار مىكند كه ترديد برانگيز است . آنان گفتند ، شريف ، نسبت به كارهاى ادارى مربوط به والى ترك در حجاز بىتوجهى كرده و شمارى از نمايندگان تجمّعات و هيآت عربى به اسم حج به مكه مىآيند و هدف اصلى آنان شركت در همين جلسات گفتگو با اوست .\r\nبدين ترتيب اتحادىها بر آن شدند تا تصميم قاطعى بگيرند . آنان احمد جمال پاشا وزير نيروى دريايى عثمانى را به مكه فرستادند تا امور نظامى آن ناحيه را در اختيار بگيرد . به وى اختيار لازم داده شد تا در محدودهء سوريه و لبنان و قدس و از آنجا تا حجاز و يمن ، در صورت اقتضاى حال ، اقدام و عمل كند . نيز يك البانى ديگر را به نام وهيب بيك به مكه فرستادند تا قدرت شريف حسين را محدود كرده ، دخالت او را در امور ادارى محدود سازد و يا در صورت لزوم ، وى را ترور كند . اما حسين ، زمان را از او گرفت و درخواست بازگرداندن او را از مكه كرد . اين بعد از آن بود كه با شدّت ، تمامى فرامين اجرايى را كه او مأمور انجامش بود ، رد كرد . چنان كه ديگر فرامين عالى را داير بر اين كه نظام شريفى از مكه برافتد و مكه هم مانند ساير بلاد به صورت مستقيم توسط عثمانىها اداره شود ، رد كرد . « 2 »\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 1 ، ص 59 .\r\n( 2 ) . الملوك الهاشميون ، 26\r\n","page_name":" 695 ","page_number":695},
  {"content":"\r\n\r\nاما جمال پاشا توانست سلطهء خود را در سوريه و لبنان استوار كرده ، به تعقيب آزاديخواهان عرب پردازد و آنان را از بين ببرد . وى دارهاى مجازاتى را در سوريه و لبنان برپا كرد و دسته دسته از رجال مبارز عرب را به آنها آويخت . « 1 »\r\nدر اين وقت ، شمارى از تشكل‌هاى عربى مخفى سوريه در انديشهء ايجاد ارتباط با حسين افتادند و شمارى از آنان به نمايندگى و در قالب حج ، به مكه آمدند تا از وضعيتى كه عرب‌ها با آن روبرو بودند ، وى را آگاه سازند و تأكيد كنند كه ناسيوناليست‌هاى عرب در سوريه و عراق به دنبال يك انقلاب عربى هستند و در صورتى كه حسين حاضر باشد ، مىتوانند در خدمت او باشند . حسين اطمينانى به اين مطالب نكرد ، اما چيزى نگذشت كه فرزندش فيصل - پادشاه بعدى عراق - را براى ديدار از سوريه به آنجا فرستاد . وى در سوريه با جمال پاشا ديدارهاى فراوانى داشت و هدف خود را به نيابت از پدرش ، ايجاد ارتباط دوستانه با او عنوان مىكرد ، و نشان مىداد كه در پى راه حلى براى كاهش فشار بر آزاديخواهان عرب است ؛ در حالى كه در باطن با برخى از نمايندگان و سخنگويان جمعيت‌هاى عربى ملاقات كرده و در بازگشت به مكه ، موافقت آنان را با پذيرش حسين به عنوان سخنگوى عرب در هر نوع گفتگويى كه وى با بريتانيا داشته باشد ، براى دستيابى به شروطى كه آنان مطرح كردند ، اعلام كرد . « 2 »\r\nچنين مىنمايد كه حسين آخرين تيرى را كه مىكوشيد ارتباطش را با اتحادىها تعريف كند ، در كمان گذاشت و به آستانه پيغام داد : در صورتى كه آنان به سوريه نوعى نظام نيمه مستقل اعطا كنند ، حاضر است قبايل عربى را تحت فرماندهى فرزندانش متحد كرده در خدمت دولت قرار دهد . همزمان بايد متهمان سياسى عفو شوند ، و امارت مكه هم در اختيار فرزندان وى بماند . پاسخ اين بود : متهمانى كه در سوريه هستند ، بايد عقوبت شوند و حجاز نيز بايد مانند ديگر ممالك زير نظر مستقيم عثمانىها اداره شود . « 3 »\r\n\r\n\r\n","description":"","footnote":"\r\n( 1 ) . و بنگريد : الثورة العربية الكبرى ، ج 1 ، صص 60 و 83 .\r\n( 2 ) . الملوك الهاشميون ، 35 ؛ الثورة العربية الكبرى ، ج 1 ، ص 109 .\r\n( 3 ) . همان ، ص 110 .\r\n","page_name":" 696 ","page_number":696},
  {"content":"\r\n\r\n\r\nگفتگوها با بريتانيا\r\nانگليس از آنچه در اطراف و اكناف امپراتورى عثمانى مىگذشت ، غافل نبود . اين دولت ، بر حسب عادت ديرين خود ، حريصانه وقايع را تعقيب مىكرد . مهم براى دولت بريتانيا اين بود كه پس از ارتباط آلمان با اتحادىهاى آلمان به جمع آورى اطلاعات و اخبار محرمانه در منطقه پرداخته از آنها در مقابل پيمان اتحاد ياد شده استفاده كند ، آن هم درست پيش از آن كه ابرهاى جنگ فراگير شود .\r\nبنابراين چرا نبايست با حسين به معاشقه بپردازد ، و با روش‌هاى فريبكارانه به احساسات درونى و خواسته‌هاى او نزديك شود ، آن هم در حالى كه مىداند او جاه‌طلب است ؟ چرا نبايد لرد كتشنر ، معتمد بريتانيا در مصر از فرصت عبور امير عبداللَّه بن حسين - پادشاه بعدى اردن - در يكى از سفرهايش به مصر براى رفتن به آستانه در سال 1331 استفاده كند ، تا او را بهتر بشناسد و مانند يك دوست با او مصافحه كند و به اسم دولت بريتانياى كبير در بارهء حجاج هندى با او به گفتگو بپردازد ؟\r\nاين ديدار ، دوستانه بود و در پى آن ديدار ديگرى شد كه زمينهء دوستى بيشتر را فراهم كرد و به امير جوان فهماند كه دولت بريتانيا تا چه اندازه عطف توجه به آرزوهاى عرب دارد . من ترديد ندارم كه اين قبيل جلسات گفتگو ، با هر آنچه در آن گذشته و با حواشى امير جوان در باره آن گفتگوها ، و آرزوهايى كه در اطراف آنها بوده است ، همگى به صاحب رأى و فكر در مكه يعنى شريف حسين منتقل مىشده است تا روى عواطف او تأثير بگذارد .\r\nاما در اين سوى ، حسين مىدانست كه اين شهر ، شهر خليفه است و اختلاف او با اتحادىها در آستانه ، خيانت را براى وى تجويز نمىكند و اين كه با نامسلمانان مصافحه كند . او مردى بود كه هميشه به داشتن اخلاق محافظه‌كارانه مباهات مىكرد .\r\nبه علاوه ، اقدامات او چندان مخاطره‌آميز بود كه دشوار مىشد در صورت شكست ، راه گريزى در آن يافت . با اين حال ، عواطف وى در هم ريخت و سختگيرى اتحادىها فضا را براى امير عبداللَّه فراهم ساخت تا دست به آن اقدام مخاطره‌آميز بزند .\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nنمايندگان بريتانيا هم راه را براى تحقق آمال و آرزوهاى آنان در يك دايرهء وسيع فراهم مىكردند و هدف انگليس آن بود تا عرصه را براى دشمنانش در برلين و تركيه تنگ كند .\r\nدر اين ميان ، فيصل خبر آورد كه جمعيت‌هاى سرّى در دمشق ، حسين را به عنوان نمايندهء عرب مىشناسند ؛ چنان كه جمعيت‌هاى عربى سرّى در مصر و اروپا هم او را تأييد كردند . در همين زمان ، شمارى از نمايندگان انگليس نيز شروع به رفت و آمد به مكه در پوشش حج كردند تا به حسين بفهمانند دولت انگليس براى كمك به اعراب آماده است تا برابر ترك‌هاى اتحادى كه رابطهء دوستانهء ميان عثمانى و انگليس را برهم زده‌اند ، كارى انجام داده باشد . « 1 »\r\nدر اين وقت ، فرامين دولت عثمانى به حسين ، داير بر مسلح كردن قبايل عربى براى كمك به دولت عثمانى رسيد ، او هم در ظاهر موافقت كرد و در همان حال شروط مورد نظر خود را براى هم‌پيمانى با دولت انگليس به نمايندهء آن دولت در مصر نوشت . شروط ياد شده ، حقاً شروط موسّعى بود كه شامل استقلال عرب به معناى امروزى آن يعنى استقلال براى سوريه و اردن و فلسطين و عراق و تمامى بخش‌هاى جزيرة العرب مىشد .\r\nدر اين ميان تنها عدن استثنا شد كه بريتانيا بر آن مسلّط بود . استقلال مورد نظر او نوعى آزادى تحت سيطرهء دولت هاشمى بود .\r\nانگليسىها مىدانستند كه نمىتوانند به تمامى مطالبات حسين پاسخ مثبت بدهند ، چرا كه تعهدات ديگرى هم داشتند . آنان در جزيرة العرب با مناطق و بخش‌هايى مواجه بودند كه وعدهء استقلال به آنان داده بودند . به علاوه با ساير دول متفق از جمله دولت فرانسه در ارتباط بودند و با يكديگر گفتگوهايى در ارتباط با سوريه ، لبنان و فلسطين داشتند كه پس از پيروزى در جنگ اين مناطق چگونه ميان آنان تقسيم شود . « 2 »\r\n\r\n\r\n","description":"","footnote":"\r\n( 1 ) . بنگريد : الثورة العربية الكبرى ، ج 1 ، ص 127 .\r\n( 2 ) . اين‌ها مربوط به گفتگوهاى سادِكس نمايندهء بريتانيا و بيكو قنسول فرانسه بود كه در قاهره صورت پذيرفت و در سال 1916 ( رجب سال 1334 ) ميان آنان توافقى صورت گرفت . اين چند هفته پس از آن بود كه با خواسته‌هاى ملك حسين موافقت كرده بودند . در اين معاهده آنان توافق كرده بودند كه عراق و سوريه دولت عربى داشته باشد و نظارت براى فرانسه باشد . فرانسه در سوريه و انگليس در عراق مستشارانى داشته باشند . اما سواحل سوريه از آن فرانسه باشد كه هرطور مىخواهند اداره كنند و سواحل عراق هم در اختيار بريتانيايىها باشد تا به دلخواه آن را اداره كنند . در فلسطين هم يك دولت بين المللى ايجاد شود . آنان براى اين كار نقشه‌هايى هم آماده كرده با رنگ قرمز و آبى محدودهء هر يك را مشخص كرده بودند .\r\n","page_name":" 698 ","page_number":698},
  {"content":"\r\n\r\nدر همان حال ، وزير خارجهء وقت بريتانيا بالفور به يهوديان قول داده بود تا فلسطين را به عنوان وطن آنان ، در اختيارشان بگذارد . « 1 »\r\nانگليسىها اين مطالب را مىدانستند و اينها دلايل آشكار بر آن بود كه آنان نه تنها در حق حسين خيانت مىكردند ، بلكه نسبت به تمامى آمال و آرزوهاى عرب خيانت مىورزيدند .\r\nزمانى كه شعله‌هاى جنگ بالا گرفت ، انگليسىها دريافتند كه به عنوان يك هم‌پيمان به حسين نياز دارند . شخصيت روحى او ، سرزمينِ مقدس كه در اختيارش بود و موقعيت او ميان خاندان‌هاى عرب به عنوان كمك براى آنان براى مبارزه با تبليغات عثمانى كه مىكوشيد به اسم جهاد مقدس مسلمانان را بر ضد بريتانيا بسيج كند ، همگى مسائلى بود كه موقعيت شريف حسين را به عنوان يك متحد براى انگليس ممتاز مىساخت . « 2 »\r\nبدين ترتيب چرا انگليس نمىبايست از فرصت استفاده كرده با طفره رفتن و پوشاندن چهرهء خيانت خود ، روشى را پيش گيرد كه با انواع و اقسام احتمالات و مفاهيم قابل توجيه بود ؟ در اين وقت ، حسين هم در موقعيتى نبود كه به او اجازهء رد كامل و قطعى بدهد . او چند بار چهره‌اش براى عثمانىها آشكار شده بود و به رغم دشمنى و شدّت احتياطش ، گاه مىشد كه احتياط را فراموش مىكرد . بسيارى را عقيده بر آن است كه حسين چندان در اعتماد به انگليسىها فرو رفته بود كه او را از احتياط و حزم كافى بازداشت . اما من چنين عقيده‌اى ندارم ، به نظر من حسين گرچه در اوائل ارتباطش با انگليسىها تندروى كرد ، اما چيزى نگذشت كه دريافت نيازمند آن است كه برخى از\r\n\r\n\r\n","description":"","footnote":"\r\n( 1 ) . نشريه المقطم وعدة بالفور را در شمارهء نهم نوامبر سال 1917 يعنى يك سال و اندى بعد از توافق دول اروپايى با ملك حسين چاپ كرد . در اين وعده آمده بود كه بريتانيا با ايجاد يك كشور يهودى در فلسطين به نظر موافق نگاه كرده و مساعى خود را در اين راه به كار خواهد برد . بالفور اين زمان وزير خارجهء انگليس بود .\r\n( 2 ) . الملوك الهاشميون ، ص 37 .\r\n","page_name":" 699 ","page_number":699},
  {"content":"\r\n\r\nامور را به آينده واگذار كند ؛ چنان كه تمايل او در رسيدن به يك معاهده او را واداشت تا پيش از آن كه در دام عثمانىها گرفتار شود ، در بارهء برخى از كارها با عجله اقدام كند .\r\nبارها انگليسىها به او نامه نوشتند ، اما او جرأت همراهى نداشت ، با اين حال وقتى به دقت در باره موقعيت خود انديشيد ، تصميم گرفت نامه‌اى بنويسد و مطالبات خود را با تفصيل‌تمام طرح كند . اين مكاتبات براى ده ماه كه اولين آنها 28 رمضان سال 1333 و آخرين آنها در جُمادى الاولاى سال 1334 بود ، ادامه يافت . در آخرين نامه آمده بود : حكومت پادشاهى بريتانيا با تمامى مطالبات و درخواست‌هاى شما موافقت مىكند . « 1 » اگر با دقت در كلمات و معانى دقيق يا شبه دقيق آن نگريسته شود ، بايد تلقى موافقت از آن بشود .\r\nاما روشن است كه به رغم اين مكاتبات ، معاهده و قراردادى ميان آنان امضا نشد و روش طرف انگليسى در اين نامه‌ها چنان و چندان پيچيده و مبهم بود كه به شكل‌هاى مختلف قابل توجيه بود . بنابراين شگفت نخواهد بود اگر حقوقدانان بر عدم صلاحيت اين قبيل نوشته‌ها براى طرح در هر نوع محكمه‌اى در روى اين كره خاكى تأكيد كنند . « 2 »\r\nبا اين حال ، اين تلاش‌ها به دو طرف فرصت داد تا از طريق آنان به اهدافشان برسند .\r\nبريتانيايىها از اين تلاش‌ها به عنوان يك وسيلهء تبليغاتى صادره از مكه بر ضد تبليغات ترك‌ها ، آن هم به اسم اسلام و با فريادى رسا آن گونه كه احساسات عرب‌هاى هاشمى قريشى از تيرهء قريش را به لرزه درآورد ، استفاده كردند .\r\nحسين نيز توانست با استفاده از اين گفتگوها بر ضد تركها كه مراقب عصيان و شورش وى بودند و از دخالت وى در كارهاى جمال پاشا در سوريه و پنهانكارىاش در بسيارى از تصرفات سياسىاش و كوتاهى در تجهيز سپاهى از حجاز با بستن برخى از مرزها ناراحت بودند ، سدّى برابر آنان بسازد . به هر روى ، او برابر عثمانىها كه مىدانست آنان در صداقتش ترديد دارند و در پى بسيج نيرو براى خلاصى از دست او هستند ، چاره‌اى جز تعجيل در كارها نداشت .\r\n\r\n\r\n","description":"","footnote":"\r\n( 1 ) . نص اين توافقات در كتاب الثورة العربية الكبرى آمده است . در اين مورد خاص بنگريد : همان ، ج 1 ، ص 142 .\r\n( 2 ) . الملوك الهاشميون ، ص 40 .\r\n","page_name":" 700 ","page_number":700},
  {"content":"\r\n\r\n\r\nآمادگى براى انقلاب در مكه\r\nزمانى كه حسين از گفتگوهاى خود با طرف بريتانيايى در جمادى الثانى سال 1334 / مارس 1916 به صورتى كه گذشت ، فارغ شد ، فعاليت او در مكه مضاعف شد .\r\nمجالس او پر از بزرگان از اهالى حجاز و شيوخ محلات و رجال مبارز قبايل بود و او خطاب به ايشان مىگفت : « فرزندان من ! ما هيچ چيزى جز مراقبت از دين و قوميت خود نداريم . ما آخرين كسانى خواهيم بود كه با امر خليفه مخالفت مىكنيم ، مشروط بر آن كه اتحادىها به دين ما آسيب نزنند . »\r\nحسين در شرح كارهاى اتحادىها نسبت به بدعت‌هايى كه در اسلام پديد آورده‌اند ، چندان سخن مىگفت و ماجرا را به دقت تصوير مىكرد كه حسّ نقد آنان را بر مىانگيخت . او با زرنگى تمام توانست آن هالهء نورى را كه از جبين خليفه مىدرخشيد ، از اذهان مردم بزدايد . اين قبيل مجالس از چشم غالب ، والى ترك مكه ، پنهان نبود ، اما وى كه شاهد خوارى واليان پيشين بود ، ضعيف‌تر آن بود كه بتواند اقدام قاطعى به عمل آورد .\r\nدر همين اثنا بود كه اتحادىها به حسين دستور دادند تا سپاهى را از حجاز آماده كرده براى حمله به كانال سوئز در اختيار آنان بگذارد . او از اين دستور براى رهايى پسرش فيصل كه در دستان جمال پاشاى سفاح در دمشق اسير بود استفاده كرد . درواقع اين اسارت محترمانه ، به هدف جلوگيرى از آشوب‌هايى بود كه شايعه‌اش در اطراف حسين در مكه جريان داشت .\r\nحسين به خوبى از اين وضعيت استفاده كرد . او برخى از مبارزان قبايل عربى را بر آن داشت تا نزد جمال رفته اعلام كنند كه آمادهء شركت در جنگ هستند و علاقه دارند تا فرماندهى آنان در اختيار فيصل باشد . اين حيله كارگر افتاد و فيصل اجازه يافت تا به عجله عازم سفر حجاز شود و مبارزان و جنگجويان را براى حضور در جنگ آماده كند .\r\nفيصل در رجب سال 1334 به مدينه رسيده به برادرش على پيوست . در اين وقت ، فرمانده سپاه تركى ، فخرى پاشا بود كه همان شك و ترديد جمال پاشا را در باره اين دو نفر داشت . اما او نيز همان فريبى را خورد كه جمال در دمشق خورد . دو برادر از وى اجازه خواستند تا به سرعت همراه نيروهاى داوطلب جنگ در كانال سوئز و فلسطين عازم\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nشوند ، آنان افزودند كه اتحادىها پدرش را براى ارسال اين سپاه تهديد كرده‌اند و پدر هم به آنان دستور داده است تا اوامر شاهانه را اطاعت كنند .\r\nبدين ترتيب اين دو در اوائل شعبان سال 1334 در رأس يك نيروى داوطلب بزرگ براى رفتن به سمت كانال سوئز مدينه را ترك كردند . اين بعد از آنى بود كه مبالغ هنگفتى پول از فخرى پاشا گرفتند . علاوه بر آن آذوقه و توشهء زيادى هم برداشتند « 1 » و در مسير شرق حركت كرده ، اندكى رفتند و از آنجا راه را به سمت آبار على كج كرده ، در آنجا لشكرگاه برپا كردند تا فرمان انقلاب از مكه برسد .\r\n\r\nنخستين تير در مكه\r\nحسين اولين تير را از قصر خود در صبحگاهان روز نهم شعبان سال 1334 شليك كرد و بدين ترتيب اعلان انقلاب كرد . به دنبال آن درگيرىهاى فيصل و على هم در اطراف مدينه با نيروهاى عثمانى آغاز شد . به فرزند ديگرش عبداللَّه هم هشدار داده شد تا همراه قبايل طرفدار خود طائف را ترك كند و سپس از بيرون به محاصرهء آن بپردازد .\r\nاين اعلان ، همچنين از نيروهاى جنگى داوطلب مكه و محلات و قبايل آن مىخواست تا هجوم خود را به مراكز متفرقهء ترك‌ها آغاز كنند . از نيروهاى موجود در دشت‌هاى جده هم خواسته شد تا به ساخلوى ترك‌ها يورش برند .\r\nنيروى نظامى تركها در جده به سرعت تسليم شد ، علت آن هم اين بود كه سه ناو جنگى بريتانيايى ، به شورشيان براى حمله به سنگرهاى تركها كمك كردند و آنان را پس از سه روز وادار به تسليم نمودند .\r\nاما در مكه شورشيان به پادگان تركها در جرول حمله كردند . همين طور قلعهء اجياد و دو مركز موجود در حميديه و صفا را هم محاصره كردند كه اين دو مركز بعد از درگيرىهاى مختصر ، تسليم شدند . اما پادگان چنان شد كه نيروهايى كه در حياط آنجا\r\n\r\n\r\n","description":"","footnote":"\r\n( 1 ) . نسيب بك بكرى مىگويد : تعداد هيجده هزار تفنگ و بيست هزار ليرهء طلاى عثمانى . بنگريد : الثورة العربيةالكبرى ، ج 1 ، ص 18 .\r\n","page_name":" 702 ","page_number":702},
  {"content":"\r\n\r\nمشغول تمرين نظامى بودند ، از همان صبح صداى تيراندازىهايى را كه در اطرافشان بود حس كردند . در اين وقت ، به سرعت به داخل سنگرها رفتند و فرماندهء آنان از شريف حسين به صورت تلفنى پرسيد كه چه خبر است ؟ پاسخ آمد : عرب نمىخواهد شما حاكم بر آنان باشيد . فرمانده گفت : ما آمادهء تسليم هستيم ، در صورتى كه كسى را براى گفتگو بفرستيد . حسين يكى از اشراف را به نام شريف عبدالمحسن بركاتى « 1 » نزدش فرستاد .\r\nفرمانده از او خواست تا داخل پادگان بيايد تا كارهاى تسليم انجام شود . وى نزديك بود داخل شود كه يكى از افسران عرب به او هشدار داد و او توانست خود را نجات دهد . پس از آن درگيرى براى چند روز ادامه داشت تا آنان تسليم شدند .\r\nيك هفته بعد ، و زمانى كه تركها نهايت تلاش خود را براى حفظ آن كردند ، مكه تسليم شد . طى اين مدت تركها تلاش كردند تا شمارى از خانه‌هاى مكه را آتش بزنند و نزديك بود آتش به محلهء اجياد در پشت بيمارستان جديد برسد . يك بار هم آتش پرتاب شده توسط آنان به سنگى در كعبه برخورد كرد و آن سنگ افتاد و پرده آتش گرفت . اما شورشىها به سرعت به فرونشاندن آن اقدام كردند و تركها هم به آنان كمك نمودند و تنها پس از فرونشاندن آتش بود كه باز اقداماتشان را از سر گرفتند . مسلَّم است كه آنان قصد زدن كعبه را نداشتند و خطايى در انداختن صورت گرفته بود .\r\nهنوز پانزده روز نگذشته بود كه انقلاب در مكه و جده پيروز و اين دو شهر از دست تركها آزاد شد . اما نيروهاى موجود در طائف بيش از سه ماه مقاومت كردند و سپس در 23 ذى قعده 1334 تسليم عبداللَّه - پادشاه بعدى اردن - شدند .\r\nمدينه هم براى مدتى طولانى در محاصرهء قدرتمندانهء نيروهاى شورشى بود كه به آن خواهيم پرداخت .\r\nهنوز شعبان سال 1334 به پايان نرسيده بود كه نيروى كمكى انگليس به جده رسيد كه عبارت بود از يك آتشبارى ميدان يك آتشبارى مكسيم ، سه هزار تفنگ و يك دستهء نظامى 330 نفره به همراه 240 چهارپا . « 2 »\r\n\r\n\r\n","description":"","footnote":"\r\n( 1 ) . نويسندهء كتاب الرحلة اليمانيه كه از نزديكان ملك حسين بود .\r\n( 2 ) . الثورة العربية الكبرى ، ج 1 ، ص 148 .\r\n","page_name":" 703 ","page_number":703},
  {"content":"\r\n\r\nدر اين وقت صداى انقلاب عربى در عالم منتشر شد و انقلابى مكه يعنى شريف حسين مطالبى را در توجيه شورش خود منتشر كرد حاكى از آن كه اتحادىها كسانى هستند كه به خليفهء مسلمين اهانت كرده ، بدون نظر او حكومت را در اختيار گرفته و با احكام شرع بازى كرده‌اند . اين اخبار به گوش اتحادىها در تركيه و شام رسيد و آنان هم به تهديد و هشدار پرداختند . همان وقت يكى از فرماندهان نظامى آلمان با اظهار ناراحتى از آنچه پيش آمده بود گفت : ما از آن روى به استمالت تركان پرداختيم كه آنان را نزد مسلمانان محترم مىپنداشتيم ، اما آنان مهم‌ترين ويژگى خود را از دست دادند ، چرا كه بزرگ‌ترين رهبر كه از نسل مهم‌ترين خاندان اسلامى بود ، از دايرهء آنان خارج گشت .\r\nبنابر اين بايد در اين باره تجديد نظر كنيم . « 1 »\r\nدر آن سوى ، جمال پاشاى سفّاح به شدّت خشمگين بود ، چرا كه دريافت فريب خورده و فيصل بن حسين از دست او گريخته است . فرماندهء ترك مدينه هم از اين كه فريب خورده و بخش مهمى از پول و ذخيره را در اختيار سپاهى قرار داده كه قرار بوده به حمايت از عثمانى برود ، عصبانى بود .\r\n\r\nشريف جديد\r\nدر اين وقت ، از آستانه به سرعت فرمان تازه‌اى در لزوم منكوب كردن عرب با عرب ، براى فرونشاندن انقلاب مكه صادر شده ، شريف جديدى از آل زيد به نام على حيدر براى امارت مكه تعيين گرديد . على حيدر مقيم آستانه بود و پيوندى با اتحادىها داشت و وكيل مجلس شيوخ عثمانى بود . وى با قطارى ويژه عازم شام شد تا در آنجا جمال پاشا وى را براى رفتن به حجاز تجهيز كند . وى در ذى قعده سال 1334 / سپتامبر 1916 وارد مدينه شد .\r\nعثمانىها در مدينه با فرماندهى فخرى پاشا توانسته بودند شكست‌هايى را به نيروهاى انقلابى كه مدينه را در محاصره داشتند ، وارد كنند . آنان با حمله به سپاه فيصل\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 1 ، ص 148 .\r\n","page_name":" 704 ","page_number":704},
  {"content":"\r\n\r\nآن را به عقب رانده ، يك بار تا ينبع دور كردند . همين طور به سپاه على بن الحسين يورش برده ، آن را تا رابغ به عقب راندند .\r\nشريف حيدر موفق شد با برخى از قبايل ارتباط برقرار كرده و آنان را به سمت عثمانىها جذب كند . همچنان كه موفق شد تا حسين بن مبيرك امير رابغ را جذب كرده ، او را به مقابلهء با انقلابيون وادارد . ابن مبيريك در اين باره تلاش زيادى كرد و توانست امدادهايى را كه انگليسىها براى انقلابيون مىفرستادند « 1 » به مقدار زيادى به تأخير انداخته و براى تركها فرصت آن را پديد آورد تا از شام درخواست نيرو و تجهيزات كنند .\r\nچيزى نمانده بود كه على حيدر بتواند در حمله به مكه پيروز شده و حج سال 34 را با محمل عثمانى انجام دهد و كار انقلابيون مكه را يكسره كند ، اما تركها نتوانستند كمك‌هاى لازمى را كه او نيازمندش بود ، به وى برسانند . بنابراين آنچه را هم داشت از دست داد و زمان گذشت و در فكر رفتن به دمشق افتاد تا خودش فكرى بكند كه كارى از پيش نبرد . به همين جهت همه چيز را كنار گذاشته به لبنان رفت و تا پايان جنگ بدون آن كه در كارى دخالت كند ، همانجا ماند .\r\n\r\nافسران عرب\r\nدر اين سوى ، حسين به شدت مشغول كار بود و با داد و فرياد از متفقين مىخواست تا به وعده‌هايشان عمل كنند . آنان نيز قدرى مماطله كرده و اندكى بعد ، شمارى از افسران عرب را كه در برخى از جنگ‌هايشان با سپاه عثمانى اسير كرده بودند ، نزد وى فرستادند كه در رأس آنان عزيز المصرى ، نورى سعيد ، جميل المدفعى ، جعفر العسكرى ، على جودة الايوبى ، و مولود مخلص بودند .\r\nدر اواخر سال 34 سرهنگ لورنس كه در ادارهء اطلاعات انگليسىها خدمت مىكرد به اين نواحى آمد تا گزارش‌هايى را از ميدان‌هاى نبرد در اطراف مدينه و تعيين نيازمندىهاى آنان براى دولت انگليس ارسال كند . وى با فيصل و على تماس گرفته ، در\r\n\r\n\r\n","description":"","footnote":"\r\n( 1 ) . الثورة العربية الكبرى ( از كلنل لورنس ) ، ص 5 .\r\n","page_name":" 705 ","page_number":705},
  {"content":"\r\n\r\nارتباط با كارهاى سپاه قرار گرفت و گزارش‌هاى فورى خود را ارسال كرد « 1 » و از آن طرف هم كمك‌هاى دولت انگليس پشت سر هم مىرسيد .\r\nدر اين وقت كه طائف سقوط كرده بود ، به عبداللَّه بن حسين دستور داده شد تا نيروهاى خود را براى كمك به دو برادرش فيصل و على به سوى مدينه اعزام كند . او نيز به سوى مدينه حركت كرده ، در شرق آن قرارگاه زد در حالى كه برادرانش على و زيد در قرارگاهى در رابغ و فيصل بن درويش در بير درويش در غرب مدينه بودند . « 2 »\r\nسال 1335 فرا رسيد و درگيرىهاى شديدى در اطراف مدينه و برخى از نقاط شمالى آن جريان داشت . در اين درگيرىها چهار هواپيماى انگليسى هم به سپاه عرب كمك مىرساند .\r\n\r\nحمله به شمال حجاز\r\nفيصل در ربيع الاول سال 1335 گروهى از سپاه خود را به سوى شهر الوجه فرستاد كه در آنجا به تركها يورش برده ، آنان با كمك برخى از ناوهاى متفقين توانستند آنجا را به تسليم وادار كنند . اين سپاه به سمت شمال الوجه حركت كرده ، با فرماندهى شمارى از اشراف كه افسرانى از عرب هم آن را حمايت مىكردند و نيز جمعى از داوطلبان مكى و شمارى از قبايل به فرماندهى امير زيد و شريف ناصر به شمال حجاز حركت كردند . اين سپاه توانست بسيارى از قريه‌ها و مواضع را در اختيار گرفته ، عقبه را در 19 رمضان سال 1335 فتح كند .\r\n\r\nحمله به سوريه\r\nدر عقبه ، افراد زيادى از قبايل و اسيران عرب از عراقى و سورى و حتى مصرى به اين سپاه پيوستند . بخشى از سپاه با نيروهاى ترك در وادى موسى درگير شدند ؛ در حالى\r\n\r\n\r\n","description":"","footnote":"\r\n( 1 ) . الثورة العربية الكبرى ، ( لورنس ) ، ص 34 .\r\n( 2 ) . الثورة العربية الكبرى ( امين سعيد ) ، ج 1 ، ص 220 . همان فَريش در فاصله 48 كيلومترى مدينه در مسير مكه . اما على و زيد آن وقت در مضيق الصفراء بودند .\r\n","page_name":" 706 ","page_number":706},
  {"content":"\r\n\r\nكه فرماندهى تركها را جمال پاشا بر عهده داشت . « 1 » در اين يورش ، عرب‌ها موفق به تصرّف وادى موسى شدند .\r\nحملات در ماه‌هاى باقى ماندهء سال 35 و چند ماه از سال 36 ادامه يافت . « 2 » فيصل احساس كرد كه سپاه او اين توانايى را دارد كه ميدان نبرد را از عقبه به سمت حوران و جبل دروز منتقل كند . در اين باره به گفتگو با برخى از امراى سپاه پرداخت و در نهايت به اين نتيجه رسيدند كه جبل به طور اساسى مستقل باشد . هنوز سال 36 به پايان نرسيده بود كه سپاه عرب به پشت دروازه‌هاى شام رسيد .\r\nفيصل در 24 ذى حجهء سال 36 / 2 اكتبر 1918 در رأس يك سپاه عربى وارد شام شد و مورد استقبال قبايل شامى و حجازى و داوطلبانِ مكى و تعدادى از سپاهيان عرب كه در رأس آنان افسران و فرماندهان عرب بودند ، قرار گرفت . ادوات نظامى اينان از سپاه متفقين بود . نيروهاى متفقين در جايى بيرون دمشق قرارگاه زدند ، اما در ورود به دمشق ، آنان را همراهى نكردند .\r\nفيصل با ورود به دمشق ، دست به تشكيل دولت جديدى زد و در 29 ذى حجه سال 36 فرمانى رسمى در اين باره صادر كرد كه در آن آمده بود : در سوريه ، حكومت مشروطهء مستقلى كه استقلال مطلق دارد ، به نام امير المؤمنين شريف حسين بن على تشكيل شده است .\r\nدر ششم جمادى الثانى سال 1338 / 7 مارس 1920 كنفرانس سورى در دمشق ، استقلال سوريه را با مرزهاى طبيعى آن و از آن جمله فلسطين اعلام كرده ، فيصل را به عنوان پادشاه مشروطهء آن انتخاب نمود و پرچم دولت هاشمى حجاز را در حالى كه يك ستاره به آن افزوده شده بود ، برافراشت . « 3 »\r\n\r\n\r\n","description":"","footnote":"\r\n( 1 ) . الثورة العربية الكبرى ، امين سعيد ، ج 1 ، ص 165 .\r\n( 2 ) . تفصيل اين مباحث در كتاب مذكّرات امير زيد و المراسلات التاريخيه آمده است . « ج » .\r\n( 3 ) . حكومت جديد در سوريه بيش از يك سال و ده ماه به طول نينجاميد و دولت فرانسه بر اساس معاهدهء سايكس - بيكو كه بعدها اختلافاتى هم بر سر آن ميان فرانسه و انگليس پديد آمد ، ادعاى قيموميت بر سوريه كرده به دمشق حمله كرد . اين حمله در سال 1920 صورت گرفت و به دنبال آن فيصل از سوريه خارج شد . در اين باره بايد به تواريخ مفصل سوريه مراجعه كرد . ما تنها قصد داشتيم به شرف ( يا بىشرفى ) متفقين در اينجا اشاره كرده باشيم .\r\n","page_name":" 707 ","page_number":707},
  {"content":"\r\n\r\n\r\nتسليم شدن مدينه\r\nزمانى كه سپاه شمال با فرماندهى فيصل عازم فتح شام بود و شرحش گذشت ، سپاه شرق با فرماندهى عبداللَّه - پادشاه بعدى اردن - و سپاه جنوب به فرماندهى على - پادشاه بعدى حجاز - همچنان مدينه را در محاصرهء خود داشتند .\r\nدر اين وقت ، جنگ سختى ميان آنان و فرماندهى ترك‌ها در مدينه كه كمك زيادى پيش از آن از سوى تركها براى وى فرستاده شده بود ، در جريان بود . اين كمك‌ها به حدى بود كه شمار سپاهيان ترك در مدينه با تمام تجهيزات به 15 هزار نفر بالغ شد ؛ چيزى كه به فرمانده آنان فخرى پاشا اين امكان را مىداد تا دفاع از شهر را محكم كرده و در مقابل محاصره‌كنندگان بايستد . وى با نيرويى عظيم به آنان يورش برد به حدى كه ده‌ها كيلومتر آنان را از مدينه دور مىكرد .\r\nدر زمان محاصره ، مردم مدينه سختىهاى فراوان و غير قابل‌تحمّل كشيدند و فخرى پاشا مجبور شد آنان را وادار به كوچ اجبارى به شام كند . مردم مكه و ديگر شهرهاى حجاز هم سختى فراوانى را به خاطر گرانى و كمبود ارزاق در طول جنگ تحمل كردند .\r\nسال 1337 فرا رسيد و مدينه همچنان در محاصره بود . در محرم سال 37 بود كه جنگ جهانى آرام گرفت و از جمله شروط اين جنگ آن بود كه تركها از تمامى بلاد عربى خارج شوند . براى اجراى اين فرمان ، وزير جنگ تركيه ، تلگرافى به فخرى پاشا براى تسليم زد كه او حاضر به قبول آن نشد . گفته شده است كه وى تصور كرد يك خدعه جنگى است . او در دفاع از شهر ايستادگى كرد . در اين وقت ، يك افسر ترك به نمايندگى به مدينه رفت تا او را وادار به تسليم كند ، اما وى رد كرد . چيزى نگذشت كه احساس كرد شمارى از افسران و سربازان وى تمايل به تسليم شدن دارند و او هم تسليم شد . در پنجم ربيع الثانى سال 1337 قراردادى در اين باره منعقد شد و تسليم به طور نهايى صورت گرفت .\r\n\r\n","description":"","footnote":"","page_name":" 708 ","page_number":708},
  {"content":"\r\n\r\n\r\nدولت جديد هاشمى در حجاز\r\nشريف حسين براى تشكيل دولت هاشمى در انتظار تسليم شدن مدينه نماند ، بلكه محاصرهء آن را به فرزندانش على و عبداللَّه واگذاشت و مقدمات تشكيل دولت هاشمى را فراهم ساخت . وى پرچمى چهار رنگ انتخاب كرد : سفيد ، سياه ، قرمز و سبز .\r\nاو اين رنگ‌ها را نشانه‌اى از دولت نبوى ، اموى و عباسى و خلافت آل عثمان عنوان كرد .\r\nدر روز ششم محرم سال 1335 در پايتخت او در مكه ، با وى به عنوان نه تنها پادشاه حجاز بلكه پادشاه ممالك عربى ، بر اساس شروطى كه در بيعت با خلفا بود بيعت شد . اين صرف نظر از وجود دشوارىهاى مربوط به حكومت‌هايى بود كه در بخش‌هايى از جزيرة العرب وجود داشت ، يا اصل مسألهء رهبرى در ديگر ملت‌هاى عرب كه آراء خاص خود را در تفسير اين شمول داشتند .\r\nدر هفتم محرم فرمانى صادر شد كه سه فرزندش در آن به اين ترتيب معرفى شدند :\r\nامير على ، رئيس الوكلاء ؛\r\nامير فيصل : وكيل داخله ؛\r\nامير عبداللَّه : وكيل خارجه .\r\nافراد زير هم براى ساير مسؤوليت‌ها انتخاب شدند :\r\nشيخ عبداللَّه سراج : نايب رئيس الوكلاء و قاضى القضات .\r\nشيخ عبدالعزيز مصرى : رئيس اركان حرب و فرمانده لشكر ؛\r\nشيخ على مالكى : وكيل معارف ؛\r\nشيخ يوسف القطان : وكيل درآمدهاى عمومى ؛\r\nشيخ محمد امين الكتبى : وكيل اوقاف ؛\r\nشيخ احمد باناجه : وكيل ماليه . « 1 »\r\nاين‌ها عناوينى بود كه وى به اعتبار آن كه اين جماعت وكلاى او در كارهاى واگذار شده هستند ، انتخاب شد . شايد هم به اين معنا بود كه اينان وكيل هستند ، آن هم براى\r\n\r\n\r\n","description":"","footnote":"\r\n( 1 ) . نشريه القبله .\r\n","page_name":" 709 ","page_number":709},
  {"content":"\r\n\r\nوزرايى كه هنوز تعيين نشده‌اند . « 1 »\r\nاين خبر به بريتانيايىها رسيد . آنان از اطلاق پادشاه عرب بر وى اظهار شگفتى نكرده و با نمايندهء وى در مصر تلاش كردند تا قدرى تأمل شود ، زيرا همچنان در بلاد عربى ، حكومت‌هايى بودند كه مىبايست با آنان تفاهم مىشد . چنان كه تعبير « عرب » بر مصر و تونس و الجزاير نيز اطلاق مىشد . حسين ضرورت تفاهم را نپذيرفت و گفت كه مصر و تونس و الجزاير از بلاد عرب نيست .\r\nحسين همچنان به اصرار از آنان مىخواست تا به وعده‌هاى خود عمل كرده و استقلال بلاد عربى را از دورترين نقطه در شمال تا حدود عدن در جنوب به رسميت بشناسند ، اما متفقين همانطور كه گذشت ، اين مناطق را ميان خود تقسيم كرده و زمينهء تسلط يهود را در فلسطين هموار مىكردند .\r\nبدين ترتيب بود كه همهء خواب‌ها آشفته از آب درآمد و آمال و آرزوها بر باد رفت و سرنوشت حسين چنان شد كه نفوذ او از دايرهء حجاز بيرون نرفت . او در مخالفت ، جز از استدلال و احتجاج بهره‌اى نداشت و اين زبانى بود كه در ناموس طبيعت ، قرار نيست توپخانه‌ها و ناوها و هواپيماها در آسمان و آب از آن دفاع كنند ، چرا كه شاعر گفت :\r\n النواميس قضت * ألّا يعيش الضعفاء\r\nإن من كان ضعي * - فا أكلته الأقوياء « 2 » \r\nقوانين طبيعت چنين حكم مىكند كه ضعيف نتواند زندگى كند .\r\nكسى كه ضعيف است ، طعمهء اقويا خواهد شد .\r\n\r\n\r\n","description":"","footnote":"\r\n( 1 ) . در واقع هيچ كارى كه اين افراد مستحقش بودند به آنان واگذار نشد . فرزندان ملك حسين كارهاى سپاه را انجام مىدادند و افراد ديگر ، غالباً از اين مناصب ، فقط يك اسم داشتند ، زيرا ملك خود در تمام امور دولت دخالت كرده ، به گونه‌اى عمل مىكرد كه هيچ كس بر آن اطلاع نمىيافت .\r\n( 2 ) . از جميل صدقى الزهاوى .\r\n","page_name":" 710 ","page_number":710},
  {"content":"\r\n\r\n\r\nحسين و خلافت\r\nشايد حسين كه آمال و آرزوهايش را بر باد رفته ديد ، پس از انقلاب آتاتورك كه خليفه را از تركيه بيرون كرد و خلافت را ملغى نمود ، تلاش كرد تا با طرح عنوان خلافت براى خود به جبران ما فات بپردازد . چيزى نگذشت كه تلاش خود را آغاز كرد و در سال 1342 عازم اردن شد ، جايى كه فرزندش امير عبداللَّه در آنجا استقرار داشت . در اين ناحيه بود كه مورد استقبال هيئت‌هاى نمايندگى قرار گرفت و برخى تمايل خود را نسبت به انتخاب او به عنوان خليفه اعلام كردند .\r\nدر اين مجلس بود كه او به عنوان خليفه انتخاب شد و بدين ترتيب در شرق اردن با وى به عنوان خليفه بيعت شد . با تمام شدن بيعت و افزوده شدن لقب « امرة المؤمنين » افزون بر « ملك العرب » ، وى به مكه بازگشت تا تخت خلافت را در آنجا آماده سازد .\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n\r\nمسائل عمومى در دوران حسين\r\n\r\nدوران حسين در مكه\r\nما مىتوانيم دوران حسين را به عنوان برگى بر برگ‌هاى دوران‌هاى كوتاه اما روشن در تاريخ اشراف بيفزاييم ، البته در صورتى كه دوره‌اى را كه برخى از بخش‌هاى آن سياه شده استثنا كنيم . در واقع ، مىتوان نام مصلح را بر او اطلاق كرد ، مشروط بر آن كه در اين كار تندروى نكنيم .\r\nحسين تمايل به ديندارى و احترام به احكام شرعى داشت و بر آن ترغيب و تحريض مىكرد و بر اجراى آن در حدود شناخته شده اصرار مىورزيد . اما او نيز مانند كسانى كه دولت تأسيس مىكنند و انقلابى هستند ، به محض ترديد ، افراد را دستگير و با اندك شبهه‌اى عقوبت مىكرد . وى در باره دشمنانش قساوت مىورزيد و آنان را در زندان‌ها و سياهچال‌هايى مىانداخت كه با روح تديّن و عدالت‌خواهى او منافات داشت .\r\nحسين ، در بارهء سنن موروثى ، يك محافظه‌كار بود ، اما در اين باره افراط مىكرد و به رغم آن كه سال‌هاى طولانى با رجال دولت تركيه رفت و آمد داشت و زندگى متمدن را مىشناخت ، اما دشمنى زيادى با تجدّد داشت . از ماشين متنفّر بود و با استفادهء از آن مبارزه مىكرد ، و همچنان روى استفاده از شتر و قاطر و الاغ اصرار مىورزيد ، زيرا آنها توليد داخلى بود كه فوايد آن به جيب اجنبى و خارجى نمىرفت . وى از افرادى هم كه پوشش غير عربى داشتند ، شديداً به خشم مىآمد .\r\nوى يك ناسيوناليست بود كه خير بلادش را مىخواست و اهالى آن را براى گرفتن\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nمناصب آماده مىكرد و بر آن بود تا نيازى به افراد غير بومى نباشد ، اما در اين باره هم به افراط مىگراييد ، به حدى كه بسيارى از عناصر كارآمد براى نهضت عربى از وى رويگردان شدند و او از عطف توجه بسيارى از همسايگانش محروم ماند .\r\nحسين آگاهىهاى سياسى خوبى داشت و چنان و چندان اعتمادى بر خودش داشت كه گويى كسى به پاى او نمىرسد . به همين جهت تنها به خود اعتماد مىكرد و تمامى مسؤوليت‌ها را روى دوش خود مىگذاشت و به رجال دولت خود جز در چهارچوب ارشادات خود اجازهء عمل نمىداد . اين امر زحمتى را متوجه او كرده بود كه برايش قابل تحمّل نبود ، و در واقع او را درگير تمام امور جزئى بلاد كرده بود . وى خود در كار نگهبانى و نظافت مسجد و رؤساى بلديه و نويسندگان جرايد مشاركت داشت و با آنان ارتباط مستقيم برقرار مىكرد . حسين از اين كه فرزندانش يا افراد مرتبط با ديوانش - از ميان كسانى كه داراى تحصيلات عالى بودند - از دانش و عقل خود در كار استفاده كنند ، رويگردان بود . وى خود را بهتر از همه و كارشناس درجه يك مىدانست و درست از نگاه وى ، همان چيزى بود كه خودش آن را درست مىديد و مىدانست .\r\nحسين ، فردى بيدار و در حفظ سلامت دولت ، حريص بود ، اما در اين بيدارى تندروى مىكرد و كارش را با استخدام جاسوسان و منع از اجتماعات دنبال مىكرد و در اين‌باره پىگير بود . وى گاه در شبگردىها ، با مراقبان و محافظان همراهى كرده ، شخصاً براى تجسّس به محلات و خانه‌ها مىرفت و مردم از اين بابت گرفتار زحمت مىشدند .\r\nبرخى از جاسوسان با استفاده از اين شرايط ، از ديگران بدگويى مىكردند و در يك دورهء كوتاه ، زندان‌هاى وى مملو از افراد بىگناه و شهروندان بود . وى به آزادى عقيده احترام نمىگذاشت و با خواندن روزنامه از هر نوع مخالف بود ، چه رسد به آن كه اجازهء انتشار آنها را بدهد .\r\nوى توجه خاصى به فقرا داشت و از ضعيفان حمايت مىكرد و درِ خانه‌اش به روى شكايت‌كنندگان و پناه‌جويان باز بود ، با اين حال ، در بيشتر اوقات ، نسبت به مردم سختگيرى داشت و نسبت به تجار ، واردكنندگان ، صراف‌ها و افرادى كه با قيمت‌ها بازى مىكردند ، برخورد سختى داشت و آنان را عقوبت كرده ، يا اموالشان را مصادره مىكرد .\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nيك بار هم آنان را مجبور كرد تا آشكارا به تنظيف خيابان بپردازند . وى مراقب خانه‌هاى تجار بود و اگر متوجه مىشد كه ثروت زيادى اندوخته‌اند ، ماليات‌هاى ويژه از آنان مىگرفت و هيچ تخفيف و گذشت و تأخيرى قائل نمىشد . در اين باره ، مخصوصاً اگر اين ثروت از غير مكه بود ، ماليات را بيشتر مىكرد .\r\nوى در اموال دولت ، صرفه‌جويى مىكرد و نهايتِ اقتصاد و اعتدال را داشت .\r\nسربازانش لباس عادى بر تن مىكردند كه از پنبهء ارزان رنگ شدهء وصله‌دار بود . در مقابل ، به كسانى كه از مناطق مختلف در ارتباط با انقلاب عربى مىآمدند ، يا شعرا و نويسندگانى كه مىآمدند ، به قدرى كم كمك مىكرد كه حتى نياز معمولىشان را هم برآورده نمىكرد ، صرف نظر از آن كه آنان را تحت تأثير قرار داده ، فريب دهد .\r\nحق آن است كه صرفه‌جويى وى شامل زندگى خصوصى و مخارج ويژهء او مىشد .\r\nريحانى مىگويد كه در قصر جده ، فرش‌هاى بسيار ساده‌اى بود ، فرش‌هاى عادى و صندلىهاى خيزران و دفاتر ادارى كه جلدى از پارچهء پنبه‌اى داشت و ديوارهايى كه از هر نوشته‌اى حتى آيات خالى بود . « 1 »\r\nحسين در حفظ مظاهر استقلال حجاز بسيار سختگير بود . به همين جهت ، تأسيس شركت‌هاى خارجى را در حجاز ممنوع كرد ، حتى اعطاى امتياز كشف نفت و ديگر معادن را به برخى از سورىها نداد . همين طور امتياز تأسيس خط آهن ميان جده و مكه و خط ديگرى ميان ينبع و عُلا حتى مشروط بر آن كه اين دو خط مِلك حكومت باشد را هم نداد . وى در توجيه رد اين درخواست گفت كه برخى از ادوات و وسايل شركت‌هاى نعمانى خارجى است . « 2 » وى در حفظ استقلال حجاز چندان پيش رفت كه مانع تأسيس بعثهء طبى و پزشكى در مكه توسط حكومت مصر شد كه قرار بود همراه حجاج مصرى از كشتى پياده شده تا جدّه بيايند . استدلال وى آن بود كه اين گروه پزشكى پيش از تَرك\r\n\r\n\r\n","description":"","footnote":"\r\n( 1 ) . ملوك العرب ، الريحانى ، ج 1 ، ص 26 .\r\n( 2 ) . شمارى از متخصصان كه پس از نهضت ملك حسين از سوريا به حجاز آمدند تا به قسطنطين ينى كمك كنند ، توانستند در منطقه الوجه در ينبع ، سمت ساحل ، از وجود نفت آگاه شوند . همچنان كه در منطقهء سراة ، از وجود آهن و مس و در اطراف مكه از معدن الماس خبردار شدند . بنگريد : ملوك العرب ريحانى ، ج 1 ، ص 50 .\r\n","page_name":" 714 ","page_number":714},
  {"content":"\r\n\r\nمصر ، اجازهء ورود را از حاكم حجاز نگرفته‌اند و بنابراين حق ماندن در مكه را ندارند ، مگر آن كه همراه حجاج بيايند و با همان‌ها باز گردند .\r\nمصر از اين اقدام بسيار ناراحت شد و دستور داد مسؤولان بعثه با كشتى و همهء چيزهايى كه در آن بود ، و از جمله پردهء كعبه و پول‌هاى صدقه به مصر باز گردد . اين امر هيچ سبب نگرانى و پشيمانى حسين نشد و او اجازه داد تا كشتى با تمام آنچه درآن بود و از جمله محمل مصرى به مصر باز گردد .\r\nحسين ، در مبارزهء با بيسوادى جديت داشت و پس از گرفتن امارت مكه ، شروع به تأسيس برخى از مدارس ابتدايى كرد . پس از آن مدارسى براى كشاورزى و جنگ ايجاد كرد . همچنين مدارس مشابهى در برخى از شهرهاى ديگر درست كرد . مردم به كسب دانش روى آوردند و از نهضت حسين در اين باره ، تقدير و استقبال كردند ؛ اما زمانى كه كسانى خواستند از دانش‌هاى بيرونى هم استفاده كنند ، حسين مخالفت كرد و گفت كه دانش ما براى ما كافى است . زمانى كه مستر كراين ، ثروتمند امريكايى تعهد كرد كه شمارى از جوانان را با حساب شخصى خود براى تحصيل به امريكا بفرستد ، حسين اين پيشنهاد را رد كرد ؛ چرا كه از اجانب بدش مىآمد و در اين باره مبالغه كرده ، حتى دانش آنان را هم رد مىكرد .\r\nحسين فردى شجاع و در ثبات قدم ممتاز بود ، زمانى كه توپخانهء تركها در جريان انقلاب ، روى قصر وى آتش مىريخت ، ذرّه‌اى از اعتقادش كم نشده ، از غرفه‌اى به غرفهء ديگر مىرفت تا از دسترس آنان دور باشد . با اين همه ثبات قدم بود كه توانست استقلال حجاز را بر پايه‌اى بنا كند كه فراموش ناشدنى است .\r\nوى در كنار ثبات عقيده ، فرد لجوجى بود كه برابر واقعيت تسليم نمىشد و باور افراد را سياسى كه مبناءً مسالمت جو و صلح‌خواه بودند ، باور نداشت و اين از آن روى بود كه مبادا جنگ را يكباره ببازد . ديديم كه چه تعصبى در بارهء پيمان خود با انگليسىها داشت ؛ در حالى كه بريتانيايىها قومى بودند كه روزگار آنان را ساخته بود و به آنان نشان داده بود كه در وقت طوفان ، سر خود را پايين بگيرند تا طوفان رد شود و دوباره قامت خويش را راست كنند و بدون ملاحظه ، به دنبال تحقق اهدافشان باشند .\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nحسين به فاصلهء ميان نيرومندى آنان و ضعف خود آگاه بود ، اما تند و تيزى وى سبب مىشد كه به رغم مماطله و سستى آنان ، همچنان روى عقيدهء خود پاى بفشرد .\r\nزمانى كه پس از صلح و تسليم عثمانىها ، كنفرانس صلح برگزار شد ، وى فرزندش فيصل را به نمايندگى از سوى خود فرستاد و او را ملزم كرد تا صلح را نپذيرد .\r\nوقتى در كنفرانس در اثبات حق خود شكست خورد ، همانطور كه پيش از آن هم شكست خورده بود ، به خاطر همان روحيهء تند و تيزش ، يكسره فحش نثار آنان مىكرد كه تأثيرى جز ايجاد فاصلهء بيشتر و شكاف جدىتر نداشت .\r\nاستعمار انگليس مصلحت را در جدا كردن عقبه از حجاز مىديد و اين مسأله را با اين بهانه كه آن را به حكومت پسرش در شرق اردن ضميمه مىكند ، طرح كرد . او نتوانست آن را بپذيرد و شروع به طرح استدلال‌ها و احتجاجات سخت در قالب الفاظ تند كرد . اما بايد توجه داشت ، اگر شدت استدلال و تندى الفاظ ، همزمان توپخانه‌اى و ناو جنگى مىداشت كه از آن حمايت كند ، او مىتوانست به حقوق حقه‌اش دست يابد ، اما چنين نبود . كينه توزى او در دشمنى ، هيچ نتيجه‌اى جز پيچيده‌تر شدن امور و افزايش شكاف در بر نداشت .\r\nاين شكاف بيشتر شد ، آنچنان كه بريتانيايىها كه هر گاه صدايى ميان احزاب عربى بر مىخاست ، مراقب او بودند ، به تدريج در انديشهء رها نمودن او بر آمدند و او را با دشمنش ابن سعود تنها گذاشتند تا خودش مشكلاتش را حل و فصل كند . « 1 » به همين دليل بود كه از مقاومت برابر آنان عاجز ماند و مجبور به ترك حجاز شد . وى حتى بعد از ترك حجاز هم حاضر نشد دست از موضع هجومى و تند خود بردارد . وى يكسره استدلال‌هاى خود را با تندى طرح مىكرد ، سلاحش را با شدت بر مىكشيد ، و ديوان ادارىاش را در محل تبعيدش در قبرس فعال نگاه داشته ، همچنان بيانيه‌هايى به نام خودش و به اعتبار خليفه صادر مىكرد و اين در حالى بود كه هيچ تأثيرى نداشت .\r\n\r\n\r\n","description":"","footnote":"\r\n( 1 ) . جزيرة العرب فى القرن العشرين ، حافظ وهبه ، ص 195 .\r\n","page_name":" 716 ","page_number":716},
  {"content":"\r\n\r\n\r\nمسائل علمى\r\nتعليم و تربيت در مكهء اين دوره همان وضعيت دوران دوم عثمانى را داشت كه خاندان‌هاى علمى به صورت موروثى به علم مىپرداختند و دانش علمى در حلقه‌هايى كه در مسجد الحرام برگزار مىشد ، منتقل مىگشت . بزرگ‌ترين علماى اين دوره همان علماى دورهء دوم عثمانى و شمارى اندك از فرزندان و شاگردان برخاسته از مكتب آنان بودند ؛ زيرا دوران حسين نزديك به همان دورهء دوم عثمانى است . به علاوه ، دوران حسين كوتاه است .\r\nفعاليت‌هاى علمى شريف حسين در اين دوره ، همانطور كه اشاره شد ، قابل توجه بود . وى نخستين مدرسهء حكومتِ عربى را تأسيس كرده ، برابر باب السلام مدرسه‌اى به نام الخيريه ايجاد كرد و از شيخ محمد خياط خواست تا با شاگردانش به آنجا منتقل شوند .\r\nسپس دو مدرسهء ابتدايى يكى در مَعْلات و ديگرى در حارّة الباب درست كرد . سپس مدرسه‌اى در سطح بالاتر از ابتدايى ، در قلعهء قعيقعان هندى به نام الراقيه ايجاد كرد .\r\nمدرسه‌اى هم در رديف مدارس متوسطه در همان عمارت با نام العاليه تأسيس كرد .\r\nوكالت معارف هم با رياست يكى از علماى مكه ايجاد شد . نخستين كسى كه وكالت معارف را داشت ، شيخ على مالكى بود . بعد از وى استاد كامل القصاب از سوريه به عنوان معاون وى تعيين شد .\r\nهمچنين شمارى مدرسهء ابتدايى در مدينه و جده درست شد ، چنان كه يك مدرسهء جنگ و مدرسه‌اى براى زراعت هم در مكه بنا گرديد . در اين مدارس ، روح حماسى و نهضت ، دميده شد و شاگردان آنها در اعياد رسمى و جشن‌هاى رسمى حاضر شده به سخنان خطيبان گوش داده ، آنها را نقد مىكردند . اما چيزى نگذشت كه اين روحيه ، سست شد و بسا دليل آن به نظر خود حسين بر مىگشت . گفته شده است كه نتايج اين حركت علمى و روحيهء حماسى كه در آن دميده شده بود ، به لحاظ نتايجى كه مىتوانست در بر داشته باشد ، وى را به هراس انداخت .\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nروزنامه نگارى\r\nحسين در دوران خود روزنامهء قبله را براى دفاع از حركت خود و تبليغ آن ايجاد كرد . رياست تحريريه را به شيخ محب الدين خطيب سورى سپرد . سپس شيخ حسين الصبان را به عنوان مدير آن تعيين كرد و شيخ طيب الساسى را رئيس تحريريه گذاشت و خود بر سياست‌هاى آن نظارت مىكرد . حتى گفته شده است كه خودش برخى از مقالات را مىنوشت . وى به شيخ عمر شاكر از سوريه اجازه داد نشريه‌اى با نام الفلاح ايجاد كند كه دقيقاً مانند القبله بود . يك مجلهء كوچك كشاورزى هم به راه افتاد .\r\nهر دو روزنامه و نيز اين مجله در چاپخانه‌اى كه ميراث دولت تركها بود چاپ مىشد . محل اين چاپخانه پيش از توسعه ، برابر باب الملك بود .\r\n\r\nاصلاحات\r\nحسين ، سايبانى ميان صفا و مروه درست كرد . همچنين برخى از خيابان‌هاى عمومى را بزرگ‌تر كرد . عقبهء حجون را از جاى كند و درب آن را آماده كرد . وى از اهالى خواست تا شب‌ها در اين باره كمك كنند . برنامه‌اى بود كه هر محله مىبايست به نوبت براى كار مىآمدند كه اين با زدن طبل به آنان اعلام مىشد . در اين باره از زندانيان هم كمك گرفته مىشد .\r\nمحلى هم بر ضرب پول‌هايى جهت دولت هاشمى ايجاد گشت . در آنجا دينار هاشمى ، ريال هاشمى و همين طور قرش و مشتقات آن از مس قرمز ضرب مىشد . جايى هم جهت چاپ تمبرهاى پستى تأسيس شد . چشمهء زبيده هم مورد توجه وى قرار گرفت و اصلاحاتى در آنجا به انجام رسيد . نيز پلكان واقع در كنار عقبه در منى اصلاح شد و خيابان يوسفى در مكه در كنار خيابانِ فيصليه فعلى ، در اين دوره ايجاد گرديد .\r\n\r\nاصلاحات در مسجد الحرام\r\nشمارى از ستون‌هاى مسجد الحرام كه رو به تخريب بود ، تعويض گرديد و قسمت‌هايى از زمين مسجد و ديوارهاى آن نيز اصلاح شد . وى در سال 1335 به مسألهء\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nروشنايى در مسجد نيز توجه كرده براى نخستين بار نور سفيد در آنجا روشن شد . در سال 1338 نخستين ماشين برق در مكه به راه افتاد و مطاف روشن گرديد . بعد از دو سال ماشين بزرگ‌ترى خريدارى شد كه جهت روشن كردن مطاف و بخش‌هاى ديگر مسجد به‌كار رفت . « 1 »\r\nبه هر روى ، حسين در نخستين دورهء نهضتش بسيار فعال بود ، چنان كه در ميان اشراف ، يك وجود نادر به حساب مىآمد و من بر اين باورم كه اگر روش او ادامه مىيافت ، شأن و مقامى جز آنچه در پايان به آن مىرسيد ، مىداشت .\r\n\r\nشريف حسين و نجد\r\nدر فصول گذشته اشاره كرديم كه نزاع ميان اشراف و اهل نجد بسيار قديمى بود و عثمانىها براى استوار كردن سلطهء خود در سرزمين عرب از آن استفاده مىكردند . آنان آگاه بودند حركت دينى كه منادى آن هستند ، نيازمند يك حركت گسترده براى بسط نفوذ و توسعهء سلطهء عثمانى دارد ؛ بنابراين اشراف مكه را به زحمت انداخته ، آنان را با اموال و آذوقه كمك مىكردند تا بخشى از نفوذى را كه دولت عثمانى نمىتوانست به دست آورد ، يعنى تسلّط بر شرق جزيرة العرب يا جنوب آن ، ايشان به دست آورند .\r\nزمانى كه حسين امارت مكه را در اختيار گرفت ، اتحادىهاى عثمانى ، تنفّر بيشترى از نجد داشتند ؛ به همين دليل از حسين خواستند تا دست به تهديد و ارعاب آنان بزند .\r\nتنفّر حسين هم كمتر از عثمانىها نبود ؛ زيرا مىدانست كار نجد آغاز شده و برخى از قبايل را كه مهم‌ترين آنها عتيبه بود به خود جذب كرده و در راه بسط نفوذ خود در ميان ديگر قبايل است . هرچه آن كار توسعه مىيافت ، طبعاً پاى امارت وى گذاشته مىشد و همين امر سبب شد تا در سال 1330 سپاهى را عازم عتيبه كند .\r\nدر اين اثنا بود كه سعد بن عبدالرحمن برادر عبدالعزيز آل سعود ، به ديار عتيبه وارد شد . حسين توانست آنان را فريب داده ، به دستگيرى او وادار كند تا به عنوان اسير تحويل\r\n\r\n\r\n","description":"","footnote":"\r\n( 1 ) . تاريخ عمارة المسجد ، ص 281\r\n","page_name":" 719 ","page_number":719},
  {"content":"\r\n\r\nوى دهند . اكنون مىتوانست براى امام نجد ، يعنى عبدالعزيز پادشاه بعدى سعودى ، اين شرط را بگذارد كه در قبال اعتراف به سلطنت عثمانى ، برادرش آزاد خواهد شد . به علاوه مىبايست شش هزار مجيدى در اين باره بپردازد كه دولت نجد پذيرفت .\r\nزمانى كه آتش جنگ بالا گرفت و حسين قيام معروف عربى خود را بر ضد تركها آغاز كرد ، و اخبار آن به نجد رسيد ، امام نجد ، اين فكر را پسنديد . وى به مكاتبه و اظهار دوستى با حسين پرداخته ، هدايايى هم رد و بدل شد . « 1 » اما چيزى نگذشت كه حسين خود را پادشاه عرب ناميد و در باره كنفرانس‌هاى صلح به اسم عرب صحبت كرد . در اينجا بود كه شك و ترديد نجد را گرفت و آنان ترسيدند كه حسين در انديشهء ضميمه كردن نجد به بلاد حجاز باشد . در اينجا بود كه ابن سعود شروع به اعتراض كرده و درخواست كرد تا حدود سرزمين نجد تعيين شود . حسين از اين امر برآشفت و برايش گران تمام شد .\r\nتنفر حسين وقتى زيادتر شد كه شنيد دعوت نجد در ميان قبايل نزديك كه حتى برخى از دوستان او در جنگ با تركها بودند و در انقلاب به او كمك كردند ، گسترش يافته است . وى برخى حملات تأديبى و تنبيهى به اين قبايل داشت و تلاش كرد تا نفوذ خود را در آن مناطق استوار كند . تلاش وى به جايى نرسيد و بيش از تثبيت نفوذ ، به ايجاد بحران و آشوب ميان آن قبايل منجر شد .\r\nشريف حسين بر آن شد تا چنان حمله‌اى صورت دهد كه صداى آن در ديار نجد بپيچد ، به همين دليل فرزند و فرماندهش امير عبداللَّه - پادشاه بعدى اردن - را با سپاهى سنگين و مجهّز به سوى تربه و خدمه فرستاد . اين سپاه در 24 شعبان سال 1337 به نزديكى تربه رسيد و شب را در آنجا اقامت گزيد . اما قبايلى چون عتيبه و سبيع و بقوم كه سخت شيفتهء دعوت نجد شده و روحيه حماسى داشتند ، حتى براى يك شب هم به آنان مهلت نداده به آنان يورش بردند . آنان در اين حملهء ناگهانى شمشير ميان سپاه شريف گذاشته ، جز اندكى كه فرار كردند و از آن جمله فرمانده آنان همين امير عبداللَّه بود ، بقيه را كشتند .\r\nدر اين ميان ، عبدالعزيز در رأس يك سپاه عازم تربه شد و پيش از آن كه خبر\r\n\r\n\r\n","description":"","footnote":"\r\n( 1 ) . اين نامه را بنگريد در : جزيرة العرب فى القرن العشرين ، ( چاپ پنجم ، 1387 ) صص 337 - 339 .\r\n","page_name":" 720 ","page_number":720},
  {"content":"\r\n\r\nشكست سپاه هاشمى به آن‌جا برسد ، وارد اين شهر شد .\r\nسال 1338 از راه رسيد ، در حالى كه مناسبات حسين و نجد در بدترين شرايط بود .\r\nبا رسيدن ايام حج ، نجدىها از آمدن منع شدند . سال بعد هم همين وضعيت تكرار شد .\r\nدر اين وقت ، متفقين ميان آنان واسطه‌گرى كردند و در سال 1340 اجازه يافتند در شمارى محدود به حج بيايند . در سال 1341 اجازهء حج را به طور نامحدود خواستند .\r\nحسين آن را مشروط به وانهادن مناطقى در حدود مرزى كرد كه آنها را تصرّف كرده‌اند .\r\nمتفقين واسطه شده ، كنفرانسى در كويت تشكيل شد و نمايندگان حسين و فرزندانش در عراق و اردن در آنجا جمع شدند . اين كنفرانس به جايى نرسيد و نمايندگان به وفاقى دست نيافتند . ما تفصيل اين بحث را در بيان دورهء دوم سعودى ارائه خواهيم كرد . « 1 »\r\n\r\n\r\n","description":"","footnote":"\r\n( 1 ) . يكى از مهم‌ترين دلايل اختلاف ، اين بود كه ابن سعود شرط كرده بود كه نمايندگان حجاز و عراق و اردن به يكديگر تعهدى نسپارند تا بتواند با هر كدام از آنان ، به طور جداگانه گفتگو كند . همچنان كه نمايندهء اردن خواستار آن شده بود كه در باره بازگشت حائل به آل رشيد گفتگو كنند ، همچنان كه نجد مىبايست نيروهايش را از تربه و ديگر اراضى حجاز كه آنها را اشغال كرده بود ، بيرون ببرد ( جزيرة العرب فى القرن العشرين ، ص 247 ) .\r\n","page_name":" 721 ","page_number":721},
  {"content":"\r\n\r\n\r\nسقوط طائف\r\nاختلاف ميان حسين و نجد در سال 1342 همچنان باقى بود ، چنان كه راه حج هم براى نجدىها مسدود . در اين وقت هواداران ابن سعود پيشنهاد كردند تا به طائف هجوم برده ، اگر بتوانند بر آن تسلط يابند ، در آن صورت مىتوانند بر سر حج با حسين به گفتگو بنشينند . به علاوه ، قادر خواهند بود تا جايگاه خود را برابر وى روشن كنند . چنان كه موقعيت آنان نسبت به حكومت انگليس كه هم‌پيمان حسين است نيز پس از اشغال طائف آشكار خواهد شد .\r\nحافظ وهبه « 1 » از بزرگ‌ترين مشاوران ابن سعود در نجد مىنويسد : عبدالعزيز هيچ گونه انديشه‌اى براى جنگ با حجاز و فتح آن تا سال 1923 نداشت ، زيرا اطمينان نداشت كه نيروهاى او بتوانند بر حجاز غلبه كنند . به علاوه ، از موضع بريتانيا در قبال اين مسأله آگاه نبود . در اين باره ، لازم بود هزار مرتبه در بارهء موضع بريتانيا بينديشد . همين امر بود كه او را وادار كرد تا در سال 1919 پس از ماجراى حمله به نيروهاى شريف در تربه ، حجاز را ترك كرده به نجد باز گردد . در حالى كه همان زمان هم قدرت پيشروى و تسلط بر طائف و مكه را داشت ، جز آن كه انگليس هشدار داده بود كه اگر قدم پيش بگذارد ، حركت او يك حركت دشمنانه تلقى شده و با آن برخورد خواهد شد .\r\n\r\n\r\n","description":"","footnote":"\r\n( 1 ) . جزيرة العرب فى القرن العشرين ، ص 250 .\r\n","page_name":" 722 ","page_number":722},
  {"content":"\r\n\r\nوهبه « 1 » پس از آن با اشاره به حركت اخير اخوان براى تسلط بر طائف مىنويسد : من يقين داشتم كه نيروهاى اخوان بر سپاه شريف پيروز خواهند شد ، و يقين داشتم كه انگليس در اين باره ، بىطرف خواهد بود ، زيرا سياست ابن سعود در برابر آن ، سياستى كاملًا مجامله‌آميز و از طرف ديگر كاملًا دوستانه بود .\r\nاستاد وهبه در بارهء علت پيروزى نجدىها بر نيروهاى شريف ، روى باديه نشين بودن آنان ، آمدنشان به شهر ، و وجود تعصب دينى شديد آنان بر ضد مخالفان تأكيد مىكند .\r\nسال 1342 تمام شد و روز عيد قربان ، رؤساى اخوان از اهالى خرمه و عتيبه و غطغط براى ديدار امير عبدالعزيز به رياض آمدند . در آنجا بود كه ابن سعود انديشهء تصرّف حجاز را مطرح كرد و همهء آنان پذيرفته از آن اظهار شادمانى كردند ؛ چرا كه پس از آن مىتوانستند بر بيت اللَّه تسلّط يافته و دينِ - به قول خودشان - صحيح را منتشر كنند . به علاوه آنان غنايمى به دست خواهند آورد كه طعم آن را در تربه هم چشيده بودند ، همچنان كه پاداش جهاد هم خواهند داشت . « 2 »\r\nبدين ترتيب بود كه سپاهيان اخوان آماده شده و همهء آنان به آرامى به محلّى در تربه منتقل شدند . اشراف مكه و مردم طائف زمانى از اين حركت آگاه شدند كه نجدىها در اوايل صفر 1343 به نزديكى طائف رسيدند .\r\nفرماندهى اين نيرو را كه شمار آنان از چند هزار نفر تجاوز نمىكرد ، خالد بن لؤى « 3 » و سلطان بن بجاد بر عهده داشتند . اين سپاه ، مخفر كلاخ در شرق طائف را تصرف كرد و\r\n\r\n\r\n","description":"","footnote":"\r\n( 1 ) . جزيرة العرب فى القرن العشرين ، ص 251\r\n( 2 ) . همان ، ص 252 .\r\n( 3 ) . يكى از نكات شگفت آن است كه حركت نجدىها بر ضد اشراف مكه در دورهء اوّل سعودى ، توسط يكى ازنزديكان امير مكه ، با نام عثمان مضايفى رهبرى مىشد و در دورهء دوم ، با يكى از نزديكان شريف حسين با نام خالد بن لؤى . هر دوى اينها در زمان خود با امير وقت مكه درگير شده بودند و حركت نجد را بر ضد او يارى بخشيدند و توانستند در شرايط كاملًا مشابه بر مكه مسلط شوند .\r\n","page_name":" 723 ","page_number":723},
  {"content":"\r\n\r\nسپس بدون آن كه با مقاومت جدى روبرو شود به مخفر اخيضر آمد . « 1 » در اين وقت در طائف 500 سپاهى بود كه صبرى پاشا وزير جنگ و فرمانده سپاه حجاز فرماندهى آنان را بر عهده داشت . شمارى هم از نيروهاى ويژه بودند كه امير طائف ، يعنى شرف بن راجح در رأس آنان بود . اين گروه براى دفاع از طائف تلاش كردند ، اما به سرعت دريافتند ، قدرت اين كار را نداشته ، ذخيرهء لازم را هم ندارند .\r\nزمانى كه خبر اين حمله به حسين در مكه رسيد ، وى فرزندش على را كه براى انجام حج از مدينه آمد و يك نيروى نظامى 800 نفرى ، چهار توپخانهء كوهستانى و هشت مسلسل در اختيار داشت ، به سوى طائف فرستاد . امير على از طريق گردنهء كرا به وادى محرم رفت و در پنجم صفر به آنجا رسيد . سپس وارد طائف شد و شب را در آنجا سپرى كرد ، در حالى كه فرداى آن روز زمانى كه احساس كرد تيرهاى نجدىها مىتواند ديوار شهر را سوراخ كند ، از آنجا خارج شد و انتظارش آن بود تا نيروهايش را در هدا « 2 » متمركز نموده ، از آنجا مجدداً حمله را آغاز كند .\r\nبا خروج وى از طائف ، شمارى از اهالى به سمت دروازه‌هاى شهر آمدند و آن را به روى مهاجمان گشودند و بدين ترتيب اعلام كردند كه قصد جنگ ندارند . اين در حالى بود كه اخوان با نيروى سلاح وارد شدند . اين حادثه براى عبدالعزيز گران تمام شد و بعدها دستور داد كه به كسانى كه منكوب شده‌اند خسارت پرداخت شود . « 3 »\r\nاين اعمال زور ، اثر روحى خاص خود را در سپاهى كه در هدا مستقر بود باقى گذاشت . در اين وقت شمارى از نگهبانان و بدوىها احساس كردند كه مىتوانند با استفاده از فرصت به دست آمده خود را نجات دهند . بدين ترتيب به سمت و سوى مهاجمان آمده و با آنان وارد طائف شده ، در كارهاى آنان شريك شدند . امير عبداللَّه احساس كرد ، چاره‌اى جز بازگشت ندارد . به همين جهت به سمت هدا عقب نشينى كرد ،\r\n\r\n\r\n","description":"","footnote":"\r\n( 1 ) . الثورة العربية الكبرى ، امين سعيد ، ج 3 ، ص 183 .\r\n( 2 ) . تاريخ نجد الحديث ، ص 300 .\r\n( 3 ) . فاجعه در طائف چندان هولناك است كه مؤلف ما به دليل زندگىاش در مكهء تحت حاكميت وهابيان از شرح آن طفره رفته است . « ج »\r\n","page_name":" 724 ","page_number":724},
  {"content":"\r\n\r\nجايى كه كيلومترها از وادى محرم دور بود . چيزى نگذشت كه سپاه نجدى در 26 همان ماه به نيروهاى شريف در هدا حمله كرد . نيروهاى شريف كه احساس كردند مقاومت بيهوده است ، به بازان آمدند ، به خصوص كه دريافتند اعراب و در رأس آنان طويرق به مهاجمان پيوسته و توانسته‌اند سپاه هاشمى را هدف تيرهاى خود قرار دهند . « 1 »\r\nاين پديدهء تازه‌اى نبود . اوضاع باديه و فقر آن چنان است كه هر زمان امكان آن بود تا باديه‌نشينان را به سمت سپاه غالب كشانده از آنها استفاده كرد .\r\nشكست پشت شكست مىآمد و بر شمار پناهندگان به سپاه مهاجم افزوده مىشد .\r\nاخبار بد و دردناكى به مكه مىرسيد و صداى فرياد مردم براى درخواست سلاح به هدف دفاع بلند بود . اما حسين از توزيع سلاح ميان آنان هراس داشت ، چرا كه از زندگى خود در هراس بود ، زيرا ميان اين جماعت كسان زيادى بودند كه از قساوت او رنج بسيار برده بودند .\r\nبرخى از اين فريادگران نزد حسين آمده از او خواستند تا به دولت انگليس پناه ببرد ، اما او فرياد انكار سر داد . شريف عبداللَّه به همراه پسر برادرش محمد نزد قاضى القضاة شيخ عبداللَّه سراج و رئيس ديوان عالى سيد احمد سقاف رفته به گفتگو پرداختند و سپس نتيجهء بحث را به حسين گزارش داده از او خواستند تا به انگليسىها تلگراف زده از آنان درخواست كمك كند ، اما شريف نپذيرفت .\r\nاين رفت و آمدها نزد حسين تكرار شد تا آن كه بحث عقب نشينى به سمت جده مطرح گرديد . ابتدا شروع به فرستادن زنان و اطفال كردند كه از جملهء آنان خاندان خود حسين بود . « 2 »\r\n\r\nكنارگيرى شريف حسين و بيعت با شريف على\r\nبيشتر اهالى مكه از ترس تكرار فاجعهء طائف ، از مكه به جده گريختند ، اما حسين در مكه ماند ، و تلاش مىكرد تا به اطرافيان روحيه بدهد . اين در حالى بود كه سپاه اخوان در\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 185 .\r\n( 2 ) . همان ، ج 3 ، ص 186 .\r\n","page_name":" 725 ","page_number":725},
  {"content":"\r\n\r\nجريان وقايع طائف و هدا ، از جايشان حركت نكرده ، در انتظار رسيدن فرمان تازه از امام نجد بودند .\r\nدر اين سوى ، شخصيت‌هاى مكه با هم‌طرازان جده‌اى خود به گفتگو و مشاوره در بررسى اوضاع پرداختند . براى اين كار اجتماعى ترتيب داده ، بر اين رأى اتفاق كردند تا على بن حسين را از مكه بخواهند . زمانى كه وى در چهارم ربيع الاول نزد آنان آمد ، به وى گفتند كه امت حجاز تصميم به خلع پدر او و نصب وى گرفته است تا از خونريزى جلوگيرى شود . وى به احترام پدرش از قبول بيعت خوددارى كرد . در اين وقت ، افراد حاضر در اين باره تلگرافى به پدر وى به اين شرح زدند :\r\nاز آنجايى كه ملت حجاز ، به دليل از ميان رفتن سپاه و ناتوانى حكومت از دفاع از جان و مال مردم در يك بحران عمومى قرار گرفته است ، و از آن روى كه عموم مسلمين چشم به مردم حجاز دوخته‌اند ، امت به صورت نهايى چنين مقرّر كرده است كه شريف حسين از پادشاهى كناره‌گيرى كرده و فرزندش در چهارچوب نظام مشروطه به پادشاهى نصب شود ، مشروط بر آن كه تن به آراء مسلمانان در مسائل روحى و مادى بدهد ، و بلاد حجاز داراى دو مجلس باشد : يكى مجلس نيابى وطنى براى ادارهء امور داخلى و خارجى و ديگرى مجلس شورا متشكل از اعضاى انتخاب شده از ميان مسلمانان از شهرها و مناطق مختلف كه كارش ارشاد و كمك به اصلاح امور داخلى و خرج است . واللَّه الموفق لما فيه الصلاح . 4 ربيع الاول سال 1343 .\r\nامضا كنندگان عبارت بودند از : سيد طاهر دباغ ، عبداللَّه على رضا ، سليمان قابل ، محمد طويل ، مصطفى اسلام ، ناصر بن شكر ، شرف بن راجح ، محمد صالح باناجه ، محمد نصيف ، عبداللَّه الصغير ، على محمد سلام ، ابو بكر باغفار ، محمد نور جوخدار ، احمد ناظر ، حمزه شيت ، سليمان ابو غليه ، حمزه جلال بابلى ، هاشم بن سلطان ، سليمان ابو داود ، عبدالرحمن ابراهيم زامكه ، احمد حماد ، محمد سرور الصبان ، عابد مقادمى ، عبدالرحمن باجنيد ، عثمان باعثمان ، امين سنباوه ، حسين محمد نصيف ، احمد بن عبدالرحمن . « 1 »\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 187 .\r\n","page_name":" 726 ","page_number":726},
  {"content":"\r\n\r\nملك حسين درخواست آنان براى كناره‌گيرى را پذيرفت ، اما به بيعت با على بن حسين رضايت نداد . اما مجلسى كه اين حوادث سخت آن را پديد آورده بود ، قاطع بود و مصوّبات آن جدل‌پذير نبود . سيد طاهر دباغ از اعضاى مجلس به سمت تلفن رفت و به حسين فهماند كه مصوّبه مجلس قابل تغيير نيست . حسين نپذيرفت ، در اين وقت تلگرافى به او زدند كه در آن آمده بود : « از كناره‌گيرى شما طلب رحمت مىكنيم ، در غير اين صورت خون مسلمانان بر گردن شماست » . حسين چاره‌اى جز قبول نداشت . « 1 »\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 188 ؛ تاريخ نجد الحديث ، ص 305 .\r\n","page_name":" 727 ","page_number":727},
  {"content":"\r\n\r\n\r\nدوران ملك على\r\nبه دنبال اين ماجرا ، مردم در دار الحكومهء جدّه اجتماع كرده ، امير على نيز حاضر شد و به عنوان پادشاه مشروطه با او بيعت شد . اين بيعت در پنجم ربيع الاول سال 1343 انجام گرفت . در اين مجلس ، سيد طاهر دباغ اين خطابه را خواند :\r\nبنا به درخواست امت ، پدر شما از سلطنت كناره گرفت ، و اين بر اساس تلگراف شمارهء 69 مورّخهء ربيع الاول سال 1343 مىباشد . امت به طور نهايى چنين مصوّب كرد تا شما پادشاه مشروطهء حجاز باشيد ، مشروط بر آن كه رأى امت را در آمال و تمايلات آنان در اصلاح مادى و معنوى بلاد بپذيريد . در اين بلاد ، يك مجلس نيابى وطنى خواهد بود كه اعضاى آن از مناطق مختلف حجاز انتخاب خواهند شد ، و اين به موجب قانون اساسى است كه مجلس مؤسسان مانند ديگر امم متحده ، آن را تدوين خواهند كرد .\r\nوظيفهء مجلس ، ادارهء امور داخلى و خارجى از طريق وزارت‌خانه‌هاى مسؤول برابر مجلس است . اما از آنجا كه فرصت كافى براى تشكيل مجلس وطنى نيابى نيست ، امت چنين صلاح ديد تا هيئتى براى مراقبت از كارهاى حكومت تشكيل شود ، آن گونه كه بدون موافقت آن كارى صورت نگيرد . و ما بر اين اساس و بر اساس كتاب خدا و سنت رسول صلى الله عليه و آله با شما بيعت مىكنيم .\r\nپس از پايان اين مراسم ، سيد طاهر دباغ تلگراف زير را براى حسين فرستاد :\r\nبه حمد اللَّه و با تلاش‌هاى مولاى ما ، بيعت با فرزند معظّم شما تمام شد و ايشان با\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nكسانى كه لازم است تا بلاد را در اختيار گرفته و به ادارهء آن بپردازند ، گفتگو كرده است .\r\nانتظار از مولاى ما آن است كه جهت آرامش اوضاع با احترام اين بلاد را ترك كند .\r\nزمانى كه اين تلگراف به حسين رسيد ، وى در پاسخ ، تلگراف بعدى را فرستاد و نسخه‌اى از آن را براى هيئت موجود در جده ارسال كرد :\r\nبا امتنان و تشكر ، اين تمايل اصلى ماست كه از ابتداى نهضت به آن تصريح مىكردم و نيز تا اين تاريخ كه باز آن را پذيرفته‌ام . من با اين كار با كمال رضايت موافق هستم ، اما در صورتى كه شما كسى جز على را براى اين كار تعيين كنيد . من به سرعت و رضايت منتظر هستم ؛ چرا كه من هيچ هدفى جز راحتى اين بلاد و ساكنان آن و تحقق آنچه كه سعادت اين بلاد در گرو آن است ندارم .\r\nزمانى كه حسين خطابه‌اى را كه براى بيعت خوانده شده بود ، مطالعه كرد و ديد كه در آن از لزوم قانون اساسى و مجلس نيابى منتخب سخن رفته ، اين نامه را براى قائم‌مقام جده ارسال كرد :\r\nمن آنچه را كه قاضى القضاة و نايب رئيس وكلا طى تلگراف صادر ، در پنجم ربيع الاول 1343 ، و نامهء شمارهء 4 را از قائم‌مقام قصر عالى خواندم ؛ متنى كه متضمن آن بود كه اجتماع جده به تمايل من براى كناره‌گيرى از روى مصلحت اشاره كرده است ، نكته‌اى كه من در جريان كناره‌گيرى به خاطر تمايل اهالى به اجراى آن تصريح كردم ، و از ابتداى نهضت هم تاكنون با كمال آرامش و سعه صدر اعلام نمودم . خواسته و هدف من ، آسايش اين بلاد و رفاه و خوشبختى آن با داشتن استقلال تمام است ، براى من مهم نيست كه چه كسى رياست آن‌را دارد ؛ حال اين رياست به فرزند من واگذار شده ، مشروط به آن كه محدودهء آن تنها حجاز باشد ، و اين كه حكومت او مشروطه باشد ، اشكالى كه دارد اين است كه نهضت ما اولًا بر پايهء استقلال بلاد عربى بود كه حدود آن مشخص شده بود . ثانياً قرار بود بر اساس كتاب خدا و سنّت رسول صلى الله عليه و آله عمل شود . اكنون محدود كردن سلطهء حجاز ، گفتگوهاى مهمى است كه اهميت خاص خود را در ارتباط با مسألهء مربوط به استقلال بلاد عربى دارد ؛ و اگر در اين محدود كردن چيزى نبود جز آن كه سعودىها در پى تصرف حائل مركز حكومت آل رشيد و جوف مركز حكومت\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nآل‌شعلان و تلاش براى تصرف كويت و تعرض به امارت آل عايض بلكه تجاوز به مكه مكرمه هستند و در آن سوى هم امام صنعاء در پى ضميمه كردن حاشد و تهامه و شوافع به بلاد خودش است و ادريسىها در پى حديده و اطراف آن هستند و از سوى ديگر حجاز را حكومت مشروطه كرده كه طبعاً ديگر جاى عمل به كتاب خدا و سنت رسول نيست و قرار است احكام بشرى اجرا شود و شعائر اسلامى كنار رود و فرائض دينى و اخلاق مادى و معنوى آن رها شود ، آرى همين‌ها كافى بود . علاوه بر آن كه اين رويه ، با اساس نهضت ما كه حجاز به طور خاص و عرب به طور عام در مسير آن از جان و مالش گذشت و هدفش رسيدن به اين دو هدف بود ، منافات دارد .\r\nبنابراين ، به اطلاع اجتماع جده برسانيد كه اوّلًا محدود كردن اين دولت در حجاز ، به معناى آن است كه عرب به طور قطع از حقوق اساسى در حيات خود محروم خواهد شد ، و دوم آن كه در عمل به كتاب خدا و سنّت رسول ، اخلال ايجاد مىشود . بنابراين من همچنان حق خودم را ، به صورت مادى و معنوى ، در اعتراض به آنچه گفته شده ، محفوظ مىدارم . و اين نامه براى همين نوشته شد . « 1 »\r\n\r\nحزب ملى حجاز و مبانى آن\r\nدر جريان اجتماع جده ، درست پيش از بيعت با شريف على ، حزبى به نام حزب وطنى تشكيل شد با اين اصول :\r\n1 . تلاش با تمام توان براى حفظ حجاز از فاجعهء ناگوارى كه آن منطقه را تهديد مىكند .\r\n2 . تلاش براى مشروطه اسلامى كردن بلاد ، آن گونه كه به‌دور از توطئه و دخالت اجنبى باشد .\r\n3 . پذيرش آن چيزى كه جهان اسلام به مصلحت بلاد و عباد و چگونگى ادارهء بلاد مىداند .\r\n\r\n\r\n","description":"","footnote":"\r\n( 1 ) . تاريخ نجد الحديث ، ص 306 .\r\n","page_name":" 730 ","page_number":730},
  {"content":"\r\n\r\nادارهء حزب هم بدين ترتيب تصويب شد :\r\nشيخ محمد الطويل : رئيس حزب ؛\r\nمحمد طاهر الدباغ : منشى عام ؛\r\nقاسم زينل : خزانه‌دار .\r\nاعضاى آن هم عبارت بودند از : عبداللَّه رضا ، صالح شطا ، عبدالرؤوف صبان ، شريف شرف بن راجح ، سليمان قابل ، محمد نصيف ، محمد صالح نصيف ، محمود شلهوب ، ماجد كردى .\r\nاين حزب پس از تشكيل خود ، اعلاميه‌اى به اين شرح صادر كرد :\r\nبحران و تنگناى سختى كه در اين بلاد پديد آمده ، امت را به انديشهء آن وا مىدارد تا براى دفع خطر غافلگيرانه‌اى كه در راه است ، انديشه كند و خودش سرنوشت خودش را در دست بگيرد ، و با تمام امكانات براى حفظ بلاد و عباد تلاش كند . براى آن كه سرنوشت كارها در اختيار رهبرانى باشد كه شايستگى انجام كار را داشته و با تأمل و تفكر در بارهء كار براى وطنشان اقدام كنند ، ما حزب ملى - حجازى را از صاحبان انديشه‌هاى بلند و افراد فكور تشكيل داديم . از ميان اينان ، 12 نفر براى انجام كارهايى كه در شرايط فعلى انجامش ضرورى است انتخاب شدند . اينان كار خود را آغاز كرده و صرفاً بر اساس مبانى استوار حزب كه حاضرند در راه آن جانشان را بگذارند ، عمل خواهند كرد . اينان با خداى سبحان عهد بسته و به آيات عظيم خداوندى سوگند خورده‌اند كه هر آنچه را از كارهاى بزرگ و كوچك كه براى مصلحت بلاد ضرورى است ، در حد توان محقّق كنند .\r\nانتظارشان از امت حجازى آن است كه صبور باشند و به حزب و رجال مخلص آن اعتماد كنند .\r\nدر اعلاميهء ديگرى آمده است كه حزب در حال حاضر و آينده ، به نيابت از امّت عمل خواهد كرد . « 1 »\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 192 .\r\n","page_name":" 731 ","page_number":731},
  {"content":"\r\n\r\n\r\nاعلاميه‌اى خطاب به جهان اسلام\r\nدر روز بيعت ، 5 ربيع الاول 1343 / اكتبر 1924 حزب ملى ، بيانيهء زير را براى مطبوعات مصر با امضاى منشى عام آن سيد محمد طاهر دباغ نوشت :\r\nاز آن جايى كه ملت حجاز ، در شرايط حاضر ، در يك بحران عمومى قرار گرفته ، ارتش مدافع خود را از دست داده و حكومت هم در حفظ جان و مال مردم عاجز است ، و از آنجايى كه به طور خاص حرمين شريفين و تمامى مناطق حجاز در معرض يك خطر نابودكننده قرار گرفته است ، و از آنجايى كه حجاز ، جاى مقدس و مربوط به عموم مسلمانان است ، لذا ، امت حجاز به صورت نهايى تصميم گرفت تا شريف حسين را مجبور به كناره‌گيرى از سلطنت كند و او به هر كجايى كه مىخواهد براى اقامت برود . اما نسبت به پديد آمدن ناآرامىهاى داخلى و آشوب عمومى ، امت ، صلاح را بر آن ديد تا با صاحب جلالت شريف على اوّل ، به عنوان پادشاه مشروطه آن هم صرفاً بر حجاز بيعت كند ، مشروط بر آن كه رأى امت را در آنچه مصلحت اين بلد امين در آن است ، بپذيرد .\r\nدر اين باره ، امت ، نامه‌اى هم براى گفتگو به امام ابن السعود فرستاده است . ملت حجاز بعد از اين بيانيه و اجراى آنچه گفته شد ، در صورتى كه با جلوگيرى از سپاه ابن سعود و اتمام مذاكرات و اتخاذ اقدامات جدى براى حفظ بلاد جهت نجات اين بلاد تلاش نكند ، تمامى مسؤوليت را بر دوش مسلمانان مىاندازد .\r\n\r\nنامه به ابن سعود\r\nهمين زمان ، حزب ، نامه‌اى هم به سلطان عبدالعزيز بن سعود در رياض نوشت كه متن آن چنين است :\r\nبسم اللَّه الرحمن الرحيم\r\nحضور صاحب العظمه سلطان عبدالعزيز بن سعود :\r\nالسلام عليكم و رحمةاللَّه و بعد : ما جماعت عرب ، امّت واحده‌اى هستيم كه\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nخداوند ما را به شرف اسلام مفتخر ساخت ، و بلاد حجاز منبع نور اسلامى و بلاد مقدس براى تمامى مسلمانان است كه حرم خداى تعالى ، قبلهء مسلمين و مشاعر مقدسه در آن قرار دارد . ميان شما و شريف حسين ، منازعاتى وجود داشت كه دلايل آن به شخص حسين بر مىگشت و اين امت و بلاد ، كمترين دخالتى در آن نداشت ؛ چرا كه وى سلطهء مطلقه داشت و تنها به آنچه مىخواست ، عمل مىكرد ، حتى از سخن گفتن با اهل سخن ، به دليل عدم موافقت با او ، رويگردان بود و به آنان چيزهايى نسبت مىداد كه با آن موافقتى نداشتند . او ميان اين امت و امت‌هاى مجاور در بلاد نجد دشمنى ايجاد كرد ، با اين كه در دين و مذهب آنها هيچ اختلافى وجود نداشت ، چيزى كه منجر به ريختن خون بيگناهان شد . ادامهء اين روند به آنجا رسيد كه مردم حجاز در جدّه اجتماع كرده با حضور اهل مكه و طائف و اشراف و اعيان و اعراب از تمامى طوائف موجود در حجاز ، شريف حسين را وارد كردند تا از تخت سلطنت كناره‌گيرى كند ، اين بعد از آن بود كه ديدند حاضر نيست به جاى راه حل نظامى ، از راه حل سياسى استفاده كند . اين ملت ، با فرزندش على به عنوان پادشاه حجاز بيعت كردند ، مشروط بر آن كه رأى امت‌هاى اسلامى را بپذيرد . براى بناى اين امت ، و به نام اسلام كه شما هم براى نصرت آن قيام كرده و زندگى خويش را وقفِ بالا بردن شأن و منزلت آن كرده‌ايد ، به شما خطاب كرده درخواست مىكنيم نمايندگان ما براى گفتگو با شما در آنچه كه مىتواند در اين باره و براى اين بلاد مقدسه و حفظ جان و مال و امنيت بلاد لازم است ، گفتگو كنند تا اين آيت قرآنى محقّق شود كه : ى  أَ وَ لَمْ نُمَكِّنْ لَهُمْ حَرَماً آمِناً يُجْبى إِلَيْهِ ثَمَراتُ كُلِّ شَيْءٍ رِزْقاً مِنْ لَدُنَّا  ( سورهء قصص / آيهء 57 ) و چنان كه رسول فرمود : مكه حرم خداست ، و خداوند آن را براى مردم حلال نكرده است ، بلكه تنها ساعتى براى من حلال شد و براى هيچ كس تا روز قيامت حلال نخواهد شد ، آن گونه كه در آنجا خونى ريخته شود يا درختى قطع گردد . . . « 1 » تا آخر حديث . و آنچنان كه حضرت به عتاب بن اسيد ( نخستين امير مكه ) فرمود : آيا مىدانى تو را بر كدام نقطه حاكم كردم ؟ من تو را بر اهلُ اللَّه حاكم كردم ؛ با آنان\r\n\r\n\r\n","description":"","footnote":"\r\n( 1 ) . صحيح بخارى ، كتاب الجنائز ، باب الاذخر ، ج 2 ، صص 115 - 116 ؛ مسند أحمد ، ج 1 ، صص 253 ، 259 ، 315 ، 316 ، 318 .\r\n","page_name":" 733 ","page_number":733},
  {"content":"\r\n\r\nبه خير و نيكويى رفتار كن . « 1 » و ما نيز مانند شما به ايمان و اسلام و توحيد و تمسك به كتاب و سنت اقرار داريم و شهادت به وحدانيّت خداوند و نبوّت رسول مىدهيم . ما كار را به تمامى امّت‌هاى اسلامى واگذار كرديم و حكميّت را در بارهء آنچه در حال حاضر در حرمين شريفين وجود دارد ، به آنان سپرديم . اكنون به خدا پناه مىبريم و پس از آن به عدالت و شهامت شما در اين كه دستور دهيد تا به تمايل امّت حجاز كه آمادهء قبول خواسته‌هاى عادلانهء شماست ، پذيرفته شود ، و خداوند بر آنچه مىگوييم وكيل خواهد بود . وإنّنا نحمد اللَّه أوّلًا و آخراً والسلام .\r\nبه دنبال تأخير در رسيدن پاسخ سلطان ، حزب تلگراف ديگرى كه محتواى آن همان مطالب نامهء پيشين بود ، فرستاد و سلطان در پاسخ به آن در 26 همان ماه چنين نوشت :\r\nتلگراف عمومى شما رسيد ، اما نامهء رسمى شما در ارتباط با صلح نرسيد . تا وقتى كه حسين و فرزندان او در حجاز هستند ، امكان انتشار روح اسلام در جزيره نيست . ما طمعى در حجاز و تسلط بر آن نداريم و آن را به عالم اسلامى وا مىگذاريم . اين عقيدهء ما از همان ابتدا در بارهء بلاد مقدسه بوده است . زمانى كه حسين و فرزندان او از جزيره خارج گشتند ، شما در بلادتان امنيت خواهيد داشت . ما در اين باره آموزش‌هاى لازم را به فرماندهان سپاهمان داده‌ايم . « 2 »\r\n\r\nحسين حجاز را ترك مىكند\r\nاز زمانى كه در پنجم ربيع الاول با ملك على بيعت شد ، تا زمان ارسال نامه براى ابن سعود جهت صلح و توقف جنگ ، ملك على در هفتم ربيع الاول به مكه بازگشت و تا روز دهم در كنار پدرش ماند . در روز دهم بود كه پدرش مكه را به قصد جده ترك كرده ،\r\n\r\n\r\n","description":"","footnote":"\r\n( 1 ) . اخبار مكه فاكهى ، ج 3 ، صص 64 - 65 ؛ شفاء الغرام ، ج 1 ، ص 86 ؛ سنن الكبرى ، بيهقى ، ج 5 ، صص 339 - 340 ؛ اسد الغابة ، ج 3 ، ص 556 .\r\n( 2 ) . الثورة العربية الكبرى ، ج 3 ، ص 194 .\r\n","page_name":" 734 ","page_number":734},
  {"content":"\r\n\r\nچهار روز در آنجا ماند و روز چهاردهم با كشتى الروضتين راهى عقبه « 1 » شد . خانواده و خدمه و نيز امير الالاى عثمان بيك تركى مدير امينت عمومى ، پس از آن كه به درخواست خودش مقامش به امير لوائى ارتقا يافت ، او را همراهى مىكردند . « 2 »\r\n\r\nعدم درخواست كمك از انگليسىها\r\nحسين پيش از سفرش به جدّه گفت كه از انگليسىها در جنگ بر ضد ابن سعود كمك نخواهد خواست . تنها چيزى كه هست اين كه او به نمايندهء خود در لندن گفت كه انگليسىها را در جريان كارهاى ابن سعود قرار دهد تا هر آنچه كه خود مصلحت مىدانند - اين با او كنار بيايند يا به دشمنى با او برخيزند - اقدام كنند . « 3 »\r\n\r\nخروج ملك على از مكه\r\nپس از رفتن ملك حسين از مكه ، اوضاع اين شهر رو به وخامت بيشترى گذاشت و به تواتر خبر رسيد كه سپاه سعودى از طريق وادى سيل در حال نزديك شدن به شهر است .\r\nاين در حالى بود كه در مكه بيش از 300 نظامى و چيزى حدود 200 پليس و گروهى از\r\n\r\n\r\n","description":"","footnote":"\r\n( 1 ) . مشهور آن است كه عقبه از املاك حجاز است ، اما بريتانيايىها براى استفاده از موقعيت استراتژيك آن پس از جنگ‌جهانى ، شمارى از نيروهاى خود را در آنجا مستقر كردند ، كه شريف حسين اعتراض كرد . آنان به پسرش گفتند از پدرش بخواهد تا اين منطقه را به دولت شرق اردن واگذار كند ، اما شريف حسين نپذيرفت با اين استدلال كه شرق اردن از تحت ادارهء دولت بريتانيا خارج نشده است . اما اوضاع به همين صورت گذشت و عقبه همچنان به بهانهء مذاكرات زير نظر اردن بود تا آن كه حجاز مورد حمله قرار گرفت و حسين از آنجا خارج شده در عقبه مستقر شد . در آنجا بود كه وى به بسيج داوطلبان براى ارسال آنان به جده در حمايت از فرزندش مشغول شد و بريتانيايىها دريافتند كه اين براى آنان مشكل درست كرده است . بنابراين از او خواستند تا به قبرس برود كه وى نپذيرفت ، تا آن كه مجبور شد و پس از پنج ماه اقامت در عقبه از آنجا خارج شد . شريف حسين شش سال در قبرس بود و در آنجا به شدّت مريض شد تا آن كه پسرش امير عبداللَّه وى را به عمان برد كه در آنجا درگذشت و جنازه‌اش را به بيت المقدس منتقل كرده ، در مسجد آنجا دفن كردند و قبرش معروف است .\r\n( 2 ) . الثورة العربية الكبرى ، امين سعيد ، ج 3 ، ص 295 .\r\n( 3 ) . الثورة العربية الكبرى ، ج 3 ، ص 295 .\r\n","page_name":" 735 ","page_number":735},
  {"content":"\r\n\r\nبيشه و عقيل در آنجا نبود . اين جماعت ، تنها چهار توپخانهء كوهستانى و پنج مسلسل سبك و سه مسلسل سنگين داشتند . از آنجايى كه اين نيرو با اين امكانات توانايى دفاع از شهر را نداشت ، پادشاه جديد نيرويى را به وادى فاطمه فرستاد تا اشراف حارثى را منكوب كرده آنان را تأديب نمايند . اين سپاه عازم شد و شقيق ( شريف على حارثى رهبر آنان ) را كشت و برادر سومى از او را هم كشت و به مكه بازگشت .\r\nصبرى پاشا وكيل جنگ ، روز 13 ربيع الاول مكه را به قصد جده ترك كرد . در آنجا با سران حزب ملى گفتگو كرد و آنان به وى گفتند كه مكه را بايد ترك كنند ، چون نمىخواهند در حرم خونى ريخته شود . زمانى كه اين خبر را به ملك على دادند ، او نيز پذيرفت و در 14 ربيع الاول مكه را ترك و در 16 اين ماه با همراهانش وارد جده شد . در روز 17 ربيع الاوّل بود « 1 » كه نيروى فرقة النصر از عمان با فرماندهى تحسين الفقير به نيروهاى موجود در جده پيوستند و كار استوار كردن خطوط دفاعى در اطراف شهر با سيم خادار را شروع كرده ، آماده نبرد شدند . « 2 »\r\n\r\nاخوانىها در مكه\r\nهنوز سپاه هاشمى مكه را ترك نكرده بود كه ستون‌هاى نظاميان اخوانى [ وهّابى 
  ] راهى مكه شدند و در هفدهم ربيع الاول سال 1343 وارد اين شهر شدند . آنان به عموم مردم امان داده ، علماى مكه را جمع كردند و در بارهء مباحث اختلافى به گفتگو با آنان پرداختند . پس از آن منادى آنان ندا داد كه قبّه‌هايى كه روى برخى از قبور ساخته شده مىبايد خراب شود و چنين شد . همچنين بايد بدعت‌ها از بين رفته ، تنباكو كشيدن تحريم شود كه آن هم شد . در اين وقت ، امور شهر پس از ورود به آن در اختيار شريف خالد بن لؤى يكى از فرماندهان نيروى فاتح سپرده شد . وى از نزديكان ملك حسين بود . سپاه اخوانىها هم براى حفاظت از شهر در ابطح مستقر شدند .\r\n\r\n\r\n","description":"","footnote":"\r\n( 1 ) . تاريخ نجد الحديث ، ص 318 .\r\n( 2 ) . الثورة العربية الكبرى ، ج 3 ، ص 195 .\r\n","page_name":" 736 ","page_number":736},
  {"content":"\r\n\r\n\r\nفرياد استغاثهء حزب ملى\r\nبه دنبال وارد شدن اخوانىها به مكه ، پس از خروج نيروهاى هاشمى ، رئيس حزب ملى در 18 ربيع الاول تلگرافى به شرح ذيل به نقاط مختلف جهان اسلام زد :\r\nما سپاه خود را براى حفظ حرمت حرم و جلوگيرى از خونريزى به جده منتقل كرديم و سپاه سعودى با آرامش وارد مكه شد . در انتظار آن هستيم كه دنياى اسلام با فرستادن هيئت‌ها به اين مسأله اهتمام ورزد . وساطت مسلمين نهايت چيزى است كه اين امت خواستار آن است . بار ديگر فرياد استغاثهء خود را به مسلمانان براى حفظ حرمين ابلاغ مىكنيم . « 1 »\r\n\r\nبيانيهء ابن سعود\r\nدر اين اثنا و پيش از آن كه سلطان عبدالعزيز وارد مكه شود ، وى بيانيه‌اى به حجاز فرستاد تا در مكه و سپس در جده خوانده شود ، به اين شرح :\r\nبسم اللَّه الرحمن الرحيم\r\nاز عبدالعزيز بن عبدالرحمن به تمامى برادران ما در مكه و جده و توابع آن از اشراف و اعيان و مجاوران . خداوند ما را در راه آنچه دوست دارد و رضايتش در اوست موفق بدارد . آمين .\r\nسلام عليكم ورحمة اللَّه وبركاته :\r\nاما بعد : سبب نوشتن اين كتاب ، مهربانى ما بر مسلمانان براى اصلاح حال و امر دين ودنياى آنان است . ما يكسره حسين را نصيحت كرده و به آنچه اتحاد عرب در آن است براى تحقق كلمهء واحد تحريض مىكرديم . اما طبع او غالب بر وى بود و حاضر به پذيرش چيزى نبود و اكنون نيازى به شرح آن مسائل نيست . بهترين شاهد اين امر همان است كه از اقوال و افعالش در اين بقاع مباركه كه مهبط وحى است شاهد بوديد ، چيزهايى كه عقل هر مسلمانى آن را انكار مىكند ، همانطور كه هر كسى كه مسلمانان را دوست دارد آن را\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 195 .\r\n","page_name":" 737 ","page_number":737},
  {"content":"\r\n\r\nزشت مىشمارد ، حتى اگر مسلمان نباشد . « فالرجّال ترك مزايا الأنصار » « 1 » اين چيزى است كه به اين بيت كريم منسوب گشته است . آنان حقوق اين بقعهء مباركه را اهمال كردند و طريقهء سلف صالح را كه شرف اين بقعه و شرف مسلمانان به خصوص ، و شرف عرب به طور عموم بود به فراموشى سپردند . ترديدى نيست كه تَرك آنچه پيامبر و خلفا و اصحاب بر آن بودند - يعنى همان اسلام و به خصوص اگر از اهل بيت شريف باشد - و طمع در چيزى جز آن ، از زخارفى كه به طور خاص براى اسلام و براى عرب به طور عام مضر است ، خيرى در آن نيست . اين فرد ( شريف حسين ) از زمانى كه داخل حجاز شد ، تمام تلاشش ضربه زدن به نجد و نجدىها بود و از زمانى كه حكومت را در اختيار گرفت به اين امر تظاهر كرده ، زمام امور را در دست گرفت و او تا آنجا پيش رفته كه قاطبهء مردم نجد را از انجام فريضهء حج كه يكى از اركان خمسه است ، باز داشته است ، اين علاوه بر ظلم‌ها و رفتارهاى سختگيرانهء او در مقابل حجاج بيت اللَّه الحرام است كه از مشارق ومغارب ارض به حج مىآيند .\r\nاز مدت‌ها قبل ما دخالت در امور حجاز را به احترام بيت اللَّه و اميد رسيدن به امن و آرامش ترك كرديم ، اما مع الاسف بهره‌اى از آن شيوه نبرديم . در همين دورهء اخير در سفرش به اردن ، نيت‌هاى باطنى خود را در قبال ما آشكار كرده درخواست تجزيهء بلاد ما و ايجاد اختلاف ميان ما را كرد ، تا آن كه ما در رسيدن به اتحاد امت عرب ، از رسيدن به تفاهم با او مأيوس شديم . به خدا سوگند دشمنى او با ما جز اين نيست كه خداى مىفرمايد :  وَ ما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ  ( سورهء بروج : آيهء 8 ) . اما به حمد اللَّه ، ما از آنچه گذشته است ، در صورتى كه شرف ما در امر دين و دنيايمان محفوظ باشد ، تأسف نمىخوريم . ما طمعى در دنياى حسين و پيروان او از پادشاهى و غيره نداريم ، هدف ما و آنچه بدان دعوت مىكنيم ، اين است كه كلمة اللَّه ، برترين باشد ، دين او ظاهر باشد ، و شرف عرب محفوظ باشد ؛ به همين جهت به خاطر غيرت اسلامى و حميّت عربى خود حاضر هستيم جان و مالمان را فدا كنيم تا دين خداوند اقامه و از حرم\r\n\r\n\r\n","description":"","footnote":"\r\n( 1 ) . مرد [ شريف حسين ! 
  ] مزاياى انصار را ترك كرد !\r\n","page_name":" 738 ","page_number":738},
  {"content":"\r\n\r\nشريفش حمايت شود ، جايى كه خداوند به تطهير و تعظيم و احترام آن فرمان داده است ، آنجا كه مىفرمايد :  وَ إِذْ بَوَّأْنا لِإِبْراهِيمَ مَكانَ الْبَيْتِ أَنْ لا تُشْرِكْ بِي شَيْئاً وَ طَهِّرْ بَيْتِيَ لِلطَّائِفِينَ وَ الْقائِمِينَ وَ الرُّكَّعِ السُّجُودِ  ( سورهء حج : آيهء 26 ) . ما سپاهى از مسلمانان را براى اشغال طائف فرستاديم تا جايى نزديك براى تفاهم ميان ما و برادرانمان باشد . اكنون دوست داشتم آنچه را در ذهنم بود به شما بگويم ، اگر پذيرفتيد كه نعم المطلوب ، اما اگر نپذيرفتيد ، ما نزد خدا و مسلمانان معذور خواهيم بود و من از اين كه مرتكب محرّمات الهى شوم به خدا پناه مىبرم ، به خصوص در اين حرم شريف كه خداوند متعال فرمود :\r\n وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ  ( سورهء حج : آيهء 25 ) . حرمت اين بيت حتى نزد مشركان اوليه نيز شناخته شده بود ، آنچنان كه شاعر مىگويد :\r\n إن الفضول تعاقدوا و تعاهدوا * أن لا يقر ببطن مكة ظالم \r\nدر حلف الفضول همه متعهد شدند و پيمان بستند تا در داخل مكه ظالمى باقى نماند .\r\nاما آنچه بايد به شما بگويم اين است :\r\nاى اهالى مكه و نواحى آن ، از اشراف و مردم عامهء شهر و مجاوران و پناه جويان از تمام بلاد ! بر شما باد رعايت عهد اللَّه و ميثاق الهى نسبت به اموالتان و خونتان ، و اين كه حرمت بيت اللَّه را حفظ كنيد همانطور كه خداوند از زبان خليلش ابراهيم و محمد آنجا را حرم اعلام كرد ، و بر ماست با شما رفتارى كه از آنان كراهت داريد نداشته باشيم ، و در بارهء هر امر كوچك و بزرگ ، در هر زمان ، اكنون و آينده ، به دستور شرع رفتار كنيم ، و بر ما خواهد بود تا تلاش كنيم حرم الهى ، ساكنان و راه‌ها و كسانى كه به آنجا مىآيند و خانه‌اش جايى براى مردم است و امن ، ايمن باشند ، و كسى را بر شما نگماريم كه از او كراهت داريد ، و با شما رفتار پادشاهانه و مستبدانه نداشته باشيم و تنها با نصيحت و آرامش و راحت برخورد كنيم و اين كه كار حرمين شريفين را به شورايى ميان مسلمانان واگذاريم و در آنجا كارى نكنيم كه به ضرر آن باشد يا لطمه‌اى به شرف آن دو شهر و ساكنان آن دو باشد ، مگر آنچه مسلمانان با آن موافقت داشته باشند و شرع امضا كرده\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nباشد . اين كتاب شاهد بر او ، براى من نزد خداوند و سپس نزد مسلمانان خواهد بود . هر آنچه گفتم ، بر آن با خداوند عهد و ميثاق خواهم داشت . اين چيزى است كه عمل به آن بر ما لازم است و حتما - ان شاء اللَّه - بيش از آنچه گفتيم ، رفتارى خواهيد ديد كه از آن مسرور خواهيد شد . از خداوند مىخواهيم ما و شما را هدايت كند و ما و بلاد ما را اصلاح گرداند و - ان شاء اللَّه - ما و شما را هدايت كند و هدايتگر قرار دهد و از عواقب فتنه‌ها بازمان دارد و دينش را نصرت بخشد .\r\n\r\nنامهء حزب ملى به سپاه سعودى\r\nبه دنبال آن ، رهبران حزب ملى در جدّه ، مصلحت را در آن ديدند تا با فرماندهى سپاه سعودى پس از ورودشان به مكه تماس گيرند و براى يافتن راه حل ، با وى مكاتبه نمايند . در روز 21 صفر اين نامه را فرستادند :\r\nاز طرف مردم جدّه و اهالى مكه كه در جدّه هستند ، خطاب به امير خالد بن منصور بن لؤى فرمانده نيروهاى سعودى :\r\nالسلام عليكم و رحمةاللَّه و بركاته ؛ اما بعد :\r\nنامهء امام عبدالعزيز بن سعود و آنچه كه در آن خطاب به مردم مكه و جده در باره تأمين جانى و مالى آنان فرستاده بود ، به دست ما رسيد . آنچه در بارهء شريف حسين گفته است ، مربوط به مسائلى است كه فيما بين آنان بوده و اكنون آن مطالب با كناره‌گيرى حسين از پادشاهى به خاطر درخواست امّت و آسايش بلاد ، از ميان رفته است . مردم با فرزند او شريف على كه به حسن اخلاق و تمايل به مسالمت براى همهء كسانى كه در جزيرة العرب هستند ، شناخته شده است ، بيعت كرده‌اند . بر وى شرط شده است تا عقيدهء مسلمانان را در آنچه به مصلحت آسودگى و خوشبختى بلاد است ، بپذيرد . از آنجايى كه امام عبدالعزيز در نامه‌اش نوشته است كه امر بلاد مقدّسه را به شوراى ميان مسلمانان خواهد سپرد ، ما و شما - به حمد اللَّه - در بارهء اين يك نقطه اتفاق نظر داريم ؛ و ترديدى نيست كه مصلحت عامه براى اين بلاد مقدّسه در همان است . به عقيدهء ما هيچ موجبى براى جنگ و خونريزى نيست ، و راه حل مطلوب از سوى دو طرف واضح و روشن\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nاست . بدين جهت ، از شما مىخواهيم با ارسال نمايندگانى از طرف ما موافقت كنيد تا در امنيت و امان امام عبدالعزيز و امان شما ، پيمان صلحى براى توقف جنگ منعقد شود و دو طرف از خونريزى خوددارى كنند تا نمايندگانى كه ما از ساير بلاد اسلامى خواسته‌ايم برسند ، به خصوص از جمعيت خلافت در هند ؛ چه آنان پاسخ داده‌اند كه نمايندگانى فرستاده‌اند . پس از اجتماع اين نمايندگان ، هرآنچه آنان تصويب كردند ، خواهيم پذيرفت . اين چيزى است كه ما شما را به آن دعوت كرده و بر اساس نامهء امام عبدالعزيز شما را به قبول آن مكلّف مىكنيم . ترديدى نيست كه شما با آن موافقت خواهيد كرد . واللَّه وليُّ التوفيق ، وصلّى اللَّه على سيّدنا و على آله وصحبه و سلم . « 1 »\r\n\r\nجواب خالد بن لؤى\r\nدر 22 صفر خالد اين نامه را در پاسخ سران حزب ملى نوشت :\r\nاز خالد بن منصور بن لؤى به محمد طويل و همه اعضاء\r\nالسلام على عباد اللَّه الصالحين ، اما بعد :\r\nنامهء شما رسيد و مضمون آن را از طرف بيت اللَّه الحرام و پيروان دريافتيم ، جايى كه خداوند آن را به زور نصيب مسلمانان كرد ؛ « 2 » هر كسى كه در پى محبّت و معاونت به حسين است ، از سوى ما به حول و قوّهء الهى جز مقاومت نخواهد ديد . اگر على بن حسين امان بخواهد ، امانش پذيرفته شده و با آرامش با ما مواجه خواهد شد و و اجازهء گفتگو هم در اختيار امام عبدالعزيز است .\r\nبا رسيدن اين خبر ، روشن خواهد شد كه آيا على بن حسين با ما صلح خواهد كرد يا خير . « 3 »\r\n\r\n\r\n","description":"","footnote":"\r\n( 1 ) . الثورة العربية الكبرى ، امين سعيد ، ج 3 ، ص 196 .\r\n( 2 ) . تعبير عربى آن اين است كه مكه « عنوة للمسلمين » فتح شده است . اين اشاره به آن است كه اينان ساكن اين شهر رامسلمان نمىدانستند و آن را مثل سرزمين‌هاى كفار كه به زور توسط مسلمانان فتح مىشد ، مفتوحة عنوة تلقى مىكردند ؛ مگر آن كه حكايتى از فتح آن توسط رسول خدا صلى الله عليه و آله در سال هشتم هجرت باشد . « ج » .\r\n( 3 ) . همان ، ج 3 ، ص 199 .\r\n","page_name":" 741 ","page_number":741},
  {"content":"\r\n\r\n\r\nپاسخ حزب\r\nدر 23 صفر حزب ملى اين نامه را در پاسخ خالد فرستاد :\r\nكتاب شما و آنچه در آن آگاهى داده بوديد ، رسيد . ما فردا چهار نفر را به نيابت از سوى اهالى موجود در جده براى مذاكره در باره صلح و تفهيم حقايق و گرفتن حقايق از شما مىفرستيم . آنچه در بارهء محبت و تعلق به آن مرد - حسين - نوشته‌ايد ، چيزى ميان ما نيست . ما جز به مصلحت مسلمين ، به چيز ديگرى تعلق خاطر نداريم . و اللَّه على ما نقول وكيل .\r\n\r\nسفر نمايندگان جدّه به مكه\r\nنمايندگان مردم جده در روز 23 صفر عازم مكه شدند . اين هيئت عبارت بود از شيخ محمد نصيف به عنوان رئيس ، از مشايخ : عبدالرؤوف صبان ، على سلامة و سليمان عزايه و محمود شلهوب و صالح شطا كه از طرف حزب بود و گفتگو در بارهء هر آنچه براى جلوگيرى از خونريزى باشد ، به او واگذار شده بود .\r\n\r\nملك على دست به دفاع مىزند\r\nدر اينجا بايد به انگيزه‌هاى موجود در جده كه سبب كنار گذاشتن بحث دفاع شد ، بپردازيم ، مسائلى كه سبب شد پادشاه ، حجاز را ترك كرده و آن را در اختيار لشكر مهاجم قرار دهد . داستان از اين قرار بود كه شمارى از اهل حجاز گزارشى را در روز 23 ربيع‌الاول به رئيس الوكلاى حكومت حجاز ، در وقت حركت سفر نمايندگان سپرده ، از او خواستند تا نزد پادشاه وساطت كرده به اسم انسانيت ، رأى مسلمانان را در عدول از دفاع بپذيرد . زمانى كه شاه اين گزارش را ديد ، گفت كه او ناچار است از سرزمين آباء و اجدادى خود دفاع كند و به تهديد كسانى پرداخت كه سخن از تسليم مىگفتند .\r\nبر اين اساس بود كه حزب ملى ، نامهء زير را در شب 25 ربيع الاول براى هيئتى كه\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nعازم مكه شده بود فرستاد :\r\nالسلام عليكم و رحمة اللَّه و بركاته :\r\nگزارشى با امضاى اهالى براى كنار گذاشتن دفاع فرستاده شده است ، اما پاسخ نهايى آن كه امروز آمده اين است كه بايد دفاع كرد و راه ديگرى وجود ندارد . ما هم به دليل ضعف خود و قوّت او ، نتوانستيم ملك را قانع كنيم . به همين جهت از او خواستيم نامه‌اى با امضاى ملك براى امير خالد بنويسد و ضمن آن بحث توقف جنگ و نيز اصول تفاهم در آن باشد ، در صورتى كه اختياراتى به امير خالد داده شده است . در غير اين صورت ، اوضاع به همين شكل باقى مانده ، هر كسى در منطقهء خود باشد تا امام عبدالعزيز برسد .\r\nپس از آمدن وى ، با او تفاهم خواهد شد ، اما ملك موافقت نكرد . آنچه هست اين كه اينجا تلاش زيادى براى دفاع در جريان است و نتيجه هرچه باشد ، اين فكر كنار گذاشته نخواهد شد ، به علاوه كه ملك اميد دارد كه سپاه و توپخانه و هواپيما هم دريافت كند . اين نامه كه به دست شما رسيد و حقيقت را دانستيد ، ببينيد امير خالد موافقت با آن دارد يا نه ؟\r\nدر غير اين صورت ، به سرعت زمينهء بازگشتتان را به جده ، پيش از آن كه نامهء ملك به امير خالد برسد ، فراهم سازيد ، و هيچ تأخير نكنيد . كار دست خدا و شما خواهد بود . ما شما را بر حقيقت امر آگاه كرديم ؛ كارى كنيد كه سلامت بمانيد و بر خداوند توكّل و توجّه كنيد ؛ خداوند نگاهبان شما خواهد بود .\r\nاين نامه در حضور همهء هيئت نوشته شد . « 1 »\r\n\r\nبازگشت بى نتيجهء هيئت\r\nاين هيئت با امير خالد بن لؤى « 2 » ديدار كرد و او هم سه پيشنهاد داشت :\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 200 .\r\n( 2 ) . خالد بن منصور بن لؤى از اشراف عبادله بود كه در خرمه در شرق طائف مىزيست . در همان‌جا بود كه تحت تأثير عقايد جديد كه مورد انكار مردم حجاز بود قرار گرفت . وى در سپاه عبداللَّه بن حسين بود . برخى از شاهدان گفتند كه خالد به سبك اهل نجد عمامه مىبست و عبداللَّه از اين كار او خشنود نبود . مدتى پس از اين كه ميان آنان برخوردهايى پيش آمد خالد خشمگين به الخرمه كه از مناطق سبيع بود رفت . او توانست رياست دو قبيلهء البقوم وسبيع را بر عهده گيرد و با ابن بجاد ، رهبر قبيلهء عتيبه متحد شود ( عاتق ) .\r\n","page_name":" 743 ","page_number":743},
  {"content":"\r\n\r\nيكى اين كه ملك على را دستگير كنند . دوم آن كه او را مجبور به خروج از حجاز كنند . و سوم آن كه اگر به خاطر ضعف خود نمىتوانند ، ممكن است كه شمارى از نيروهاى عرب باديه و داوطلبان موجود در سپاه سعودى را در اختيارشان بگذارد تا اين كار را انجام دهند . او گفت هيچ نوع تساهلى را در اين كار نخواهد پذيرفت .\r\nهيئت در شامگاه شنبه 26 ربيع الاول به جده باز گشته اين شروط را به آنجا منتقل كرد . در آنجا از اعضاى مجلس و حزب خواست تا به سرعت اجتماع كنند و پس از آن پيام امير خالد را ابلاغ كرده گفت كه ده روز براى اين كار فرصت دارند . شمارى گفتند كه به خانهء ملك على برويم و او را مجبور به كناره‌گيرى كنيم . برخى هم گفتند كه بهتر است در انتظار بمانيم . بالاخره پذيرفتند تا فردا صبر كنند . روز بعد در 27 ربيع الاول باز همهء اعضاى حزب و مجلس اجتماع كرده و اعلان كردند كه « كار حزب تمام شده » و آن را منحل كردند . اندكى بعد شمارى از اعضاى هيئت را به اتهام اين كه با سعودىها همكارى كرده و زمينهء تسلّط آنان را بر حجاز آماده كرده‌اند ، گرفته زندانى كردند . « 1 »\r\n\r\nنامهء ملك على به امير خالد\r\nزمانى كه خبر مكاتبات ميان حزب ملى و خالد بن لؤى در مكه منتشر شد ، ملك على اين نامه را براى امير خالد فرستاد :\r\nما از نوشته‌هاى شما كه به طور عموم و خصوص به اهالى جده نوشته‌ايد ، آگاه شديم ، نامه‌اى كه در آن تهديد كرده‌ايد . اما از آنجا كه اين مردم ، مىبايست به سخن حاكمان و رؤساى خود گوش دهند و توانايى اجراى آنچه را شما از ايشان خواسته‌ايد ندارند و اصولًا روش آنان همچنين نيست ، به همين دليل ، فكر كرديم اين نامه را براى شما بنويسيم . اگر شما از طرف سلطان عبدالعزيز اختياراتى جهت حفظ خون مسلمانان و دفع مصيبت از اين بلاد داريد ، نمايندگانى را از طرف خود براى ما معين كنيد تا با نمايندگانى از ما در مكه يا بحره نشسته صحبت كنند . اما اگر اختياراتى در اين باب از\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 201 .\r\n","page_name":" 744 ","page_number":744},
  {"content":"\r\n\r\nسلطان نجد نداريد ، به او بنويسيد تا به شما يا هر كسى را كه صلاح مىداند ، اختيارات بدهد تا در اين باره مذاكره شود . در اين صورت ، تا وقت آمدن پاسخ ، جنگ ميان ما و شما متوقف شود . اگر هيچ كدام از اين مطالب را نمىپذيريد ، به هر روى ، كار در اختيار كسى خواهد بود كه عزّت و قدرت دارد .\r\n\r\nنامهء ملك على به سلطان عبدالعزيز\r\nملك على در 28 ربيع الاول تلگراف زير را براى سلطان عبدالعزيز ارسال كرد :\r\nبعد از سلام و احترام : شما مىدانيد كه مردم عرب حجاز ، صلح‌خواه بوده و مايل هستند تا شقاق و اختلاف ميان عرب نباشد . به همين جهت و بر همين مبناست كه با تغيير شكل حكومت موافقت كرده و مرا به نام پادشاه برگزيده‌اند .\r\nاكنون كه امانت پادشاهى در اختيار من قرار گرفته است ، بايد به مهمّات و واجبات آن با تمام شرف خويش بپردازم ، بنابراين ، به خاطر انقياد نسبت به فرامين الهى ، و به خاطر علاقه به اتحاد ميان ما ، و به خاطر جلوگيرى از خونريزى ميان امت واحده ، و به خاطر پيروى از رأى عالَم اسلامى و آنچه كه از همهء بلاد عربى در موافقت با اين مبانى و اصول مىرسد ، در پى آن هستم تا با همهء امكانات به صلحى شريف كه همهء مشكلات و موانع ميان طرفين را از ميان بردارد برسيم و معاهده‌اى را بپذيريم كه در آن مصلحت همهء مسلمانان به طور عموم و عرب به طور خاص باشد . به همين جهت ما بدون جنگ از مكه عقب نشينى كرديم براى آن كه فجايع طائف تكرار نشود . اينجا در انتظار پاسخ نامهء اوّل كه از جده به شما نوشتيم ، نشستيم كه تاكنون پاسخى نيامده است . از آن جا كه هيچ كس در رأس سپاه شما نيست كه امكان گفتگو با او باشد ، مجدداً به شما نامه نوشتم . من اين نامه را براى مردم هم خواهم خواند .\r\nبه حضرت شما اطلاع مىدهم كه اين سرزمين ، حالت نظامى به خود گرفته و به اذن الهى امكان بازگشت به وضعيت قبل و بدست آوردن هر آنچه از دست داده هست . اگر شما اين پيشنهاد اخير را براى گفتگو مىپذيريد ، به فرمانده سپاهتان در مكه اطلاع دهيد\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nتا مانع انجام فرايض دينى از طرف ائمهء سه گانه - حنفى ، مالكى و شافعى - « 1 » نشود . من از بابت سختى معيشت مردم مكه نگران هستم و به همين جهت اجازه دادم كه مهاجرانى كه از مكه آمده‌اند به آن‌جا باز گردند و نيز رفتن كاروان‌ها را آزاد گذاشتم تا كمكى به فقرا و مساكين شده باشد . در انتظار پاسخ شما هستم و اميدوارم كه به حسن نيّت ما ارج بگذاريد . در غير اين صورت ، با تكيه بر خداوند ، خواهيد ديد كه من و ملت من با تمام وجود از شرافت و امانت خود دفاع و ايستادگى خواهيم كرد تا مانع از تعرّض نظامى سپاه شما براى دفاع از اين بلاد و آزادى آن از آزار وتعدّى شويم . بالطبع مسؤوليت خون‌هاى بىگناهى كه ريخته شود ، به عامل آن باز مىگردد . و هو الفعّال لما يريد . « 2 »\r\n\r\nپاسخ سلطان\r\nپاسخ سلطان در 9 ربيع الثانى به دست ملك على رسيد به اين شرح :\r\nاز عبدالعزيز بن عبدالرحمن آل فيصل به شريف على بن حسين :\r\nآگاهيد كه حرمين شريفين در ملكيت احدى نيست ، اما اشراف و به خصوص پدر شما حجاز را ملك شخصى خود قرار داد و مسلمانان عموماً و اهالى نجد به طور خاص ، بدرفتارى زيادى از آنان ديدند .\r\nماهيچ هدفى جزآزاد كردن حجاز براى تمام مسلمانان نداريم ، آن‌وقت ، جهان اسلام دربارهء حجازو آيندهء آن سخن خواهد گفت . اگر آرامش و صلح مىخواهيد كار را به مسلمانان واگذاريد . خداوند از خطاى ما درگذرد و دينش را تأييد كند و كلمه‌اش را اعتلا بخشد . « 3 »\r\n\r\nنامهء سلطان عبدالعزيز به اهالى جده\r\nاين نامه هم از سلطان به اهالى جدّه رسيد :\r\nاز عبدالعزيز بن عبدالرحمن آل فيصل السعود به تمامى اهالى جدّه :\r\n\r\n\r\n","description":"","footnote":"\r\n( 1 ) . داخل خط تيره از ماست .\r\n( 2 ) . خمسون عاماً فى الجزيرة العربيه ، ص 73 .\r\n( 3 ) . همان ، ص 74 .\r\n","page_name":" 746 ","page_number":746},
  {"content":"\r\n\r\nالسلام عليكم و رحمة اللَّه ، و بعد :\r\nبر من لازم است به اطلاع شما برسانم كه غالب جهان اسلام ، از حكومت حجاز به خاطر ملك حسين و فرزندانش خشنود نيستند . ما نيز به خاطر علاقه‌اى كه به مسالمت و جلوگيرى از خونريزى داريم ، به شما اعلام مىكنيم كه جان و مالتان در عهد و امان الهى است ، مشروط بر آن كه مانند اهالى مكه رفتار كنيد ، اما به خاطر آن كه امير على در ميان شماست ، و عليه رأى همهء مسلمانان اقدام مىكند ، بر شماست تا از شهر خارج شده و در جاى معينى فرود آييد يا به مكه درآييد تا جان و مالتان محفوظ باشد ، يا آن كه بر شريف على سختگيرى كرده ، او را از بلاد خود اخراج كنيد . اگر رفتارى جز اين داشته باشيد و به او كمك كنيد و به او مهر ورزيد ، ما برابر دنياى اسلام از شما بيزار خواهيم بود . مسؤوليت حوادثى هم كه پيش خواهد آمد ، بر عهدهء مسبّب آن است . « 1 »\r\n\r\nوساطت براى جلوگيرى از جنگ\r\nفرياد استغاثهء حزب ملى در درخواست وساطت ميان آنان و ابن سعود بىفايده بود .\r\nمجلس اعلاى فلسطين اوّلين هيئت اسلامى بود كه اين دعوت را لبيك گفت و در 4 اكتبر / 9 ربيع الاول تلگرافى به تمامى حكومت‌ها و جمعيت‌هاى اسلامى فرستاد و درخواست كرد تا هيئت‌هايى از طرف خود به جده بفرستند تا به كار وساطت بپردازند . در اين تلگراف آمده بود كه آنان هم برخى از اعضاى خود را خواهند فرستاد . اين هيئت ، تلگرافى هم براى ابن سعود فرستاده ، توقف جنگ را درخواست كرد . در 28 ربيع الاول ابن سعود اين پاسخ را فرستاد :\r\nآنچه ما را ناراحت مىكند ، اين است كه واسطه‌گرى شما دير آمد . ما در هفت سال گذشته ، به هر وسيله‌اى تلاش كرديم تا براى تحقق آرامش و اتحاد و جايگزين كردن آن‌ها به جاى دشمنى و خصومت ، با حسين مصالحه كنيم . اما همهء آن تلاش‌ها بر باد رفت . هرچه ما تمايل به اتفاق و اتحاد داشتيم ، حسين بر طبل دشمنى مىكوفت . شاهد\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 204 .\r\n","page_name":" 747 ","page_number":747},
  {"content":"\r\n\r\nآن كارهاى وى در اردن است . به علاوه او در بلاد ما طمع كرد و مىخواست بند از بند آن جدا كند . وى مردم ما را از انجام شعائر حج باز داشت و براى سالها در بلاد ما و عسير و جاىهاى ديگر مشغول توطئه بود . در واقع ، اقدامات او و برخوردهايش با حجّاج بيت اللَّه الحرام نشانگر آن است كه وى از نگاهدارى امنيت در مكه و مدينه عاجز است ، همچنان كه قادر به تأمين سلامت حجاج مسلمان در اين دو شهر نيست . تمامى اين عوامل كه شرح و بسط آنها طولانى است ، ما را مجبور كرد تا تدابيرى سختگيرانه را براى آرام كردن اوضاع در حجاز و تضمين وضعيت براى آينده ، در پيش گيريم .\r\nاز آن‌جايى كه تنها هدف ما همين امر است و تمايل داريم كه آن وضعيت دوباره تكرار نشود ، بر آن هستيم تا نظامى در حجاز پديد آيد تا بتواند به بهترين شكل حقوق مسلمانان را تأمين كرده ، آسايش آنان را فراهم سازد و هر آنچه كه اسباب شكوهء مردم است از سر راه بردارد .\r\nمجلس اسلامى فلسطين در تاريخ 27 جُماداى الاولاى سال 1343 بار ديگر تلگرافى براى سلطان ابن سعود به اين شرح فرستاد :\r\n« به نام امّت اسلامى و عربى ، ما خواهان جلوگيرى از خونريزى و صيانت حرمت بيت اللَّه الحرام و حلّ مشاكل با گفتگو هستيم » . « 1 »\r\nهمچنين شوكت على به نام جمعيت خلافت در هند به تلگراف مجلس اعلاى اسلامى اين جواب را فرستاد :\r\n« ما مايل به جلوگيرى از خونريزى در بلاد مقدّسه هستيم . ايجاد صلح متوقف بر تهيهء زمينه مناسب براى تشكيل يك مؤتمر اسلامى عمومى است » .\r\nدولت ايران هم تلگرافى به قنسول خود در دمشق فرستاد كه در آن آمده بود : ايران حاضر است براى توقف جنگ وساطت كند . در اين نامه خواسته شده بود تا پيام آنان به ابن سعود داده شود . « 2 »\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 205 .\r\n( 2 ) . همان ، ص 205 .\r\n","page_name":" 748 ","page_number":748},
  {"content":"\r\n\r\n\r\nسلطان عبدالعزيز در مكه\r\nدر اين وقت ، سلطان عبدالعزيز در راه آمدن به مكه بود و در هشتم جُمادى الاولاى سال 1343 مصادف با 5 دسامبر 1924 با همراهان خود در موكبى وارد شهر شده ، مورد استقبال اهالى قرار گرفت . در طليعهء موكب سلطان ، شمارى از مشاوران مصرى و سورى آنان از جمله حافظ وهبه حضور داشتند . همين طور شيخ عبداللَّه السليمان با آنان وارد شد . اين جماعت به امير جديد مكه خالد بن لؤى كمك كردند تا اوضاع را سامان بخشد و اقداماتى براى حلّ و فصل مشكلات شهر براى شهروندان انجام دهد . « 1 »\r\n\r\nوساطت تازه\r\nهمزمان با رسيدن سلطان به مكه ، سيد طالب النقيب ، امين الريحانى ، و مستر فلپى كه پيش از رسيدن وى به مكه ، به جده آمده بودند ، و يك‌ماه در آنجا توقف كرده بودند تا سلطان به حجاز برسد ، با وى تماس گرفتند تا ميان او و ملك على وساطت كنند . اما وساطت آنان چيزى را عوض نكرد و سلطان همچنان بر خروج حسين و فرزندان او از حجاز اصرار داشت . « 2 »\r\n\r\nمنشور سلطان\r\nزمانى كه سلطان عبدالعزيز چند روزى در مكه ماند ، منشور زير را براى اهالى مكه و نواحى آن از افراد مقيم و مجاور صادر كرد : « 3 »\r\nنحمد إليكم اللَّه الّذي لا إله إلّاهو ، ربّ هذا البيت العتيق ، ونصلّي ونسلّم على خاتم أنبيائه محمد صلى الله عليه و آله ، أما بعد :\r\nما به ديار شما نيامديم جز آن كه دين خدا را كه حرمت آن شكسته شده بود ، يارى\r\n\r\n\r\n","description":"","footnote":"\r\n( 1 ) . خمسون عاماً فى الجزيرة العربيه ، ص 36 ؛ جزيرة العرب فى القرن العشرين ، ص 254 .\r\n( 2 ) . تاريخ نجد الحديث ، ص 222 .\r\n( 3 ) . جزيرة العرب فى القرن العشرين ، ص 254 .\r\n","page_name":" 749 ","page_number":749},
  {"content":"\r\n\r\nكنيم و از شُرُورى كه به ما و ديارمان مىرسيد ، آن هم از سوى كسى كه ميان شما به استبداد حكومت مىكرد ، جلوگيرى نماييم . ما پيش از اين ، هدفمان را براى شما شرح داديم . اكنون كه به حرم الهى رسيديم ، اصولى را كه بر آن مبنا در ديار مقدّسه حركت خواهيم كرد ، شرح خواهيم داد تا همگان از آن آگاه باشند :\r\n1 . مهم‌ترين همّت ما در جهت تطهير اين بلاد مقدّسه از دشمنان خودشان خواهد بود كه تمامى عالم اسلامى در شرق و غرب ، آنان را از بابت خطاهايى كه در اين ديار مباركه مرتكب شده‌اند ، مورد انتقاد قرار داده‌اند .\r\n2 . آنگاه در اين بلاد حكومت را به شوراى مسلمانان واگذار خواهيم كرد . و در اين باره تلگرافى به تمامى مسلمانان در نقاط دنيا زده‌ايم تا هيأت‌هاى خود را براى انعقاد كنفرانس اسلامى عمومى بفرستند تا شكل حكومتى را كه در اينجا براى اجراى اوامر الهى صالح مىدانند به اينجا بفرستند .\r\n3 . منبع تشريع و احكام تنها كتاب خدا و سنّت رسول صلى الله عليه و آله يا آن چيزى خواهد بود كه علماى اسلامى به طريق قياس يا اجماع در بارهء احكامى كه در كتاب و سنّت نيست ، پذيرفته‌اند . بنابراين در اين ديار چيزى جز آن حلال يا حرام نخواهد بود .\r\n4 . هر يك از علما كه در اين بلاد هستند ، يا كارمندان حرم شريف ، يا مطوّفين ، حقوق معين خويش را به همان ترتيب پيشين خواهند داشت و اگر بر آن نيفزاييم ، چيزى كسر نخواهيم كرد مگر كسانى كه مردم بگويند كه صلاحيت لازم براى قيام به آن امر را ندارند . براى اين افراد چيزى پرداخت نخواهد شد . اما هر كسى كه حق ثابتى در بيت‌المال داشته است ، حق او پرداخت شده و چيزى كم نخواهد شد .\r\n5 . هر ضعيفى كه من حق او را بگيرم ، نزد من بزرگ خواهد بود و هر ظالمى كه من حق را از او بگيرم ، نزد من ضعيف خواهد بود . من در اجراى حدود الهى هيچ كوتاهى نخواهم كرد و شفاعت كسى را نخواهم پذيرفت . كسى كه پايبند حدود الهى باشد ، ايمن است ، كسى كه عصيان ورزد و بشورد ، به ضرر خودش خواهد بود و جز خويش را ملامت نكند . واللَّه على ما نقول وكيل و شهيد ، و صلّى اللَّه على سيّدنا محمّد النّبي الامّي وعلى آله و صحبه و سلّم . دوازدهم جُماداى اوّل سال 1343\r\nعبدالعزيز بن عبدالرحمن الفيصل السعود .\r\n\r\n","description":"","footnote":"","page_name":" 750 ","page_number":750},
  {"content":"\r\n\r\n\r\nوساطت مصر\r\nدر اين وقت پادشاه مصر ، شيخ محمد مصطفى مراغى رئيس محكمهء شرعيه را به اميد وساطت و اصلاح به حجاز فرستاد . وى در دهم سپتامبر 1925 سوئز را در حالى ترك گفت كه عبدالوهاب طلعت از كارمندان عالىرتبهء ديوان عالى همراهش بود . وى در جده با ملك على ديدار كرد و آمادگى صريح خود را براى وساطت اعلام نمود . سلطان عبدالعزيز هم به او اعلام كرد كه حجاز را نمىخواهد و تنها هدفش ، دور كردن حسين و فرزندان اوست . وى از او خواست تا گروهى از شهرهاى مختلف دنياى اسلام كه اهتمام به كار حجاز دارند ، جمع شده در آنجا از ملك فؤاد دعوت كنند ، سپس وى به حجاز بيايد و رياست هيأت نمايندگى مصر را بر عهده بگيرد . سپس از مردم حجاز بخواهد از ميان غير از خاندان حسين كسى را به حكومت برگزينند . اين پس از آن خواهد بود كه دو سپاه ، حجاز را ترك كرده باشند .\r\nبه جز اين هم وساطت‌هاى ديگرى صورت گرفت و جمعيت خلافت اسلامى هيأتى به جده فرستاد كه ثمرى نداشت ، و اين از آن روى بود كه ابن سعود اصرار داشت كه حسين و فرزندانش بايد حجاز را ترك كنند . « 1 »\r\n\r\n\r\n","description":"","footnote":"\r\n( 1 ) . بنگريد : جزيرة العرب فى القرن العشرين ، ص 255 ؛ الثورة العربية الكبرى ، ج 3 ، ص 204 .\r\n","page_name":" 751 ","page_number":751},
  {"content":"\r\n\r\n\r\nپايان دولت هاشمى\r\n\r\nحمله به جده\r\nسپاه سعودى در پنجم جُمادى الاولاى سال 1343 با فرماندهى خودِ سلطان عبدالعزيز راهى جده شد و در رغامه لشكرگاه زد و ابتدا بدون آن كه به آن يورش برد ، شروع به تيراندازى به سوى آن كرد . اين تيراندازىها ادامه داشت و همزمان با آن تلاش‌هايى براى صلح نيز در جريان بود .\r\nدر موسم حج سال 43 و همزمان با فرا رسيدن آن ، سلطان عبدالعزيز اعلام كرد كه مكه آمادهء پذيرش حجاج بوده ، راه آمدن به آنجا باز است . بندرهاى ديگرى جز جده هم مفتوح خواهد بود . شمارى از حجاج هند و نواحى ديگر از طريق بندر رابغ به حج آمدند . « 1 »\r\nبا رسيدن روز عرفه ، سلطان عبدالعزيز رغامه را به قصد انجام فريضهء حج ترك كرد ، اما در مسير سپاهيانى را براى مراقبت از اوضاع باقى گذاشت . ملك على خواست با استفاده از فرصت به مكه يورش برد ، اما سپاهيان سعودى مانع شدند .\r\n\r\nتسليم شدن جده\r\nسپاه سعودى بار ديگر پس از حج به سمت جده آمد و در اطراف آن براى چند ماه\r\n\r\n\r\n","description":"","footnote":"\r\n( 1 ) . خمسون عاماً فى الجزيرة العربيه ، ص 69 .\r\n","page_name":" 752 ","page_number":752},
  {"content":"\r\n\r\nدر سال 1344 لشكرگاه زد و آن را محاصره نمود . مدينه و ديگر شهرهاى حجاز هم در همين فاصله محاصره و اندكى بعد تسليم شدند .\r\nمحاصرهء جده ، زندگى را براى مردم سخت كرد ، زيرا مواد غذايى و آب به شدّت كاهش يافت . جده از چاه‌هاى اندك يا آبى كه يك وسيلهء كوچك در كنار دريا تقطير مىكرد ، استفاده مىكرد . ذخيرهء شهر رو به اتمام بود و ملك على هم نااميد شد . به همين جهت متمايل به صلح شد و در 29 جُمادى الاولاى سال 1344 با قنسولگرى بريتانيا در جده تماس گرفت تا براى جلوگيرى از خونريزى وساطت كند . وى شروط خود را به معتمد انگليس گفت كه او هم به نوبهء خود آنها را به ملك عبدالعزيز منتقل كرد . سلطان شروط ياد شده را بعد از تغييرات مختصرى پذيرفت « 1 » و بدين ترتيب جده تسليم شد . اين شروط عبارت بود از :\r\n1 . نظر به كناره‌گيرى ملك على از سلطنت و ترك حجاز و تسليم شهر جده ، سلطان متعهد مىشود تا سلامت جانى و مالى تمامى كارمندان شاهى و نظامى و اشراف و اهالى جده عموماً و عرب‌ها و ساكنان و قبايل و خانواده‌هاى آنان را تضمين كند .\r\n2 . ملك على متعهد مىشود كه فوراً تمامى اسراى جنگى موجود در جدّه را آزاد نمايد .\r\n3 . سلطان عبدالعزيز متعهد مىشود كه تمامى افرادى را كه در بند اوّل از آنان ياد شد عفو كند .\r\n4 . تمامى فرماندهان و سپاهيان لازم است كه فى الحال كليهء سلاح‌ها و توپ‌ها و مسلسل‌ها و طياره‌ها و تمامى مهمات جنگى را تسليم سلطان عبدالعزيز كنند .\r\n5 . ملك على و تمامى فرماندهان و سپاهيان متعهد مىشوند تا به تخريب سلاح‌ها و مهمات جنگى نپردازند .\r\n6 . سلطان عبدالعزيز متعهد مىشود كه تمامى افسران و سپاهيان آزاد باشند تا به وطن خويش باز گردند و سلطان بايد هزينهء سفر آنان را بپردازد .\r\n\r\n\r\n","description":"","footnote":"\r\n( 1 ) . تاريخ نجد الحديث ، ص 363 .\r\n","page_name":" 753 ","page_number":753},
  {"content":"\r\n\r\n7 . سلطان عبدالعزيز متعهد مىشود تا پنج هزار جنيه به صورت عادلانه ميان افسران و سپاهيان موجود در جده تقسيم كند .\r\n8 . سلطان عبدالعزيز متعهد مىشود تا تمامى كارمندان نظام شاهى كه مىتوانند عهده‌دار وظايفشان شوند و از انجام مسؤوليت برآيند در مراكزى كه هستند همچنان باقى بمانند .\r\n9 . سلطان عبدالعزيز متعهد مىشود بپذيرد كه ملك على هرچه از وسايل شخصى كه در حوزهء كارش بوده از اتومبيل و و اسب‌ها و فرش‌ها را همراه خود ببرد .\r\n10 . سلطان عبدالعزيز متعهد مىشود تمامى اموال و املاك شخصى خاندان حسين را در اختيار آنان بگذارد ، مشروط به آن كه اموالى باشد كه موروثى باشد و اين شامل املاكى ثابتى از اوقاف كه با نظر حسين به او واگذار شده و يا ساختمان‌هايى كه حسين در زمان سلطنتش در حجاز ساخته است ، نخواهد شد .\r\n11 . ملك على متعهد مىشود كه پيش از روز سه شنبه شب آينده ، حجاز را ترك كند .\r\n12 . تمامى كشتىهايى كه در سرزمين حجاز است ، مانند طويل ، ردشى ، رقمتين ، و رضوى ، اينها از آن مَلِك عبدالعزيز خواهد بود ، اما سلطان اجازه خواهد داد كه در صورت لزوم ، رقمتين براى انتقال وسائل شخصى ملك على در اختيار او باشد و سپس باز گردد .\r\n13 . ملك على و رجال او و ساكنان جده متعهد مىشوند كه تصرّف و تخريبى در اموال و املاك حكومتى مانند كشتىها و قايق‌ها و غير آن صورت نگيرد .\r\n14 . سلطان عبدالعزيز متعهد مىشود كه تمامى اين امتيازات منهاى پرداخت پول را براى ساكنان ، افسران و سپاهيان موجود در ينبع بپذيرد .\r\n15 . سلطان عبدالعزيز متعهد مىشود افراد زير را علاوه بر عفو عمومى ، به طور خاص عفو كند : عبدالوهاب ، محسن و بكرى پسران يحيى قزاز ، عبدالحى بن عابد قزاز ، احمد و صالح پسران عبدالرحمن قزاز ، اسماعيل بن يحيى قزاز ، شيخ محمدعلى صالح بتاوى ، و برادرانش ابراهيم و عبدالرحمن بتاوى ، و فرزندان و بنى اعمام آنان حسن و زينى بتاوى ، و پسران محمد نور ، و شيخ يوسف خشيرم ، شيخ عباس پسر شيخ يوسف\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nخشيرم ، شيخ ياسين بسيونى ، سيد احمد سقاف ؛ و خاندان و اموال همهء اين افراد مصون باشد .\r\n16 . اگر ملك على و افراد وى ، هر زمان در عمل به هر يك از مواد مذكور كوتاهى كردند ، سلطان هيچ مسؤوليتى در اجراى مفاد اين قرارداد نخواهد داشت .\r\n17 . دو طرف يعنى سلطان عبدالعزيز و ملك على مىپذيرند از هر نوع حركت دشمنانه در ضمن اجراى اين اصول خوددارى كنند . « 1 »\r\nملك على در ششم جُمادى الثانى سال 1344 از طريق دريا عازم عراق شد « 2 » و در بلاد برادرش ملك فيصل ساكن شد تا آن كه درگذشت . و بدين ترتيب دولت اشراف در مكه خاتمه يافت .\r\nبا رفتن ملك على از جدّه ، سلطان عبدالعزيز ، ميان استقبال مردم جدّه ، وارد اين شهر شد .\r\nپايان .\r\n\r\n\r\n","description":"","footnote":"\r\n( 1 ) . الثورة العربية الكبرى ، ج 3 ، ص 218 .\r\n( 2 ) . تاريخ نجد الحديث ، ص 386 .\r\n","page_name":" 755 ","page_number":755},
  {"content":"\r\n . \r\n","description":"","footnote":"","page_name":" 756 ","page_number":756},
  {"content":"\r\n\r\nمنابع « 1 »\r\n1 - منائح الكرم فى اخبار مكة و البيت و ولاة الحرم ، على بن تاج الدين بن تقى الدين السنجارى ( 1057 - 1125 ) ، دراسة و تحقيق : جميل عبداللَّه محمد المصرى ، ماجدة فيصل زكريا و . . . ، مكة المكرمة ، جامعة ام القرى ، 1419 ق ، 6 ج .\r\n2 - الارج المسكى فى التاريخ المكى ، على بن عبدالقادر الطبرى ( 1070 ) ، مكة المكرمة ، المكتبة التجاريه مصطفى احمد الباز ، 1995 م .\r\n3 - الزهور المقتطفة من تاريخ مكة المشرفة ، تقى الدين ابوالطيب محمد بن احمد بن على الحسنى الفاسى ( 775 - 832 ) ، مكة المكرمة ، مكتبة نزار مصطفى الباز ، 1997\r\n4 - الإعلام بأعلام البيت اللَّه الحرام ، محمد بن احمد بن محمد النهروالى القطبى ( م 990 ) ، تحقيق سعيد عبدالفتاح ، هشام عبدالعزيز عطاء ، مكة ، المكتبة التجاريه ، 1996 « 2 »\r\n5 - الدرر الفرائد المنظمه فى اخبار الحاج و طريق مكة المعظمة ، عبدالقادر بن محمد بن عبدالقادر بن محمد الانصارى الجزايرى ( م 977 ) ، تحقيق محمد حسن\r\n\r\n\r\n","description":"","footnote":"\r\n( 1 ) . مشخصات منابع مورد استفادهء ما در پاورقىها .\r\n( 2 ) . اين اثر هم مثل ديگر منشورات المكتبة التجاريه مصطفى باز ، بىاندازه مغلوط است ، گويى انسان وقتى مرور مىكند ، تصور مىكند كه تصحيحى بدتر از آن نديده است . چاپ ديگر اين كتاب در حاشيه خلاصة الكلام دحلان است كه ما آن ارجاعات را به چاپ جديد برگردانديم . « ج »\r\n","page_name":" 757 ","page_number":757},
  {"content":"\r\n\r\nاسماعيل ، بيروت ، دارالكتب العلمية ، 2002 / 1422 ، 2 ج .\r\n6 - خلاصة الكلام فى بيان امراء البلد الحرام ، احمد بن ذينى الدحلان ، قاهره ، 1305 ق .\r\n7 - اتحاف الورى بأخبار ام القرى ، محمد بن محمد بن محمد بن فهد ( م 885 ) ، تحقيق فهيم محمد شلتوت ، مكه ، دانشگاه ام القرى ، 1408\r\n8 - العقد الثمين فى تاريخ البلد الامين ، تقى الدين محمد بن احمد الحسنى الفاسى المكى ( 775 - 832 ) ، تحقيق محمد حامد الفقهى ، بيروت ، مؤسسة الرساله ، 1986\r\n9 - عبقرية الفاطميين ، محمد حسن الاعظمى ، بيروت ، منشورات دارمكتبة الحياة ، ( بىتا ) .\r\n10 - تاريخ الكعبة المعظمه ، حسين عبداللَّه باسلامه ، جده ، المطبعة الشرقية ، 1354 ق .\r\n11 - بلوغ القرى فى ذيل اتحاف الورى بأخبار ام القرى ، عبدالعزيز بن النجم بن فهد المكى ( م 922 ) ، تحقيق صلاح الدين بن خليل ابراهيم ، عبدالرحمن بن حسين ابوالخيور ، عليان بن عبدالعالى المحلبدى ، قاهره ، دارالقاهره ، 2005\r\n12 - مخصصات الحرمين الشريفين فى مصر ابان العصر العثمانى ، محمدعلى فهيم بيومى ، قاهره ، دارالقاهره للكتاب ، 2001 .\r\n13 - تاريخ مكة المكرمة ، الشريف مسعود محمد آل زيد ، قاهره ، دارالقاهره ، 2005\r\n\r\n","description":"","footnote":"","page_name":" 758 ","page_number":758},
  {"content":"\r\n . \r\n","description":"","footnote":"","page_name":" 759 ","page_number":759},
  {"content":"\r\n . \r\n","description":"","footnote":"","page_name":" 760 ","page_number":760},
  {"content":"\r\n . \r\n","description":"","footnote":"","page_name":" 761 ","page_number":761},
  {"content":"\r\n . \r\n","description":"","footnote":"","page_name":" 762 ","page_number":762},
  {"content":"\r\n . \r\n","description":"","footnote":"","page_name":" 763 ","page_number":763},
  {"content":"\r\n . \r\n","description":"","footnote":"","page_name":" 764 ","page_number":764},
  {"content":"\r\n . \r\n","description":"","footnote":"","page_name":" 765 ","page_number":765},
  {"content":"\r\n . \r\n","description":"","footnote":"","page_name":" 766 ","page_number":766},
  {"content":"\r\n . \r\n","description":"","footnote":"","page_name":" 767 ","page_number":767},
  {"content":"\r\n . \r\n","description":"","footnote":"","page_name":" 768 ","page_number":768},
  {"content":"\r\n . \r\n","description":"","footnote":"","page_name":" 769 ","page_number":769},
  {"content":"\r\n . \r\n","description":"","footnote":"","page_name":" 770 ","page_number":770},
  {"content":"\r\n . \r\n","description":"","footnote":"","page_name":" 771 ","page_number":771},
  {"content":"\r\n . \r\n","description":"","footnote":"","page_name":" 772 ","page_number":772},
  {"content":"\r\n . \r\n","description":"","footnote":"","page_name":" 773 ","page_number":773},
  {"content":"\r\n . \r\n","description":"","footnote":"","page_name":" 774 ","page_number":774},
  {"content":"\r\n . \r\n","description":"","footnote":"","page_name":" 775 ","page_number":775},
  {"content":"\r\n . \r\n","description":"","footnote":"","page_name":" 776 ","page_number":776},
  {"content":"\r\n . \r\n","description":"","footnote":"","page_name":" 777 ","page_number":777},
  {"content":"\r\n . \r\n","description":"","footnote":"","page_name":" 778 ","page_number":778},
  {"content":"\r\n . \r\n","description":"","footnote":"","page_name":" 779 ","page_number":779},
  {"content":"\r\n . \r\n","description":"","footnote":"","page_name":" 780 ","page_number":780},
  {"content":"\r\n . \r\n","description":"","footnote":"","page_name":" 781 ","page_number":781},
  {"content":"\r\n . \r\n","description":"","footnote":"","page_name":" 782 ","page_number":782},
  {"content":"\r\n . \r\n","description":"","footnote":"","page_name":" 783 ","page_number":783},
  {"content":"\r\n . \r\n","description":"","footnote":"","page_name":" 784 ","page_number":784},
  {"content":"\r\n . \r\n","description":"","footnote":"","page_name":" 785 ","page_number":785},
  {"content":"\r\n . \r\n","description":"","footnote":"","page_name":" 786 ","page_number":786},
  {"content":"\r\n . \r\n","description":"","footnote":"","page_name":" 787 ","page_number":787},
  {"content":"\r\n . \r\n","description":"","footnote":"","page_name":" 788 ","page_number":788},
  {"content":"\r\n . \r\n","description":"","footnote":"","page_name":" 789 ","page_number":789},
  {"content":"\r\n . \r\n","description":"","footnote":"","page_name":" 790 ","page_number":790},
  {"content":"\r\n . \r\n","description":"","footnote":"","page_name":" 791 ","page_number":791},
  {"content":"\r\n . \r\n","description":"","footnote":"","page_name":" 792 ","page_number":792},
  {"content":"\r\n . \r\n","description":"","footnote":"","page_name":" 793 ","page_number":793},
  {"content":"\r\n . \r\n","description":"","footnote":"","page_name":" 794 ","page_number":794},
  {"content":"\r\n . \r\n","description":"","footnote":"","page_name":" 795 ","page_number":795},
  {"content":"\r\n . \r\n","description":"","footnote":"","page_name":" 796 ","page_number":796},
  {"content":"\r\n . \r\n","description":"","footnote":"","page_name":" 797 ","page_number":797},
  {"content":"\r\n . \r\n","description":"","footnote":"","page_name":" 798 ","page_number":798},
  {"content":"\r\n . \r\n","description":"","footnote":"","page_name":" 799 ","page_number":799},
  {"content":"\r\n . \r\n","description":"","footnote":"","page_name":" 800 ","page_number":800},
  {"content":"\r\n . \r\n","description":"","footnote":"","page_name":" 801 ","page_number":801},
  {"content":"\r\n . \r\n","description":"","footnote":"","page_name":" 802 ","page_number":802},
  {"content":"\r\n . \r\n","description":"","footnote":"","page_name":" 803 ","page_number":803},
  {"content":"\r\n . \r\n","description":"","footnote":"","page_name":" 804 ","page_number":804},
  {"content":"\r\n . \r\n","description":"","footnote":"","page_name":" 805 ","page_number":805},
  {"content":"\r\n . \r\n","description":"","footnote":"","page_name":" 806 ","page_number":806},
  {"content":"\r\n . \r\n","description":"","footnote":"","page_name":" 807 ","page_number":807},
  {"content":"\r\n . \r\n","description":"","footnote":"","page_name":" 808 ","page_number":808},
  {"content":"\r\n . \r\n","description":"","footnote":"","page_name":" 809 ","page_number":809},
  {"content":"\r\n . \r\n","description":"","footnote":"","page_name":" 810 ","page_number":810},
  {"content":"\r\n . \r\n","description":"","footnote":"","page_name":" 811 ","page_number":811},
  {"content":"\r\n . \r\n","description":"","footnote":"","page_name":" 812 ","page_number":812},
  {"content":"\r\n . \r\n","description":"","footnote":"","page_name":" 813 ","page_number":813},
  {"content":"\r\n . \r\n","description":"","footnote":"","page_name":" 814 ","page_number":814},
  {"content":"\r\n . \r\n","description":"","footnote":"","page_name":" 815 ","page_number":815},
  {"content":"\r\n . \r\n","description":"","footnote":"","page_name":" 816 ","page_number":816},
  {"content":"\r\n . \r\n","description":"","footnote":"","page_name":" 817 ","page_number":817},
  {"content":"\r\n . \r\n","description":"","footnote":"","page_name":" 818 ","page_number":818},
  {"content":"\r\n . \r\n","description":"","footnote":"","page_name":" 819 ","page_number":819},
  {"content":"\r\n . \r\n","description":"","footnote":"","page_name":" 820 ","page_number":820},
  {"content":"\r\n . \r\n","description":"","footnote":"","page_name":" 821 ","page_number":821},
  {"content":"\r\n . \r\n","description":"","footnote":"","page_name":" 822 ","page_number":822},
  {"content":"\r\n . \r\n","description":"","footnote":"","page_name":" 823 ","page_number":823},
  {"content":"\r\n . \r\n","description":"","footnote":"","page_name":" 824 ","page_number":824},
  {"content":"\r\n . \r\n","description":"","footnote":"","page_name":" 825 ","page_number":825},
  {"content":"\r\n . \r\n","description":"","footnote":"","page_name":" 826 ","page_number":826},
  {"content":"\r\n . \r\n","description":"","footnote":"","page_name":" 827 ","page_number":827},
  {"content":"\r\n . \r\n","description":"","footnote":"","page_name":" 828 ","page_number":828},
  {"content":"\r\n . \r\n","description":"","footnote":"","page_name":" 829 ","page_number":829},
  {"content":"\r\n . \r\n","description":"","footnote":"","page_name":" 830 ","page_number":830},
  {"content":"\r\n . \r\n","description":"","footnote":"","page_name":" 831 ","page_number":831},
  {"content":"\r\n . \r\n","description":"","footnote":"","page_name":" 832 ","page_number":832},
  {"content":"\r\n . \r\n","description":"","footnote":"","page_name":" 833 ","page_number":833},
  {"content":"\r\n . \r\n","description":"","footnote":"","page_name":" 834 ","page_number":834},
  {"content":"\r\n . \r\n","description":"","footnote":"","page_name":" 835 ","page_number":835},
  {"content":"\r\n . \r\n","description":"","footnote":"","page_name":" 836 ","page_number":836},
  {"content":"\r\n . \r\n","description":"","footnote":"","page_name":" 837 ","page_number":837},
  {"content":"\r\n . \r\n","description":"","footnote":"","page_name":" 838 ","page_number":838},
  {"content":"\r\n . \r\n","description":"","footnote":"","page_name":" 839 ","page_number":839},
  {"content":"\r\n . \r\n\r\n","description":"","footnote":"","page_name":" 840 ","page_number":840}
  ]