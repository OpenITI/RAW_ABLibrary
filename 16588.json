[
  {"content":"\r\n\r\nانتشارات توس\r\n\" 325 \"\r\nزگفتار دهقان . . .\r\nشاهنامه فردروسى\r\nبه نظم ونثر\r\nنگارش اقبال يغمايى\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\n\" بمناسبت بزرگداشت يكهزارمين سال درگذشت حكيم ابوالقاسم فردوسى شاعر حماسه سراى بزرگ جهان \"\r\nانتشارات توس\r\nزگفتار دهقان\r\n( شاهنامه فردوسى - به نظم ونثر )\r\nنگارش : اقبال يغمايى\r\nنوبت چاپ سوم ، 1375 .\r\nتيراژ 3300 نسخه\r\nچاپخانهء حيدرى\r\nانتشارت توس ، تهران ، تلفن 6461007 ، فكس 6498740\r\nشابك 324 - 315 - 964 isbn 964 - 315 - 324\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nانتشارات توس\r\n\" 325 \"\r\nزگفتار دهقان . . .\r\nشاهنامه فردوسى\r\nبه نظم ونثر\r\nنگارش اقبال يغمايى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\n\" بمناسبت بزرگداشت يكهزارمين سال درگذشت حكيم ابوالقاسم فردوسى شاعر حماسه سراى بزرگ جهان \"\r\nانتشارات توس\r\nزگفتار دهقان\r\n( شاهنامه فردوسى - به نظم و نثر )\r\nنگارش : اقبال يغمايى\r\nنوبت چاپ سوم ، 1375\r\nتيراژ 3300 نسخه\r\nچاپخانهء حيدرى\r\nانتشارت توس ، تهران ، تلفن 6461007 ، فكس 6498740\r\nشابك 324 - 315 - 964 324 - 315 - 964 isbn\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n . \r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n . \r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n . \r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n . \r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n . \r\n","description":"","footnote":"","page_name":" مقدمه 1 ","page_number":9},
  {"content":"\r\n . \r\n","description":"","footnote":"","page_name":" مقدمه 2 ","page_number":10},
  {"content":"\r\n . \r\n","description":"","footnote":"","page_name":" مقدمه 3 ","page_number":11},
  {"content":"\r\n . \r\n","description":"","footnote":"","page_name":" مقدمه 4 ","page_number":12},
  {"content":"\r\n . \r\n","description":"","footnote":"","page_name":" مقدمه 5 ","page_number":13},
  {"content":"\r\n . \r\n","description":"","footnote":"","page_name":" مقدمه 6 ","page_number":14},
  {"content":"\r\n . \r\n","description":"","footnote":"","page_name":" مقدمه 7 ","page_number":15},
  {"content":"\r\n . \r\n","description":"","footnote":"","page_name":" مقدمه 8 ","page_number":16},
  {"content":"\r\n . \r\n","description":"","footnote":"","page_name":" مقدمه 9 ","page_number":17},
  {"content":"\r\n . \r\n","description":"","footnote":"","page_name":" مقدمه 10 ","page_number":18},
  {"content":"\r\n . \r\n","description":"","footnote":"","page_name":" مقدمه 11 ","page_number":19},
  {"content":"\r\n . \r\n","description":"","footnote":"","page_name":" مقدمه 12 ","page_number":20},
  {"content":"\r\n . \r\n","description":"","footnote":"","page_name":" مقدمه 13 ","page_number":21},
  {"content":"\r\n . \r\n","description":"","footnote":"","page_name":" مقدمه 14 ","page_number":22},
  {"content":"\r\n . \r\n","description":"","footnote":"","page_name":" مقدمه 15 ","page_number":23},
  {"content":"\r\n . \r\n","description":"","footnote":"","page_name":" مقدمه 16 ","page_number":24},
  {"content":"\r\n . \r\n","description":"","footnote":"","page_name":" مقدمه 17 ","page_number":25},
  {"content":"\r\n . \r\n","description":"","footnote":"","page_name":" مقدمه 18 ","page_number":26},
  {"content":"\r\n . \r\n","description":"","footnote":"","page_name":" مقدمه 19 ","page_number":27},
  {"content":"\r\n . \r\n","description":"","footnote":"","page_name":" مقدمه 20 ","page_number":28},
  {"content":"\r\n\r\nمقدمه مؤلف\r\nدر نيايش يزدان يكتا\r\nبه نام خداوند جان و خرد * كزين برتر انديشه برنگذرد\r\nخداوند نام و خداوند جاى * خداوند روزى دهِ رهنماى\r\nخداوند كيهان و گردان سپهر * فروزندهء ماه و ناهيد و مهر\r\nز نام و نشان و گمان برتر است * نگارندهء بر شده گوهر است\r\nستون نداند كس او را چو هست * ميان بندگى را ببايدت بست\r\nبه هستيش بايد كه خستو شوى * ز گفتار بيكار يك سو شوى\r\nدر ستايش پيغمبر ص\r\nاگر دل نخواهى كه باشد نژند * نخواهى كه دائم بوى مستمند\r\nبه گفتار پيغمبرت راه جوى * دل از تيرگيها بدين آب شوى\r\nاگر چشم دارى به ديگر سراى * به نزد نبىّ و وصى گير جاى\r\nاز اين در سخن چند رانم همى * همانا كرانش ندانم همى\r\n\r\n","description":"","footnote":"","page_name":" 7 ","page_number":29},
  {"content":"\r\n\r\nدر ستايش خِرد\r\nخرد بهتر از هر چه ايزدت داد * ستايش خرد را به از راه داد\r\nخرد رهنماى و خرد دلگشاى * خرد دست گيرد به هر دو سراى\r\nخرد تيره و مرد ، روشن روان * نباشد همى شادمان يك زمان\r\nكسى كو خرد را ندارد ز پيش * دلش گردد از كردهء خويش ريش\r\nخرد چشم جان است چون بنگرى * تو بىچشم شادان جهان نسپرى\r\nهميشه خرد را تو دستور دار * به دو جانت از ناسزا دور دار\r\nگفتار در چگونگى فراهم آوردن شاهنامه\r\nيكى نامه بُد از گهِ باستان * فراوان به دو اندرون داستان\r\nپراگنده در دست هر موبدى * از او بهره‌اى برده هر بخردى\r\nيكى پهلوان بود دهقان نژاد * دِلير و بزرگ و خردمند و راد\r\nپژوهندهء روزگار نخست * گذشته سخنها همه باز جُست\r\nزهر كشورى موبدى سالخورد * بياورد كاين نامه را گِرد كرد\r\nبپرسيدشان از نژاد كيان * و زان نامداران فرخ گوان\r\nبگفتند پيشش يكايك مهان * سخنهاى شاهان و گشت جهان\r\nچو بشنيد زيشان سپهبد سُخن * يكى نامور نامه افگند بُن\r\nچنان يادگارى شد اندر جهان * برو آفرين از كهان و مهان\r\n\r\n","description":"","footnote":"","page_name":" 8 ","page_number":30},
  {"content":"\r\n\r\nپادشاهى كيومرث\r\nپژوهندهء نامهء باستان * كه از پهلوانان زند داستان\r\nچنين گفت كايين تخت و كلاه * كيومرث آورد و او بود شاه\r\nكيومرث در نخستين روز فروردين بر تخت پادشاهى نشست . فرّ ايزدى از او مىتابيد . پسرى داشت با فرهنگ و با هنر و نامجوى ، نامش سيامك بود . كيومرث پسرش را چون جان گرامى مىداشت . شاه دادگر بود و مردمش را هيچ غم و اندوه نبود . همه به آسايش و آرامش مىزيستند ، و دشمن و بدخواه نداشتند . چون چندين سال بدين گونه سپرى شد اهريمن ريمن بر شادكامى و آسودگى شاه و مردم حسد ورزيد و بد سگالى و دشمنى را آغاز نهاد . او را بچه‌اى بود چون گرگ زورمند با سپاهى گران . آهنگ شكستن و كشتن كيومرث كرد . سروش خجسته پى سيامك را كه جوانى باليده و دِلير بود از بدانديشى اهريمن بچهء پليد آگاه كرد . سيامك سخت تافته و خشمگين شد . در آن روزگاران هنوز مردم ساختن خُود و زره و ديگر ابزارِ رزم را نمىدانستند از اين رو شاهزاده تن را به چرم پلنگ پوشاند و با بچهء اهريمن به جنگ كوشيد .\r\n\r\n","description":"","footnote":"","page_name":" 9 ","page_number":31},
  {"content":"\r\n\r\nكُشته شدن سيامك\r\nبچهء ديو به جنگ كوشيد . از بخت بد ديو بر او چيره شد و سيامك بر خاك افتاد و تبه شد .\r\nچون كيومرث از كشته شدن سيامك آگاه گشت ، جهان در نظرش تاريك شد ، و در حالى كه از بسيارى اندوه مويش را مىكَند و رويش را مىخراشيد و مىخروشيد از تخت به زير آمد . همهء سپاهيانش غمگين و سوكوار شدند و به تعزيت به درگاه كيومرث رفتند .\r\nچون سالى بر همگان چنين تلخ و ناشاد گذشت سروش خجسته شاه را پيغام آورد كه بيش از اين مخروش و رخسار را به اشك آبيارى مكن سپاه بياراى ، و دمار از اهريمن برآر كه پاك يزدان ترا يارى دهد .\r\nكيومرث سر سوى آسمان كرد نام ايزد يكتا را بر زبان آورد ، لشكر آراست ، و كين خواهى سيامك را آماده شد .\r\nرفتن هوشنگ و كيومرث به جنگ ديو سياه\r\nسيامك را پسرى بود باليده و زورمند دل شير و سرپنجهء پلنگ داشت . شاه وى را گفت : لشكرى گران از دد و دام و مرغ و پرى به خونخواهى پدرت بسيجيده‌ام ، ترا بايد كه سالار سپاه باشى .\r\n\r\n","description":"","footnote":"","page_name":" 10 ","page_number":32},
  {"content":"\r\n\r\nهوشنگ لشكر را به حركت درآورد . چون ديو هوشنگ و سپاهيان رزمجويش را ديد در دلش هراسى بزرگ افتاد ، و خواه ناخواه جنگ را آماده شد .\r\nبيازيد هوشنگ چون شير چنگ * جهان كرد بر ديو نستوه تنگ\r\nكشيدش سراپاى يك سر دوال * سپهبَد بريد آن سر بىهمال\r\n\r\n","description":"","footnote":"","page_name":" 11 ","page_number":33},
  {"content":"\r\n\r\nپادشاهى هوشنگ\r\nپس از كشته شدن ديوِ بد آرام ، كيومرث نيز بسيار نزيست و\r\nجهاندار هوشنگ با راى و داد * به جاى نيا تاج بر سر نهاد\r\nمانند كيومرث به دادگرى جهان را آبادان داشت و خلق را به داد و دهش از همه چيز بىنياز ساخت . روزى شاه با چند تن از بزرگان سوى كوه رفت . در راه چيزى تيره تن ، دراز و تيز تاز ، بر سر سنگى ديد . به قصد كشتنش پاره سنگى برگرفت ، و به زور كيانى دستش را رهانيد . اتفاق را سنگ بر مار نخورد ، اما از برخورد دو سنگ به هم فروغى جست .\r\nنشد مار كُشته و ليكن ز راز * از اين طبع سنگ آتش آمد فراز\r\nبنيان نهادن جشن سده\r\nهوشنگ از پيدايى اين فروغ سخت شادمان شد . پاك ايزد يكتا را ستود ، و بر او آفرين خواند ، از آن كه وى را فروغى چنين هديه داد . به شادمانى پيدايى اين فروغ خرمنى هيمه گرد كرد ، و چون شب درآمد آتشى همچند كوه برافروخت ، شاه و همراهانش گرد آتش نشستند ، جشنى برپا ساختند ، و آن جشن را « سده » نام نهادند .\r\n\r\n","description":"","footnote":"","page_name":" 12 ","page_number":34},
  {"content":"\r\n\r\nز هوشنگ ماند اين سده يادگار * بسى باد چون او دگر شهريار\r\nپس از پيدايى آتش ، آهن را كشف كرد و از آن ارّه و تيشه و ديگر چيزها ساخت . از دريا جويها به صحراها روان كرد ورزيدن زمين و كشتگرى را به مردم آموخت . سود جستن از پوست جانورانى چون قاقم و سنجاب و سمور را به خلق ياد داد :\r\nبر اين گونه از چرم پويندگان * بپوشيد بالاى گويندگان\r\nچون چندى بر اين روزگاران گذشت ستارهء عمرش به افول گراييد\r\nزمانه ندادش زمانى درنگ * شد آن هوش هوشنگ با فرّ و سنگ\r\n\r\n","description":"","footnote":"","page_name":" 13 ","page_number":35},
  {"content":"\r\n\r\nپادشاهى تهمورث ديوبند\r\nهوشنگ را پسرى بود گرانمايه و هوشمند . نامش تهمورث ديو بند بود . چون او جاى پدر را گرفت و بر گاه برآمد ، موبدان و بزرگان لشكر را فرا خواند ، و آنان را به دادگرى و نكو رفتارى به مردم رهنما شد . از آن پس ، جدا كردن پشم و موى از پشت ميش و بره و بز ، و رشتن نخ از مو و پشم اين جانوران را به مردم آموخت . سبزه و كاه و جو را خورش چهار پايان كرد باز و شاهين را نخجير كردن آموخت ، و نگهدارى و پرورش ماكيان را به مردم ياد داد .\r\nتهمورث را وزيرى بود دانا و نيك انديش ، مردم گرا و پارسا .\r\nوى بر اثر نصيحتگرى اين وزير پاك دل پاكيزه خو فرّ مردم دارى يافت .\r\n« شهرسپ » وزير ، گاه گاه تهمورث را به ديدن شهرهاى كشور رهنمون مىشد تا به چشم خود بر نيك و بدِ حال مردمان آگاه شود .\r\nديوان چون گسترش دادگرى و مردم نوازى شاه ، و آسايش خلق را ديدند خوى بد وادارشان كرد كه از فرمان هاى او سرپيچى كنند ، و\r\n\r\n","description":"","footnote":"","page_name":" 14 ","page_number":36},
  {"content":"\r\n\r\nهمه همداستان شدند كه وى را از سرير خسروى به زير آورند ، و روزگارش را تباه سازند . چون تهمورث از انديشه‌شان آگاه شد .\r\nيكايك بياراست با ديو جنگ * نُبد جنگشان را فراوان درنگ\r\nدو بهره از سه قسمت آنان را در بند كشيد و يك بهره را به گرز گران كشت . اسيران زينهار خواستند\r\nكه : ما را مكش تا يكى نو هنر * بياموزى از ماكِت آيد به بر\r\nچون شاه زينارشان داد و آزادشان كرد پيوند وى جستند و نوشتن را به او آموختند\r\nچه سُغدى ، چه چينى و چه پهلوى * ز هر گونه‌اى كان همى بشنوى\r\nچون سى سال از پادشاهى تهمورث گذشت روزگارش سرآمد و فرزندش جمشيد جانشينش شد .\r\n\r\n","description":"","footnote":"","page_name":" 15 ","page_number":37},
  {"content":"\r\n\r\nپادشاهى جمشيد\r\nبرآمد بر آن تخت فرخ پدر * به رسم كيان بر سرش تاج زر\r\nتخت شاهى به دو فروزان شد . مردمان و ديوان و پريان جمله به فرمانش درآمدند . او از آهن خُود و زره و جوشن و خفتان و تيغ و برگستوان ساخت ، و درست كردن جامه را از كتان و ابريشم ، و جامه شستن را به مردم ياد داد . مردمان را به چهار گروه : روحانيان ، نيساريان ، يعنى گروه جنگاوران ، كشتگران و پيشه‌وران تقسيم كرد . آميختن خاك و آب را به ديوان آموخت و آنان را وادار كرد از گل و سنگ و گچ گرمابه و كاخهاى بلند برآورند . ياقوت و بيجاده و سيم و زر را شناخت و از سنگ خاره برآورد .\r\nدگر بويهاى خوش آورد باز * كه دارند مردم به بويش نياز\r\nچو بان و چو كافور و چون مُشك ناب * چو عود و چو عنبر چو روشن گلاب\r\nپزشكى را نيز به مردمان ياد داد . چون اين كارهاى بزرگ انجام يافت بر كشتى نشست و به سركشى احوال مردمان به هر استان رفت .\r\nپنجاه سال بدين سان از پادشاهى جمشيد سپرى شد\r\n\r\n","description":"","footnote":"","page_name":" 16 ","page_number":38},
  {"content":"\r\n\r\nهمه كردنيها چو آمد به جاى * ز جاى مهى برتر آورد پاى\r\nبه فرّ كيانى يكى تخت ساخت * چه مايه به دو گوهر اندر نشاخت\r\nكه چون خواستى ديو برداشتى * ز هامون به گردون برافراشتى\r\nهمهء بزرگان و دانايان روز هرمزد فرودين بر تختش انجمن كردند ، و از بخت بلندش در شگفت شدند . بر سرش گوهر افشاندند ، و آن روز را نوروز خواندند ، و اين جشن بزرگ و با شكوه از آن زمان آيين يافت .\r\nسيصد سال ديگر نيز مردم به آسايش و آرامش زندگى كردند ، و هيچ ناخوشى و نگرانى شادى آنان را تيره نكرد .\r\nيكايك به تخت مهى بنگريد * به گيتى جز از خويشتن را نديد\r\nمنى كرد آن شاه يزدان شناس * ز يزدان بپيچيد و شد ناسپاس\r\nمهان و دانايان و سران هر دسته را نزد خويش خواند . با آنان سخن بسيار گفت ، و در آخِر از سرِ خودكامگى و خود رايى و غرور گفت :\r\nهنر در جهان از من آمد پديد * چو من نامور تخت شاهى نديد\r\nجهان را به خوبى من آراستم * چنان گشت گيتى كه من خواستم\r\nبزرگى و ديهيم و شاهى مراست * كه گويد كه جز من كسى پادشاست ؟\r\nچون بدين گونه با كردگار يكتا منى پيوست ، يزدان در پادشاهيش شكست افگند ، و فرّ شاهنشهى از او بگشت\r\nبه يزدان هر آن كس كه شد ناسپاس * به دلش اندر آيد ز هر سو هراس\r\nبه جمشيد بر تيره‌گون گشت روز * همى كاست آن فرّ گيتى فروز\r\nداستان ضحاك با پدرش\r\nهمزمان با پادشاهى جمشيد ، در سرزمين تازيان پادشاهى بود مردم آميز ، پاكيزه خو ، خدا ترس و دادگر نامش مرداس بود . او هزار\r\n\r\n","description":"","footnote":"","page_name":" 17 ","page_number":39},
  {"content":"\r\n\r\nاسب ، هزار گاو ، هزار بز ، و هزار ميش شيرده داشت ، كه به دست شبانان سپرده بود ، و هر كس به شير نياز داشت از شبانان شاه مىگرفت .\r\nمرداس را پسرى بود ضحاك نام . او بر خلاف پدرش جوانى گستاخ ، سبك سر ، تيز خشم ، خود مراد و تاريك دل بود . ده هزار اسب داشت همه با زين و برگ ِ زراندود و گوهرآگين و چون در آن روزگاران ده هزار را بيور مىگفتند ، ضحاك بيوراسب ناميده مىشد .\r\nچنان كه ياد شد بيوراسب جوانى پر گزند ، پيوسته خشم ، ناخوش خيال و توسن دل بود ، و شيطان را با چنين كسان اُلفتهاست .\r\nاز اين رو روزى پگاه ، ابليس در چهرهء مردى نيكخواه بر ضحاك نمايان شد ، و از سرِ مهر چندان سخنان شيرين و دلنشين به او گفت كه خاطر آن جوان تيره راى فريفته‌اش شد . پس از اين كه ابليس دلش را به گفته‌هاى افسون بار رام كرد به او گفت : اگر پيمان ببندى كه سر از پيمان و نصيحتگرى من برنتابى چنان كنم كه از تو نيك بخت‌تر و شادكام تر در جهان كس نباشد . ضحاك دل به گفتار وى بست ، و سوگند خورد آن كند كه او گويد .\r\nوقتى ابليس باور كرد كه افسونگريش در دل ضحاك كارگر افتاده است گفت : به پندار من در اين روزگاران هيچ كس جز تو در خور سرورى و مهترى نيست . پدرت پير و خرف شده ، آفتاب عمرش لب بام رسيده است ، اكنون كه پسرى چون تو هوشمند و بختور و عزيز ديدار دارد ، دريغ است كه پادشاهى وى را باشد . بايد او را از ميان بردارى و جايش بر تخت بنشينى .\r\nدل ضحاك به شنيدن اين گفتار درشتناك ، پر آشوب و پر انديشه شد لختى تاريكى در دلش پديد آمد . گفت : پدر كشتن كارى آرام سوز و گناه‌انگيز است از اين درگذر و مرا چيزى ديگر بياموز .\r\n\r\n","description":"","footnote":"","page_name":" 18 ","page_number":40},
  {"content":"\r\n\r\nشيطان گفت : ديدى كه آهو دل و پيمان شكنى مگر نه اندك مدتى پيش پيمان سپردى و سوگند ياد كردى كه سر از مصلحت انديشى من نپيچى . راست خويان و استواركاران هرگز پيمان نمىشكنند و چندان از اين سخنان افسون بار بر او خواند كه ضحاك بىخويشتن شد ، و گفت : اكنون چه كنم ؟ ابليس گفت : من آنچه بايد ، بكنم . چنان سازم كه يكى دو روز ديگر جاى پدرت بر تخت سلطنت بنشينى .\r\nبه سراى مرداس باغى پيوسته بود . پادشاه هر شب به گاهِ سحر برمىخاست ، تنها به باغ مىرفت . در چشمهء آن سر و تن را مىشست ، جامهء پاكيزه مىپوشيد و به نيايش مىپرداخت . آن شب وقتى هوا تاريك شد ابليس در راهى كه مرداس از قصر به باغ مىرفت چاهى كند ، و سرِ آن را به خس و خاشاك پوشاند . سحرگاه وقتى شاه به قصد شستن ِ تن و نيايش روانهء باغ شد بناگاه در چاه افتاد و درگذشت .\r\nچنان بدكنش شوخ فرزند او * بخست از ره شرم پيوند او\r\nبه خون پدر گشت همداستان * ز دانا شنيدستم اين داستان\r\nكه فرزند بد گر بود نرّه شير * به خون پدر هم نباشد دلير\r\nمگر در نهانش سخن ديگر است * پژوهنده را راز با مادر است\r\nبدين گونه ضحاك بدروزِ مهربان سوز جاى پدر بر تخت مهى نشست و افسر تازيان بر سر نهاد . ابليس خندان خندان بر او نمايان شد و گفت : ديدى چگونه ترا آسان بر گاه نشاندم ، اگر همچنان سر از پيمان من نپيچى چنان كنم كه سراسر جهان زير نگين تو درآيد و دد و دام و مرغ و ماهى به فرمانت باشند .\r\nخواليگرى كردن ابليس\r\nپس از مدتى خود را به چهرهء جوانى زيبا ، سخنگوى ، بينا دل و پاك تن آراست به درگاه ضحاك در آمد سر بر آستانش سود بر او آفرين خواند و گفت : من خواليگرى هنرور و دانايم و اگر شاه مرا به خدمت بپذيرد ، هر روز خوراكى تازه سازم كه وى را خوش آيد .\r\n\r\n","description":"","footnote":"","page_name":" 19 ","page_number":41},
  {"content":"\r\n\r\nشاه كليد خورشخانه را به او سپرد . در آن روزگاران خوراك مردمان از دارا و تُنُك مايه از رُستنيها بود . اهرمن براى اين كه ذوق ضحاك را برانگيزد راى كشتن جانوران كرد :\r\nزهر گونه از مرغ و از چار پاى * خورشگر بياورد يك يك به جاى\r\nبه خونش بپرورد بر سان شير * بدان تا كند پادشا را دلير\r\nسخن هر چه گويدش فرمان كند * به فرمان او دل گروگان كند\r\nنخست روز زردهء تخم مرغ به وى خوراند . به طبع شاه خوشگوار آمد ، و بر او آفرين خواند . روز ديگر از كبك و تذرو خورش ساخت .\r\nسومين روز خوان را به گوشت مرغ و بره آراست ، و روز چهارم از گوشت گوساله خورش آماده كرد . اين خورشهاى گوناگون به طبع شاه تازيان سخت خوش آمد و به ابليس عشوه ده گفت : مىخواهم به پاداش اين هنرمندى و استادى به تو پاداشى نيكو بدهم ، بگو چه مىخواهى .\r\nابليس گفت از شاه آرزوى بزرگى دارم . گر چه مرا آن پايگاه نيست كه چشم و اميد داشته باشم كه شهريار جهان حاجتم را برآورد اما اكنون كه خود فرموده است از دل بر زبان مىآورم ، مىخواهم كه شاه اجازه دهد كتفش را ببوسم و چشم و رويم را بر آن بسايم .\r\nچو ضحاك بشنيد گفتار او * نهانى ندانست بازار او\r\nبه دو گفت دادم من اين كام تو * بلندى بگيرد مگر نام تو\r\nابليس پس از اين كه كتف وى را بوسيد از نظر ناپديد شد . هنوز لحظه‌اى چند بيش نگذشته بود كه از جاى بوسهء ابليس بر كتف سلطان تازيان دو مار سيه روييد . ضحاك به ديدن آنها هراسان شد و هر دو را به تيغ بريد . اما همچنانكه بر جاى بريدهء شاخهء جوان ِ درختى تازه و شاداب ، شاخهء نو مىرويد ، دو مار سياه ديگر سر بر زد .\r\nضحاك همه پزشكان را نزد خويش خواند مگر آن درد را بنشانند . چندان كه تدبير به كار بردند درمان كردن نتوانستند . ابليس\r\n\r\n","description":"","footnote":"","page_name":" 20 ","page_number":42},
  {"content":"\r\n\r\nبدكُنش در خيل حكيمان و پزشكان درآمد و به پادشاه گفت : درودن اين مارها بىحاصل است ، بايد به آنان از مغزِ سرِ جوانان خورش دهى تا اين خورش اندك اندك در وجود آنها كارگر افتد و بميرند :\r\nمگر نره ديو اندرين جست و جو * چه جُست و چه ديد اندرين گفت و گو\r\nشيطان مىخواست كشور از وجود جوانان خالى شود ، چه جوانها شور و شوق و توانايى ستيزگرى با بدى و بد كارى دارند پيران را به سبب ضعف و سستى نيروى شوريدن و قدرت قيام كردن در برابر بيدادگرى نيست ، و كودكان نيز نمىتوانند قد برافرازند و سر ستمگران را بكوبند .\r\nافزون بر اين ابليس بر اين آرزو بود كه :\r\nمگر تا يكى چاره سازد نهان * كه پردخته گردد ز مردم جهان\r\nتباه شدن روزگار جمشيد\r\nاز سوى ديگر همزمان با اين احوال در ايران شهر بر اثر گراييدن جمشيد به بدى و تيره رايى سپاه از او رو گردان شد و :\r\nبر او تيره شد فرّهء ايزدى * به كژى گراييد و نابخردى\r\nدر هر گوشهء كشور بزرگى سر به نافرمانى برداشت ، و پس از مدتى همهء سران كشورى و لشكرى به اميد رهايى از آن آشفتگيهاى رو به سوى سرزمين تازيان نهادند ، چه\r\nشنودند كان جا يكى مهتر است * پر از هول شاه اژدها پيكر است\r\nسواران ايران همه شاه جوى * نهادند يك سر به ضحاك روى\r\nبه شاهى بر او آفرين خواندند * و را شاه ايران زمين خواندند\r\nبيهوده پنداشتند كه فرمانروايى ضحاك تازى نژاد ، مايهء آسايش آنان خواهد بود ، ندانستند كه از كژدم به اژدها پناه بردن جز باختن جان حاصلى ندارد .\r\nضحاك به ايران آمد . با سپاهى گران كه از تازيان و ايرانيان گرد آورده بود جمشيد را شكست داد و تاج پادشاهى بر سر نهاد . جمشيد\r\n\r\n","description":"","footnote":"","page_name":" 21 ","page_number":43},
  {"content":"\r\n\r\nصد سال از ديده‌ها نهان بود . به تلخى و نامرادى زيست و پس از اين مدت آوارگى از بخت بد به دست ضحاك گرفتار آمد . شاه ماردوش او را با ارّه به دو نيم كرد و دوران بختيارى او پس از هفتصد سال زندگى به سرآمد .\r\nضحاك\r\nپادشاهى ضحاك هزار سال بود\r\nدر دورهء پادشاهى ضحاك كردار فرزانگان از ميان رفت و كشور به كام فرومايگان و ديوانگان شد . هنر و مردمى خوار و پتيارگى و جادويى ارجمند شد . راستى و درستى و رادى و بزرگوارى نابود و پستى و تبه كارى كشور گير شد . دست ستمگران و پليدان بر مردمان دراز گرديد ، و هيچ كس از بيم كشته شدن جرأت نداشت غم دل جز به راز ، در مكانى خلوت ، با نزديك ترين كسان خود بگويد . اختيار جان و شرف بزرگزادگان و دانايان به دست عده‌اى دزد و نابكار كه در لباس سربازان و پاسداران ضحاك خون آشام درآمده بودند افتاده بود . خادمان ضحاك پردهء عفاف دوشيزگان را به عنف مىدريدند ، و به بهانه‌هاى كوچك زنان را شكنجه مىكردند ، و حرمتشان را بر باد مىدادند . تبه كارى به جايى رسيد كه ضحاك خون آشام شهرناز و ارنواز خواهران جمشيد را به قصر خويش كشاند و\r\nبپروردشان از ره جادويى * بياموختشان كژى و بدخويى\r\nخورشگر شاه هر شب دو مرد جوان ، خواه از تخمهء پهلوانان و خواه از تخمهء كهتران به زور و ستم به ايوان او مىبرد ، سرشان را مىبريد و مىشكافت و مخ آنان را خوراك ماران دوش او مىكرد . مردم از بيم كشته شدن خاموش مانده بودند همه سر به گريبان اندوه و درد فرو برده بودند هيچ كس را ياراى دادخواهى نبود ، و جز خدا دادرسى نداشتند .\r\nمگر دو آزاده مرد پاك دين يكى ارمايل و ديگرى گرمايل\r\n\r\n","description":"","footnote":"","page_name":" 22 ","page_number":44},
  {"content":"\r\n\r\nچاره‌گرى را همداستان شدند كه داوطلب خواليگرى شاه شوند\r\nو زان پس يكى چاره‌اى ساختن * ز هر گونه انديشه انداختن\r\nمگر زين دو تن را كه ريزند خون * يكى را توان آوريدن برون\r\nبدين اميد هنر خواليگرى را نيكو آموختند . پس آنگاه به خورشخانهء سلطان درآمدند . وقتى فراهم كردن غذاى مارهاى دوش ضحاك به آنان سپرده شد ، ارمايل و گرمايل هر روز كه گماشتگان شاه دو جوان را به خورشخانه مىكشاندند تا مغز سرشان خورش ماران شود يكى از آن دو را در نهان رها و به او سفارش مىكردند از شهر برون شود . به جاى مخ او از مغز سر گوسفندى را به مغزِ سرِ آن جوان ديگر مىآميختند و خورش ماران مىكردند .\r\nاز اين گونه هر ماهيان سى جوان * از ايشان همى يافتندى روان\r\nوقتى عدهء از مرگ رستگان به دويست مىرسيد خورشگران به قدر كافى بز و ميش به ايشان مىدادند تا شبانى كنند و روزگار به آرامى و فراخى معيشت بگذرانند . كُردان از تخمهء آن آزادگانند كه زندگى در دامان طبيعت را بر ماندن در شهرها برتر مىشمارند .\r\nاندر خواب ديدن ضحاك فريدون را\r\nچون چهل سال بدين گونه از پادشاهى ضحاك گذشت شبى به خواب ديد كه از كاخ شاهنشهان سه مرد جنگى پديد آمدند . آن كه از دو ديگر به سال كمتر بود بر آن دو سر بود . فرّ كيانى از چهره‌اش مىتافت .\r\nكمر بستن و رفتنش شاهوار بود ، و در چنگ گرزى گاوسار داشت . او ناگهان بر ضحاك تاختن آورد . به گردنش پالهنگ نهاد ، و وى را كشان كشان به كوه دماوند برد و در بند كرد .\r\nضحاك چنان در هراس افتاد كه در عالم خواب بانگى خوفناك بركشيد . ارنواز و شهرناز كه در كنار او آرميده بودند به بانگ درشتِ او از خواب برانگيخته شدند .\r\n\r\n","description":"","footnote":"","page_name":" 23 ","page_number":45},
  {"content":"\r\n\r\nچنين گفت ضحاك را ارنواز * كه شاها چه بودت نگويى به راز\r\nچه به خوابت آمد كه در حالى كه در بستر خويش به آرام و ناز خفته بودى چنين برانگيخته شدى تو كه هفت كشور به پيمان ، و دد و دام و مردم به فرمانت هستند از چه بيم كردى .\r\nضحاك گفت : خوابى بس بيم انگيز ديدم كه نگفتنش سزاوارتر است ، زيرا اگر بگويم شما نيز پريشان و بر جان من بيمناك مىشويد\r\nبه شاه گرانمايه گفت ارنواز * كه بر ما ببايد گشادنت راز\r\nتوانيم كردن مگر چاره‌اى * كه بىچاره‌اى نيست پتياره‌اى\r\nضحاك به سخنان نويد دهندهء ارنواز دلگرم و اميدوار شد ، و خوابش را براى او باز گفت . ماهروى گفت : تو اين خواب را بىمايه و خوار مگير و چاره‌جويى كن . هفت كشور به پيمان و مردم و پرى و ديو و دد به فرمانت هستند . اخترشناسان و افسونگران ِ همهء كشورها را به درگاه خويش بخوان ، باشد كه ميان آنها يكى تعبير كردن خواب ترا بداند .\r\nضحاك را سخن انواز خوش آمد . چون خورشيد سر زد هر جا كه موبدى ، سخندانى ، بخردى ، بيدار دلى سراغ گرفت همه را به درگاه خواند . خوابش را بىحضور نامحرم به ايشان گفت ، و پرسيد شما روشندلان بگوييد زندگى و سرورى من كى به پايان مىرسد ، و تاج و تختم پس از من به كه مىرسد . بنشينيد ، با هم راى بزنيد و پاسخم را بگوييد .\r\nبه شنيدن اين خواب و فرمان ضحاك ، لب موبدان از بيم و نگرانى خشك و رخسارشان تر شد . با هم راى زدند و گفتند : اكنون چه كنيم ؟ اگر تعبير خواب را به راستى و درستى بازگوييم ، و آنچه شدنى است بر زبان آوريم بيم آن است كه خون همه بريزد ، و اگر بودنيها را بپوشانيم نيز جانمان در خطر است\r\n\r\n","description":"","footnote":"","page_name":" 24 ","page_number":46},
  {"content":"\r\n\r\nسه روز اندرين كار شد روزگار * سخن كس نيارست كرد آشكار\r\nروز چهارم ضحاك از خاموشى موبدان و خوابگزاران بىتاب شد ، و به آنان گفت : يا خوابم را چنان كه دانيد تعبير كنيد ، يا همه را بر دار خواهم كرد . همه سر به زير افگندند و پاسخ نيارستند گفت .\r\nميان آن نامداران بسيار هوش ، زيرك از همه خردمندتر و بىباك تر بود . دلش به جوش آمد و گفت : اى پادشاه بدان كه هر كس از مادر بزاد دير يا زود خواهد مرد . تو نيز مرگ را شايى . سر از باد غرور و نخوت پرداخته كن پيش از تو جهان داران بسيار بودند . هر كس روزگارى چند گذراند و جاى به ديگرى سپرد . اگر چون باره‌اى آهنين پاى بر جاى باشى روزگار ترا مىسايد . بدان كه روز عمرت به شبانگاه آمده است ، و كسى كه مقدر است بر جاى تو نشيند به زودى سر و بختت را به خاك درمىآورد . پندارم كه نامش فريدون باشد . هنوز از مادر نزاده است . پس از اين كه پا به گيتى نهاد اندك اندك تناور و زورمند مىشود با گرز گاوسر ترا از پاى درمىآورد ، و در كوه دماوند به بندت مىكشد .\r\nضحاك گفت : از من بر او چه ستم رفته و از چه كين من در دلش جا گرفته است ؟ زيرك گفت : اگر نيك بنگرى هيچ دشمنى بىسبب نيست .\r\nفريدون پسر آتبين است پدر او را كشتى و مغز سرش را خوراك ماران دوش خود كردى . افزون بر اين برمايه گاوى را كه دايهء اوست\r\nتبه گردد آن هم به دست تو بر * بدين كين كشد گرزهء گاوسر\r\nبه شنيدن اين سخنان بيم انگيز پر نهيب هوش از سرِ ضحاك رفت و از تخت به زير افتاد . زيرك فرصت را غنيمت شمرد و از بيم گزندِ آن جاهل دروغزن بيدادگر گريخت . وقتى ضحاك به هوش آمد بر تخت نشست و كسانى را به هر شهر و ديار به جستجوى فريدون فرستاد از آن كه\r\n\r\n","description":"","footnote":"","page_name":" 25 ","page_number":47},
  {"content":"\r\n\r\nاز هراس او روز روشن در نظرش شب تيره مىنمود ، و آرام و قرار و خورد و خوابش نبود .\r\nاندر زادن فريدون\r\nچون روزگارى سپرى شد فريدون به دنيا آمد . اندك اندك چون سرو سَهى باليد . از سيمايش فرّ ايزدى نمايان بود .\r\nجهانجوى با فر جمشيد بود * به كردار تابنده خورشيد بود\r\nجهان را چو باران به بايستگى * روان را چو دانش به شايستگى\r\nمقارن اين احوال گوساله‌اى از مادر جدا شد . چون طاووس هر مويش به رنگى بود . همگان ، خاصه بخردان و ستاره‌شناسان و موبدان از ديدن چنان گوسالهء زيبا در شگفت ماندند . تا آن زمان هيچ كس آن سان گوساله نديده بود و وصفش را از زبان ديگران نشنيده بود . ضحاك جستجوگران بسيار به يافتن او به هر سو فرستاد . آتبين پدر فريدون كه از بدخواهى آن شاه مردم گزاى بيدادگر آگاه بود از بيم مدتى در يك جا آرام نمىگرفت و پيوسته از جايى به جاى ديگر مىرفت . از بخت بد روزى به دست روزبانان ضحاك گرفتار شد . او را در بند كردند ، و پيش بيوراسب - بردند . ضحاك او را كشت و مغزش را خوراك ماران دوش خود كرد . فرانك مادر فريدون وقتى از آن بيداد كه بر همسرش رفته بود آگاه شد\r\nپر از داغ دل ، خستهء روزگار * همى رفت پويان بدان مرغزار\r\nكجا نامور گاو بر مايه بود * كه بايسته بر تنش پيرايه بود\r\nفرانك با دلى دردمند و چشمى خونبار پيش نگهبان مرغزار رفت و بزارى گفت : ترا به يزدان ِ پاك سوگند ، اين كودك را زمانى به زنهار دار چون پدر ، او را تيماردارى كن ، و از شير اين گاو پرورشش بده .\r\nنگهبان بيشه به خوشرويى پذيرفت و پيمان سپرد كه او را چون كودك خويش بپرورَد .\r\n\r\n","description":"","footnote":"","page_name":" 26 ","page_number":48},
  {"content":"\r\n\r\nكسان ضحاك همچنان در جستجوى برمايه بودند . در دل فرانك افتاد كه شاه تازى نژاد بدگوهر برمايه را مىيابد . از اين رو به مرغزار رفت و به نگهبان گفت : چنين پندارم زود باشد كه كسان ضحاك بدين جا رسند . بايد براى نجات جان فرزندم كه از جان شيرين گرامى ترش مىدارم سرزمين اين بيدادگر را رها كنم و به دامنهء كوه البرز پناه برم .\r\nمادر ستم رسيده با رنج بسيار خود را بدانجا رساند . در دامنهء كوه پيرى مستور و پرهيزگار و پاكيزه جان زندگى مىكرد . او از نيك و بدِ گردش چرخ نيلوفرى آسوده خاطر بود و به آن نمىپرداخت . فرانك به او گفت : اى نيك مرد عزيز ديدارِ پاك دين ، من شوريده بختى از مردم ايران - زمين ام . باور بدار كه اين گرانمايه فرزندم در جوانى خداوند جاه و نام خواهد شد . ضحاك نابكارِ ناخوش خيال در جستجوى اوست از سرِ مهر نگهبانش باش و پدروار تيمارش بدار . آن پارسا مردِ روشن نظر بر حال ِ مادر رنجيده و طفلش رحمت آورد و پرستاريش را پذيرا شد .\r\nضحاك را از وجود برمايه در مرغزار آگهى دادند . آن تيره جان آتش نهاد شتابان و كينه خواه به مرغزار رفت . برمايه را كشت ، و هر چه از چهار پايان ديگر در آن مرغزار ديد نابود كرد . از آن پس به سراى فريدون راه يافت فراوان پژوهيد و كسى را پيدا نكرد . به بيدادگرى ايوانش را به آتش سوزاند .\r\nپرسيدن فريدون نژاد خود را از مادر\r\nوقتى فريدون شانزده ساله شد از كوه به زير آمد ، به خدمت مادر شتافت و گفت :\r\nبگو مر مرا تا كه بودم پدر * كيم من ز تخم كدامين گهر ؟\r\nاگر كسى از بزرگان نام و نشان پدرم را پرسيد چه بگويم ؟ فرانك به آه و اندوه گفت : گوشدار تا با تو بگويم . آتبين مردى\r\n\r\n","description":"","footnote":"","page_name":" 27 ","page_number":49},
  {"content":"\r\n\r\nآزاده ، نژاده و روى شناس از مردم ايرانشهر بود . نژاد از تهمورث ديو بند داشت . ديندار ، خردمند ، بيدار دل و بىآزار بود . شوى من و پدر تو او بود .\r\nبر سر دوش ضحاك جادو دو مار است كه خورش آنها هر روز مغزِ سرِ دو جوان است . پدرت را كشتند و مغز سرش را خورش آن دو مار كردند .\r\nضحاك بدمنش قصد جان تو كرد . من ناچار از شهر گريختم و شتابان رو به بيابان نهادم . پس از مدتى خسته و درمانده به مرغزارى رسيدم در آن جا گاوى ديدم برمايه نام كه پوستش چون طاووس سراسر رنگ و نگار بود . از خداوند برمايه و مرغزار طلب كردم كه تيمار داريت كند ، و از شير آن گاو بىنظير پرورشت دهد . آن نيك مرد راست خوىِ پاكيزه جان نگهبانى ترا پذيرا شد و سه سال از شير برمايه پرورشت داد . ضحاك تيره دل ِ سيه‌كار بر جاى تو و برمايه آگاه شد . ناچار ترا بر گرفتم و به پيرى كوه‌نشين سپردم . شاه بيدادگر برمايه دايهء خوب ترا كشت و سراى ما را كه ايوانش سر به گردون افراشته بود ويران و با خاك يكسان كرد .\r\nفريدون به شنيدن گفتار مادرش سخت پيچان و جوشان شد از سر خشم چين در ابرو افگند و\r\nچنين داد پاسخ به مادر كه شير * نگردد مگر ز آزمايش دلير\r\nكنون كردنى كرد جادو پرست * مرا برد بايد به شمشير دست\r\nبپويم به فرمان يزدان پاك * برآرم ز ايوان ضحاك خاك\r\nفرانك به او گفت : كارى كه انديشيده‌اى پر خطر و بيم انگيز است . ضحاك سپاهيان بسيار دارد كه همه به خدمت او كمر بسته‌اند ، و اگر خواهد از هر كشور لشكريان انبوه به ياريش مىآيند . جهان را به چشم جوانى مبين جوانان آتشناك و درشت سخن اند و از پايان ِ تلخِ شتابزدگى ناآگاه\r\nكه هر كو نبيد جوانى چشيد * به گيتى جز از خويشتن را نديد\r\nبدان مستى اندر دهد سر به باد * ترا روز جز شاد و خرم مباد\r\n\r\n","description":"","footnote":"","page_name":" 28 ","page_number":50},
  {"content":"\r\n\r\nظهور كاوهء آهنگر\r\nضحاك پيوسته از بيم فريدون پريشان دل و آشفته خيال بود .\r\nيك روز همهء موبدان و مهتران كشور را به درگاه خواند . چون گرد آمدند به آنان گفت : اى بخردان ، مرا در نهان دشمنى است بزرگ ، به سال اندك است اما خرد و راى پيران دارد ، و چنان دانم آنان كه روزگار ديده و تجربت آموخته‌اند اگر چه دشمنشان خُرد باشد او را كوچك نمىشمارند . بنا بر اين مىخواهم از مردم و ديو و پرى لشكرى گران آماده سازم ديگر اين كه بايد گواهى دهيد كه من جز رهِ نيكان نسپرده‌ام ، هرگز بيدادگرى نكرده‌ام ، و سخن جز به راستى نگفته‌ام .\r\nحاضران از بيم غضب آن بيدادگر كينه‌خواه تمكين كردند با وى همداستان شدند و گواهى نوشتند .\r\nهمان وقت فرياد دادخواهى به گوش انجمن رسيد . ضحاك او را فراخواند و گفت كيستى و از كه بر تو ستم رسيده كه چنين غوغا افگنده‌اى . دادخواه فغان برداشت و گفت : اى بيدادگر سيه‌اندرون ، آهنگرى هنرور و بىآزارم كه از تو نابكار بر من رنج بسيار رسيده است .\r\nچند تن از فرزندانم را به خاطر تو كشته‌اند و مغز سر آنان را براى خورش ماران دوش تو به كار برده‌اند . اين آخرين پسرِ من است ، او را به من بازده .\r\nضحاك از بىباكى و گستاخى كاوه در شگفت شد و مصلحت را فرمان داد كه پسرش را آزاد كنند و به وى گفت : تو نيز چون ديگر سران انجمن بر اين محضر گواهى بده . چون كاوه آن را خواند بر آن گروه كه انجمن كرده بودند نهيب زد و گفت : اى ديو بندگان ِ چاكر پيشهء به دنيا فريفته ، روزِ عمر شما به شبانگاه آمده است ، از چه دل از ترس گيهان خديو بريده‌ايد تن به زبونى و پستى سپرده‌ايد و براى رضاى خاطر اين\r\n\r\n","description":"","footnote":"","page_name":" 29 ","page_number":51},
  {"content":"\r\n\r\nخونخوار زبون گير سيه دل از سرِ راستى در گذشته‌ايد ؟\r\nنباشم بدين محضر اندر گوا * نه هرگز بينديشم از پادشا\r\nآنگاه سپندآسا از جا جست خروشيد ، محضر را پاره پاره و پايمال كرد سپس دست پسرش را گرفت و خروشان و غوغاكنان بيرون رفت . مهان ، ضحاك را گفتند اين كاوهء گران جان ِ خام گو بىشرمى كرد ، محضر ما و پيمان ترا تباه ساخت پس از اين بىحرمتى سرِ خود گرفت و رفت ، و تو آسان وى را رها كردى . ضحاك گفت : در شگفت مباشيد از آن كه چون كاوه بر درگاه آمد\r\nميان من و او ز ايوان درست * تو گفتى يكى كوه آهن برُست\r\nندانم چه شايد بُدن زين سپس * كه راز سپهرى ندانست كس\r\nچون كاوه از درگاه شاه بيرون شد خلق بر او انجمن شدند .\r\nخروشيد و مردمان را به شورش و طغيان بر آن بيدادگر خون آشام دعوت كرد . گفت : تا كى ويرانگرى و خونخوارى اين تازى بدنژاد را شكيبا باشيم ، مگر غيرت و مردانگى در وجود شما نمانده است . به پا خيزيد ، قيام كنيد تا اين مار دوش تبه‌كارِ بد روزگار را از گاه به زير آوريم و خونش بريزيم .\r\nآن گاه چرم پاره‌اى را كه آهنگران بهنگام زخم دراى تا پيش پا مىآويزند از تن جدا و بر سر نيزه كرد خلق را به شورش برانگيخت و به سوى فريدون رهنمون شد . جهانى بر او انجمن شدند ، و بر در فريدون جمع آمدند . سالار نو چرم پاره را به ديباى روم آراست و به گوهرهاى گوناگون چنان پيرايه بست كه در شب تيره از تابناكى و رخشندگى خورشيد را مانند بود . وقتى فريدون جهان را پيش ضحاك وارونه ديد كلاه كيانى بر سر نهاد ، كمر بر ميان بست ، پيش مادر آمد و گفت :\r\n\r\n","description":"","footnote":"","page_name":" 30 ","page_number":52},
  {"content":"\r\n\r\nكه من رفتنىام سوى كارزار * ترا جز نيايش مبادايچ كار\r\nفرانك به شنيدن اين سخن آب در ديده گرداند . يزدان را ياد كرد ، و به زارى گفت : اى پروردگار مهربان يكتا ، فريدون را به تو سپردم ، بدِ جادوان را از جانش بگردان .\r\nرفتن فريدون به جنگ ضحاك\r\nفريدون آمادهء كارزار با ضحاك خون آشام شد . سالار نو را دو برادر بود : كيانوش و شادكام . هر دو به سال از او مهتر بودند ، اما وى دِليرتر ، بيخ ورتر ، كرم خيزتر بود . آن دو را گفت :\r\nبياريد داننده آهنگران * يكى گرز فرمود بايد گران\r\nآن دو به بازار آهنگران تاختند ، ديرى نپاييد هر كس از اين پيشه مايه داشت در درگاه فريدون جمع آمد :\r\nجهانجوى پرگار بگرفت زود * و زان گرز پيكر بديشان نمود\r\nنگارى نگاريد بر خاك پيش * هميدون بسان سر گاوميش\r\nآهنگران انباز ، و دست به كار شدند . ديرى نپاييد كه گرز ساخته و پرداخته شد . آن را پيش فريدون بردند . سالار نو به پاداش سيم و زر و جامه‌شان داد و گفت : اگر با اين گرزِ گران سرِ دشمن بدسگال را با خاك يكسان كنم هر آينه به شما چيزهاى گرانبها مىبخشم .\r\nفريدون در فرخ روز خرداد ، به كين جويى از دشمن پدرش راهى سرزمين تازيان شد . پيلان گردونه كش و گاوميشان بسيار توشهء سپاهش را از پيش مىبردند . دو برادرش نيز وى را همراهى مىكردند . سالار نو با سپاه انبوه در حالى كه دل همه از كينه آگنده بود منزل به منزل شتابان پيش مىرفتند .\r\nفريدون چون به اروند رود رسيد به رودبانان پيغام فرستاد چندان كشتى براى او بياورند كه سپاهيانش آسان از آب بگذرند . مهتر رودبانان\r\n\r\n","description":"","footnote":"","page_name":" 31 ","page_number":53},
  {"content":"\r\n\r\nسر فرود نياورد و\r\nچنين داد پاسخ كه شاه جهان * چنين گفت با من سخن در نهان\r\nكه مگذار يك پشّه را تا نخست * جوازى نيابى و مُهرى درست\r\nفريدون بدين پاسخ آشفته و خشمگين گشت . از ژرفا و خروشندگى اروند رود بيم نكرد بر بارهء تيزتك نشست و بر آب راند .\r\nسپاهيانش نيز جمله چنين كردند ، و همه به خشكى رسيدند . چون مسافتى راه سپردند شهرى كه پايتخت ضحاك بدگهر بود از دور نمايان شد ، و آن گاه كه پيشتر رفتند يكى كاخ ديد اندر آن شهر شاه . ايوان كاخ برتر از كيوان بود . چنان مىنمود كه سر به ستارگان مىسود . فريدون دانست كه آن قصر ضحاك ماردوشِ بد روزگار است . به سپاهيان رو كرد و گفت : جاى درنگ نيست ، و اگر دشمن غافلگير نگردد كار دشوار مىشود . گرز گران بر دست گرفت و بارهء تيزتك را رها كرد . سپاهيان دشمن شكار نيز در پىاش روان شدند . ديرى نگذشت كه چون خرمن آتش به كاخ پيوستند . هيچ يك از نگهبانان سراى ضحاك بر جاى نماندند و همه گريختند . فريدون همهء جادوان و ديوان را كه دمساز و فرمانبردار آن خون آشام بودند و در آن وقت در كاخ بيدادگر گرد آمده بودند به گرز گران كوفت و به جاى وى بر تخت نشست ، و\r\nبرون آوريد از شبستان او * بُتان سيه موى و خورشيد رو\r\nبفرمود شستن سرانشان نخست * روانشان از آن تيرگيها بشست\r\nره داور پاك بنمودشان * ز آلودگى پس بپالودشان\r\nديدن فريدون دختران جمشيد را\r\nوقتى دو خواهر جمشيد كه از بدآموزيهاى ضحاك خونخوار راه بت‌پرستان گرفته بودند بارِ دگر به يزدان پرستى رو آوردند ، فريدون را گفتند : تو كيستى و از كدام نژاده‌اى كه بر ستمكاره مردى چون ضحاك كه خداوند سپاه بيكران است دلير آمدى . هرگز باور نمىكرديم كه\r\n\r\n","description":"","footnote":"","page_name":" 32 ","page_number":54},
  {"content":"\r\n\r\nچنين هنر از كسى برآيد . در طول مدتى كه نه به دلخواه به كاخ وى درآمده بوديم روزگار بر ما چه تلخ و ناهموار گذشت ! فريدون در پاسخ آن دو ماهروى گفت : من فرزند آتبين ام ضحاك بدكنش پر آشوب پدرم را كشت ، و برمايه ، گاوى را كه سراسر اندامش به رنگ و نگار چون طاووس زيبا مىنمود و مرا دايه بود از سرِ كين كشت . از اين رو بخت از آن نابكار ناپاك راى برگشت ، كه تخت و بخت بر هيچ پادشاه جاودانه نيست . من اكنون به كين خواهى كمر بسته‌ام ، و چون بر او دست يابم سرش را بدين گرز گران پست كنم .\r\nارنواز چون اين سخن شنيد شادمانه گفت : تو فريدونى ، فريدونى كه مقدر است ضحاك تبه كار و پر فريب و جادو را از ميان بردارد ؟ ما دو دختر از بيم هلاك ، رام ، و به همداستانى او ناچار شده‌ايم . فريدون جواب داد اگر چرخ بدآرامى و كجرفتارى نكند سراسر جهان را از آلودگى وجود او پاك مىكنم . اكنون بر شماست كه بگوييد آن ماردوش تيره جان كجاست .\r\nارنواز و شهرناز گفتند : پيش بينى او را خبر داده كه زمين از پليدى وجودش پرداخته خواهد شد . وى به اميد اين كه گفتهء آن پيش بين را با شستن بدن ناپاك خود ، به خون باطل كند ، هر روز خون ده‌ها مرد و زن را به ستم مىريزد و در آبدانى انباشته مىكند . افزون بر اين سالهاست از آن دو مارى كه در دوش دارد به رنج اندر است . بامدادان پگاه نيز به ريختن خون بىگناهان رفته و\r\nبيامد كنون گاه باز آمدنش * كه جايى نبايد فراوان بدنش\r\nداستان فريدون با كارگزار ضحاك\r\nهر زمان ضحاك از كاخ خويش بيرون مىرفت كندر و نامى را كه به او اعتماد داشت به نگهبانى گنج و تاج و تخت و سرايش مىگماشت . وقتى فريدون پس از كشتن پاسداران ماردوش بدگوهر جاى\r\n\r\n","description":"","footnote":"","page_name":" 33 ","page_number":55},
  {"content":"\r\n\r\nاو بر تخت نشست كندرو شتابان و آشفته حال به كاخ او درآمد ، او را در حالى كه بر يك طرفش ارنواز و در طرف ديگرش شهرناز جاى داشت ، بر سرير پادشاهى ديد . گروهى از سران سپاه شهريار نيز به ادب پيرامونش ايستاده بودند . كندرو بىآنكه دل ببازد و در شگفت شود پيش فريدون نماز برد و بر او آفرين كرد . تهنيت گفت ، و گفت : به راستى تو سزاوار پادشاهى هفت كشورى جاودان و از گزند بدان در امان باش . فريدون وى را نواخت و گفت نبيد آر ، خوان بياراى ، رامشگران را بخوان و دانايان و مهتران را انجمن كن . كندرو فرمان برد . خوان و مجلسانه آراست و دانايان و رامشگران را بخواند . به فرمان شاه نو تا ديرگاه بزمى با شكوه بر پا بود . چون ديرى از شب سپرى شد ، فريدون آرام گرفت و انجمن پراگنده گشت ، كندرو بر باره‌اى آتش نعل نشست و به جايگاه ضحاك راهى شد . وقتى به او رسيد رسم ادب به جاى آورد ، و آنچه ديده و شنيده بود براى ماردوش باز گفت و گفت : سه مرد فرهمند با لشكرى رزمجوى و بنيان كن از كشورى ديگر به سرزمين تو درآمدند . از آن سه ، آن كه كهتر است بر آن دو مهتر است . فرّ شاهنشهى از سيمايش مىتابد . به بالا سرو مىنمايد ، و گرزى چون پاره‌اى كوه بر دست دارد . او همه جادوييهاى ترا باطل كرد ، و همهء ديوان و مردمانى را كه پرستنده‌ات بودند به گرز گران كشت و خون و مغز سرشان را با هم درآميخت .\r\nبه دو گفت ضحاك شايد بُدن * كه مهمان بود - شاد بايد بُدن\r\nكندرو گفت : مگر ميهمان با گرز به خانهء ميهمان خداى مىرود ، بندگان او را مىكشد ، و بر جايش مىنشيند . تو چنين ميهمان هرگز ديده‌اى يا شناخته‌اى ؟\r\nبه دو گفت ضحاك چندين منال * كه مهمان گستاخ بهتر به فال\r\nكندرو در جوابش گفت :\r\nگر اين نامور هست مهمان تو * چه كارستش اندر شبستان تو\r\n\r\n","description":"","footnote":"","page_name":" 34 ","page_number":56},
  {"content":"\r\n\r\nكه با دختران جهاندار جم * نشيند زند راى بر بيش و كم\r\nبه يك دست گيرد رخ شهرناز * به ديگر عقيق لب ارنواز\r\nشب تيره‌گون خود بتر زين كند * به زير سر از مشك بالين كند\r\nضحاك بيدادگر از شنيدن اين سخنان تلخ سخت دردمند و تند رو گشت . به كندرو دشنامهاى زشت داد و گفت : از اين پس تو نگهبان و پيش كار من نخواهى بود . كندرو گستاخ شد . جوابى داد درشت و دلگير گفت : اى شهريار ، بىگمان بخت از تو برگشته و دوران پادشاهيت به پايان رسيده است اكنون كه همچنان كه موى از خمير مىكشند مهترى را از تو باز گرفتند ، از جاه به چاه افتادى ، و از گاه مهى بىبهره ماندى مرا كار سازندگى چون توانى داد .\r\nضحاك آهومند ديوانه‌سار از آن گفتگوهاى دلازار سخت بىتاب شد . بر زبرِ زين نشست ، و با سپاهى گران از جنگاوران و ديوان شتابان روانهء شهر شد .\r\nبند كردن فريدون ضحاك را\r\nچون به آنجا رسيد از بيراهه بام و در كاخ را فرا گرفت و جنگ را آماده شد . سپاهيان فريدون چون از دليريش آگاه شدند در آن تنگنا بر ايشان حمله بردند . مردم شهر كه همه از خونخوارگى و زشت‌كارى ضحاك به جان آمده بودند به يارى فريدون شتافتند . سپاهيان فرياد برمىآوردند كه :\r\nنخواهيم برگاه ضحاك را * مر آن اژدها دوش ناپاك را\r\nسپاه فريدون با تيغ و تير و خدنگ دمار از روزگار لشكريان ضحاك برآوردند ، و مردم از در و بام سنگ و خشت بر آنان مىزدند . در آن گير و دار ضحاك با كمند بر بام كاخ شد .\r\nبديد آن سيه نرگس شهرناز * پر از جادويى با فريدون به راز\r\nدو رخساره روز و دو زلفش چو شب * گشاده به نفرين ضحاك لب\r\n\r\n","description":"","footnote":"","page_name":" 35 ","page_number":57},
  {"content":"\r\n\r\nرشك چنان در دلش مايه گرفت ، و خون چنان در تنش جوشيد كه بر جان خويش انديشه نكرد ، با كمند از فراز كاخ بلند به زير آمد تا با دشنه‌اى كه داشت خون آن دو پرى چهر را بريزد . همين كه پايش به زمين رسيد فريدون به كردار باد از جا جست و چنان با گرزهء گاو سر بر سرش كوبيد كه سست و بىتاب شد . همان گه سروش خجسته بر فريدون نمايان گشت و گفت : او را مكش كه زمانش به پايان نرسيده است . وى را به كوه ببر و آنجا در بند كن .\r\nشاه بىدرنگ با تسمه‌اى بلند از پوست شير دو دست ضحاك را استوار بست آنگاه مردمان را گرد آورد و گفت :\r\nنبايد كه باشيد با ساز جنگ * نه زين گونه جويد كسى نام و ننگ\r\nسپاهى نبايد كه با پيشه‌ور * به يك روى جويند هر دو هنر\r\nهر كس بايد به كارى اشتغال ورزد يكى گرزدار و ديگرى كارورز باشد . اگر اين كارِ آن ، و آن كارِ اين بجويد نظم از ميان برداشته مىشود و جهان پر آشوب مىگردد . از آن پس بزرگان شهر ، آنان كه از خرد و زر و گنج بهره داشتند جملگى نزد او شدند و به فرمانش گردن نهادند . فريدون همه را نواخت ، و به يزدان پرستى و مردمى پندشان داد و گفت :\r\nمنم كدخداى جهان سر به سر * نبايد نشستن به يك جاى بر\r\nو گرنه من ايدر همى بودمى * بسى با شما روز پيمودمى\r\nمهان و مهتران وى را ستودند . آنگاه لشكريان ِ شاه بى آن كه به كسى آزار رسانده باشند و يا چيزى به زور ستانده باشند از شهر بيرون شدند .\r\nضحاك را در حالى كه به بند بسته بودند بر پشت اسب افگندند و به خوارى بردند . بدين گونه فريدون و سپاهيانش به شير خوان رسيدند .\r\nشاه دگر بار آهنگ كرد كه سر ضحاك بد گهر را به گرز گران بكوبد .\r\n\r\n","description":"","footnote":"","page_name":" 36 ","page_number":58},
  {"content":"\r\n\r\nهمان گه خجسته سروش آهسته در گوشش خواند كه : او را به كوه دماوند بَرو آن جا در بند كن . فريدون فرمان برد . ضحاك تازى نژاد بدگوهر را به كوه دماوند برد و در غارى كه بُنش پيدا نبود با ميخهاى بزرگ سخت در بند كرد .\r\nاز او نام ضحاك چون خاك شد * جهان از بدِ او همه پاك شد\r\nبماند او بر اين گونه آويخته * و ز او خون دل بر زمين ريخته\r\n\r\n","description":"","footnote":"","page_name":" 37 ","page_number":59},
  {"content":"\r\n\r\nپادشاهى فريدون\r\nفريدون چو شد بر جهان كامگار * ندانست جز خويشتن شهريار\r\nبه رسم كيان تاج و تخت مهى * بياراست با كاخ شاهنشهى\r\nبه روز خجسته سر مهر ماه * به سر بر نهاد آن كيانى كلاه\r\nدر زمان پادشاهى فريدون امن و آرامش سراسر كشور را فرا گرفت . مردم همه دل به كار و كوشش و شادكامى سپردند .\r\nپادشاهيش پانصد سال به طول انجاميد ، و در اين مدت دراز يك روز بر مردمان تلخ و ناهموار نگذشت .\r\nتا ديرزمان فرانك از سرنگونى ضحاك بيدادگر و پادشاهى يافتن فريدون خبر نداشت وقتى آگاه شد\r\nهمى آفرين خواند بر كردگار * بر آن شادمان گردش روزگار\r\nآن گاه شكرانه را به دستگيرى بينوايان و مستمندان پرداخت تُنك مايگان را به بخشش بىنياز ساخت و خانه‌شان را آبادان كرد .\r\nسپس خانه‌اش را آراست ، بزرگان و مهان را ميهمان كرد . بعد از هفته‌اى هر چه از جواهر ، جامه‌هاى گرانبها ، و ابزار رزم چون جوشن و خود و\r\n\r\n","description":"","footnote":"","page_name":" 38 ","page_number":60},
  {"content":"\r\n\r\nزوبين و تيغ و چيزهاى ديگر داشت بر شترها بار كرد و رو به پايتخت فريدون نهاد .\r\nچو آن خواسته ديد شاه زمين * پذيرفت و بر مام كرد آفرين\r\nاز سوى ديگر مهان و بزرگان لشكر به درگاه شهريار شتافتند . به ديدنش شاديها كردند و گفتند :\r\nچنين روز روزت فزون باد بخت * بدانديشگان را نگون باد بخت\r\nترا باد پيروزى از آسمان * مبادا بجز داد و نيكى گمان\r\nپس از مدتى جهان ديدگان و رايمندان از هر گوشهء كشور به ديدنش رو نهادند و\r\nهمه زرّ و گوهر بر آميختند * به تاج سپهبَد فرو ريختند\r\nز يزدان همى خواستند آفرين * بر آن تاج و تخت و كلاه و نگين\r\nكه جاويد بادا چنين شهريار * بَرومند بادا چنين روزگار\r\nاز آن پس شهريار جوان بخت به سفر كردن در سراسر كشور پرداخت . هر جا ستم رسيده‌اى ديد به گرمى و مهربانى وى را دستگيرى و مهربانى كرد و ستمگر را به كيفر رساند . هر جا ويرانى ديد به كوشش آبادان ساخت و\r\nبياراست گيتى بسان بهشت * به جاى گيا سرو گلشن بكشت\r\nفرستادن فريدون جندل را به يمن\r\nفريدون در پنجاه سالگى داراى سه فرزند بود . همه\r\nبه بالا چو سرو و به رخ چون بهار * به هر چيز مانندهء شهريار\r\nمادر دو تا از اين پسران شهرناز ، و مادر يكى ارنواز بود .\r\nچون بباليدند فريدون به يكى از نامداران خود كه جندل نام داشت گفت : گِرد بر گِرد جهان بگرد از نژاد مهان سه خواهر كه سزاوار همسرى سه پسر من باشند بجوى و خواستگارى كن .\r\nجندل با چند تن از فرزانگان از ايران شهر به چند كشور سفر\r\n\r\n","description":"","footnote":"","page_name":" 39 ","page_number":61},
  {"content":"\r\n\r\nكرد . در هيچ جا سه خواهر كه خردور و سزاوار پسران فريدون باشند نيافت . همه جا رفت تا به سرزمين يمن رسيد . شاه يمن سه دختر داشت همه خوبروى و هوشمند . دخترانى كه دلخواه فريدون بودند . جندل به درگاه شاه يمن رفت و بار يافت\r\nبه جندل چنين گفت شاه يمن * كه بىآفرينت مبادا دهن\r\nاز كجا مىآيى و چه مىخواهى ؟ فرستادهء فريدون گفت :\r\nترا آفرين از فريدون گُرد * بزرگ آن كسى كو نداردش خرد\r\nمرا گفت شاه يمن را بگوى * كه بر گاه تا مشك بويد ببوى\r\nمن پادشاه ايران شهرم . سرزمين ايران جايگاه آزادگان و دليران است . سه فرزند دارم هر سه باليده ، هوشمند ، و سزاوار گاه و افسر\r\nمر اين سه گرانمايه را در نهفت * ببايد كنون شاهزاده سه جفت\r\nكجا از پس پرده پوشيده روى * سه پاكيزه دارى تو اى نامجوى\r\nاين دو گونه گُهر در خور پيوند يكدگرند كه\r\nسه پوشيده رخ را سه ديهيم جوى * سزا را سزاوار بىگفت‌وگوى\r\nاين پيام شاه ايران است تا جواب چه دهى .\r\nپادشاه يمن در انديشه شد . گفت چند روز اين جا بمان تا رنجِ سفر دراز از تنت دور شود من نيز در اين كار انديشه كنم ، پس آن گاه جواب شايسته بدهم .\r\nشاه يمن همهء بزرگان در بارش را براى راى زدن احضار كرد و\r\nفرستاده گويد چنين گفت شاه * كه ما را سه شاه است زيباى گاه\r\nگراينده هر سه به پيوند من * به سه روى پوشيده فرزند من\r\nاگر گويم آرى ، و دل زين تهى * درو غم نه اندر خورد با مهى\r\nوگر آرزوها سپارم بدوى * شود دل پر آتش از آب روى\r\nو اگر سر از فرمان او بپيچم و جوابى خلاف دلخواهش بدهم\r\n\r\n","description":"","footnote":"","page_name":" 40 ","page_number":62},
  {"content":"\r\n\r\nشايد دلش از من برگردد ، و اين بيم انگيز است چه از مردمان بيدار دل شنيده‌ام كه ضحاك بيدادگر را با آن سپاه گران كه داشت چگونه از پاى درآورد و در غارى به چهار ميخ كشيد . اكنون به آنچه گفتم نيك بينديشيد و صواب و صلاح بنماييد .\r\nجهان آزموده دلاور سران * گشادند يك يك به پاسخ زبان\r\nكه ما همگنان آن نبينيم راى * كه هر باد را تو بجنبى ز جاى\r\nاگر فريدون پادشاهى بزرگ و نامور است ما نيز بيچاره و زبون نيستيم ، كوشاايم ، و شمشير آختن ، عنان و سنان تافتن ، و نيزه انداختن را مىدانيم ، با همهء اينها اگر از بىمراد گذاشتنش مىترسى\r\nاز او آرزوهاى پر مايه جوى * كه كردار آن را نبينند روى\r\nپاسخ دادن شاه يمن جندل را\r\nاين گفته‌ها و ره‌آموزيها به دل پادشاه يمن خوش نيامد . جندل فرستادهء شاه ايران را پيش خواند و به او گفت :\r\nكه من شهريار ترا كهترم * به هرچ او بفرمود فرمانبرم\r\nسخن هر چه گفتى پذيرم همى * ز دختر من اندازه گيرم همى\r\nاگر شهريار بپذيرد دلم مىخواهد پسران برومندش را ببينم .\r\nبيايند هر سه به نزديك من * شود روشن اين شهر تاريك من\r\nپس آن گه سه روشن جهان بين خويش * سپارم بديشان بر آيين و كيش\r\nجندل پس از شنيدن اين جواب شادىانگيز از يمن راهى ايرانشهر شد ، و چون به درگاه فريدون رسيد شرح سفرهاى خويش را تا رسيدن به يمن ، و گفتگو با شاه آن جا را در بارهء پيوند سه دختر او با شاهزادگان بيان كرد .\r\nرفتن پسران فريدون نزد شاه يمن\r\nفريدون فرزندان خود را به پيش خواند و رفتن جندل را به جستجوى سه خواهر كه از دودمان شاهان ، و همسرى آنان را شايان باشند به آنان خبر داد و\r\n\r\n","description":"","footnote":"","page_name":" 41 ","page_number":63},
  {"content":"\r\n\r\nچنين گفت كين شهريار يمن * سر انجمن سر و سايه فكن\r\nچو ناسفته گوهر سه دخترش بود * نبودش پسر دختر افسرش بود\r\nسروش ار بيابد چو ايشان عروس * دهد پيش هر يك مگر خاك بوس\r\nپادشاه يمن شما را به همسرى دختران خود پذيرفته ، اكنون بايد به آنجا سفر كنيد ، و\r\nبه خوبى سخنهاش پاسخ دهيد * چو پرسد سخن راى فرخ نهيد\r\nازيرا كه پروردهء پادشا * نبايد كه باشد بجز پارسا\r\nپادشاه يمن بزرگ مردى هوشمند ، خردور ، آخر انديش و نازك بين است . در سراسر گيتى به بيدار دلى و پاكيزه خويى و ژرف نگرى او كم است ، پس\r\nسراينده باشيد و بسيار هوش * به گفتار او برنهاده دو گوش\r\nنبايد كه يابد شما را زبون * به كار آورد مرد دانا فسون\r\nنخستين روز كه در دربار راه مىيابيد بزمى با شكوه مىآرايد . سه دخترش را كه به زيبايى ماه را مانندند با آرايش تمام به بزم مىآورد و بر تخت مىنشاند . هر سه به بالا و اندام و ديدار همانندند چنان كه شناختن كوچك تر از بزرگتر سخت دشوار مىنمايد . بدانيد دختر كوچكترش را كنار بزرگتر شما مىنشاند ، بزرگترش را پهلوى كوچك تر شما ، و ميانه را كنار ميانه . آن وقت پادشاه يمن از شما مىپرسد كدام يك دخترانم بزرگتر ، و كدام كوچك تر است و كدام ميانه . بگوييد اين كه كنار بزرگترين ما نشسته كوچك تر ، اين كه كنار كوچك ترين ما جاى گرفته بزرگتر است و ميانه پهلوى ميانه نشسته است .\r\nگرانمايه و پاك هر سه پسر * همه دل نهاده به گفتِ پدر\r\nز پيش فريدون برون آمدند * پر از دانش و پر فسون آمدند\r\nبجز راى و دانش چه اندر خورد * پسر را كه چونان پدر پرورد\r\n\r\n","description":"","footnote":"","page_name":" 42 ","page_number":64},
  {"content":"\r\n\r\nشاهزادگان روز بعد با گروهى از سپاهيان راهى يمن شدند .\r\nچون شاه يمن از نزديك شدن ايشان آگاه شد سرداران سپاه خود را با لشكرى انبوه ، و گروهى از بزرگان دربارش به پيشباز فرستاد .\r\nشاهزادگان وقتى به پايتخت درآمدند مردم از زن و مرد و پير و جوان به تماشا بيرون شدند . شاه يمن پسران فريدون را در كاخى كه همه خشتهايش زراندود بود فرود آورد ، و روز بعد سه دخترش را در حالى كه به كمال ، آرايش كرده بودند و به زيبايى از ماه تابنده گرو مىبردند به همان ترتيب كه فريدون پيش بينى كرده بود به كاخ درآورد .\r\nاز اين سه گرانمايه پرسيد مه * كزين سه ستاره كدام است كه\r\nميانه كدام است و مهتر كدام * ببايد بر اين گونه‌تان برد نام\r\nبگفتند زان گونه كاموختند * سبك چشم نيرنگ بردوختند\r\nبدانست شاه گرانمايه زود * كز آميختن رنگ نايدش سود\r\nدختران در حالى كه بر رخشان از شرم پدر عرق نشسته بود به جايگاه خود بازگشتند .\r\nافسونگرى آزمودن سرو بر پسران فريدون\r\nچون شب درآمد پادشاه يمن رنگى ديگر نهاد . به هنگام خواب بستر شاهزادگان را سر آبگير كلاب گسترد ، و چون به خواب شدند به جادويى\r\nبرآورد سرما و بادى دمان * بدان تا برآرد بديشان زمان\r\nچنان شد كه بفسرد هامون و راغ * به سر بر نيارست پريد زاغ\r\nاما شاهزادگان به فرّ و فرزانگى ايزدى از آن بند جادو رستند و از آن سرماى جان ستان رنجى بر ايشان نرسيد . بامدادان پگاه شاه يمن بر بالين شاهزادگان آمد تا آنان را بىجان ، و دخترانش را همچنان شوى ناكرده در كنار خود ببيند . اما چون ايشان را تندرست و شاد و آسوده از هر گونه گزند و رنج ديد .\r\nبدانست افسون نيايد به كار * نبايد بدين برد خود روزگار\r\n\r\n","description":"","footnote":"","page_name":" 43 ","page_number":65},
  {"content":"\r\n\r\nآن گاه همهء نامداران و بزرگان دربارش را انجمن كرد . در گنجهاى سر به مهرش را گشود و\r\nسه خورشيد رخ را چو باغ بهشت * كه موبد چو ايشان صنوبر نكشت\r\nبياورد و هر سه بديشان سپرد * كه سه ماه نو بود و سه شاه گرد\r\nو به موبدان گفت :\r\nبدانيد كين سه جهان بين من * سپردم بديشان به آيين من\r\nبدان تا چو ديده بدارندشان * چو جان پيش دل بر نگارندشان\r\nچون چند روز سپرى شد شاه يمن زر و سيم فراوان ، و بسيار چيزهاى گرانبها همراه دخترانش كرد و به آيين و فرّ آنان را همراه شوهرانشان به ايرانشهر فرستاد .\r\nآزمودن فريدون پسران خود را\r\nچون فريدون از بازگشتن پسرانش آگاه شد ، آزمودن ايشان را ، خود را به جادويى به صورت اژدهايى دمان درآورد ، و چون پسرانش را نزديك ديد بر سر راهشان پديد آمد . نخست آهنگ پسر بزرگش كرد . وى به ديدن آن اژدهاى بزرگ كه آتش از دهانش مىجهيد بيم كرد و گريخت . اژدها قصد پسر ميانه كرد\r\nميانه برادر چو او را بديد * كمان را به زه كرد و اندر كشيد\r\nچنين گفت گر كارزار است كار * چه شير دمنده چه جنگى سوار\r\nپسر سوم وقتى اژدها را ديد خورشيد و گفت : اى جانور بدآرام ، مگر آوازهء پرخاشگرى و دليرى فريدون به گوش تو نرسيده است ما فرزندان اوييم ، هر سه پرخاشگر و گرزدار و دلير اگر از راه ما به ديگر سو نشوى با گرز مغزت را پريشان مىكنم .\r\nفريدون فرخ چو بشنيد و ديد * هنرها بدانست و شد ناپديد\r\nبرفت و بيامد پدروار پيش * چنان چون سزايد به آيين و كيش\r\nبا بزرگان لشكر به پيشباز عروسان و پسرانش رفت . چون به كاخ\r\n\r\n","description":"","footnote":"","page_name":" 44 ","page_number":66},
  {"content":"\r\n\r\nفرود آمدند ايزد يكتا را نيايش كرد پس آن گاه پسرانش را خواند و\r\nچنين گفت كان اژدهاى دژم * كجا خواست گيتى بسوزد به دم\r\nپدر بُد كه جست از شما مردمى * چو بشناخت برگشت با خرمى\r\nسلم را كه به ديدن اژدها درنگ نكرده بود و گريخته بود گفت :\r\nچه نيكو تدبير كردى از آنكه\r\nدلاور كه ننديشد از پيل و شير * تو ديوانه خوانش مخوانش دلير\r\nتو را نيز آفرين گفت كه\r\nهنر خود دليرى است بر جايگاه * كه بد دل نباشد خداوند گاه\r\nو ايرج را نيز ستود\r\nبدان كو به آغاز شيرى نمود * به گاه درشتى دليرى نمود\r\nسپس نام عروسان خويش را از تازى به پارسى برگرداند . زن سلم را آرزو ، همسر تور را آزاده و زن ايرج را سَهى نام نهاد .\r\nبخش كردن فريدون ، گيتى را بر پسران\r\nفريدون كشور پهناورش را به سه بخش كرد روم و خاور را به سلم داد ، چين و توران را به تور ، و ايرج را پادشاه ايران كرد . به هر يك از پسرانش زر و سيم بسيار داد ، سپاهيان زياد همراهشان كرد و به سرزمينى كه نصيبشان شده بود فرستاد .\r\nنشستند هر سه به آرام و شاد * چنان مرزبانان فرخ نژاد\r\nچون بر آنچه رفته بود روزگارى دراز گذشت ، فريدون فرزانه پير و سالخورده شد ، بهار عمرش خزان گشت و سستى و ناتوانى بر او چيره شد .\r\nرشك بردن سلم بر ايرج\r\nسلم كه از آنچه پدرش به او داده بود رضا نبود ، دلش از راه راست گشت بدخواه پدر و برادرش ايرج شد و به تور نوشت :\r\nسه فرزند بوديم زيباى تخت * يكى كهتر از ما برآمد به بخت\r\nاگر مهترم من به سال و خرد * زمانه به مهر من اندر خورد\r\n\r\n","description":"","footnote":"","page_name":" 45 ","page_number":67},
  {"content":"\r\n\r\nگذشته ز من تاج و تخت و كلاه * نزيبد مگر بر تو اى پادشاه\r\nچرا پدرمان فريدون ، ايران و يمن را كه سرزمينهايى آبادان و سرسبز و خرم و پر نعمت است به ايرج پسر كوچكترش داد و توران و چين را به تو ، و روم و خاور را به من . در اين بخشش بر من و تو ستم رفته است بايد چاره‌گرى كنيم و به جبران برخيزيم .\r\nچون اين نامه وسيلهء پيك مخصوص به تور رسيد برآشفت ، سر بىمغزش پر باد شد . كين پدر و ايرج را به دل گرفت و به پيك\r\nچنين داد پاسخ كه با شهريار * بگو اين سخن ، همچنين ياددار\r\nكه ما را به گاه جوانى پدر * بدين گونه بفريفت اى دادگر\r\nنشايد درنگ اندر اين كار هيچ * كجا آيد آسايش اندر بسيج\r\nپيام سلم و تور به نزديك فريدون\r\nاين دو بدخواه تيره راى ، با يكديگر همداستان شدند . پيكى بينا دل و سخنگوى نزد پدرشان فرستادند و به او پيغام دادند :\r\nسه فرزند بودت خردمند و گرد * بزرگ آمدت تيره ، بيدار خرد\r\nنديدى هنر با يكى بيشتر * كجا ديگرى زو فرو برد سر\r\nيكى تاج بر سر به بالين تو * برو شاد گشته جهان بين تو\r\nبخشش بدين سان از دادگرى دور بود . اگر دل ما را به عدل خرسند نكنى ، ما دو برادر سپاهى گران از روم و خاور و توران و چين به ايران مىكشيم و از ايرج و كشورش دمار برمىآوريم . وقتى فرستادهء سلم و تور به پايتخت فريدون رسيد به شاه خبر دادند .\r\nكه آمد فرستاده‌اى نزد شاه * يكى پر منش مرد با دستگاه\r\nفريدون وى را بار داد ، و چون درآمد نزديك خود جايش داد و\r\nبپرسيدش از دو گرامى نخست * كه هستند شادان دل و تن درست ؟\r\nفرستاده از شرم سر به زير افگند پس از آن گاه گفت : اى شهريار خردمند ، پوزش مرا بپذير و بر من خشم مگير كه پيامى درشت و ناهموار آورده‌ام ، و اگر شهريار اجازه دهد پيام آن دو جوان ناهوشيار گستاخ را\r\n\r\n","description":"","footnote":"","page_name":" 46 ","page_number":68},
  {"content":"\r\n\r\nبگويم .\r\nشاه اجازه فرمود ، و فرستاده آنچه را از زبان سلم و تور شنيده بود ، عرضه داشت . فريدون در جواب فرستاده گفت :\r\nپاسخ فريدون پسران را\r\nبگوى آن دو ناپاك بيهوده را * دو اهريمن مغز پالوده را\r\nنداريد شرم و نه بيم از خداى * شما را همانا همين است راى\r\nسپهرى كه پُشت مرا كرد كوز * نشد پست و گردان بجايست نوز\r\nنماند شما را هم اين روزگار * نماند بر اين گونه بس پايدار\r\nاگر اهرمن دل شما را از راه راستى و درستى به در كرده بىگمان پاداش بَدِ خود مىيابيد و همان درويد كه كاريد و\r\nكسى كو برادر فروشد به خاك * سزد گر نخوانندش از آب پاك\r\nروزگار چون شما شاه ، بسيار ديده و به خاك كرده است .\r\nخردمند آن كس است كه به نعمتى و عشوه‌اى كه زمانه دهد فريفته نشود و خويشتن نگهدارد كه سخت زشت و بىمحابا بستاند ، از روز شمار و داوريگاه بترسيد ، و كارى نكنيد كه رضاى يزدان پاك در آن نباشد .\r\nفرستاده پس از شنيدن پاسخ ، شتابان پيش سلم و تور برگشت .\r\nاز سوى ديگر ، فريدون ايرج را پيش خويش خواند و پيغامى را كه برادرانش داده بودند بر زبان آورد و گفت :\r\nگرت سر به كار است بپسيچ كار * در گنج بگشاى و بر بند بار\r\nايرج از بدانديشى و ديوانه سرى برادرانش دل آزرده نشد كينه‌شان را در دل نگرفت و گفت : اى شهريار بزرگ ، چون روزگار به هر روى ، نيك يا بد بر آدميان مىگذرد ، خردمند چرا غم به دل راه دهد .\r\nوقتى در انجام كار ، بسترِ همگان خواه شاه و خواه گدا ، خاك است و بالين خشت ، دريغ نيست دل كه جايگاه مهر و مردمى است كانون دشمنى گردد . تاجوران بزرگ هرگز دل به بدخواهى و كينه‌ورزى نسپرده‌اند .\r\n\r\n","description":"","footnote":"","page_name":" 47 ","page_number":69},
  {"content":"\r\n\r\nچو دستور باشد مرا شهريار * به بد نگذرانم بد روزگار\r\nنبايد مرا تاج و تخت و كلاه * شوم پيش ايشان دوان بىسپاه\r\nبگويم كه اى نامداران من * چنان چون گرامى تن و جان من\r\nبه بيهوده از شهريار زمين * مداريد خشم و مداريد كين\r\nدل كينه‌ورشان به دين آورم * سزاوارتر زان كه كين آورم\r\nفريدون به ايرج گفت : چه نرمخو و پيوند جويى ، اما بينديش كه جان بىبَدَل را رايگان نبايد باخت . آيا اگر كسى خويش را به كام اژدها بيندازد جز زهر و هلاك چيزى نصيبش مىشود ؟ اكنون كه مىخواهى با برادران بدخواه و كينه‌توزت سر آشتى داشته باشى من نيز مخالفت نمىكنم .\r\nرفتن ايرج نزد برادران\r\nايرج رفتن پيش برادران را آماده شد . گروهى از سپاهيان را به همراهى خويش برگزيد . فريدون نامه‌اى به سلم و تور نوشت .\r\nسرِ نامه كرد آفرين خداى * كجا هست و باشد هميشه به جاى\r\nسه فرزند را خواهم آرام و ناز * از آن پس كه برديم رنج دراز\r\nبرادر كزو بود دلتان به درد * اگر چه نزد بر كسى باد سرد\r\nبيفگند شاهى شما را گزيد * چنانك از ره نامداران سزيد\r\nايرج برادر كوچك شما كه دلتان از مهرش خالى و پر كين است ، چون آرزومند ديدارتان بود با شوق و ارادت پيش شما آمد . نواختن كهتران شرط و نشان مهترى است . وى را به سزا گرامى بداريد و چون خواهد كه باز گردد او را به حرمت راهى كنيد .\r\nچون ايرج به برادران پيوست\r\nبه ايرج نگه كرد يك سر سپاه * كه او بُد سزاوار تخت و كلاه\r\nبىآرامشان شد دل از مهر او * دل از مهر و ديده پر از چهر او\r\nنام ايرج بر زبان سپاهيان سلم و تور روان شد . به يكديگر\r\n\r\n","description":"","footnote":"","page_name":" 48 ","page_number":70},
  {"content":"\r\n\r\nمىگفتند : راستى را اين جوان سزاوار شاهنشهى است ، و برادرانش را مهترى و سرورى نزيبد . سلم از توجه سپاهيانش به ايرج سخت به خشم آمد ، دلش پر خون و ابروانش پر چين شد و به تور گفت : در طول مدتى كه سپاهيان ما دو برادر ، از پيشباز ايرج باز مىگشتند چشم و دلشان همه سوى او بود ، و دمى ديده از او برنمىگرفتند ، و اگر زمانى در اين جا درنگ كند جز او سر به كس فرود نمىآورند ، و وى را به شاهى بر مىگزينند و\r\nاگر بيخ او نگسلانى ز جاى * ز تخت بلندت كشد زير پاى\r\nكشته شدن ايرج به دست برادران\r\nسلم و تور همهء شب از انديشه‌هاى بد و خشم بسيار خواب به چشمشان نيامد . چون صبح دميد ايرج خندان و گشاده‌رو پيش ايشان رفت . سلم و تور كه دل از مهر و شرم پرداخته بودند به درشتى و پرخاشگرى او را گفتند : اگر تو كهترى چرا به جاى ما كلاه مهى بر سر نهادى . فريدون ترا شاه ايران و خداوند گنج زر و ديهيم كرد ، و ما را كه به سال و خرد از تو برتريم توران و چين و روم و خاور داد\r\nنه تاج كيان مانم اكنون نه گاه * نه نام بزرگى نه ايران سپاه\r\nايرج چون از برادران اين سخنان تند و تلخ شنيد به آرامى و نرمى گفت :\r\nمن ايران نخواهم نه خاور نه چين * نه شاهى نه گسترده روى زمين\r\nبزرگى كه فرجام او تيرگى است * بر آن مهترى بر ببايد گريست\r\nمر به پادشاهى دلبستگى نيست از آن كه مىدانم اگر به بلندى از آسمان بگذرم سرانجام خشت بالين من است . چون شما بر تخت و تاج من چشم دوخته‌ايد من دل از آنها بر مىكَنم ، و كلاه و نگين پادشاهى به شما مىسپارم . بنا بر اين دل خود را رنجه مداريد . در سرِ من آز و گردن فرازى نيست و دوستدارى و بندگى شما را از گاه و ديهيمى كه جوياى آنيد خوشتر مىدارم .\r\n\r\n","description":"","footnote":"","page_name":" 49 ","page_number":71},
  {"content":"\r\n\r\nجوابهاى گرم و مهرانگيز ايرج در دل آن دو ديوخوى كينه توز اثر نكرد .\r\nتور از سرِ خشم و كين از جاى جست و كرسى زرى را كه بر آن نشسته بود از جا ربود و\r\nبزد بر سر خسرو تاج دار * از او خواست ايرج به جان زينهار\r\nرو به او كرد و گفت : از يزدان پاك بيم نمىكنى و از پدرمان شرم نمىدارى ؟ مرا مكش كه روزگار بر تو نمىبخشايد و سهمگين تر از آنچه بر من كنى انتقام مىستاند .\r\nبه خون برادر چه بندى كمر * چه سوزى دل پير گشته پدر\r\nجهان خواستى ، يافتى ، خون مريز * مكن با جهاندار يزدان ستيز\r\nمهرجويى ايرج در دل تور كارگر نشد . آن ديو خوى بدآرام ، با خنجر زهرآلود پهلوى ايرج نامور را دريد از آن پس سرش را از تن جدا كرد . چون آن دو بد كنش ددمنش از آن كار زشت پرداختند يكى راه روم در پيش گرفت و ديگرى به توران رفت .\r\nآگاهى يافتن فريدون از كشته شدن ايرج\r\nفريدون ديده به راه بازگشتن ايرج دوخته بود ، و چون وقت بازآمدنش را نزديك شمرد اسباب پذيرايى را به نيكويى آماده كرد . شهر را آذين بست ، و تبيره و طبل را بيرون برد . در ساعتى كه چشمش به راه بود گرد تيره‌اى از دور نمايان شد و ديرى نپاييد كه از ميان گرد و غبار اسبى كه بر زين آن تابوتى بسته بود و مردى در جامهء سوكواران اسب را مىآورد ، نمايان شد . به ديدن آن ، همه نگران و پژمان شدند . چون مرد سوكوار نزد فريدون رسيد جامه دريد و خروشيد و از اندوه بىتاب شد .\r\nفريدون و درباريان و سران سپاه يكباره به زارى درآمدند ، و شاه\r\nز تابوت چون پرنيان بركشيد * سرِ ايرج آمد بريده پديد\r\nپدر به ديدن سرِ فرزند از غم بىتاب و بىهوش شد . همه سپاهيان\r\n\r\n","description":"","footnote":"","page_name":" 50 ","page_number":72},
  {"content":"\r\n\r\nبدان سوك جامه دريدند . شاه چون به هوش آمد به نشان سوكوارى تبيره و طبل و اسبان را سياه‌پوش كرد و همه در حالى كه خاك بر سر مىريختند به كاخ شاهى بازگشتند . فريدون\r\nهمى سوخت باغ و همى خست روى * همى ريخت اشك و همى كند موى\r\nگلستانش بر كند و سروان بسوخت * به يكبارگى چشم شادى بدوخت\r\nنهاده سر ايرج اندر كنار * سرِ خويشتن كرده زى كردگار\r\nهمى گفت كاى داور دادگر * بدين بىگنه كشته اندر نگر\r\nدل هر دو بيداد از آنسان بسوز * كه هرگز نبينند جز تيره روز\r\nبدين گونه فريدون زارى بسيار كرد ، و چندان گريست كه از گريه‌اش گياه روييد . بستر از زمين و بالين از خاك كرد . از بسيارى گريه ديدگانش تاريك شد . در كاخ را به روى همگان بست . پيوسته بر پاك يزدان مىناليد ، و به اندوه مىگفت :\r\nكس از تاج داران بدين سان نمرد * كه مرده است اين نامبردار گرد\r\nسرش را بريده به زار اهرمن * تنش را شده كام شيران كفن\r\nگفتار اندر زادن دختر ايرج\r\nچون چندى بر اين روزگار گذشت فريدون دانست كه ماه آفريد كنيز ايرج از او باردار است . دلش اندكى آرام گرفت ، چه اميد بست كه وى فرزندى آورد كه چون ببالد كين پدر باز جويد .\r\nچو هنگامهء زادن آمد پديد * يكى دختر آمد ز ماه آفريد\r\nاو را به ناز و بزرگى پروردند . سراپاى همانند پدرش بود . چون بزرگ شد و شوى گرفتن را آماده گشت ، فريدون وى را همسر پشنگ كرد . سالى بيش نگذشت كه\r\nزادن منوچهر از مادرش\r\nيكى پور زاد آن هنرمند ماه * چگونه سزاوار تخت و كلاه\r\nموبد موبدان وى را نزد فريدون برد و گفت : اگر مىخواهى\r\n\r\n","description":"","footnote":"","page_name":" 51 ","page_number":73},
  {"content":"\r\n\r\nايرج را ببينى به اين نگاه كن كه به روى و موى و اندام درست همانند اوست . دل شاه بديدن طفل شاد و لبش پر خنده شد . جهان آفرين را به صدق و ارادت نيايش كرد ، و چون نام پاك يزدان را بر زبان آورد تيرگى ديدگانش زدوده گشت و دوباره روشن شد . آن گاه آزمندانه به طفل نو رسيده نگريست و\r\nچنين گفت كز پاك مام و پدر * يكى شاخ شايسته آمد به بر\r\nشاه وى را منوچهر نام كرد . چون آمادگى هنرآموزى يافت فنونى كه شاهان را به كار است به او آموخت و پس از آن كه باليد تخت و تاج به او سپرد و\r\nهمه پهلوانان لشكرش را * همه نامداران كشورش را\r\nبفرمود تا پيش او آمدند * همه با دلى كينه‌جو آمدند\r\nآگاه شدن سلم و تور از منوچهر\r\nچون سلم و تور از باليدگى و پهلوانى و انبوهى سپاهيان منوچهر آگاه شدند ، دلشان از بيم كينه‌جويى او لرزيد . سخت در هراس افتادند . چاره‌گرى را به پوزشگرى برخاستند ، و مردى باهوش و راى را به درگاه فريدون فرستادند . وى چون به ايران رسيد و بار يافت به شاه عرضه داشت سلم و تور از گناه بزرگى كه كرده‌اند سخت پشيمانند ، اگر شاه ، منوچهر را نزد ايشان فرستد چون بنده‌اى كمر به خدمتش مىبندند ، و هر چه از زر و گوهر دارند نثار قدمش مىكنند .\r\nپاسخ دادن فريدون پسران را\r\nفريدون چون اين پيام شنيد فرستاده را گفت . به آن دو ناپاك راى بىشرم پليد بگوى اكنون كه ايرج را به خوارى كشته‌ايد به نابودى منوچهر كمر بسته‌ايد . بدانيد كه كار به ديگر روى شده است و روى منوچهر را آن گاه خواهيد ديد كه با لشكرى رزمجوى و كينه‌خواه به خونخواهى پدر آمده باشد . من از آن روى به پيگار با شما برنخاستم كه روا نداشتم به روى فرزندان خود تيغ بكشم اكنون كه از آن درخت جوان\r\n\r\n","description":"","footnote":"","page_name":" 52 ","page_number":74},
  {"content":"\r\n\r\nكه شما كنديد شاخى بلند و برومند رُسته است پيگار را آماده باشيد .\r\nفرستاده درنگ بيش از آن را كارساز نديد و شتابان بازگشت . سلم و تور\r\nبجستند هر گونه‌اى آگهى * ز ديهيم و ز تخت شاهنشهى\r\nز شاه آفريدون و از لشكرش * ز گردان جنگى و از كشورش\r\nفرستاده آنچه ديده بود و پاسخى كه شنيده بود باز گفت . آن دو ديو خوى ناپاك راى دلشان پر درد ، و رويشان از بيم زرد شد .\r\nفرستادن فريدون منوچهر را به جنگ تور و سلم\r\nسلم به تور گفت : اكنون چاره‌اى جز جنگ نيست . نبايد بدان شير بچه مجال و فرصت داد كه شير ، و به پيگار كردن دلير گردد . بدين آهنگ از چين و توران و روم و خاور لشكرى گران با پيلان بسيار فراهم آوردند و رو به ايران نهادند . منوچهر نيز جنگ را آماده شد . دو سپاه رويارو شدند و به هم درآويختند .\r\nبيابان چو درياى خون شد درست * تو گفتى كه روى زمين لاله رُست\r\nهمه چيرگى با منوچهر بود * كزو مغز گيتى پر از مهر بود\r\nچنين تا شب تيره سر بر كشيد * درخشنده خورشيد شد ناپديد\r\nچون روز ديگر به نيمه رسيد سلم و تور راى افگندند كه چون شب درآيد بر لشكريان منوچهر شبيخون زنند . كارآگاهان منوچهر را آگاه كردند ، و او پيش از آن كه فرصت از دست برود سپاه خويش را براى رويارو شدن با دشمن آماده ساخت . چون شب در رسيد تور در تاريكى با صد هزار سپاهى حمله برد . سپاه منوچهر را آمادهء كارزار يافت و جز از جنگيدن چاره نديد و منوچهر\r\nيكى نيزه انداخت بر پشت او * نگونسار شد خنجر از مشت او\r\nسرش را هم آن گه ز تن دور كرد * دد و دام را از تنش سور كرد\r\nپيروز نامه منوچهر نزد فريدون\r\nپس از اين پيروزى منوچهر از ميدان جنگ نامه‌اى براى نيايش فريدون فرستاد كه\r\n\r\n","description":"","footnote":"","page_name":" 53 ","page_number":75},
  {"content":"\r\n\r\nرسيدم به خوبى به توران زمين * سپر بر كشيديم و جستيم كين\r\nسه جنگ گران كرده شد در سه روز * چه در شب چه در هور گيتى فروز\r\nبه خفتانش بر نيزه بگذاشتم * به نيرو از آن زينش برداشتم\r\nگرفتن قارن دژ الانان را\r\nسر بىبهايش را جدا كردم و همراه پيك فرستادم .\r\nچون فرستاده نزد شاه رسيد فريدون بر او آفرين خواند ، و وقتى خبر كشته شدن تور به سلم رسيد سخت دژم و بر جان خود انديشناك شد .\r\nدر پشت سپاهيانش بارويى بود سر به چرخ برآورده ، سخت استوار ، و پيرامونش آب . سلم انديشيد كه بدان پناه برد . قارن يكى از سرداران هوشمندِ منوچهر بر انديشه‌اش آگاه شد ، و به خود گفت :\r\nكه گر حصن دريا شود جاى او * كسى نگسلاند ز بُن پاى او\r\nيكى جاى دارد سر اندر سحاب * به چاره برآورده از قعر آب\r\nآنگاه به منوچهر گفت : اگر انگشترى تور را داشتم من و گرشاسب و چند تن از سپاهيان پيش از سلم خود را به قلعه مىرسانديم ، انگشترى تور را به دژبان نشان مىداديم و درون آن مىشديم چون بدان جا راه مىيافتيم در قلعه را شب هنگام مىگشوديم و درفش را برمىافراشتيم . آن گاه در سپيده دم انبوه سپاهيان سوى قلعه مىتاختند و پس از كشتن نگهبانان آن را مىگرفتند و راه ورود سپاهيان خصم را مىبستند . منوچهر اين تدبير را پسنديد . گروهى از سپاهيان گزيده به در قلعه رسيدند . قارن انگشترى تور را به مهتر دژبانان نشان داد\r\nچنين گفت كز پيش تور آمدم * نفرمود تا يك زمان دم زدم\r\nمرا گفت شو پيش دژبان بگوى * كه روز و شب آرام و خوردن مجوى\r\nچون دژبان مُهر و انگشترى تور را ديد در دژ را به روى او گشود .\r\nقارن به هنگام مناسب در نهان بر فراز بار و درفش برافراشت ، و شيروى همين كه سپيده دميد بدين نشان بر قلعه حمله برد .\r\nدر حصن بگرفت و اندر نهاد * سران را ز خون بر سر افسر نهاد\r\n\r\n","description":"","footnote":"","page_name":" 54 ","page_number":76},
  {"content":"\r\n\r\nچو خورشيد بر تيغ گنبد رسيد * نه آيين دژ بُد نه دژبان پديد\r\nبكشتند از ايشان فزون از شمار * همى دود از آتش برآمد چو قار\r\nكشته شدن سلم بدست منوچهر\r\nچون سلم نزديك قلعه رسيد ديد ويران و با خاك يكسان شده است . در اين هنگام سپاهيان منوچهر بر لشكريان سلم حمله بردند و سپهسالار ايران\r\nيكى تيغ زد زود بر گردنش * به دو نيمه شد خسروانى تنش\r\nبه فرمان منوچهر سر از تن سلم جدا و بر نيزه كردند . ترس بر سپاهيان پادشاه روم چنان چيره شد كه همه گريختند و پراگنده گشتند .\r\nميان سپاهيان سلم مردى خردور و پاكيزه گفتار بود . او را به نمايندگى خود نزد منوچهر شاه فرستادند . او چون به خدمت پيوست گفت : از اين سپاه كه با سلم بودند گروهى خداوند چار پاى و گروهى برزيگر بودند ما را نه بر مراد به سپاهى گرفتند و بناخواه به رزمگاه كشاندند .\r\nكنون سر به سر شاه را بنده‌ايم * دل و جان به مهر وى آگنده‌ايم\r\nاگر شاه با ما سر جنگ دارد نيروى آويختن نداريم و هر چه بر ما روا دارد نيكوست . منوچهر بر آنان رحمت آورد و گفت :\r\nكنون روز داد است ، بيداد شد * سران را سر از كشتن آزاد شد\r\nهمه مهر جوييد و افسون كنيد * ز تن آلت جنگ بيرون كنيد\r\nبدين فرمان غريو شادى از همگان برآمد . گريختگان بازگشتند و گرد آمدند . هر چه از اسباب جنگ داشتند در پاى شاه ريختند . منوچهر آنان را به مهربانى نواخت . شيروى را به دژ فرستاد تا همهء خواسته و چيزهاى گرانبهايى را كه آنجا بيابد بر گيرد . شيروى رفت و با پيلان گردون كش آن همه خواسته را به درگاه شاه آورد . آن گاه منوچهر پيروزمند و دلشاد راه ايران زمين در پيش گرفت ، و چون به كاخ درآمد\r\n\r\n","description":"","footnote":"","page_name":" 55 ","page_number":77},
  {"content":"\r\n\r\nفريدونش فرمود تا بر نشست * ببوسيد و بسترد رويش به دست\r\nپس آن گه سوى آسمان كرد روى * كه اى دادگر داور راستگوى\r\nهمم داد دادى و هم داورى * همم تاج دادى هم انگشترى\r\nگفتار اندر مردن فريدون\r\nآن گاه منوچهر به فرمان نيا هر چه زر و سيم و گوهر و چيزهاى گرانبها از دژ آورده بود به سپاهيان بخشيد . بسيار نپاييد كه فريدون را مرگ فرا رسيد . منوچهر به آيين شاهان دخمه‌اى اندوده به زر و گوهر نشان ساخت درون آن تختى از عاج گذاشت تن پاك نيا را بر آن تخت جا داد و بر سرش تاج آويخت . پس آن گاه در دخمه را بست .\r\n\r\n","description":"","footnote":"","page_name":" 56 ","page_number":78},
  {"content":"\r\n\r\nپادشاهى منوچهر\r\nمنوچهر يك هفته در مرگ نيايش به سوك نشست . روز هشتم كلاه كيانى بر سر نهاد . پهلوانان بر او آفرين خواندند . و گفتند :\r\nترا باد جاويد تخت روان * همان تاج و هم فرّهء موبدان\r\nدل ما يكايك به فرمان تست * همان جان ما زير پيمان تست\r\nآن گاه سام جهان پهلوان بر پاى خاست و گفت :\r\nاز اين پس همه نوبت ماست رزم * ترا جاى تخت است و شادى و بزم\r\nبه دنيا آمدن زال\r\nاما روزگارِ بازيگر ، سام پهلوان را داستانى شگفت پيش آورد .\r\nسام در سيستان نگارين همسرى داشت خورشيد روى كه گونه‌هايش چون گلبرگ شاداب و پر طراوت بود و موهايش مانند مشك ، سياه و خوش بوى . او را فرزندى در شكم بود . چون وقت زادنش رسيد چند روز درد و آزار كشيد . چون طفل به دنيا آمد رويى تابنده و همانند بهشت\r\n\r\n","description":"","footnote":"","page_name":" 57 ","page_number":79},
  {"content":"\r\n\r\nداشت ، اما موهايش همه سپيد بود . مادرش چون او را بدان گونه ديد سخت غمين و دل افسرده شد ، و هيچ كس را جرأت آن نبود كه خبر به دنيا آمدن چنان فرزندى را به سام دهد . سرانجام دايه نزد سام رفت و به او گفت :\r\nپس پردهء تو در اى نامجوى * يكى پور پاك آمد از ماهروى\r\nتنش نقرهء سيم و رخ چون بهشت * برو بر نبينى يك اندام زشت\r\nاز آهو همان كش سپيدست موى * چنين بود بخش تو اى نامجوى\r\nسام به ديدن طفل شتافت ، و چون وى را بدان گونه ديد از اندوه دست بر آسمان برآورد . ناليد و زاريد و گفت :\r\nاز اين ننگ بگذارم ايران زمين * نخواهم بر اين بوم و بر آفرين\r\nآن گاه دستور داد كودك شيرخوار را بر كوه نهند تا تباه و نابود شود . سيمرغ كه در طلب روزى بچگانش به پرواز درآمده بود اتفاق را به آن كوه رسيد . كودك عريان و گريان را به چنگ گرفت و به البرز كوه برد تا طعمهء بچگانش كند . يزدان پاك طفل بينوا را نگهبان بود . از اين رو چون بچگان سيمرغ به آن بچه كه از گرسنگى مىگريست نگريستند بر او مهر آوردند ، و كودك همدم و هم خوراك آنها شد . سالها گذشت و طفل ناتوان نوباوه‌اى برومند شد .\r\nخواب ديدن سام از چگونگى كار پسر\r\nشبى سام به خواب ديد كه مردى سوار كار او را به باليدن آن كودك مژده داد . چون بيدار شد موبدان را احضار كرد و خوابش را براى آنان گفت . يكى از موبدان گفت :\r\nكه بر سنگ و بر خاك شير و پلنگ * چه ماهى به دريا درون با نهنگ\r\nهمه بچه را پروراننده‌اند * ستايش به يزدان رساننده‌اند\r\nتو پيمان نيكى دهش بشكنى * چنان بىگنه بچه را بفگنى\r\nبايد از اين ناسپاسى كه كرده‌اى به درگاه پاك يزدان پوزش\r\n\r\n","description":"","footnote":"","page_name":" 58 ","page_number":80},
  {"content":"\r\n\r\nبخواهى .\r\nاتفاق را شب ديگر باز به خواب ديد جوانى خوبروى كه پشت سرش سپاهى گران ، سوى چپش موبدى پرهيزگار و مستور ، و در جانب راستش خردمند مردى بود ، بر او ظاهر شد . يكى از آن دو مرد بر او نهيب زد و گفت :\r\nكه اى مرد بىباك ناپاك راى * دل و ديده شسته ز شرم خداى\r\nگر آهوست بر مرد موى سپيد * ترا ريش و سر گشت چون خنگ بيد\r\nپسر گر به نزديك تو بود خوار * كنون هست پروردهء كردگار\r\nبه اين خواب پر نهيب بيدار شد ، و بامدادان در طلب شيرخوار طفلى كه بر كوه نهاده بودند شتافت . چون به آنجا رسيد كوهى ديد بلند كه سر اندر ثريا كشيده بود . چندان كه كوشيد بر آن بالا رود ، نتوانست .\r\nبر ناتوانى خويش غمين شد . از سرِ درد روى بر زمين نهاد . يزدان پاك را نيايش كرد و\r\nاز اين بر شدن بنده را دست گير * مر اين پُر گنه را تو اندر پذير\r\nسيمرغ ناله و زارى سام را شنيد و به نوجوان گفت : پدرت به جستجويت آمده و گاه آن است كه ترا در كنار او نهم . پسر سام گفت چنين مىنمايد كه از بودن من در اين جا سير و دلگير شده‌اى و گرنه جايگاه تو در نظرم برتر و زيبنده‌تر از تخت و پرتوِ زيب كلاه من است .\r\nسيمرغ گفت يكى از پرهايم را به تو مىدهم اگر سختىاى پيشت آمد كمى از آن را در آتش بينداز بىدرنگ پيشت مىآيم ، و پيش از آن كه آزارى به تو رسد به اين جا باز مىآورم .\r\nچون دل جوان به اين نويد آرام شد سيمرغ او را با چنگ از زمين برداشت و برابر پدرش بر زمين نهاد . سام سيمرغ را آفرين گفت آن گاه\r\nسراپاى كودك همى بنگريد * همى تاج و تخت كيى را سزيد\r\nدل سام شد چون بهشت برين * بر آن پاك فرزند كرد آفرين\r\n\r\n","description":"","footnote":"","page_name":" 59 ","page_number":81},
  {"content":"\r\n\r\nبه او گفت : فرزندم ، گذشته‌ها را فراموش ، و دلت را به من نرم و مهربان كن . از اين پس همه رضاى تو مىجويم . آن كن كه خواهى .\r\nآن گاه تنش را با جامه‌اى كه پهلوانان را سزيد پوشاند و با هم به شهر آمدند .\r\nشاه را از كاميابى سام آگاه كردند . نوذر را به تهنيت گويى و خواندن وى فرستاد\r\nچو بشنيد پيغام شاه بزرگ * زمين را ببوسيد سام سترگ\r\nدوان سوى درگاه بنهاد روى * چنان كش بفرمود ديهيم جوى\r\nچون سام به درگاه رسيد منوچهر وى را كنار خويش جاى داد و از ديدن پسرش زال شاديها كرد . آن گاه سام خواب ديدن و رفتنش را به كوه در جستجوى فرزند ، پذيرفته شدن نيايشش را به درگاه يزدان بزرگ ، و آوردن سيمرغ زال را ، به شاه عرضه داشت .\r\nباز گشتن زال به زابلستان\r\nمنوچهر ستاره‌شناسان و اخترگران را احضار كرد تا طالع زال را بنگرند .\r\nستاره‌شناسان هم اندر زمان * از اختر گرفتند پيدا نشان\r\nبگفتند با شاه ديهيم دار * كه شادان بزى تا بود روزگار\r\nكه او پهلوانى بود نامدار * سرافراز و هشيار و گُرد و سوار\r\nمنوچهر از اين مژدهء بزرگ شادمان شد . خلعتى شايان از اسبان زرين ستام ، شمشيرهاى زرين نيام ، غلامان زرين كمر ، طبقهايى از زر سرخ و سيم خام و زبرجد و فيروزه ، جامه‌هايى از خز به زال داد ، و فرمانروايى كابل و زابل و هند و چين را تا درياى سند به وى سپرد .\r\nچند روز بعد سام و زال روانهء سيستان شدند . بزرگان و ناموران شهر به گرمى از آنان استقبال ، و دينار و درم بر قدمشان نثار كردند . پس از مدتى سام گرانمايگان و بزرگان را نزد خود خواند و گفت\r\n\r\n","description":"","footnote":"","page_name":" 60 ","page_number":82},
  {"content":"\r\n\r\nپادشاهى دادن سام زال را\r\nچنين است فرمان هشيار شاه * كه لشكر همى راند بايد به راه\r\nسوى گرگساران و مازندران * همى راند خواهم سپاهى گران\r\nاميد و آرزو دارم در مدتى كه نيستم از زال پسر تازه جوانم به نيكويى نگهبانى كنيد و او را سخنهايى بلند و پندهاى نيكو بياموزيد . و چون زمان عزيمت فرا رسيد سام به فرزندش گفت :\r\nبياموز و بشنو ز هر دانشى * كه يا بى ز هر دانشى رامشى\r\nز خورد و ز بخشش مياساى هيچ * همه دانش و داد دادن بسيچ\r\nسام و سپاهيانش سوى جنگ رو نهادند . زال دو منزل پدرش را بدرقه كرد . و چون زال بدرود كرد و به شهر بازگشت بر تخت نشست ، تاج بر سر نهاد ، موبدان ، ستاره‌شناسان ، سران سپاه ، و روحانيان را نزد خويش خواند و در كارهاى بزرگ با ايشان راى زد .\r\nآگه شدن منوچهر از كار سام و زال\r\nروزى با گروهى از بزرگان و هم پيمانان خويش از زابل روانهء كابل شد . در آن جا مهراب نامى كه نژادش به ضحاك مىرسيد پادشاهى مىكرد .\r\nچو آگه شد از كار دستان سام * ز كابل بيامد به هنگام بام\r\nبا تاجى گوهر نگار ، طوقى زرين و مزين به زبرجد ، ديباهاى زربَفت ، حريرهاى چينى ، و دينار و درم بسيار ، و ده‌ها غلام به پيشباز زال آمد . چون پسر سام از آمدن مهراب خبردار شد او را به گرمى و مهربانى پذيره شد . دلش به ديدن وى روشن گشت ، و چون از خوان برخاستند زال زر به مهتران گفت : راستى را كه مهراب به كمال مردانگى و پهلوانى است و همانندش در سراسر گيتى بسيار نيست . يكى از پهلوانان گفت : اى جهان پهلوان\r\nپس پردهء او يكى دختر است * كه رويش ز خورشيد روشن تر است\r\nز سر تا به پايش به كردار عاج * به رخ چون بهشت و به بالا چو ساج\r\n\r\n","description":"","footnote":"","page_name":" 61 ","page_number":83},
  {"content":"\r\n\r\nبران سفت سيمين دو مشكين كمند * سرش گشته چون حلقه‌اى پاى بند\r\nرخانش چو گلنار و لب ناردان * ز سيمين برش رسته دو ناروان\r\nدو چشمش بسان دو نرگس به باغ * مژه تيرگى برده از پرّ زاغ\r\nدو ابرو بسان كمان طراز * برو تو ز پوشيده از مشك ناز\r\nاگر ماه جويى همه روى اوست * وگر مشك بويى همه موى اوست\r\nبهشتى است سرتاسر آراسته * پر آرايش و رامش و خواسته\r\nزال به شنيدن اين سخنان دلفريب و رؤياانگيز چنان شيفته و فريفتهء دختر مهراب شد كه شب از شدت اشتياق به خواب نرفت . روز بعد مهراب به ديدن زال رفت . زال به ديدارش شادمان شد ، او را نواخت و گفت : چنين مىنمايد كه از من خواهشى دارى ، بگو ، تا هر چه باشد روا كنم . پادشاه كابل گفت : مرا از تو يك آرزوست كه برآوردنش دشوار نيست . مىخواهم روزى به خانهء من درآيى تا با يكديگر بنشينيم و شاد باشيم . زال گفت : چيزى جز اين بخواه از آن كه پدرم رضا نيست كه به خانهء بت‌پرستان درآيم .\r\nروزى مهراب به شبستان خويش درآمد . با همسرش سيندخت و دخترش رودابه كه هر دو به تازه رويى و اندام نيكو زبانزد بودند به گفتگو نشست . چون خوب به روى رودابه نگاه كرد از زيبايى وى در شگفت ماند\r\nيكى سرو ديد از برش گرد ماه * نهاده ز عنبر به سر بر كلاه\r\nبه ديبا و گوهر بياراسته * بسان بهشتى پر از خواسته\r\nسيندخت از مهراب پرسيد كه امروز بر تو چگونه گذشت . در سراى پسر سام چه ديدى و چه شنيدى ؟ آيا زال كه دورهء خردسالى را دور از مردمان در كوه گذرانده و سيمرغ پرورشش داده كاخ پادشاهى را برتر مىشمارد يا ستيغ كوه را ؟ خوى مردمان دارد و راه و رسم نامداران را پيروى مىكند ؟\r\n\r\n","description":"","footnote":"","page_name":" 62 ","page_number":84},
  {"content":"\r\n\r\nمهراب جواب داد ، همسرم ، اى ماهروى ، باور كن كه :\r\nبه گيتى در از پهلوانان گرد * پى زال را كس نيارد سپرد\r\nدر رزم و بزم همانند ندارد . جوانى بيدار دل و بيدار بخت است .\r\nتنها عيبى كه عيب‌جويان بر او مىگيرند سپيدى موى اوست . اما همين موى سپيد بسى بر زيباييش افزوده است و چنان به خلقت تمام است كه هر كس او را ببيند در نظرش به جمال تمام جلوه مىكند .\r\nچو بشنيد رودابه آن گفتگوى * برافروخت و گلنارگون گشت روى\r\nدلش گشت پر آتش از مهر زال * از او دور شد خورد و آرام و هال\r\nچو بگرفت جاى خرد آرزوى * دگر شد به راى و به آيين و خوى\r\nرودابه پنج دختر خدمتگر داشت . آنها را پيش خواند و گفت :\r\nاى مهربانان ، شما رازدار و نيك خواه منيد ، و هرگز چيزى از شما پوشيده نداشته‌ام . آگاه باشيد چنان بر زال پسر سام دل باخته‌ام كه آرام و شكيبم نمانده است . اگر چاره سازى نكنيد و دلم را از اين رنج جان كاه نرهانيد بىگمان ديوانه خواهم شد .\r\nهمهء پرستندگانش زبان به سرزنش وى گشودند\r\nكه اى افسر بانوان جهان * سرافراز بر دختران مهان\r\nستوده ز هندوستان تا به چين * ميان بتان در چو روشن نگين\r\nاز پدرت شرم نمىكنى كه بچه‌اى را كه پدرش از خود رانده و به كوه افگنده تو برگيرى . همه كس مىداند كه او پروردهء مرغ است ، و هيچ كس نشنيده كه هيچ مادرى نوزادى پير بزايد . جهانى بر تو دلباخته است و نقش چهره‌ات بر ديده و دل همهء جوانان نشسته است با اين روى زيبا و اندام دلفريب ، و موهاى خوشبوى كه دارى ، شگفت نيست كه از چرخ چهارم به خواستگاريت آيند .\r\nوقتى رودابه گفتار سرد آنها را شنيد بىآرام شد از سر خشم چين\r\n\r\n","description":"","footnote":"","page_name":" 63 ","page_number":85},
  {"content":"\r\n\r\nبر جبين افگند و گفت : اى بيهوده گويان ، نه از شاهزادگان روم و چين ، و نه از تاجوران ايران ، شوى خواهم دلم در گرو عشق و مهر زال است . اگر او را پير يا جوان بخوانيد مرا گرامىتر از جان است چون پرستندگان رودابه دانستند دل بر كندن او از مهر زال ، از جان كندنش آسان تر است بر او رحم آوردند و گفتند : ما جمله به فرمان توايم و آن كنيم كه تو خواهى .\r\nيكى از پرستندگان گفت : اگر اين راز را بر همه كس پوشيده دارى ، من به هر افسون و تدبير باشد زال را نزد تو مىآورم .\r\nلبان گلرنگ رودابه از اين مژده خندان شد ، و به كنيزك گفت :\r\nاگر چنين كنى ، ترا از هر چه خواهى بىنياز مىكنم .\r\nرفتن كنيزكان رودابه به ديدن زال\r\nپرستندگان چون اين پيمان شنيدند بىدرنگ برخاستند تن خويش را به جامه‌هاى زيباى خوش رنگ و نگار آراستند ، و به عطرهاى دل انگيز بويا كردند ، و به بهانه گل چيدن به رودبارى كه لشكرگاه زال بود ، رفتند . زال آنان را ديد و پرسيد اينها كيستند ؟ يكى گفت : اينان كنيزكان رودابه دختر زيباى مهراب‌اند كه به چيدن گل آمده‌اند . زال به بهانهء شكار كردن به رودبار رفت كمان برداشت ، به زه كرد ، و همين كه مرغى از روى آب به هوا پرواز كرد آن را انداخت ، و به ريدك كه از همراهان او بود فرمان داد كه از آب بگيرد .\r\nپرستندگان رودابه خرامان خرامان پيش ريدك رفتند و پرسيدند :\r\nكه اين شيرباز و گو پيل تن * چه مرد است و شاه كدام انجمن ؟\r\nوى جواب داد :\r\nشه نيمروز است فرزند سام * كه دستانش خوانند شاهان به نام\r\nبه گرد جهان گر بگردد سوار * از اين سان نبيند يكى نامدار\r\n\r\n","description":"","footnote":"","page_name":" 64 ","page_number":86},
  {"content":"\r\n\r\nپرستنده گفت : اين قدر به زال مناز\r\nكه ماهى است مهراب را در سراى * به يك سر ز شاه تو برتر به پاى\r\nبه بالاى ساج است و همرنگ عاج * يكى ايزدى بر سر از مشك تاج\r\nدو نرگس دژم و دو ابرو به خم * ستون دو ابرو چو سيمين قلم\r\nدهانش به تنگى دل مستمند * سر زلف چون حلقهء پاى بند\r\nدو جادوش پر خواب و پر آب روى * پر از لاله رخسار و پر مشك موى\r\nپرستندگان به اميد اين كه دل زال به رودابه مايل شود هر يك به گونه‌اى شوق‌انگيز وصف زيباييها و دل رباييهاى وى را سرودند .\r\nريدك خوب چهر گفت : ماه هنگامى تمام و دلفريب است كه با مهر قرين باشد . از اين گونه كلمات اشارت‌آميز و شورانگيز بسيار گفت ، و چون بازگشت زال از او پرسيد با پرستندگان رودابه خندان خندان چه مىگفتى ؟ ريدك آنچه به پرستندگان رودابه گفته بود و شنيده بود ، بر زبان آورد .\r\nزال به او گفت : برو و پرستندگان را بگوى پيش از آن كه از من درم و دينار و گوهر بگيرند از گلزار بيرون نروند . آن گاه از گنجور درم و دينار و پنج طاقه ديباى زربَفت خواست . چون آورد به ريدك گفت :\r\nاينها را پيش پرستندگان دختر مهراب ببر ، و رها مكن پيش از آن كه پيام محرمانهء مرا بشنوند نزد بانوى خود باز گردند .\r\nريدك و گنجور آنچه را كه زال فرستاده بود پيش پنج پرستنده بردند ، پيام شاه را گزاردند . يكى از ايشان كه به خرد برتر بود به آنان گفت : اگر سخنى از ميان دو تن نگذرد شايد كه سربسته بماند اما اگر سه تن به رازى آگاه شدند دشوار است كه ديگران ندانند ، و اگر چهار نفر رازى را بدانند بىگمان ديرى نمىپايد كه بر سر زبانها مىافتد . اگر شاه خواهان است كه سخن به راز گويد آنچه خواهد بىميانجى خود فرمايد .\r\nچون ريدك و گنجور بازگشتند پرستندگان با يكديگر گفتند :\r\n\r\n","description":"","footnote":"","page_name":" 65 ","page_number":87},
  {"content":"\r\n\r\nشاد باشيم كه شير نر را به افسون و نيرنگ در دام انداخته‌ايم ! گنجور و ريدك آنچه شنيده بودند به زال بازگفتند . شاه به گلزار رفت . پرستندگان پرى روى نازان و خرامان پيش او رفتند و نماز بردند .\r\nزال براى اين كه به چگونگى حال رودابه آگاه شود از رايمندى ، خردورزى و اندام و بالا و روى و موى او پرسيد . آنها گفتند : رودابه سروى است سيمين به كمال زيبايى و رعنايى و دلفريبى\r\nز سر تا به پايش گل است و سمن * به سرو سهى بر سهيل يمن\r\nهمى مىچكد گويى از روى او * عبير است گويى همه موى او\r\nاز آن گنبد سيم سر ، بر زمين * فروهشته بر گل كمند از كمين\r\nده انگشت بر سان سيمين قلم * برو كرده از غاليه صد رقم\r\nبت‌آراى چون او نبينى به چين * برو ماه و پروين كنند آفرين\r\nزال چون آنان را محرم و نيكخواه خود ديد به لطف و گرمى و مهربانى به آنان گفت : چگونه مىتوانم آن پرى چهر را ببينم كه دلم سخت آويخته به همنشينى و همدمى اوست . پرستندگان گفتند : اگر بخواهى ترا تا كاخ او مىبريم . چون بدان جا رسيم سپهبَد با كمند از ديوار بالا رود و با آن پرى رخ همنشين گردد .\r\nبرفتند خوبان و برگشت زال * دلش گشت با كام و شادى همال\r\nباز گشتن كنيزكان به نزد رودابه\r\nچون پرستندگان به در كاخ رسيدند دربان بر آنان پرخاش كرد كه چرا تا ديرگاه بيرون كاخ درنگ كرده‌اند اگر شاه كابل كه شبگير از كاخ بيرون مىشود ، آنان را ببيند ، با خاك يكسانشان مىكند .\r\nچون پرستندگان به كاخ درآمدند ، رازى را كه زال با ايشان در ميان نهاده بود به رودابه باز گفتند ، و گهرها و دينارهايى را كه به آنها داده بود در ميان نهادند . دختر شاه پرسيد .\r\nكه چون بودتان كار با پور سام * به ديدن به است ار به آواز و نام\r\nپرى چهره هر پنج بشتافتند * چو با ماه جاى سخن يافتند\r\n\r\n","description":"","footnote":"","page_name":" 66 ","page_number":88},
  {"content":"\r\n\r\nكه مردى است بر سان سرو سهى * همش زيب و هم فرّ شاهنشهى\r\nدو چشمش چو دو نرگس قيرگون * لبانش چو بسّد رخانش چو خون\r\nبه رخ جعد آن پهلوان جهان * چو سيمين زره بر گل ارغوان\r\nسراسر سپيد است مويش به رنگ * از آهو همين است ، و اين نيست ننگ\r\nبه ديدار تو داده‌ايمش نويد * ز ما باز گشته است دل پر اميد\r\nاكنون ميزبانى را آماده باش .\r\nرودابه در حالى كه لب پر خنده داشت ، گفت : چگونه اكنون راى و گفتار شما دگرگونه شد مگر نه آن گاه كه از او با شما سخن گفتم برآشفتيد كه وى پروردهء مرغ ، و جوانى پير نما و پژمرده است اكنون گوييد ديدارش چون گل ارغوان ، بالايش چون سرو سهى است ، و زيبا رخ و پهلوان است .\r\nپرستندگان گفتند : اكنون جاى اين سخنان نيست ، شاد باش كه يزدان مرادت را برآورد ، و خدا كند كه پايان كار فرخنده باشد .\r\nبارى ، رودابه آمدن شاه را آماده شد . خانه را به نيكوترين پيرايه‌ها آراست ، و بوياترين عطرها به كار برد .\r\nاز آن خانهء دخت خورشيدروى * برآمد همى تا به خورشيد بوى\r\nرفتن زال به نزد رودابه\r\nهمين كه شب تيره فرا رسيد پرستنده به درگاه زال شتافت و مژده داد كه دلخواه تو چشم به راهت دوخته است . سپهبد در تاريكى سوى كاخ روانه شد . رودابه بالاى بام رفت و در حالى كه از شوق دل در سينه‌اش مىتپيد در انتظار زال بود\r\nچو از دور دستان سام سوار * پديد آمد ، آن دختر نامدار\r\nدو بيجاده بگشاد و آواز داد * كه شاد آمدى اى جوانمرد شاد\r\nپياده بدين سان ز پرده سراى * برنجيدت اين خسروانى دو پاى\r\nسپهبد به شنيدن آواز ، و ديدن او گفت : اى ماهروى دلارام ، چه\r\n\r\n","description":"","footnote":"","page_name":" 67 ","page_number":89},
  {"content":"\r\n\r\nشبهاى بسيار از يزدان پاك به دعا خواستم كه در عالم خواب رويت را به من بنمايد اكنون به مرادى برتر از آن رسيده‌ام ، و صدايت را مىشنوم اما چاره كن كه در كنار تو باشم .\r\nپرى رو به شنيدن اين سخن كمند گيسو باز ، و به پايين رها كرد و گفت :\r\nبگير اين سيه گيسو از يك سوام * ز بهر تو بايد همى گيسوام\r\nزال در وى نگريست از زيبايى و لطافت آن روى و موى در شگفت شد ، و انگشت به دندان گزيد و گفت : مباد روزى كه اين ستم بر تو كنم . آن گاه كمند بر گرفت ، خم داد ، بر سر كنگرهء قصر افگند و بر بام شد . رودابه شادان او را به وثاق برد . زال وقتى از نزديك بر آن روى و موى و بالا و اندام نگريست بيش از پيش بر آن فتنه فتنه شد . كنارش نشست ، به گرمى در آغوشش كشيد و گونه‌اش را از بوسه سيراب كرد .\r\nهمى بود بوس و كنار و نبيد * مگر شير كو گور را بشكريد\r\nپس از ساعتى زال به رودابه گفت اگر منوچهر و پدرم سام ، از دلباختگى من به تو و درآمدنم به كاخ خاص تو آگاه شوند ، بىگمان به خشم مىآيند ، اما سوگند به پروردگار پاك كه عشق ترا هرگز از دل بيرون نمىكنم و\r\nشوم پيش يزدان ستايش كنم * چو ايزد پرستان نيايش كنم\r\nمگر كو دل سام و شاه زمين * بشويد ز خشم و ز پيگار و كين\r\nجهان آفرين بشنود گفت من * مگر كاشكارا شوى جفت من\r\nرودابه بدين سخنان مهرآميز و شورانگيز شادمان شد و گفت : من نيز پيمان مىبندم كه جز تو دل به ديگرى نسپارم و جز تو همسرى نپذيرم ، و يزدان پاك را بر آن چه گفتم گواه مىگيرم .\r\nرأى زدن زال با موبدان در كار رودابه\r\nچون سپيدهء بامداد دميد زال به گرمى رودابه را بوسيد ، و با كمند از بام قصر فرود آمد ، و همين كه آفتاب گسترده شد سپهبد موبدان ،\r\n\r\n","description":"","footnote":"","page_name":" 68 ","page_number":90},
  {"content":"\r\n\r\nبزرگان ، دانندگان و خردوران را پيش خويش خواند . چون همه آمدند نخست يزدان پاك را نيايش كرد و گُردان گُردان سخن به اين جا كشاند كه ايزد دانا\r\nجهان را فزايش ز جفت آفريد * كه از يك فزونى نيايد پديد\r\nاين گوياى حال من است ، از آن كه دلم سخت در گرو مهر رودابه شده است و نمىدانم كه راى پدرم سام و منوچهر در بارهء اين پيوند چيست . شما موبدان و فرزانگان بگوييد تدبير اين كار چيست . آنها جواب دادند مهراب پدر رودابه مردى سبك مايه نيست گرد و بزرگ و با نام و ننگ است اما نژاد از ضحاك بيدادگر دارد . شايد كه بدين سبب سپهبد منوچهر به اين پيوند رضا ندهد . هوشمندى و خرد و دانش و آخر انديشى دستان از ما بيشتر است ، و خود داند چه كند اما اگر نامه‌اى نزديك شاه فرستد و راى او را بنگرد سزاوارتر و نيكوتر است . زال اين راى را پسنديد و\r\nنامه نوشتن زال نزد سام و نمودن چگونگى كار\r\nيكى نامه فرمود نزديك سام * سراسر نويد و درود و خرام\r\nنخست بر يزدان پاك آفرين خواند . سپس بر پدرش درود فرستاد و آن گاه نوشت : از ساعتى كه از مادر زادم ستمها و رنجها بر من رسيد . در حالى كه پدرم در ناز و فراخى نعمت به سر مىبرد مرا كه كودكى شيرخوار بودم به كوه افگند . سيمرغ بر من مهر آورد ، در پناه خود گرفت و از شكارى كه براى بچه‌هاى خود مىآورد پرورش مىداد . پوستم از تابش حرارت خورشيد و باد مىسوخت ، و گرد و خاك چشمانم را ناآرام مىكرد . پدرم بر اورنگ خسروى جاى داشت ، و جايگاه من آشيانهء سيمرغ بود . اكنون پس از شكيبايى بر آن رنجها مرا كارى افتاده است سخت دشوارتر از آن همه محنتها . مگر پدر به مهر و مدارا دستگيرى كند .\r\nچنان به عشق دختر مهراب گرفتار آمده‌ام كه\r\nستاره شب تيره يار من است * من آنم كه دريا كنار من است\r\n\r\n","description":"","footnote":"","page_name":" 69 ","page_number":91},
  {"content":"\r\n\r\nبه رنجى رسيد ستم از خويشتن * كه بر من بگريد همى انجمن\r\nپدر گر دلير است و نر اژدهاست * اگر بشنود راز كهتر رواست\r\nاگر سپهبد را از ياد نرفته باشد وقتى مرا از كنام سيمرغ برگرفت و به كاخ آورد ، با من پيمان بست كه به مكافات آن همه نامهربانى و ستم كه از او بر من رفته بود هر آرزو در دل دارم برآورد\r\nچه فرمايد اكنون جهان پهلوان * رهانم از اين رنج و سختى روان\r\nوقتى نامه به پايان رسيد سوار كارى پر توان برگزيد و آن را پيش سام فرستاد ، و به پيك فرمان داد تا نامه را به سام نرساند هيچ جا درنگ نكند .\r\nچون فرستادهء زال نزديك گرگساران رسيد سام از دور او را ديد .\r\nوقتى فرستاده در رسيد\r\nفرود آمد و خاك را بوس داد * بسى از جهان آفرين كرد ياد\r\nبپرسيد و بستد از او نامه سام * فرستاده گفت آنچه بود از پيام\r\nسخنهاى دستان سراسر بخواند * بپژمرد و بر جاى خيره بماند\r\nسپهبد سام سخت دژم و ناآرام شد ، و گفت چون مرغى ژيان طفلى را بپرورد نيكوتر از اين بار نمىآيد . چنان سرش از انديشه‌هاى ملال انگيز گران گشت كه همهء شب به خواب نرفت . روز ديگر اخترگران و موبدان و بخردان را انجمن كرد آنچه زال نوشته بود بر آنان خواند و گفت :\r\nاز اختر بجوييد و پاسخ دهيد * همه كار و كردار فرخ نهيد\r\nستاره‌شناسان شبانروزى چند راز از آسمان جستند و طالع افگندند آنگاه\r\nبه سام نريمان ستاره شمر * چنين گفت كاى گرد زرين كمر\r\nترا مژده ، از دخت مهراب و زال * كه باشند هر دو به شادى همال\r\nاز اين دو هنرمند پيلى ژيان * بيايد ، ببندد به مردى ميان\r\n\r\n","description":"","footnote":"","page_name":" 70 ","page_number":92},
  {"content":"\r\n\r\nاو همهء بدسگالان و دشمنان پدر و نيا را به گرز گران از ميان بر مىدارد . سگساران و سراسر مازندران را زير فرمان تو مىآورد هر زمان كه اسبش را در ميدان جنگ بجهاند ، سر نامداران را پست و خوار مىكند ، و پادشاهان به همصحبتى او فخر مىكنند .\r\nچو بشنيد گفتار اخترشناس * بخنديد و پذرفت از ايشان سپاس\r\nآن گاه سام به فرستادهء زال گفت : پسرم را بگوى كه من هرگز به اين پيوند رضا نبودم اما چون پيمان سپرده‌ام كه آرزويى به دلت نگذارم به اين كار رضا مىدهم .\r\nآگاهى يافتن سيندخت از كار رودابه\r\nزنى زيبا و زبان آور و شيرين سخن ميان زال و رودابه پيام بر بود . همين كه سپهبد از پاسخ پدرش آگاه شد آن ماهروى را خواند و به او گفت : پيش رودابه برو و او را از همداستانى پدرم با پيوندمان آگاه كن .\r\nگلچهره به كردار باد پيش رودابه رفت و اين مژده را به او رساند .\r\nپرى روى بر زن درم برفشاند * به كرسىّ زر پيكرش بر نشاند\r\nيكى شاره سربند پيش آوريد * شده تار و پود اندر او ناپديد\r\nهمه پيكرش سرخ ياقوت و زر * شده زر همه ناپديد از گهر\r\nاتفاق را همين كه زن زيبا به هنگام بازگشتن نزديك ايوان رسيد با سيندخت رويارو شد . ترسيد و خواست برگردد . سيندخت بر او بدگمان شد و پرسيد كيستى كه بارها ديده‌ام ترسان از ديدن من بدين جا مىآيى و مىروى . زن گفت :\r\nبدين حجره رودابه پيرايه خواست * به دو دادم اكنون ، همين است راست\r\nبياوردمش افسر پر نگار * يكى حلقه پر گوهر شاهوار\r\nگفت اگر راست مىگويى آنها را به من بنماى . جواب داد : به او فروخته‌ام و جز اينها چيزهاى ديگر خواسته است كه مىروم تا بياورم .\r\nگفت بهايى كه گرفته‌اى به من نشان بده . گفت : رودابه فرموده است كه\r\n\r\n","description":"","footnote":"","page_name":" 71 ","page_number":93},
  {"content":"\r\n\r\nبها را روز ديگر مىدهد .\r\nسخنان زن در نظر سيندخت راست نيامد . آستين و درون جامه‌اش را جستجو كرد آن شاره سربند و جامهء گرانمايه كه براى زال مىبرد پيدا كرد . در كاخ را بست رودابه را پيش خويش خواند ، چون آمد رخسار خود را به ناخن خليد ، گريست و به آه و افسوس گفت :\r\nچه ماند از نكو داشتى در جهان * كه ننمودمت آشكار و نهان\r\nستمگر چرا گشتى اى ماهروى * همه رازها پيش مادر بگوى\r\nكه اين زن ز پيش كه آيد همى * به پيشت ز بهر چه آيد همى\r\nسخن بر چه سان است و آن مرد كيست * كه زيباى سربند و انگشتريست\r\nرودابه گريست و به زارى گفت : بر سپهدار دستان پسر سام فتنه شده‌ام . مهر او بر آتشم نشانده است . چنان دل به او باخته‌ام كه بىاو نمىخواهم و نمىتوانم زنده بمانم . در نظر من يك مويش گرانبهاتر از همهء جهان است . من و او يكديگر را ديده‌ايم ، با هم به خلوت نشسته‌ايم و پيمان پيوند بسته‌ايم . به دست همين زن كه موهايش را كندى ، بر زمينش افگندى و به خاكش كشيدى پيامى مهرآميز برايم فرستاد و من به جواب اين جامه و انگشترى گرانبها فرستادم .\r\nسيندخت به شنيدن اين سخن آرام يافت و گفت : دستان جوانى گرد و روشن روان و نژاده است . هنر بسيار دارد و عيبش جز اين نيست كه مويش سپيد است .\r\nرها كرد زن را و بنواختش * چنان كرد پيدا كه نشناختش\r\nآگاه شدن مهراب از كار دخترش\r\nمهراب چون به جايگاه خود بازگشت سيندخت همسرش را سخت دل آشفته و دژم ديد . پرسيد : چرا چنين افسرده شده‌اى و روى چون برگ گلت چرا پژمرده شده است ؟ سيندخت گفت : همهء اسباب بزرگى و آسايش فراهم داريم ، كاخهاى با شكوه ، مال و خواستهء فراوان ، بندگان و\r\n\r\n","description":"","footnote":"","page_name":" 72 ","page_number":94},
  {"content":"\r\n\r\nپرستندگان بسيار ما راست ، نام و نشان ما به همه جا رسيده و آوازهء ما بر سر همهء زبانهاست اما گردون رها نمىكند كه به سزا از اين همه اسباب بزرگى به دل ِ خوش و خاطر آسوده بهره بگيريم .\r\nخاطر مهراب مشوش شد و گفت : اين سخنان دل آزار از چه مىگويى ، مگر چه روى داده است كه چنين مىنالى و شكوه مىكنى .\r\nسيندخت روى چون گلشن را به نرگس چشم آبيارى كرد و گفت :\r\nچنان دان كه رودابه را پور سام * نهانى نهاده است هر گونه دام\r\nببرده است روشن دلش را ز راه * يكى چاره‌مان كرد بايد نگاه\r\nبسى دادمش پند و سودى نكرد * دلش خيره بينم همى روى زرد\r\nمهراب به شنيدن اين سخنان خشمگين شد . خون در تنش جوشيد . شمشير بر دست گرفت و گفت هم اكنون زمين را به خون اين دختر نابكار رنگين مىكنم .\r\nسيندخت با دو دستش كمرگاه مهراب را گرفت و گفت سخن مرا گوش دار ، اگر آن را بر آيين خِرَد نيافتى ، آن كن كه خواهى ، مهراب درنگ نكرد ، خويش را رها كرد ، چون پيل مست خروشيد و\r\nمرا گفت چون دختر آمد پديد * ببايستش اندر زمان سر بريد\r\nچون اين نكردم چنين ننگ بزرگ بر من رسيد . اگر سام و منوچهر بر اين راز آگاهى يابند دمار از من و كشورم بر مىآورند .\r\nسيندخت گفت : از اين جهت غم مدار كه سام نامدار بر اين راز آگاه شده است و رضا داده است . مهراب گفت : سخن ناراست با من مگوى ، اگر سام بر ما نپيچد ، از اين پيوند چه بهتر . سيندخت گفت : به ناراست سخن نمىگويم ، چه جاى اين بدگمانى است كه گزند تو گزند من است\r\nبه سيندخت فرمود پس نامدار * كه رودابه را خيز پيش من آر\r\nسيندخت درنگ كرد ، از آن كه بيم داشت مهراب او را بكشد .\r\nگفت نخست بايد پيمان ببندى كه بر او خشم نگيرى و نيازارى و چون\r\n\r\n","description":"","footnote":"","page_name":" 73 ","page_number":95},
  {"content":"\r\n\r\nبر اين پيمان گرفت سيندخت خندان خندان پيش رودابه رفت و به او گفت : پدرت سوگند ياد كرده كه نيازاردت . برخيز پيش او برو و از آنچه رفته است پوزش بخواه . رودابه در جواب مادرش گفت : چگونه و چرا عشقم را حاشا كنم راست مىگويم كه زال دل مرا ربوده است ، و جان كندن از دل بر كندن از او بر من آسان تر و گواراتر است .\r\nرودابه چون بهشتى آراسته ، همانند خورشيد تابان در خرم بهار پيش پدر رفت . مهراب\r\nبه دو گفت اى شسته مغز از خرد * ز پر گوهران اين كى اندر خورد\r\nكه با اهرمن جفت گردد پرى * كه نه تاج بادت نه انگشترى\r\nرودابه چون تلخ گفتارى و سرزنش پدرش را شنيد در حالى كه سخت دژم و افسرده شده بود به جايگاه خويش بازگشت .\r\nآگاه شدن منوچهر از كار زال و رودابه\r\nوقتى منوچهر از مهرورزى زال و رودابه به هم ، آگاه شد آشفته خاطر گشت . موبدان و خردوران را گرد آورد و به آنان گفت : من دست دشمنان و بدخواهان را از سراسر ايران به تدبير و زور شمشير كوتاه كردم ، و بيم دارم اگر اين پيوند انجام گيرد ، و از اين دو فرزندى در وجود آيد ، باشد كه جانب مادر گيرد و ايرانشهر را به آشوب و رنج اندازد . همه موبدان\r\nبگفتند كز ما تو داناترى * به بايستها بر ، تواناترى\r\nهمان كن كجا با خرد در خورد * دل اژدها را خرد بشكرد\r\nمنوچهر پسرش نوذر را احضار فرمود و وى را به گرگساران دنبال سام فرستاد تا بيايد . او و همهء سردارانش سوى بارگاه منوچهر راهى شدند . چون به درگاه رسيدند منوچهر\r\nبر خويش بر تخت بنشاختش * چنان چون سزا بود بنواختش\r\nسام پيروز شدنش را بر سرزمين گرگساران به عرض منوچهر\r\n\r\n","description":"","footnote":"","page_name":" 74 ","page_number":96},
  {"content":"\r\n\r\nرساند . شاه به شنيدن اين مژدهء بزرگ بزم شادمانى آراست ، و روز ديگر او را گفت به هندوستان رود و كاخ مهراب و پايتختش كابل را بسوزاند چنان كند نه از او كه زادهء ضحاك است نشان بماند و نه از بستگان و پيوستگان و پرستندگانش . سام با لشكرى گران جنگ با مهراب را آماده و راهى كابل شد\r\nآمدن سام به نزد منوچهر\r\nمهراب و زال از نيت منوچهر و حركت كردن سام آگاه شدند . زال گفت اگر پدرم قصد ويران كردن كابل و كشتن مهراب كند نخست بايد مرا نابود سازد . آشفته حال و پراگنده خاطر سوى پدر روانه شد . سام چون از حركت كردن پسرش آگاه گشت پذيره شدن را آماده شد .\r\nچو روى پدر ديد دستان سام * پياده شد از اسب و بگذارد گام\r\nهمراهان زال و سام جملگى پياده شدند . زال زمين ادب بوسيد .\r\nپس آن گاه همه بر اسب نشستند و به جايگاه سام آمدند . زال بر پدر آفرين خواند . ناليد و زاريد و گفت :\r\nهمه مردم از داد تو شادمان * ز تو داد يابد زمين و زمان\r\nمگر من كه از داد بىبهره‌ام * و گرچه به پيوند تو شهره‌ام\r\nز مادر بزادم بينداختى * به كوه اندرم جايگه ساختى\r\nترا با جهان آفرين نيست جنگ * كه از چه سياه و سپيد است رنگ\r\nكنون كِم جهان آفرين پروريد * به چشم خدايى به من بنگريد\r\nو دور از تو به جايى آرام و قرار يافته‌ام به كابل رو نهاده‌اى كه خان و مان مرا ويران كنى كدام پدر بر پسر چنين ستم روا داشته است .\r\nبه ارّه ميانم به دو نيم كن * ز كابل مپيماى با من سخن\r\nسام گفت همهء گفته‌هايت راست است و\r\nهمه كار من با تو بيداد بود * دل دشمنان بر تو بر شاد بود\r\nاما دل بد مدار ، باشد كه كار را به مراد تو سازم . نامه‌اى به شاه\r\n\r\n","description":"","footnote":"","page_name":" 75 ","page_number":97},
  {"content":"\r\n\r\nمىنويسم آن را ببَر\r\nاگر يار باشد جهاندار ما * به كام تو گردد همه كار ما\r\nآن گاه نويسنده را پيش خواند و نشاند . نامه را به ستايش يزدان پاك آغاز كرد سپس شاه را درود و آفرين گفت و بعد به بيان حال و خدمتهاى خود پرداخت .\r\nيكى بنده‌ام من رسيده به جاى * به مردى به شصت اندر آورده پاى\r\nهمى گرد كافور گيرد سَرَم * چنين كرد خورشيد و ماه افسرم\r\nكنون چند سال است تا پشت زين * مرا تختگاه است و اسبم زمين\r\nهمه گرگساران و مازندران * به تو راست كردم به گرز گران\r\nاكنون من درمانده و ناتوان شده‌ام و پسرم زال اين سزاوارى و شايستگى دارد كه جاى مرا بگيرد و به خدمتگرى تو شهريار كمر بندد . او\r\nيكى آرزو دارد اندر نهان * بيايد بخواهد ز شاه جوان\r\nنكرديم بىرأى شاه بزرگ * كه بنده نبايد كه باشد سترگ\r\nبىگمان شهريار از پيمانى كه زمانى دراز پيش از اين با زال بسته‌ام آگاه است . اكنون مرا گفته است اگر تنش را بر دار كنم بر او گواراتر است كه آهنگ گرفتن و ويران كردن كابل كنم . عشق دختر مهراب خرد و آرام از او ربوده است . او پروردهء مرغ است ، در كوه باليده و سالها از مردمان دور بوده است ، و شگفت نيست چون زيبا روى خوش اندامى چون دختر مهراب را ببيند دل و دانش ببازد . اكنون چنان به مهرش گرفتار شده كه هر كس او را ببيند بر او مىگريد . وى را با دلى دردمند اما پر اميد به خدمت فرستادم تا شاه در حق وى آن كند كه مهتران را سزد .\r\nچون نامه به آخِر رسيد زال برگرفت ، بر اسبى بادپاى و آتش نعل جهيد و به سوى شاهنشاه روى نهاد .\r\n\r\n","description":"","footnote":"","page_name":" 76 ","page_number":98},
  {"content":"\r\n\r\nخشم گرفت مهراب بر سيندخت\r\nچون مهراب از راهى شدن سام به قصد گرفتن و ويران كردن كشور او آگاه شد سخت غمين و دردمند گشت . از سرِ خشم همسرش سيندخت را پيش خواند و گفت اكنون چاره‌گرى جز اين ندانم كه تو و رودابه را بكشم باشد كه خشم سپهبد سام فرو نشيند و از خراب كردن كشور من چشم بپوشد .\r\nسيندخت بانويى هوشمند ، فزاينده راى ، و آخر انديش بود . چون شوهرش را خشمگين ديد خندان خندان پيش او رفت ، و به شيرين زبانى و گشاده‌رويى گفت : از من سخنى بشنو اگر پسندت نيامد و بر دلت ننشست هر چه خواهى بكن . چنين خويشتن را رنجه مدار ، تو خود مىدانى كه خورشيد هميشه زير ابر پنهان نمىماند و هر شب تار را روزى روشن در پى است . ترا خواسته فراوان است و خوب مىدانى كه بسيار بلاها را با افشاندن زر مىتوان از سر دور كرد .\r\nمهراب گفت : اين سخنان را بگذار و راه چاره بنماى و گرنه كشته شدن را آماده باش .\r\nسيندخت گفت : اگر شهريار كليد گنج خويش به من سپارد ، و اجازه دهد كه برخى از آن برگيرم دفع بلا مىكنم . به تن خويش نزديك سام مىروم ، آنچه سزا و رواست مىگويم ، و او را بر سر مهر مىآورم .\r\nبه دو گفت مهراب بستان كليد * غم گنج هرگز نبايد كشيد\r\nپرستنده و اسب و تخت و كلاه * بياراى و با خويشتن بر به راه\r\nسيندخت گفت پيمان ببند كه چون من به چاره‌جويى نزد سام روم تو به رودابه گزند نرسانى من بر جان خويشتن نمىهراسم همه درد و اندوهم به خاطر سلامت جان اوست . مهراب پيمان سپرد و سوگند ياد كرد .\r\nآنگاه سيندخت تن خويش را به ديبا و زر آراست ، و براى نثار\r\n\r\n","description":"","footnote":"","page_name":" 77 ","page_number":99},
  {"content":"\r\n\r\nكردن بر سام سى هزار دينار زر از خزانه برگرفت ، سى اسب زرين ستام برگزيد ، و شصت خدمتگر كه هر يك طوقى زرين و جامى از زر آگنده به مشك و ياقوت و كافور و پيروزه بر دست داشت آمادهء سفر كرد . چهل جامهء زيبا از ديباى مزين به زر و گوهر ، دويست تيغ هندى ، و تاجى مكلل به گوهرهاى شاهوار با طوق و ياره و گوشوارى كه سزاوار سام بود برداشت . همه را بر صد اشتر سرخ موى بار كرد پس از آن خود بر تختى از طلا كه بر پشت پيلى استوار كرده بودند نشست و به سوى سام راهى شد .\r\nچون نزديك بارگاه سپهبد رسيد پيام فرستاد كه فرستاده‌اى از سوى پادشاه آمده است و بار مىخواهد . پرده دار به سام خبر برد و سپهبد بار داد .\r\nدلخوشى دادن سام سيندخت را\r\nسيندخت چون به حضور رسيد ، زمين ادب بوسيد ، بر او و بر منوچهر آفرين خواند ، و آنچه ره‌آورد آورده بود از نظر سپهبد گذراند . سام انديشيد پادشاهى كه چندين خواسته دارد از چه زنى را به آوردن پيام برگزيده است . فرمود همهء آنچه را كه سيندخت آورده بود به گنجور زال سپردند\r\nچو با پهلوان كار برساختند * ز بيگانه خانه بپرداختند\r\nچنين گفت سيندخت با پهلوان * كه با راى تو پير گردد جوان\r\nگنه‌كار گر بود مهراب بود * ز خون دلش ديده سيراب بود\r\nسر بىگناهان كابل چه كرد * كجا اندر آورد بايد به گرد\r\nهمهء مردمان شهر كابل به ياد تو زنده‌اند ، و آرزوى خدمتگرى ترا دارند . پروردگار كه آفرينندهء خرد و مهر و ماه و ناهيد و همهء هستيهاست هرگز نمىپسندد و روا نمىدارد كه خون اين بىگناهان را بريزى . از اين راى نادرست درگذر و آن مكن كه خردوران بر تو خرده بگيرند .\r\nسام گفت : چنين مىنمايد كه تو از نزديكان مهرابى . به من بگو\r\n\r\n","description":"","footnote":"","page_name":" 78 ","page_number":100},
  {"content":"\r\n\r\nزال دختر او را كى و كجا ديد . رودابه به خوى و خرد و فرهنگ چگونه است . روى و موى و بالا و اندامش چطور است . سيندخت گفت :\r\nپيمان ببند كه بر جان من گزند نرسانى تا آنچه خواهى و پرسى به راستى جواب بگويم .\r\nگرفت آن زمان سام دستش به دست * ورا نيك بنواخت و پيمان ببست\r\nسيندخت وقتى سوگند او را شنيد زمين ادب بوسيد ، بر پاى خاست و گفت : اى سپهبدِ روشن روان ، من همسر مهراب ، مادر رودابه‌ام رودابه‌اى كه زال از مهر او آذر به جان دارد . اگر دودمان شاهى كابل گنهكار است و ما سزاوار سرورى نيستيم دل بىگناهان كابل را به آتش خشم مسوزان . من اينك تنها و دردمند پيش تو بر پاى ايستاده‌ام . خواهى ببند ، خواهى بكش ، خواهى بنواز .\r\nسخنها چو بشنيد از او پهلوان * زنى ديد با راى و روشن روان\r\nبه رخ چون بهار و به بالا چو سرو * ميانش چو غرو و برفتن تذرو\r\nسام گفت : پيمان من همچنان استوار است ، و اگر جانم برود پيمان نمىشكنم ، و نيز بر اين همداستانم كه زال رودابه را به زنى بگيرد . در اين باره نامه‌اى به منوچهر شاه نوشته‌ام و با زال فرستاده‌ام اميدم آن است كه او نيز به اين پيوند رضا دهد . سيندخت گفت : مرا اين آرزوست كه\r\nچماند به كاخ من اندر سمند * سرم بر شود باسمان بلند\r\nاگر سپهبد اين اميدم را برآورد و به كابل درآيد همه از فخر سر به آسمان مىساييم و جان نثار راهش مىكنيم و چون لب سپهبد را پر خنده ديد و دانست كه با او و شوهرش بر سر كين نيست پيكى به كردار باد به كابل فرستاد ، اين مژده را به مهراب رساند و به او پيغام داد\r\nكز انديشهء بد مكن ياد هيچ * دلت شاد كن كار مهمان بسيچ\r\nچون دو روز گذشت سيندخت اجازهء بازگشتن به كابل طلبيد .\r\n\r\n","description":"","footnote":"","page_name":" 79 ","page_number":101},
  {"content":"\r\n\r\nسام خلعتى شايان به او بخشيد دويست مرد جنگى زير فرمان مردى دلير همراه او كرد ، و دگر بار دستش را گرفت و باز پيمان بست كه با زناشويى رودابه و زال همداستان باشد\r\nشكفته شد آن روى پژمرده ماه * به نيك اخترى برگرفتند راه\r\nچون زال نزديك كاخ منوچهر رسيد شاه را از آمدن او خبر دادند .\r\nچون فراز آمد بىدرنگ به خدمت شهريار رهنمايش شدند .\r\nچو نزديك شاه اندر آمد ، زمين * ببوسيد و بر شاه كرد آفرين\r\nزمانى همى داشت بر خاك روى * به دو داد دل شاه آزرمجوى\r\nبفرمود تا رويش از خاك خشك * ستردند و بر وى پراگند مشك\r\nزال نامهء سام را به منوچهر داد\r\nاز او بستند آن نامهء پهلوان * بخنديد و شد شاد و روشن روان\r\nو چون نامه را خواند ، فرمود : مضمون اين نامه بر من گران آمد ، اما چون سام پير با اميد فراوان نوشته است جز پذيرفتن چاره ندارم . اكنون روزى چند اين جا بمان و بياساى پس از آن شادان و كامروا باز گرد .\r\nآنگاه خواليگران خوان زربفت گستردند و مجلسانه آراستند . دگر روز منوچهر موبدان ، ردان ، و ستاره‌شناسان را احضار كرد تا در اين كار پژوهش كنند . سه روز زيج به كار گرفتند و آن گاه\r\nزبان برگشادند بر شهريار * كه كرديم با چرخ گردان شمار\r\nاز اين دخت مهراب و از پور سام * گوى پر منش زايد و نيك نام\r\nهمش برز باشد همش شاخ و يال * به رزم و به بزمش نباشد همال\r\nكمر بستهء شهرياران بود * به ايران پناه سواران بود\r\nشاه بدين مژده شادمان شد . سپس براى اين كه از دانش زال آگهى يابد از خردوران و موبدان انجمنى آراست . زال را نيز بخواند .\r\nيكى از موبدان از زال پرسيد :\r\n\r\n","description":"","footnote":"","page_name":" 80 ","page_number":102},
  {"content":"\r\n\r\nآن دوازده سرو سهى كه هر يك سى شاخ دارد كدام است ؟ ديگرى پرسيد : آن دو اسب گرانمايهء تيز تاز كه يكى چون قير سياه و ديگرى چون بلور سپيد و تابناك است و هر چه بدوند به هم نمىرسند كدام اند ؟\r\nسه ديگر چنين گفت كان سى سوار * كجا بگذرانند بر شهريار\r\nيكى كم شود باز چون بشمرى * همان سى بود باز چون بنگرى\r\nديگرى پرسيد : آن مرغزار كه پر از سبزه و جويبار است و مردى پر نهيب با داسى بزرگ و تيز سوى مرغزار مىآيد و سبزه‌هاى آن را خواه خشك و خواه تر با داس مىدرَوَد كدام است ؟ ديگرى پرسيد : اين كه مىگويم اشارت به چه چيز است :\r\nشهرستانى است آرام و جان فزاى ، مردمان يكان يكان از آن شارستان به خارستان روى مىنهند . سراها مىسازند ، ناگهان آشوبى برپا مىشود و دگر بار مردمان يكان يكان به آن شارستان كه بر سر كوه است رهسپار مىشوند .\r\nزال لختى در انديشه شد ، آن گاه گفت : دوازده درخت بلند كه هر يك سى شاخه دارد اشاره به سال است كه دوازده ماه دارد و هر ماه سى روز است . دو اسب يكى سياه و يكى سفيد كه هر چه بتازند به هم نمىرسند اشارت به شب و روز است ، و آن سى سوار كه گاه به هنگام شمردن يكى كم مىشود ماه آسمان است كه وقتى نو مىشود گاهى يك شب نمايان نمىگردد . شهرستان سر كوه اشاره به آخرت و خارستان نهاده بر هامون اشاره به دنياست كه مرگ پس از مدتى دير يا زود آنان را كه به دنيا آمده‌اند به ديگر سراى مىبرد .\r\nچنين رفت از آغاز يك سر سخن * همين باشد و نو نگردد كهن\r\nاگر توشه‌مان نيكنامى بود * روانها بر آن سر گرامى بود\r\nجهان را چنين است ساز و نهاد * كه جز مرگ را كس ز مادر نزاد\r\n\r\n","description":"","footnote":"","page_name":" 81 ","page_number":103},
  {"content":"\r\n\r\nموبدان از اين جوابهاى سخته و پرداخته در شگفت شدند . زال پيش منوچهر آمد تا اجازهء بازگشتن پيش پدر بگيرد كه آرزوى ديدار وى كرده بود . شاهنشاه خنديد . به او گفت : مرا فريب مده ، آرزوى ديدار دختر مهراب و خلوت با او ترا به رفتن برمىانگيزد نه ديدار پدر .\r\nآنگاه منوچهر نامهء سام را نوشت . نخست پاك يزدان را ستود .\r\nسپس به راى و جنگاورى و زورمندى سام آفرين گفت و نوشت : زال به درگاه آمد و از آرزو و مرادش آگاه شدم و او را كامروا بازگرداندم .\r\nزال شادمان نزد پدر بازگشت ، و سام چنان از كامروايى فرزندش شكفته حال و سرمست شد كه گفتى در پيرانه سرى دگر بار جوان گرديد . بىدرنگ پيكى به كابل فرستاد و اين مژده به مهراب داد .\r\nچنان شاد شد شاه كابلستان * ز پيوند خورشيد زابلستان\r\nكه گفتى همى جان برافشاندند * ز هر جاى رامشگران خواندند\r\nآنگاه مهراب همسرش را پيش خواند و\r\nبه دو گفت كاى جفت فرخنده راى * بيفروخت از رايت اين تيره جاى\r\nبه شاخى زدى دست كاندر زمين * برو شهر ياران كنند آفرين\r\nتو كه به راى و تدبيرِ درست اين كار دشوار را چنين آسان كرده‌اى بايد به انجام رسانى .\r\nسيندخت بىدرنگ پيش رودابه رفت وى را مژده داد و گفت :\r\nسوى كام دل تيز بشتافتى * كنون هر چه جستى همه يافتى\r\nآن گاه همه همدل و همداستان به آرايش و آذين بندى كاخ پرداختند .\r\nعروسى زال و رودابه\r\nدر يك ايوان تختى از زر مزين به گوهر كه پايه‌هايش از ياقوت بود ، نهادند . در ايوان ديگر مجلسانه آراستند . پشت پيلان را پيرايه بستند .\r\nرامشگران تاجهاى زر بر سر نهادند ، بر رودابه جامه‌هاى زربفت\r\n\r\n","description":"","footnote":"","page_name":" 82 ","page_number":104},
  {"content":"\r\n\r\nپوشاندند ، و رويش را چنان آراستند كه بهشت را مىنمود .\r\nزال چنان تند و تيز خود را به شهر رساند كه هيچ كس از آمدنش ، باخبر نشد و كسى به پيشباز نرفت . چون به در كاخ رسيد سام او را پذيرا شد . زال به ديدن پدرش از اسب فرود آمد . زمين ادب بوسيد ، و آنچه در حضرت منوچهر ديده بود و شنيده بود عرضه داشت . سام نيز آمدن سيندخت را به زابلستان و خواندن سپهبد را به ميهمانى بيان كرد و گفت :\r\nفرستاده‌اى آمد از نزد اوى * كه پردخته شد كار بنماى روى\r\nكنون چيست پاسخ فرستاده را * چه گوييم مهراب آزاده را\r\nاز اين مژده دل زال شاد شد ، و رويش چون بهاران شكفته شد و گفت اى سپهبدِ راىمند ، اگر دل روشنت بار مىدهد راهى كابل شويم كه خوش نيست ميزبان را چشم به راه داشتن . سام دانست كه دل زال جويا و آرزومند ديدار رودابه است و هر سخن كه جز از نام و ياد او رود در گوش زال باد است . از اين رو پيكى به كابل فرستاد كه مهراب را از آمدن سام و پسرش خبردار كند .\r\nهمين كه فرستاده به كابلستان رسيد\r\nبزد ناى مهراب و بر بست كوس * بياراست لشكر چو چشم خروس\r\nدرفشهاى سرخ و سفيد و زرد و بنفش فضا را رنگين كرد . از جامه‌هاى خوش رنگ و نگار رامشگران و پيرايه‌هاى پيلان زمين آرايشى تازه يافت . مهراب بر اسبى تيزگام و باره‌افگن نشست و پيشاپيش لشكريان به پيشباز شتافت . چون نزديك سپهبد رسيد از اسب فرود آمد ، بر او و زال آفرين خواند . آن گاه تاجى زرين و گهر آگين بر سر زال نهاد ، و شادان و خندان رو به راه نهادند تا به كابل رسيدند . همهء شهر از نشاط و سرور چهرهء ديگر داشت .\r\nتو گفتى دد و دام رامشگر است * زمانه به آرايشى ديگر است\r\nبرون رفت سيندخت با بندگان * ميان بسته سيصد پرستندگان\r\n\r\n","description":"","footnote":"","page_name":" 83 ","page_number":105},
  {"content":"\r\n\r\nبه دست هر يك آنها جامى زرين پر از مشك و گوهر بود . همه بر سام و زال آفرين خواندند و بر آن دو مشك و گوهر افشاندند . گوهر و زر چندان نثار شد كه هر كس بدان جشن درآمد از خواسته بىنياز گرديد .\r\nدر اين هنگام سام به سيندخت گفت : تا كى مىخواهى رودابه را از ما پنهان بدارى ؟ سيندخت لب گلگونش را به خنده گشود و گفت : تا رونما ندهى آن آفتاب‌روى را نخواهى ديد . سام گفت : هيچ دريغ نيست هر چه خواهى بخواه .\r\nبدين سخنان شيرين و شادىآور سيندخت سام را به جايگاه رودابه رهنمون شد .\r\nنگه كرد سام اندر آن ماهروى * يكايك شگفتى بماند اندر اوى\r\nندانست كش چون ستايد همى * برو چشم را چون گشايد همى\r\nآنگاه سام به مهراب فرمود تا كابين رودابه و زال را بر آيين و كيش ببندد . داماد و عروس را بر تختى زرنگار نشاندند و بر سرشان عقيق و زبرجد و دينار و درم افشاندند . بر سر رودابه افسرى زيبا و گرانبها ، و بر سر زال تاجى گوهرنگار بود . آن گاه نسختى از جهيز رودابه را آوردند كه بر آن نفايسى بسيار ، و گنجهاى پر مايه نوشته شده بود .\r\nسام سه هفته به شادى و فرهى در كابلستان به سر برد . پس آن گاه عزم سيستان كرد . زال هودجى زرنگار ساخت . رودابه را در آن نشاند و با سيندخت و مهراب و بستگان و پيوستگان آنان روانهء سيستان شدند .\r\nسام در آن جا بزمى نو ، ساز كرد سيندخت و رودابه در سيستان ماندند مهراب و لشكرش به كابل بازگشتند ، و زال شهريار سيستان شد .\r\nگفتار اندر زادن رستم\r\nاز آن زمان بسى برنيامد كه روى گلرنگ رودابه زرد گشت .\r\nشكمش برآمد ، تنش سنگين و دلش بىنشاط شد .\r\nبه دو گفت مادر كه اى جان مام * چه بودت كه گشتى چنين زردفام\r\n\r\n","description":"","footnote":"","page_name":" 84 ","page_number":106},
  {"content":"\r\n\r\nرودابه جواب داد : آن قدر سنگين شده‌ام كه گويى درونم را به آهن يا سنگ انباشته‌اند . دلم مىخواهد هميشه يك جا بنشينم يا بخوابم .\r\nنيروى رفتار برايم نمانده است . يك روز هم رودابه از بدحالى بيهوش شد . مادرش از اندوه خروش برداشت و رويش را به ناخن خراشيد . زال را از بيمارى و بىهوشى همسرش آگاه كردند . به بالين رودابه آمد و وقتى او را بدان حال دردمند و بىهوش ديد سخت غمگين گشت و از شدت اندوه چشمانش پر اشك شد . ناگهان از پرِ سيمرغ و گفتهء اميد بخش او يادش آمد . اندكى از آن پر را به آتش سوزاند . در دم هوا تيره‌گون گشت ، سيمرغ پديدار آمد ، و به زال گفت : چه روى داده است كه چنين غمگينى ، بيم و اندوه مدار\r\nكزين سرو سيمين بر ماه روى * يكى نرّه شير آيد و نامجوى\r\nبه بالاى سرو و به نيروى پيل * به آورد خشت افگند بر دو ميل\r\nچنين طفل تنومند چون ديگر نوزادان از راه زهش به دنيا نمىآيد .\r\nپزشكى آگاه بخوان تا با خنجر شكم مادرش را بشكافد و طفل را بيرون آورد . براى اين كه او درد را احساس نكند بايد وى را چندان شراب دهى كه بيهوش شود . آن گاه جايى را كه شكافته است بدوزد گياهى را كه مىگويمت با شير و مشك بكوبد ، در سايه خشك كند و بر جايى كه دوخته است بيندايد ، آن گاه پر مرا بر زخم بمالد تا زود به شود .\r\nبدين كار دل هيچ غمگين مدار * كه شاخ برومندت آمد به بار\r\nآن گاه سيمرغ يكى از پرهايش را كند و به او داد و پرواز كرد .\r\nزال به درست كردن دارو پرداخت . همهء بزرگان نگران حال رودابه بودند . سيندخت چون ابر بهاران اشك مىباريد و مىگفت : طفل از پهلوى مادر چگونه بيرون مىآيد ؟ زال موبدى چرب دست را براى درمان كردن رودابه خواند .\r\nموبد نخست بيمار را به مى بىهوش كرد . آن گاه پهلوى او را با خنجر\r\n\r\n","description":"","footnote":"","page_name":" 85 ","page_number":107},
  {"content":"\r\n\r\nدريد و بچه را بىهيچ رنج و بىآنكه گزند بيند از تهيگاه مادر بيرون آورد .\r\nيكى بچه بد چون گوى شيرفش * به بالا بلند و به ديدار كش\r\nمرد و زن به ديدن آن بچهء درشت اندام در شگفت ماندند .\r\nموبد دردگاه رودابه را دوخت و به آن دارو كه سيمرغ گفته بود درمان كرد . چند ساعت بعد رودابه به هوش و به گفتار آمد . زال و سيندخت و همهء نزديكانش دادار مهربان را نيايش كردند و بر رودابه زر و گوهر افشاندند .\r\nبخنديد از آن بچه سرو سهى * بديد اندر او فرّ شاهنشهى\r\nبه يك روزه گفتى كه يك ساله بود * يكى تودهء سوسن و لاله بود\r\nبگفتا برَستم غم آمد به سر * نهادند رستمش نام پسر\r\nچون سام از دنيا آمدن رستم آگهى يافت سخت شادمان شد .\r\nيزدان را نيايش كرد و با فرستاده‌اى به زال پيغام داد كه\r\nنيايش همى كردم اندر نهان * شب و روز با كردگار جهان\r\nكه زنده ببيند جهان بين من * ز تخم تو گردى به آيين من\r\nكنون شد مرا و ترا پشت راست * نبايد جز از زندگانيش خواست\r\nآمدن سام به ديدن رستم\r\nدر مدت شيرخوارگى رستم ، ده دايه او را شير مىدادند ، و چون از شير گرفتند به قدر خوراك پنج مرد غذا مىخورد . وقتى هشت ساله و باليده شد سام به قصد ديدن او با سپاهى گران راهى سيستان شد . زال و مهراب با لشگرى انبوه به پيشبازش رفتند . بر ژنده پيلى تختى زرين نهادند . رستم را در حالى كه بر سرش تاج نهاده بودند ، بر ميانش كمر بسته بودند ، به دستش گرزى گران داده بودند و سپرى كنارش نهاده بودند ، بر آن پيل نشاندند .\r\nچو از دور سام يل آمد پديد * سپه بر دو رويه رده بر كشيد\r\nفرود آمد از باره مهراب و زال * بزرگان كه بودند بسيار سال\r\nيكايك نهادند سر بر زمين * ابر سام يل خواندند آفرين\r\n\r\n","description":"","footnote":"","page_name":" 86 ","page_number":108},
  {"content":"\r\n\r\nوقتى سام ، رستم را كه شيربچه‌اى مىنمود ديد ، از شادى شكفته شد . رستم تخت نيايش را بوسيد ، وى را ستايش كرد و گفت :\r\nبه چهر تو ماند همى چهره‌ام * چو آن تو باشد مگر زَهره‌ام\r\nسام سر و چشمش را بوسيد . سپس سوار شدند و به شهر آمدند .\r\nماهى به شادكامى و شادخوارى روزگار به سر بردند و روزى سام به زال گفت : اگر نيك بنگرى و از هزاران مادر بپرسى هيچ ياد ندارد و نشنيده است كه بچه‌اى از پهلوى مادر درآورده باشند\r\nبه سيمرغ بادا هزار آفرين * كه ايزد و را ره نمود اندرين\r\nسر ماه نو سام عزم بازگشت به گرگساران كرد . زال و رستم تا يك منزل سپهبد را بدرقه كردند . سام فرزند را پندهاى نيكو داد . آنگاه يكديگر را بدرود كردند ، و زال و رستم به سيستان بازگشتند .\r\nكشته شدن پيل سپيد به دست رستم\r\nروزى زال و رستم به شادخوارى و شادكامى نشسته بودند . زال به پسرش رستم گفت : دليرانت را به خلعت و خواسته خرسند كن . رستم از گنجور زر و جامه‌هاى زربفت طلب كرد و به هر يك از سرداران و دليران اسب و زر و جامه‌هاى گرانبها داد . چون انجمن پراگنده شد ، و هر كس به سراى خود رفت زال نيز به شبستان خويش شد . رستم نيز به جايگاه خود رفت ، و در بسترش آرميد اما هنوز خواب به چشمش راه نيافته بود كه غوغايى شنيد ، و چون سبب پرسيد به او گفتند :\r\nكه پيل سپيد سپهبد ز بند * رها گشت و آمد به مردم گزند\r\nرستم بىدرنگ از جا برخاست : گرز سام را برداشت ، و آهنگ گرفتن پيل سپيد كرد . بندگانش راه را بر او بستند ، از آن كه بيم داشتند در جنگ با پيل سپيد گزندى بر او رسد ، و زال بر ايشان خشم گيرد .\r\nرستم در غضب شد . سر آنان را به مشت كوبيد . همه گريختند . رستم زنجير و بند را به ضرب گرز در هم شكست ، و خروشان بر پيل مست كه\r\n\r\n","description":"","footnote":"","page_name":" 87 ","page_number":109},
  {"content":"\r\n\r\nكوهى مىنمود تاختن آورد .\r\nچو پيل دمنده مر او را بديد * به كردار كوهى بر او بر دويد\r\nبرآورد خرطوم پيل ژيان * بدان تا به رستم رساند زيان\r\nرستم چنان با گرز بر سر پيل مست كوبيد كه پيل لرزيد و مانند كوه بر زمين افتاد . زال را از هنرنمايى رستم آگاه كردند . بر كشته شدن پيل كه بارها سپاه دشمنانش را در هم شكسته بود و به گريختن ناچار كرده بود ، افسوس خورد ، اما به هر روى از دليرى و زور بازوى رستم شادمان شد . او را پيش خواند و چون آمد سر و رويش را به نشان تحسين بوسيد و گفت : اكنون كه چنين نيرومند و قوى پنجه شده‌اى بايد به خونخواهى نريمان به كوه سپند به روى . آن جا حصارى است سر بر آسمان كشيده محوطهء درون حصار چهار فرسنگ درازا و چهار فرسنگ پهنا دارد . آنجا پر از سبزه و آب است درختان بسيار دارد ، و سراسر پوشيده از هر گونه كشتگرى است . مردمان آن همه هنرورند ، و يزدان سرزمينى بدان خرمى و صفا و زيبايى و فراوانى نعمت نيافريده است . آن حصار تنها يك راه دارد كه به درى آهنين و استوار منتهى مىشود . فريدون شاه ، نريمان را كه دليرى نامبردار بود به گشودن آن حصار فرستاد . نريمان يك سال به جنگ كوشيد . چون حصار استوار بود كارى از پيش نبرد .\r\nسرانجام دشمنان از بالاى كوه سنگى بر سرش انداختند و آن دلير مرد را كشتند . سپاهيان بىسردارش سوكوار بازگشتند .\r\nسام به شنيدن خبر كشته شدن نريمان سخت اندوهگين شد . پس از يك هفته سوكوارى به قصد خونخواهى سپاهى گران به آن جا كشيد .\r\nچندين ماه گرد حصار را محاصره كرد . مردان داخل حصار كه همه چيز داشتند و به بيرون شدن از حصار نيازمند نبودند ، راه آمد و شد را بستند . نه كسى به درون حصار مىرفت و نه كسى از آن بيرون مىآمد . سام سرانجام از گشودن حصار نااميد شد و بازگشت . اكنون نوبت تست كه\r\n\r\n","description":"","footnote":"","page_name":" 88 ","page_number":110},
  {"content":"\r\n\r\nبه اين كار بكوشى . اما بدان اگر تدبير درستى به كار نبرى به مراد نمىرسى . گوش كن تا راه چاره را به تو بنمايم . در آن حصار تنها چيزى كه پيدا نمىشود نمك است . از اين جهت وقتى مردم داخل حصار به بستن در ناچار مىشوند خورش خود را بىنمك مىخورند . تو بايد جامهء ساربانان بپوشى چندين شتر كه بار همه‌شان نمك باشد راه بيندازى و طورى كه هيچ كس نشناسدت به آنجا به روى . مردم حصار وقتى ترا ديدند در را به رويت مىگشايند . آن گاه به هنگام شب در وقت مناسب نگهبانان را بكش و با ياران خود به رزم حصاريان بكوش .\r\nرفتن رستم به كوه سپند\r\nرستم اسباب سفر آماده كرد . در يك بار نمك گرز خود را ، و در بارهاى ديگر اسباب كارزار همراهانش را پنهان كرد . وقتى نزديك حصار رسيد نگهبانى از بالاى كوه او را ديد بپيش مهتر خود دويد و او را از نزديك شدن كاروان آگاه كرد . مهتر نگهبانان كسى را پيش كاروانيان فرستاد تا از سر دستهء آنان نوع بار و نيت آنان را بپرسد . او پيش رستم آمد و\r\nبه دو گفت كاى مهتر كاروان * مرا آگهى ده ز بار نهان\r\nرستم به او جواب داد : به مهتر خود بگو همه بارهاى ما نمك است و جز آن چيزى نداريم .\r\nمهتر حصار به شنيدن اين خبر شاد شد ، و در حصار را به روى كاروانيان باز كرد .\r\nرستم چون داخل حصار شد به مهتر آن گروه آفرين گفت . بارى نمك به او داد . آن گاه به بازار حصار رفت . مردم وقتى خبردار شدند كه كاروانيان براى آنها نمك آورده‌اند خوشحال شدند ، و آنان را به گرمى و مهربانى پذيرا شدند . هر كس زر و سيم يا جامه يا چيز ديگر داد و نمك خريد . چون شب فرا رسيد و همه جا تاريك شد رستم و يارانش ناگهان\r\n\r\n","description":"","footnote":"","page_name":" 89 ","page_number":111},
  {"content":"\r\n\r\nبا نگهبانان حصار به جنگ پرداختند . تهمتن نخست به يك ضربت گرز مهتر نگهبانان را كشت و سپس ديگر نگهبانان را از پاى درآورد . ديرى نگذشت كه مردم دژ از آنچه بر نگهبانان رسيده بود با خبر شدند و با رستم و پهلوانانش به جنگ پرداختند .\r\nتهمتن به تيغ و به گرز و كمند * سران دليران سراسر بكند\r\nجنگ تا دميدن صبح به طول انجاميد . وقتى خورشيد سر زد در دژ هيچ كس از قلعگيان زنده نمانده بود . رستم به جستجوى دژ پرداخت . در جايى خانه‌اى ديد ساخته از سنگ خاره ، كه درى از آهن داشت . با گرز در را از جا كند ، و پا در آن خانه نهاد . پُر از زر بود . رستم از ديدن آن همه زر در آن خانه در شگفت شد ، و انگشت تعجب به دندان گزيد . آن گاه\r\nپيروز نامه نوشتن رستم به زال\r\nيكى نامه بنوشت نزد پدر * ز كار و ز كردار خود سر به سر\r\nنخست يزدان پاك ، آفريننده و خداوند مهر و ناهيد و بهرام و آسمان و ديگر هستيها را ستود ، سپس بر پدر آفرين خواند و نوشت : چون به كوه سپند در آمدم به همان افسون كه مهتر فرموده بود وارد دژ شدم ، و در تيرگى شب با نگهبانان و ساكنان قلعه به جنگ پرداختم . بيشتر آنها را كشتم ، و تنى چند گريختند . در دژ خانه‌اى از سنگ خاره يافتم آگنده از نقرهء خام و زر تمام عيار ، با بسيارى جامه و فرشهاى گرانبها\r\nكنون تا چه فرمان دهد پهلوان * كه فرخنده پى باد و روشن روان\r\nفرستادهء رستم به تندى باد خود را به درگاه زال رساند و نامه را به او داد . زال از خبر پيروزى پسرش بسيار شادمان شد و\r\nيكى پاسخ نامه افگند بُن * به دو در زهر در فراوان سُخن\r\nسر نامه كرد آفرين خداى * دگر گفت كان نامهء دلگشاى\r\nبه پيروز بختى فرو خواندم * ز شادى بر او جان برافشاندم\r\nو نوشت : تو روان نريمان را بدين پيروزى شاد كردى . جز اين\r\n\r\n","description":"","footnote":"","page_name":" 90 ","page_number":112},
  {"content":"\r\n\r\nدليرى و پهلوانى از تو گمان نداشتم . هزار شتر فرستادم . هر چه زر و نقره و چيزهاى گرانبهاست بر آنها بار كن ، بعد دژ را به آتش بسوزان و زود برگرد .\r\nوقتى نامهء زال به رستم رسيد چنان كه پدر فرموده بود شترها را از زر و سيم بار كرد . دژ را به آتش سوزاند ، و رو به راه نهاد .\r\nچون زال از نزديك شدن پسرش خبردار شد شهر را آذين بست و فرمود سنج و بوق و كرنا را به نوا درآوردند . وقتى رستم به بارگاه درآمد مادرش رودابه به شادى رويش را غرق بوسه كرد . زال وى را در كنار گرفت و زر و گوهر فراوان بر او نثار كرد .\r\nآن گاه زال با پيكى باد رفتار مژدهء اين پيروزى را با هديه‌هاى بسيار به سام فرستاد . سپهدار بدين خبرِ خوش شاد شد ، فرستاده را خلعت داد و\r\nنبشت آنگهى پاسخ نامه باز * به نزديك فرزند گردن فراز\r\nبه نامه درون گفت كز نره شير * نباشد شگفتى كه باشد دلير\r\nعجب نيست از رستم نامور * كه دارد دليرى چو دستان پدر\r\nزال به رسيدن نامهء سام شادمان شد .\r\nمرگ منوچهر\r\nچون صد و بيست سال از عمر منوچهر گذشت ستاره‌شناسان به طالعش نگريستند و گفتند روزگارى دراز نمىپايد و اختر عمرش رو به زوال گراييده است .\r\nبدادند زان روز تلخ آگهى * كه شد تيره آن تخت شاهنشهى\r\nگه رفتن آمد به ديگر سراى * مگر نزد يزدان به آيدت جاى\r\nشاه چون اين پيام شنيد موبدان و ردان را به مهربانى نزد خويش خواند و پيش آنان به پسرش نوذر پندها داد و گفت :\r\nكه اين تخت شاهى فسون است و باد * بر او جاودان دل نبايد نهاد\r\n\r\n","description":"","footnote":"","page_name":" 91 ","page_number":113},
  {"content":"\r\n\r\nمرا بر صد و بيست شد ساليان * به رنج و به سختى ببستم ميان\r\nبسيار شادخواريها كردم ، بر بسيار دشمنان پيروز شدم و آنان را بر خاك افگندم . كين ايرج را از سلم و تور بازستاندم كشورم را از بديها و خرابيها پيراستم بسى شهرها بنا نهادم و ويرانه‌ها را آبادان كردم ، اكنون چنان كه فريدون مرا تخت و تاج شاهى داده بود آن را به تو مىسپارم و مىگذرم\r\nنگر تا نتابى ز دين خداى * كه دين خداى آورد پاك راى\r\nتو مگذار هرگز ره ايزدى * كه نيكى از او ببست و هم زو بدى\r\nترا كارهاى بزرگ است پيش * گهى گرگ بايد بُدن گاه ميش\r\nچون از اين گونه سخنان بسيار گفت بىآن كه بيمارى بر او عارض شود يا به دردى گرفتار آيد\r\nدو چشم كيانى به هم بر نهاد * بپژمرد و بر زد يكى سرد باد\r\nشد آن نامور پر هنر شهريار * به گيتى سخن ماند زو يادگار\r\n\r\n","description":"","footnote":"","page_name":" 92 ","page_number":114},
  {"content":"\r\n\r\nپادشاهى نوذر\r\nپس از مرگ منوچهر پسرش نوذر پادشاه شد . سپاه را به دادن درم و دينار نواخت . همهء بزرگان او را به پادشاهى مباركباد گفتند . اما روزگارى دراز نگذشت كه نوذر بيدادگرى آغاز كرد . مردمان از هر گروه زبان به شكايت باز كردند . گفتند :\r\nره مردمى نزد او خوار شد * دلش بندهء گنج و دينار شد\r\nنوذر وقتى از بيزار جويى مردم آگاه شد بر پايان كار خود ترسيد .\r\nنامه‌اى به سام فرستاد كه : تا پدرم منوچهر زنده بود ، حتى وقتى كه جان مىسپرد نام تو بر زبانش بود . من هم چون پدرم پشت گرمى به تو دارم كه هم پهلوانى و هم شاه دوست . از تو پنهان نمىدارم كه كار پادشاهى من پر آشوب شده است . اگر از من حمايت نكنى پادشاهى من بر باد مىرود .\r\nوقتى نامهء نوذر به سام رسيد غمگين و دل افسرده گشت . با سپاهى گران رهسپار ايران شد . چون نزديك پايتخت رسيد بزرگان و نامداران پياده به پيشبازش رفتند ، و\r\n\r\n","description":"","footnote":"","page_name":" 93 ","page_number":115},
  {"content":"\r\n\r\nز كردار نوذر بگفتند چند * ابا نامور پهلوان بلند\r\nز بيدادى نوذر تاجور * كه بر خيره گُم كرده راه پدر\r\nبه سام گفتند : همهء مردم از بيداد نوذر به جان آمده‌اند . خرد و خردوران را خوار مىدارد فرّهء ايزدى از او دور شده چه شود اگر سپهدار جاى او بر تخت پادشاهى نشيند تا مردم از پرتو داد و دانش او آسايش و آرامش يابند . اگر بر ما منت گذارد و پادشاهى را بپذيرد همه چون پرستنده به فرمانش باشيم و آن كنيم كه رضاى خاطرش باشد .\r\nبديشان چنين گفت سام سوار * كه اين كى پسندد ز من كردگار\r\nنوذر كه نژاد كيان دارد بر شما پادشاه است ، مرا كى سزد كه جاى او نشينم . اگر جاى او دخترى از منوچهر شاه هم به پادشاهى مىنشست ، من به خدمتش كمر مىبستم و سر از فرمانبردارى بر نمىتافتم . شما هم دل آزرده و گله‌مند نباشيد اگر دل نوذر از راه راست بِدَر گشته زود باشد كه باز به راه درست برگردد . او هنوز تازه جوان است و ناآزموده ، من به پندهاى نيكو بيدار و هشيارش مىكنم تا چنان باشد كه مىخواهيد .\r\nهمه بدين مژده شادمان شدند .\r\nوقتى سام به تختگاه نوذر رسيد زمين بوسيد . نوذر از تخت به زير آمد سپهبد را در آغوش گرفت و كنار خويش نشاند .\r\nبه درگه يكى بزمگه ساختند * يكى هفته با رود و مىباختند\r\nديرى نگذشت كه همه بزرگان و سران سپاه به پوزشگرى و اظهار فرمانبردارى پيش نوذر رفتند ، و از هر شهر و كشور باژ و ساو به خدمت او آوردند . پس از مدتى سام عزم بازگشتن به مازندران كرد . هنگام بدرود دگر بار نوذر را به دادگرى و نيك رفتارى و داد و دهش سفارش كرد و گفت كه نبايد هرگز به كژى و ناراستى گرايد و ستم بر مردم روا دارد .\r\nپس از اين كه نوذر به سپهبد خلعتهاى گرانبها داد سام راهى مازندران شد .\r\n\r\n","description":"","footnote":"","page_name":" 94 ","page_number":116},
  {"content":"\r\n\r\nآگاه شدن پشنگ از مرگ منوچهر\r\nكم كم خبر مرگ منوچهر و بر تخت نشستن نوذر به همه جا رسيد . وقتى پشنگ سالار توران از درگذشت منوچهر و پادشاهى يافتن نوذر آگاه شد ، بر آن شد كه به خونخواهى پدرش زادشم و تور به ايران لشكر بكشد . از اين رو اغريرث و گرسيوز و بارمان و گلباد و ديگر سرداران سپاهش را احضار كرد و نيّت خويش را با آنان در ميان نهاد و به آنها گفت :\r\nكه با ما چه كردند ايرانيان * بدى را ببستند يك سر ميان\r\nكنون روز تيزى و كين جستن است * رخ از خون ديده گه شستن است\r\nچه گوييد اكنون چه پاسخ دهيد * يكى راى فرخ بدين برنَهيد\r\nافراسياب پسر پشنگ كه سرى پر شتاب داشت و به زور بازو و دلاورى خود مىنازيد گفت : شايستهء اين كار منم . هنگام شورش و رستخيز من است و منم كه بايد كين نياكان خود را از ايرانيان بخواهم .\r\nپشنگ افراسياب را به جنگ با ايرانيان برانگيخت . افراسياب در گنجهاى زر را گشود ، دل سپاهيان را به بخشش شاد ، و آنان را آمادهء كارزار كرد . در اين هنگام اغريرث به پشنگ گفت : پدر ، به جنگ شتاب بيهوده مكن و به خاطر بياور اگر منوچهر در خاك خفته است سام و كشواد و قارن و بسيارى از دليران پر آوازهء ايران زمين كه هر كدام لشكرى را حريفند زنده ، و جنگ را آماده‌اند . به ياد بياور كه سلم و تور در جنگ چه آسان به دست سام جان باختند نيايم زادشم جنگاورى كم مانند بود ، مصلحت را در زمان شهريارى خويش انديشهء جنگ با ايرانيان نكرد از آن كه بيم داشت همه سپاهيانش به يك نهيب آن دليران نابود شوند .\r\nاگر ما نشوريم بهتر بود * كزين شورش آشوب كشور بود\r\nپشنگ جواب داد : بيم مدار كه افراسياب شيرافكن همه را حريف است . بىتشويش خاطرهء راه آمل در پيش گيريد ، و از همان راه كه منوچهر به كين خواهى ايرج بر تور حمله برد بر سپاه ايران بتازيد . نوذر\r\n\r\n","description":"","footnote":"","page_name":" 95 ","page_number":117},
  {"content":"\r\n\r\nجوانى ناپخته است ، از او نهراسيد ، اگر بر قارن و گرشاسب پيروز شويد كارتان به كام است .\r\nآمدن افراسياب به ايران زمين\r\nدر فصلى كه صحراها از گياهان گوناگون پوشيده شده بود ، سپاهيان افراسياب راهى ايران شدند . وقتى نزديك سيحون رسيدند نوذر از لشكركشى تورانيان آگاه شد . سپاهى گران به سپهسالارى قارن به دفع ايشان فرستاد و خود نيز با لشكرى انبوه پس پشت او به حركت درآمد .\r\nافراسياب وقتى به ارمان زمين رسيد شماساس و خزروان را با سى هزار مرد سپاهى به زابلستان فرستاد . اتفاق را همزمان با اين احوال سام نريمان درگذشت . افراسياب از اين رويداد شادمان شد و با چهار صد هزار مرد سپاهى به دهستان آمد ، و با نوذر كه صد و چهل هزار سپاهى زير فرمان داشت رويارو شد . از لشكريان افراسياب بارمان كه سردارى دلير بود با اجازهء افراسياب به ميدان آمد ، و حريف نبرد خواست . قارن كسى خواست كه با بارمان نبرد كند .\r\nرزم بارمان و قباد و كشته شدن قباد\r\nكس از نامدارانش پاسخ نداد * مگر پير گشته دلاور قباد\r\nدژم گشت سالار بسيار هوش * ز گفت برادر برآمد به جوش\r\nقارن وقتى ديد كه از ميان سپاهيانش جز برادر پيرش قباد ، كسى داوطلب جنگ با بارمان نشد آزرده و افسرده خاطر گشت ، و به او گفت : تو پير شده‌اى و حريف نبرد دشمن بايد همانند او جوان و زورمند و پر نهيب باشد قباد جواب داد : اى برادر\r\nكسى زنده بر آسمان نگذرد * شكار است و مرگش همى بشكرد\r\nيكى را برآيد ز شمشير هوش * بدان گه كه آيد دو لشكر به جوش\r\nيكى را به بستر برآيد زمان * همى رفت بايد سبك بر كران\r\nاگر من در جنگ كشته شدم جسدم را به كافور و مشك و گلاب بشوييد و به خاك سپاريد .\r\n\r\n","description":"","footnote":"","page_name":" 96 ","page_number":118},
  {"content":"\r\n\r\nآن گاه نيزه به دست گرفت و تيز و سبك به ميدان جنگ شتافت . مدتى دراز اين دو با هم نبرد كردند . به فرجام بارمان خشتى بر سر قباد كوبيد و او را كشت .\r\nوقتى جنگجوى تورانيان پيروزمند پيش افراسياب برگشت ، سپهدار تركان خلعتى گرانمايه به او داد . از سوى ديگر نوذر به شنيدن خبر كشته شدن قباد بسيار گريست و به قارن :\r\nچنين گفت كز مرگ سام سوار * نديدم روان را چنين سوكوار\r\nچو خورشيد بادا روان قباد * ترا زين جهان جاودان بهره باد\r\nجهان را چنين است آيين و سان * يكى روز شادى و ديگر غمان\r\nرزم افراسياب با نوذر\r\nروز ديگر سپاهيان ايران جنگ را آماده شدند . تورانيان نيز لشكر آراستند . از يك سو قارن در هر حمله از كشته پشته مىساخت ، و از سوى ديگر افراسياب دليريها مىكرد . چون هنگامهء رزم سخت گرم شد نوذر كه در قلب سپاه بود بر افراسياب حمله برد . اين دو\r\nچنان نيزه بر نيزه انداختند * سنان يك به ديگر برافراختند\r\nكه بر هم نپيچد از آن گونه مار * جهان را نبود اين چنين يادگار\r\nجنگ تا فرو شدن خورشيد در چاهسار مغرب ادامه يافت . در اين نبرد بسيارى از ايرانيان به دست افراسياب و سپاهيانش كشته شدند . نوذر دردمند و آشفته حال به لشكرگاه بازگشت . طوس و گستهم او را دلدارى دادند . نوذر سخنان پدرش منوچهر را كه به هنگام مرگ گفته بود كه از ترك و چين سپاهى بر ايران مىتازد ، ياد آورد دو روز بر ايرانيان چنين تلخ و به دردمندى و اندوه گذشت ، و چون بيش از اين مجال درنگ نبود دگر روز ناچار جنگ را آماده شدند .\r\nز شبگير تا خور ز گنبد بگشت * نبُد كوه پيدا نه هامون نه دشت\r\nدل تيغ گفتى ببالد همى * زمين زير اسبان بنالد همى\r\nدر اين جنگ نيز ايرانيان شكست خوردند ، و چند تن از سران\r\n\r\n","description":"","footnote":"","page_name":" 97 ","page_number":119},
  {"content":"\r\n\r\nلشكر و بسيارى از سپاهيان كشته شدند . چون كار بر نوذر و قارن و باقى ماندهء سپاهيان تنگ شد در دهستان حصارى شدند . افراسياب يكى از سرداران خود را كه كروخان نام داشت مأمور كرد كه نيم شب به جايى كه شبستان شاه ايران و سردارانش بود حمله برد . قارن آگاه شد\r\nشد از رشك جوشان و دل كرد تنگ * بر نوذر آمد بسان پلنگ\r\nكه توران شه آن ناجوانمرد مرد * نگه كن كه با شاه ايران چه كرد\r\nسوى روى پوشيدگان سپاه * سپاهى فرستاد بىمر به راه\r\nشبستان ما گر به دست آورد * بر اين نامداران شكست آورد\r\nو از نوذر اجازه خواست كه بىدرنگ به دفع آنها برود . شاه اجازه نداد و گفت : تو بايد لشكر بيارايى ، از آن كه هيچ كس چون تو در آراستن لشكر بينا و توانا نيست . من همان وقت كه كروخان و سپاهيانش براى تصرف كردن شبستان و بُنه ما راهى شدند بر قصد آنها آگاه شدم و گستهم و طوس و عدّه‌اى مردان سپاهى را به دفع آنان فرستادم . از اين جهت نگران مباش . آن گاه نوذر دردمند و آشفته حال به پرده سراى خود رفت .\r\nپس از ساعتى سرداران سپاه و گروهى از دليران پيش قارن رفتند و سخن را به آنجا كشاندند\r\nكه ما را سوى پارس بايد كشيد * نبايد از اين راى هيچ آرميد\r\nچو پوشيده رويان ايران سپاه * اسيران شوند از بد كينه خواه\r\nزن و زاده در بند تركان شوند * ابى جنگ دل پر ز پيكان شوند\r\nكه گيرد بدين دشت نيزه به دست * كرا باشد آرام و جاى نشست\r\nقارن و شيدوش و كشواد بدين كار همراى و همداستان شدند و با عده‌اى سپاهى راه پارس در پيش گرفتند . چون نزديك دژ رسيدند با سپاهيان بارمان روبه‌رو شدند . جنگى سخت ميانشان در گرفت . قارن با بارمان درآويخت ، و در فرصتى مناسب چنان نيزه به قوت به كمرگاهش\r\n\r\n","description":"","footnote":"","page_name":" 98 ","page_number":120},
  {"content":"\r\n\r\nزد كه از زَبَر زين بر زمين افتاد .\r\nگرفتار شدن نوذر به دست افراسياب\r\nنوذر چون از رفتن قارن و شيدوش و كشواد آگاه شد درنگ را روا نداشت ، و با سپاهيانش تازان در پى آنان شتافت . وقتى افراسياب از رفتن شاه ايران آگاه شد شبانگاه با همهء لشكريانش شتابان به دنبال او حركت كرد و چون به او رسيد به پيگار پرداخت . جنگى سخت در گرفت . نوذر و بسيارى از سران سپاه و دسته‌اى از لشكريانش اسير شدند و گروهى گريختند . افراسياب عدهء بسيارى از سپاهيانش را به جستجوى قارن فرستاد . به او خبر دادند كه سردار ايران پيش از جنگ رفته و در جنگى كه با بارمان كرده او را كشته است .\r\nغمى گشت از آن كار افراسياب * بر او تلخ شد خورد و آرام و خواب\r\nچنين گفت با ويسهء نامور * كه دل سخت گردان به مرگ پسر\r\nكشته يافتن ويسه پسر خود را\r\nآن گاه ويسه را به خونخواهى پسرش به جنگ قارن فرستاد .\r\nسردار تورانى با سپاهيان فراوان روانه شد . پيش از آن كه به قارن رسد كشتهء پسرش را ديد كه درفشش پاره و پهلويش تا سينه دريده بود . ويسه به ديدن جسد پسرش ناشكيبا و گريان شد ، و سوى نيمروز رو نهاد . قارن را از آمدن ويسه و سپاه نيرومندش خبر دادند . به مقابله پرداخت . دو لشكر جنگ را آماده شدند .\r\nز قلب سپه ويسه آواز داد * كه شد تاج و تخت بزرگى به باد\r\nز قنوج تا مرز كابلستان * همان نيز غزنين و زابلستان\r\nهمه سر به سر پاك در چنگ ماست * بر ايوانها نقش نيرنگ ماست\r\nكجا يافت خواهى تو آرام گاه * از آن پس كجا شد گرفتار شاه\r\nقارن جواب داد من نه به جنگ پشت كردم و نه از خروش و غوغاى تو هراسيدم بلكه به جنگ پسرت آمدم و اكنون كه كار او ساخته‌ام پيگار با ترا آماده‌ام . آن گاه هر دو اسبشان را به سوى هم انگيختند و\r\n\r\n","description":"","footnote":"","page_name":" 99 ","page_number":121},
  {"content":"\r\n\r\nچپ و راست به يكديگر آويختند . در گرما گرم نبرد قارن چنان گرزش را بر سر ويسه كوبيد كه ويسه بىتاب شد و از ميدان جنگ روى برتافت و پيش افراسياب رفت . بسيارى از تورانيان نيز كشته شدند .\r\nتاخته كردن شماساس و خزروان به زابلستان\r\nاز سوى ديگر سپاهى كه به سردارى شماساس و لشكر ديگرى كه به سركردگى خزروان از شهر ارمان كينه‌خواه به زابلستان راهى شده بودند نزديك هيرمند رسيدند . زال كه براى دفن كردن جسد سام رفته بود هنوز به سيستان باز نگشته بود ، و مهراب به جاى او حكومت مىراند . مهراب چون نيروى پيگار نداشت مصلحت را پيكى پيش شماساس فرستاد و پيغام داد :\r\nكه بيدار دل شاه توران سپاه * بماناد تا جاودان با كلاه\r\nز ضحاك تازيست ما را نژاد * بدين پادشاهى نيم سخت شاد\r\nبه پيوستگى جان خريدم همى * جز اين نيز چاره نديدم همى\r\nاز زمانى كه زال براى برپا داشتن آيين سوكوارى پدرش سام ، رفته فرمانروايى زابلستان به دست من است از يزدان آرزومندم كه هرگز رويش را نبينم . از تو پهلوان زنهار مىخواهم تا پيكى با نثار فراوان به درگاه افراسياب بفرستم . اگر فرمان دهد كه نزد او بروم پادشاهى زابلستان به او مىسپارم و كمر به خدمتش مىبندم . تو نيز زحمت لشكر راندن به اين جا را مكش و باز گرد\r\nمهراب\r\nاز اين سو دل پهلوان را ببست * و زان سوى بر چاره يازيد دست\r\nبىدرنگ پيكى سوى زال فرستاد و پيغام داد كه : چون پرندگان بال و پر بگشاى و به زابلستان بازگرد كه دو سردار تورانى با سپاهى بس گران به گشودن زابلستان آمده‌اند . من به فسون و فسانه ايشان را از جنگيدن بازداشته‌ام ، اگر درنگ كنى و دير بيايى كار به كام دشمنان\r\n\r\n","description":"","footnote":"","page_name":" 100 ","page_number":122},
  {"content":"\r\n\r\nخواهد شد .\r\nزال به شنيدن اين پيام با لشكرى پيگار جوى ، شتابان رو به زابلستان نهاد . چون به مهراب رسيد او را به سبب تدبير نيكويى كه به كار برده بود نواخت . گفت : امشب من نزديك سپاه دشمن مىروم و ضرب شستى به آنها نشان مىدهم تا از بازگشتنم خبردار شوند . كمانش را به دوش انداخت و چند تير كه هر يك از بزرگى چون درخت جوانى بود برداشت و روانه شد . چون نزديك سپاه دشمن رسيد نگاه كرد و جاى گردان را پيدا كرد و سه تير با كمان رها كرد . وقتى شب به پايان رسيد و روز شد ، دشمنان\r\nبگفتند كاين تير زال است و بس * نراند چنين در كمان تير كس\r\nشماساس به خزروان گفت : اى دلير مرد ، اگر آن روز با مهراب مىجنگيدى اكنون نه از مهراب اثرى مانده بود نه از سپاهيانش و نه از گنجش ، و نه از زال چنين در بيم بوديم .\r\nخزروان گفت : درست است كه زال پهلوانى كم مانند است اما از آهن نيست . از او بيمى نداشته باش كه من او را حريفم . روز ديگر چون خورشيد سر زد زال ساز نبرد پوشيد . سپاهش نيز بر زين نشستند و جنگ را آماده شدند . خزروان گرز و سپر بر دست گرفت و بر زال تاختن آورد . زال كه گرز پدرش را بر دست داشت چنان بر سر حريف فرو كوفت كه زمين از خونش رنگين شد . خزروان سپر و گرزش را بر زمين افگند و گريخت . زال شماساس را به مبارزه طلبيد ، اما او خود را در ميان لشكريان پنهان كرد . زال نگاهش به گلباد افتاد . گلباد همين كه گرز دستان را ديد از بيم لرزه بر اندامش افتاد و پنهان شد . زال ديده از او برنگرفت ، كمان را به زه كرد ، وى را نشانه گرفت و\r\nبزد بر كمربند گلباد بر * بر آن بند زنجير پولاد بر\r\nميانش ابا كوههء زين بدوخت * سپه را به گلباد دل بر بسوخت\r\n\r\n","description":"","footnote":"","page_name":" 101 ","page_number":123},
  {"content":"\r\n\r\nوقتى خزروان و شماساس بر جان خود بيم ، و از جنگيدن پرهيز كردند همه سران سپاه و جملهء لشكريان خصم گريختند . مهراب و دليران زابلستان آنها را دنبال كردند و عدهء بسيارى از آنان را كشتند .\r\nشماساس و باقى ماندهء سپاهيانش چون گريزان خود را به بيابان افگندند با قارن رويارو شدند . وقتى قارن از حال و كار آنان آگاه شد و دانست به چه سبب به زابلستان آمده‌اند راه را بر ايشان گرفت و به سوارانش فرمان حمله داد . پيگارى سخت در گرفت . شماساس با چند تن از يارانش گريختند و باقى به دست سپاهيان قارن كشته شدند .\r\nكشته شدن نوذر به دست افراسياب\r\nوقتى خبر كشته شدن سرداران توران زمين به افراسياب رسيد سخت دردمند و غمگين شد . گفت : اكنون كه سرداران بزرگ من به دست سپاهيان ايران كشته شده‌اند چرا به تلافى نوذر را كه اسير و در زندان است زنده نگهدارم . دستور داد كه او را نزد وى بياورند . آوردند .\r\nزندانبانان\r\nببستند بازوش با بند تنگ * كشيدندش از جاى پيش نهنگ\r\nبه دشت آوريدندش از خيمه خوار * برهنه سر و پاى و برگشته كار\r\nچو از دور ديدش زبان برگشاد * ز كين نياكان همى كرد ياد\r\nبه دو گفت هر بد كه آيد رواست * بگفت و برآشفت و شمشير خواست\r\nبزد گردن نوذر شهريار * تنش را به خاك اندر افگند خوار\r\nآن گاه فرمان داد ديگر كسانى را كه با نوذر گرفتار آمده بودند بكشند . اغريرث برادر افراسياب به خواهشگرى پيش افراسياب آمد و گفت :\r\nگرفتار كشتن نه و الا بود * نشيب است جايى كه بالا بود\r\nسزد گر نيارى به جانشان گزند * سپارى هميدون به منشان به بند\r\nگفت من آنها را به سارى مىبرم و در غارى به زندان مىكنم تا\r\n\r\n","description":"","footnote":"","page_name":" 102 ","page_number":124},
  {"content":"\r\n\r\nآن قدر گرفتار بمانند تا بميرند . افراسياب رضا داد . اغريرث آنان را به سارى برد و در بند كرد .\r\nآگاهى يافتن زال از مرگ نوذر\r\nوقتى گستهم و طوس از كشته شدن نوذر آگاه شدند از اندوه روى خود را به ناخن خراشيدند ، و موى خويش را كندند ، و\r\nسوى زابلستان نهادند روى * زبان شاه گوى و روان شاه جوى\r\nبر زال رفتند با سوك و درد * رخان پر ز خون و سران پر ز گرد\r\nكه رادا دليرا شها نوذرا * گوا تاج دارا مها داورا\r\nسرت افسر از خاك جويد همى * زمين خون شاهان ببويد همى\r\nگياهى كه رويد از آن بوم و بر * نگون دارد از شرم خورشيد سر\r\nشما نيز ديده پر از خون كنيد * همه جامهء ناز بيرون كنيد\r\nكه با كين شاهان نشايد كه چشم * نباشد پر از آب و دل پر ز خشم\r\nهمهء انجمن به شنيدن اين گفته‌ها و مويه‌هاى دردانگيز ناشاد و گريان شد . زال جامه بر تن دريد . گريست ، بر خاك نشست ، و پيمان بست تا كين خود را از تورانيان باز نستاند آرام و قرار نگيرد . آن گاه سپاهى گران آراست و جنگ را آماده شد .\r\nسرداران و سپاهيانى كه به سارى در بند بودند وقتى از پيگار جويى زال آگاه شدند ترسيدند مبادا افراسياب همچنان كه نوذر را كشت آنان را نيز به دژخيم سپارد . به اغريرث گفتند\r\nتو دانى كه دستان به زابلستان * به جاى است با شاه كابلستان\r\nچو بر زين و چون قارن رزم زن * چو خرّاد و كشواد لشكر شكن\r\nوقتى اين دليران به كين خواهى نوذر عنان بدين سو كشند خشم افراسياب تيز مىشود ، و باشد كه ما بىگناهان را بكشد . اگر آن سردار صواب بيند ما را رها كند تا هر يك به سويى گريزيم . اغريرث گفت :\r\nاين تدبير درست نيست زيرا افراسياب بر من بدگمان مىشود و فتنه‌ها بر مىخيزد . همين جا بمانيد اگر از ايران سپاهى به گشودن اين سرزمين\r\n\r\n","description":"","footnote":"","page_name":" 103 ","page_number":125},
  {"content":"\r\n\r\nآمد ، شما را به آنها مىسپارم ، و خود نيز نمىجنگم .\r\nبزرگان ايران بدين پيمان رضا دادند . پيكى به زال فرستادند و عهدى را كه با اغريرث بسته بودند ياد كردند . پيك چون به زابلستان رسيد و پيغام گزارد ، زال سرداران و جنگاوران را نزد خويش خواند و گفت كدام يك از شما به جنگ اغريرث مىرود ؟ كشواد داوطلب نبرد شد . سپاهى پرخاش جوى از گردان آراست . چون دو سه منزل پيش رفت اغريرث آگاه شد . سارى را خالى كرد . كشواد چون بدان شهر رسيد بنديان را آزاد كرد . هر يك را اسبى داد و آنان را به زابلستان برد . زال از رها شدن ايشان شاديها كرد و\r\nبه شهر اندر آوردشان ارجمند * بياراست ايوانهاى بلند\r\nكشته شدن اغريرث به دست برادر\r\nوقتى اغريرث جنگ ناكرده از آمل به رى رسيد افراسياب به وى پرخاش كرد و\r\nبه دو گفت كاين چيست كانگيختى * كه با شهد حنظل بياميختى\r\nبفرمودمت كاين بدان را بكش * كه جاى خرد نيست و هنگام هش\r\nاغريرث دگر بار زبان به نصيحت بر او گشود و گفت : كشتن اسيران جنگى دور از آيين جوانمردى و مردمى است ، و در هيچ كيش و مذهب روا نيست .\r\nافراسياب به شنيدن اين سخنان در خشم شد ، خروشيد دست به شمشير برد و برادرش را با يك ضربت به دو نيم كرد .\r\nزال وقتى خبر كشته شدن اغريرث را شنيد به سردارانش گفت :\r\nچنين مىنمايد كه بخت از افراسياب برگشته است . آن گاه به پارس لشكر راند . از سوى ديگر افراسياب نيز آمادهء كارزار شد و خود را به خوارِ رى رساند .\r\n\r\n","description":"","footnote":"","page_name":" 104 ","page_number":126},
  {"content":"\r\n\r\nپادشاهى زو\r\nشبى زال با رزمجويان و نامدارانش ضمن سخن راندن از افراسياب به آنان گفت :\r\nببايد يكى شاه خسرو نژاد * كه دارد گذشته سخنها به ياد\r\nكار سپاهيان اگر سايهء شاه بر سرشان نباشد مانند كشتيى است كه بادبان نداشته باشد هر چند ما پهلوانان و جنگاوران نژاده‌اى چون طوس و گستهم و قارن داريم اما\r\nنزيبد بر ايشان همى تاج و تخت * ببايد يكى شاه پيروز بخت\r\nسرانجام پس از رايزنى و آخرِ انديشى زو را كه شايسته بود به پادشاهى برگزيدند . قارن و موبد و مرزبانان و گروهى از سپاهيان پيش زو رفتند و گفتند :\r\nسپهدار دستان و يك سر سپاه * ترا خواستند اى سزاوار شاه\r\nزو پادشاهى را پذيرفت . بر تخت نشست . بزرگان بر او آفرين خواندند ، نثار پادشاهى بر او افشاندند . زو مردمان را به پيروى گفتار و پندار و كردار نيك سفارش كرد خود نيز دادگرى و مردم گرايى پيشه\r\n\r\n","description":"","footnote":"","page_name":" 105 ","page_number":127},
  {"content":"\r\n\r\nساخت و بر هيچ كس ستم نراند . اتفاق را در آغاز پادشاهى وى خشكسالى سختى پديد آمد آسمان چنان بر زمين بخيل شد كه قطره‌اى باران بر زمين نباريد هر جا سبزه و گياهى بود از تف خورشيد سوخت .\r\nدو سپاه متخاصم با هم پيگار كردند و هيچ يك را پيروزى نصيب نشد .\r\nدر دل ِ سران هر دو سپاه افتاد كه اين قحطى و خشكسالى و بدِ آسمان حاصل جنگ جويى ايشان است ، از اين رو سپهدار تورانيان پيكى پيش زو فرستاد\r\nكه از بهر ما زين سراى سپنج * نيامد بجز درد و اندوه و رنج\r\nبيا تا ببخشيم روى زمين * سراييم بر يكديگر آفرين\r\nزو پذيرفت پيمان بستند كه كين كهن را فراموش كنند از گذشته‌ها ياد نياورند آن سوى جيحون تا چين و ختن تورانيان را باشد و زابلستان و كابلستان و مازندران و ديگر جاهاى اين سوى جيحون از آن شاه ايران باشد . هر دو عهد بستند كه هميشه به راه آشتى روند ، و از جنگ بپرهيزند . ديرى از بسته شدن اين پيمان نگذشت كه باريدن باران دگر باره آغاز شد زمين چون عروسى جوان پر از بوى و رنگ و نگار شد چشمه‌هاى خوشيده جوشيدن گرفت . زو و همهء مهان ، دادار دادگر را آفرين كردند . در هر جا جشنگهى ساختند ، و دل از كين و نفرين پرداختند . پنج سال بدين گونه بر همگان به آسايش و خرمى گذشت .\r\nگفتى كه زمانهء بازيگر را اين آسودگى و شادكامى و فرهى خوش نيامد چه زو كه هشتاد و پنج سال داشت درگذشت .\r\n\r\n","description":"","footnote":"","page_name":" 106 ","page_number":128},
  {"content":"\r\n\r\nپادشاهى گرشاسپ\r\nپس از مرگ زو پسرش گرشاسپ جانشين او شد . او به داد و دهش جهان را زيب و فر داد . وقتى افراسياب از مرگ زو آگاه شد پيمانى را كه بسته بود شكست دگر بار جنگ را آماده شد كشتى بر آب افگند ، و با سپاهيان بسيار رو به خوارِ رى گذاشت .\r\nدر اين احوال پشنگ بر افراسياب به سبب اين كه اغريرث را كشته بود سرگردان و نامهربان بود ، و هر وقت افراسياب پيكى به خدمت پدر مىفرستاد رو به او نمىنمود و به كنايه و اشاره به وى مىگفت :\r\nتو خون برادر بريزى همى * ز پرورده مرغى گريزى همى\r\nترا سوى دشمن فرستم به جنگ * همى بر برادر كنى روز تنگ\r\nمرا با تو تا جاودان كار نيست * به نزد منت راه ديدار نيست\r\nتهى شدن تخت ايران زمين از شاه و تازش افراسياب به ايران زمين\r\nوقتى پشنگ آگاه شد كه تخت شاهنشاهى ايران بىخداوند مانده است به افراسياب پيغام فرستاد كه بىدرنگ سپاهى گران بيارايد ، از جيحون بگذرد و پيش از آن كه كسى بر تخت پادشاهى ايران نشيند آن جا را تسخير كند . افراسياب فرمان برد ، و چون سپاهيانش را از جيحون\r\n\r\n","description":"","footnote":"","page_name":" 107 ","page_number":129},
  {"content":"\r\n\r\nگذراند سرداران و بزرگان و موبدان ايران راهى سيستان شدند و وقتى به آن جا رسيدند .\r\nبگفتند با زال چندين درشت * كه گيتى گرفتى بس آسان به مشت\r\nپس سام تا تو شدى پهلوان * نبوديم يك روز روشن روان\r\nاكنون چاره‌اى بساز كه افراسياب با لشكرى گران قصد ايران كرده است . زال زر مهان و جنگ جويان را فراهم آورد و به آنها گفت : تا وقتى جوان بودم هيچ يك از بدخواهان ايران از بيم شمشير من آرام و قرار نداشت در نظر من جنگيدن به هنگام شب يا روز يكسان بود اما اكنون پير شده‌ام نيرويم سخت كاسته شده ، و نمىتوانم مانند روزگاران گذشته سر زورمندان را با گرز بكوبم ولى يزدان پاك را سپاس كه از درخت وجود من شاخى قوى رُسته است پسرم رستم جوانى باليده و سزاوار مهى است او را اسبى زورمند و باد رفتار بايد ، پس از اين كه چنين اسبى پيدا شد ، وى را به دفع و كشتن افراسياب مىفرستم .\r\nچون شب درآمد زال رستم را پيش خواند و به او گفت : مىدانم هنوز تازه جوانى و گاه آن نرسيده است كه با پهلوانان نامى به جنگ بكوشى و با آنان پنجه درافگنى ، اما كارى دشوار و پر رنج پيش آمده است كه اگر تو چاره نكنى ديگران نتوانند .\r\nچنين پاسخ آورد رستم بدوى * كه اى نامور مهتر نامجوى\r\nهمانا فراموش كردى ز من * دليرى نمودن به هر انجمن\r\nز كوه سپند و ز پيل ژيان * گمانم كه آگاه بد پهلوان\r\nكنون گاه رزم است و آويختن * نه هنگام ننگ است و بگريختن\r\nمردان از جنگيدن با شيران شرزه ، و به ميدان تاختن ، و با جنگاوران نامى پيكار كردن نامبردار مىشوند و زنان به سبب آن نام بلند نمىيابند كه جز خوردن و خفتن انديشه‌اى ندارند .\r\nزال گفت : پسرم ، جنگ با افراسياب بسى دشوارتر از كشتن پيل\r\n\r\n","description":"","footnote":"","page_name":" 108 ","page_number":130},
  {"content":"\r\n\r\nسپيد و رفتن به كوه سپند است . رستم جواب داد : هر چند دشوار باشد به يارى يزدان پاك و بخت پيروز سرش را به خاك مىسايم اكنون چيزى كه مرا بايد اسبى است تيز رفتار و نيرومند كه بتواند سنگينى مرا تحمل كند ، و گرزى گران كه هيچ كس نتواند همتاى آن را بردارد . زال به شنيدن اين جواب شادمان شد و گفت :\r\nبيارم برت گرز سام سوار * كزو دارم اندر جهان يادگار\r\nفگندى بدان گرز پيل ژيان * كه جاويد بادى تو اى پهلوان\r\nآن گاه فرمود گرز سام را آوردند و به رستم داد .\r\nگرفتن رستم رخش را\r\nزال هر چه اسب نژاده در زابلستان بود آورد ، و از برابر رستم گذراند . هر اسبى كه در نظر پهلوان ِ جوان زيبا و زورمند مىنمود پيش مىكشيد و با دست پشت او را مىفشرد . پشت همه از فشار دستش خم مىشد تا ماديانى گذشت كه پاهاى كوتاه داشت دو گوشش بسان خنجر ، چشمانش سياه ، كمرش باريك ، بر و يالش فربه ، و تنش پر نگار بود . نيروى بيناييش چنان تيز بود كه شب هنگام مورچه را از راه دور بر پلاس سياه مىديد . وقتى رستم آن ماديان و آن كرّه را ديد خم به كمند افگند كه آن را بگيرد . ستوربان پير به او گفت : به اين كرّه و ماديان نزديك مشو سه سال است كه اين كره به زين آمده و بسيار كسان آن را پسنديده‌اند ، و آرزو داشته‌اند كه او را بگيرند اما هر زورمندى خواسته است آن را به كمند آورد مادرش به ضربت سم سر او را كوبيده است . تو نيز اى پهلوان ، به گرفتن اين اژدها مكوش كه از گزند ماديان رهايى نمىيابى .\r\nرستم به گفتهء ستوربان اعتنا نكرد . كمند انداخت و سر كرّه را به بند درآورد . مادرش ناگهان بر رستم تاخت و خواست سر پهلوان را به ضربت سم بشكافد . رستم چون شير غريد و با مشت چنان بر سر و\r\n\r\n","description":"","footnote":"","page_name":" 109 ","page_number":131},
  {"content":"\r\n\r\nگردنش كوبيد كه ماديان بر زمين درغلتيد ، و چون نيروى برخاستن و راه رفتن يافت از آن جا دور شد و به گلهء اسبان پيوست . آن گاه رستم دست بر پشت كرّه نهاد و فشرد و آزمود ، در پشتش خم نيفتاد .\r\nلشگر كشيدن زال سوى افراسياب\r\nزال با سپاهى گران جنگ افراسياب را آماده شد . پيشاپيش لشكريان ، رستم در حالى كه بر رخش سوار بود حركت مىكرد . سپهدار تورانيان وقتى از جنبش سپاهيان ايران آگاه شد خور و خواب را بر خود حرام كرد ، و سپاهيانش را به مرغزارى كه كنار خوارِ رى بود كشاند . در اين هنگام زال بزرگان و جهان ديدگان را نزد خويش خواند ، و به آنان گفت :\r\nچو بر تخت بنشست فرخنده زو * ز گيتى يكى آفرين خاست نو\r\nشهى بايد اكنون ز تخم كيان * به تخت كيى بر كمر بر ميان\r\nموبد مرا نشان داده كىقباد كه از تخمهء فريدون است ، خداوند فرّ و برز و شايستهء شاهنشاهى است . آن گاه رستم را گفت گروهى از سپاهيان رزمجوى برگزين ، شتابان و تازان به البرز كوه برو ، چنان كه رفتن و برگشتنت بيش از دو هفته طول نكشد . در آن جا كىقباد را پيدا كن و به او بگو بزرگان و سپاهيان يكدل و يك زبان ترا به پادشاهى برگزيده‌اند ، زود بيا .\r\nرستم بر رخش سوار شد و رو به البرز كوه نهاد . در راه به گروهى بزرگ از طلايه داران افراسياب رسيد . تورانيان به جنگ پرداختند . رستم بسيارى از آنان را كشت ، و باقى مانده به جايى كه افراسياب بود گريختند . چون بدان جا رسيدند آن چه بر سرشان آمده بود باز گفتند .\r\nافراسياب خشمگين و غمگين شد . قلون را كه يكى از سرداران دليرش بود پيش خواند ، و به او گفت گروهى از سوار كاران و نيزه‌داران دلير برگزين و در كمين بنشين تا چون رستم بازگردد ، تو كار او بسازى . هشيار و بيدار\r\n\r\n","description":"","footnote":"","page_name":" 110 ","page_number":132},
  {"content":"\r\n\r\nباش كه غافلگير نشوى ، از آن كه ايرانيان سخت دلير و چابكند ، و ناگهان بر طلايه‌داران حمله مىبرند . قلون سواران رزمجويى برگزيد و سر راه رستم كمين كرد .\r\nاز سوى ديگر رستم پهلوان پس از پيروزى يافتن بر تورانيان راه البرز كوه را در پيش گرفت . چون به آن جا نزديك شد جايگاهى سرسبز و خرم ديد . جويهاى آب از هر سو روان بود . گروهى جوانان در آن جا به شادخوارى نشسته بودند . تختى زيبا كنار جوى آب نهاده بود ، و جوانى كه رويى به تابندگى ماه داشت بر آن نشسته بود . گروهى از بزرگان و دليران گرد تختش فراهم آمده بودند و مجلسى شاهوار آراسته بودند . چون رستم نزديك ايشان رسيد همه ، پهلوان را پذيره شدند . گفتند : رها نمىكنيم از اين جا بگذرى . از اسب فرود آى ساعتى شريك شادى ما باش كه تو ميهمانى گرامى هستى و ما ميزبانيم . رستم گفت : اى نامداران گرانمايه ، مرا كارى گران در پيش است ، و فرصت ندارم پيش شما به شادخوارى بنشينم .\r\nهمه مرز ايران پر از دشمن است * به هر دوده‌اى ماتم و شيون است\r\nسر تخت ايران ابى شهريار * مرا باده خوردن نيايد به كار\r\nآنان گفتند : به البرز كوه به جستجوى كه مىروى ، ما از مردم آن دياريم بگوى تا ترا به آنكه مىجويى رهنمون شويم . رستم گفت :\r\nدر آن جا پادشاهى است نژاده و آزاده و روشن روان ، نامش كىقباد است و از نژاد فريدون ، اگر شما جايگاه او را مىدانيد مرا به سوى او رهنمون شويد .\r\nسر مِهتران گفت : من به خوبى كىقباد را مىشناسم و جايش را مىدانم . اگر از اسب فرود آيى و ساعتى با ما به شادخوارى بنشينى ، و بزم ما را به وجود خود بيارايى هر آينه ترا رهنمون مىشويم .\r\nرستم از رخش به زير آمد . جوانى كه بر تخت زرين جاى داشت\r\n\r\n","description":"","footnote":"","page_name":" 111 ","page_number":133},
  {"content":"\r\n\r\nبه يك دست ، دست پهلوان را گرفت و\r\nبه دست دگر جام پر باده كرد * و ز او ياد مردان آزاده كرد\r\nو گفت : تو از من نشان قباد را مىپرسى ، او را از كجا مىشناسى و با او چه كار دارى ؟ رستم گفت : اى پهلوان ، بزرگان ايران همگى او را به پادشاهى برگزيده‌اند . پدرم زال زر مرا به جستجوى وى فرستاده و فرموده است تا او را نيابم هيچ جا درنگ نكنم . اگر توانى مرا به جايگاهش رهنمون باش .\r\nز گفتار رستم دلير جوان * بخنديد و گفتش كه اى پهلوان\r\nز تخم فريدون منم كىقباد * پدر بر پدر نام دارم به ياد\r\nبه شنيدن اين سخن رستم از جاى برخاست زمين ادب بوسيد ، و پيام زال زر را رساند . كىقباد شادان و خندان گفت ديشب به خواب ديدم كه دو باز سپيد از سوى ايران آمدند و تاجى كه آورده بودند بر سرم نهادند .\r\nچون بامدادان بيدار شدم به شادى اين خواب خوش در اين سبزه‌زار خرم و زيبا ، اين مجلس شاهانه را آراستم . تو بىگمان آن باز سپيدى كه تاج پادشاهى را براى من آوردى .\r\nرستم گفت : اى شهريار ، شادباش كه خوابت به حقيقت پيوسته است اكنون جاى درنگ نيست ، مجلسانه و بزم بپرداز تا بىدرنگ به سوى ايران بشتابيم .\r\nهمه از جاى برخاستند ، بر اسب سوار ، و روانهء ايران شدند . شب و روز تاختند . چون به جايگاه طلايه‌داران تورانيان رسيدند آنان از كمينگاه سر برآوردند و جنگ را آماده شدند . كىقباد چون دشمنان را آمادهء كارزار ديد خواست كه دليران خود را به پيگار برانگيزد . رستم گفت : اى شهريار ، اين كار را به من بازگذار\r\nدل و گرز و باز و مرا يار بس * نخواهم جز ايزد نگهدار كس\r\nاين گفت ، بر رخش نشست و به گروه دشمن تاخت .\r\n\r\n","description":"","footnote":"","page_name":" 112 ","page_number":134},
  {"content":"\r\n\r\nيكى را گرفتى زدى بر دگر * ز بينى فرو ريختى مغز سر\r\nيكايك ربودى سواران ز زين * به سر پنجه و بر زدى بر زمين\r\nبه نيرو بينداختىشان ز دشت * سر و گردن و پشتشان مىشكست\r\nقلون بىتاب شد . با گرز به رستم حمله برد . تهمتن به نيرو نيزه را از كَفَش بيرون آورد چون تندر غريد ، به نيزه او را از روى زين در ربود و سرنيزه را بر زمين زد . قلون چون مرغى كه بر بابزن زده باشند چندان بر خود پيچيد كه جان داد . سوارانش چون اين بديدند همه گريختند .\r\nآنگاه كىقباد و رستم و سپاهيان از اسب فرود آمدند ، شب در آن جا آسودند ، و سپيده‌دمان شادمان راه ايران در پيش گرفتند . شبانگاه نزد زال رسيدند يك هفته به شادى و راى زدن گذراندند . روز هشتم تختى از عاج آراستند و تاج پادشاهى بر سر كىقباد آويختند .\r\n\r\n","description":"","footnote":"","page_name":" 113 ","page_number":135},
  {"content":"\r\n\r\nپادشاهى كىقباد\r\nكشواد و خراد و برزين و قارن و ديگر دليران و نامداران و بزرگان بر كىقباد آفرين گفتند و زر و گوهر بر او نثار كردند . چون چند روز به شادى گذشت جنگ با افراسياب را آماده شدند . چون سپاه آراسته شد رستم سلاح نبرد پوشيد . در يك سوى سپاه مهراب و در يك سو گستهم جاى گرفت كشواد و قارن در قلب سپاه ايستادند . رستم جلودار بود ، و درفش كاويان را پيشاپيش سپاه مىبردند . زمين از سپاهيان پوشيده شد .\r\nدو لشكر به هم برآمدند . قارن به هر حمله ده نفر را مىكشت . ديرى نگذشت كه از كشته پشته‌ها ساخت . در گرماگرم نبرد شماساس را ديد . تيغ بر سرش زد ، و به يك ضربت او را كشت . وقتى رستم هنرنماييهاى قارن را ديد\r\nجنگ رستم با افراسياب\r\nبه پيش پدر شد بپرسيد از اوى * كه با من جهان پهلوانا بگوى\r\nكه پور پشنگ آن بدانديشه مرد * كجا جاى گيرد به روز نبرد\r\nچه مىپوشد ؟ درفشش چه رنگ است ؟ امروز به جنگش مىروم ، كمرگاهش را مىگيرم و كشان كشان او را به درگاه تو مىآورم .\r\n\r\n","description":"","footnote":"","page_name":" 114 ","page_number":136},
  {"content":"\r\n\r\nزال گفت : پسرم ، خويشتندار و هشيار باش افراسياب پسر پشنگ خطرمند و چون اژدها پربلاست حقير و ناچيزش مگير . او درفش و خفتان سياه دارد ، و ساعدبند و كلاهش از آهن است .\r\nاز او خويشتن را نگهدار سخت * كه مردى دلير است و بيدار بخت\r\nرستم در جواب گفت : پدرم ، در بارهء من هيچ نگران مباش پروردگار جهان آفرين نگهبان ، و دل و تيغ و باز و حصار من است .\r\nآن گاه بر رخش سوار شد ، و دمان تا نزديك سپاه تورانيان تاخت .\r\nچون افراسياب رستم را كه تازه جوانى بود ديد از صولت و مهابت او در شگفت شد و\r\nز گردان بپرسيد كاين اژدها * بدين گونه از بند گشته رها\r\nكدام است ؟ كاين را ندانم به نام * يكى گفت كاين پوردستان سام\r\nنبينى كه با گرز سام آمده است * جوان است و جوياى نام آمده است\r\nافراسياب به جنگ پيش آمد . رستم چون او را ديد با گرز بر گردنش زد ، سپس كمرش را به چنگ گرفت ، از زين در ربود و خواست او را به همان حال پيش كىقباد ببرد . اما دوال كمر افراسياب از سنگينى تن او گسسته شد ، و او از دست رستم بر زمين افتاد . سواران تورانى به ياريش شتافتند . وى را از زمين در ربودند و بردند . رستم از رهايى يافتن و جان بدر بردن افراسياب غمگين شد و از شدت افسوس و اندوه پشت دست به دندان گزيد .\r\nاز سوى ديگر سران سپاهيان ايران\r\nيكى مژده بردند نزديك شاه * كه رستم بدريد قلب سپاه\r\nبه نزد سپهدار تركان رسيد * درفش سپهدار شد ناپديد\r\nگرفتش كمربند و افگند خوار * خروشى برآمد ز تركان بزار\r\nگرفتند گردش دلاور سران * پياده ببردندش آن سروران\r\nسپهدار تركان چون بدين گونه از مدد بخت از دست تهمتن جان\r\n\r\n","description":"","footnote":"","page_name":" 115 ","page_number":137},
  {"content":"\r\n\r\nبدر برد بر اسبى بادرفتار نشست و گريخت .\r\nكىقباد از مژدهء پيروزى رستم شاد شد ، به سپاهيانش فرمان داد بر لشكريان تورانيان بتازند . جنگى بيم انگيز در گرفت ، چنان كه\r\nفرو رفت و بر رفت روز نبرد * به ماهى نم ِ خون و بر ماه گرد\r\nز سم ستوران بر آن پهن دشت * زمين شد شش و آسمان گشت هشت\r\nرستم مردانه تيغ مىزد و مىكشت\r\nبريد و دريد و شكست و ببست * يلان را سر و سينه و پا و دست\r\nهزار و صد و شصت گرد دلير * به يك حمله شد كشته در دست شير\r\nدل زال از هنرنمايى و دليرى فرزند جوانش كه چون شير حمله مىكرد لبريز شادمانى شد . سرانجام لشكريان توران زمين تاب پايدارى نياوردند و به سوى دامغان گريختند ، و از آن جا به جانب جيحون رو نهادند . سپاهيان ايران كه مال بسيار به غنيمت گرفته بودند و بسيارى از تورانيان را اسير كرده بودند به درگاه كىقباد بازگشتند . شاه به نشانهء بزرگداشت رستم را در يك طرف خود ، و زال را در طرف ديگر نشاند .\r\nآمدن افراسياب نزديك پدر خود\r\nاز سوى ديگر پس از اين كه افراسياب خسته دل و دردمند خود را به كنار جيحون رساند يك هفته آن جا ماند به هشتم روز شرمسار و سر شكسته پيش پدرش پشنگ رفت و\r\nبه دو گفت كاى نامبردار شاه * ترا بود از اين جنگ جستن گناه\r\nيكى آن كه پيمان شكستن ز شاه * بزرگان پيشين نديدند راه\r\nاگر تورانيان ايرج را كشتند نه چنان شد كه سرزمين مردپرور ايران از دليران تهى ماند . پادشاهى نو به آيين و فر جاى او را گرفت . از پشت سام پهلوانى چون رستم در وجود آمد كه به هنگام نبرد\r\nز گرزش هوا شد پر از چاك چاك * نيرزيد جانم به يك مشت خاك\r\nهمه لشكر ما به هم بر دريد * كس اندر جهان اين شگفتى نديد\r\n\r\n","description":"","footnote":"","page_name":" 116 ","page_number":138},
  {"content":"\r\n\r\nچنان بر گرفتم ز زين خدنگ * كه گفتى ندارم به يك پشه سنگ\r\nاگر كمربند و بند قبايم نمىگسست ، از چنگ او بر زمين نمىافتادم ، و اطرافيانم مرا نمىربودند ، هر آينه به دست او اسير و تباه مىشدم گفتى كه او را از آهن و روى برآورده‌اند . جنگ در نظرش بازيچه مىنمود چون شيرى خشمگين حمله مىكرد و مىافگند . بدان و باور كن كه سپاهيان تو روزى در برابر حملهء او تاب پايدارى ندارند . من كه به دليرى نامورم ، و پشت و پناه لشكريانت هستم هرگز جرأت جنگيدن با او ندارم . ببين از آغاز جنگ تورانيان با ايرانيان چه زيانها و بلاها بر ما رسيده است . گلباد و بارمان و خزروان و شماساس و بسيارى ديگر از سران سپاه و پهلوانان ما شكسته و كشته شده‌اند جز اينها افزون بر ده هزار نفر از لشكريان به هلاكت رسيده‌اند . از اين همه بدتر ، به شكستى چنان شرم انگيز گرفتار شده‌ايم كه آبرو و اعتبارمان از دست رفته است . اگر از آنچه بر ما گذشته عبرت نگيرى ، و دگر بار به جنگ آغازى زود باشد كه رستم و قارن و كشواد و مهراب هر كدام از سويى ما را در حصار گيرند و چنان نابودمان كنند كه از آن پس نام توران زمين و تورانيان از يادها برود .\r\nكنون از گذشته مكن هيچ ياد * سوى آشتى ياز با كىقباد\r\nآشتى خواستن پشنگ از كيقباد\r\nپشنگ سپهدار توران زمين چون جز آشتى جويى چاره نديد نامه‌اى چنان كه كهتران به مهتران نويسند به كىقباد نوشت . سر نامه را به نام يزدان پاك خداوند خورشيد و ماه آغاز كرد . آن گاه نوشت : درست است كه تور بر ايرج ستم كرد و او را كشت اما منوچهر كين او كشيد اكنون صواب و روا اين است چنان كه فريدون مملكت خويش را ميان پسرانش تقسيم كرد ، رضا و خرسند شويم . توران و ماوراءالنهر ما را باشد و ايران زمين شما را ، و اگر از اين پيمان بگذريم و عهد بشكنيم يزدان بر\r\n\r\n","description":"","footnote":"","page_name":" 117 ","page_number":139},
  {"content":"\r\n\r\nما خشم گيرد . تو دانى سرانجام آدمى مرگ است ، و چون هيچ بزرگى پس از مردن چيزى جز كفن با خود نتواند برد دنيا و پادشاهى چندان ارزش ندارد كه خون اين همه بىگناهان بيهوده در جنگ بر خاك ريزد .\r\nاگر شاه بر اين رضا دهد از اين پس جيحون مرز ميان دو كشور ما باشد .\r\nچون نامه به آخر رسيد پشنگ مهر بر آن نهاد و با تحفه‌هاى لايق از جمله تختى از زر ، تاجى گوهر آگين ، و گروهى از خوبرويان زرين كمر ، و چندين اسب زرين ستام با فرستاده‌اى هوشمند و دل آگاه به درگاه كىقباد فرستاد .\r\nبيامد فرستاده نزد قباد * همان گاه پيغام و نامه بداد\r\nچو شاه جهاندار نامه بخواند * به پاسخ سخنها فراوان براند\r\nبه فرستاده گفت : نخست تور به ايرج ستم كرد و او را كشت .\r\nسپس افراسياب به ايران تاخت و با شاه نوذر آن كرد كه نابكاران و بدكاران كنند . با اغريرث خردمند آن كرد كه مردمان با راى و داد نكنند . چون كينه‌توزى و خونريزى آيين آزادگان نيست ما به آشتى رضاييم . آن سوى جيحون شما را باشد ، و اين سو ما را و بر اين پيمان نوشت .\r\nفرستادهء پشنگ شادمان ، چون باد راهى توران زمين شد .\r\nرستم به شهريار گفت : تورانيان ديو خويند اكنون چون شكست خورده‌اند و درمانده شده‌اند آشتى مىجويند . ما نبايد خواهش ايشان را بپذيريم ، و جاى جنگيدن با دشمن كينه‌توز بدانديش به دوستى گراييم اگر اكنون پوزش خواه آمده‌اند ضربتهاى گرز من آنان را به اين كار انگيخته است .\r\nچنين گفت با نامور - كىقباد * كه چيزى نديدم نكوتر ز داد\r\nشهريار رستم را پندها داد و گفت :\r\nسزد گر هر آن كس كه دارد خرد * به كژى و ناراستى ننگرد\r\n\r\n","description":"","footnote":"","page_name":" 118 ","page_number":140},
  {"content":"\r\n\r\nسپس فرمود : زابلستان تا رود سند را به تو مىسپارم ، بر آن سرزمين فرمانروا باش كابلستان را به مهراب ده تا در آن جا به داد و دهش پادشاهى كند . آن گاه خطاب به سران سپاه و بزرگان گفت :\r\nوجود زال پادشاهى ارج و بها ندارد . سپس جامه‌اى زربفت آراسته به گوهرهاى شاهوار بر دستان سام پوشاند ، و وى را در مهدى گوهرآگين كه بر پشت پيل بسته بودند نشاند ، رستم را خلعتهاى گرانمايه بخشيد . قارن و كشواد و خراد و برزين و پولاد را به خلعتهاى گرانبها نواخت ، و ديگر بزرگان و سردارانى را كه سزاوار بودند درم و دينار بسيار داد . سپس با سپاهيان فراوان روانه پارس شد كه در آن روزگاران استخر پايتخت بود .\r\nدر آن جا بر تخت پادشاهى نشست . بزرگان و سران سپاه و نامداران را به داد و دهش تشويق كرد و گفت :\r\nنخواهم به گيتى جز از راستى * كه خشم خدا آورد كاستى\r\nهر آن كس كه دارد خوريد و دهيد * سپاسى ز خوردن مرا بر نهيد\r\nچون روزگارى به آسودگى گذراند سپاهى فراهم آورد و به سير و سياحت جهان پرداخت . بسيار شهرهاى آباد بنا كرد ، چنان كه در اطراف رى صد ده ساخت . آن گاه به پارس بازگشت . ستاره‌شناسان ، موبدان ، و بخردان را گرد خويش فراهم آورد ، هر روز مدتى با آنان به گفتگو مىنشست ، و به داد و دهش مردمان را ارشاد مىكرد .\r\nكىقباد را چهار پسر بود : كىكاوس ، كىآرش ، كى پشين و كىآرمين .\r\nچون صد سال از پادشاهى كىقباد گذشت دانست كه مرگش نزديك شده است .\r\nگرانمايه كاووس را پيش خواند * ز داد و دهش چند با او براند\r\nاو گفت : پسرم ، مرگم فرا رسيده است عمر چنان تند مىگذرد كه پندارم ديروز از البرز كوه آمده‌ام و بر تخت پادشاهى نشسته‌ام . بنا بر اين\r\n\r\n","description":"","footnote":"","page_name":" 119 ","page_number":141},
  {"content":"\r\n\r\nهميشه به هوش باش با مردمان به داد و دهش رفتار كن . اگر دادگر و پاك راى باشى به ديگر سراى پاداش نيكو مىيابى ، اما اگر آز بر تو چيره گردد ، در آن دنيا به آتش مىسوزى .\r\nچون كىقباد اين گونه پندها به پسرش بسيار داد درگذشت ، و كىكاووس جانشين او شد . و اين آيين جهان است و سرنوشت مردمان كه\r\nدرخت برومند چون شد بلند * گر ايدون كه آيد بر او بر گزند\r\nشود برگ پژمرده و بيخ سست * سرش سوى پستى گرايد نخست\r\nچو از جايگه بگسلد پاى خويش * به شاخ نو آيين دهد جاى خويش\r\n\r\n","description":"","footnote":"","page_name":" 120 ","page_number":142},
  {"content":"\r\n\r\nپادشاهى كىكاووس\r\nوقتى كىكاووس پس از كىقباد بر تخت پادشاهى نشست همهء مردمان سر به فرمانش نهادند . يك روز كه بر تخت زرين ِ بلورين پايه نشسته بود و موبدان و بزرگان و پهلوانان پيرامن تختش نشسته بودند ، چون سرش از باده گرم شد به حاضران\r\nچنين گفت كاندر جهان شاه كيست * گذشته ز من در خور گاه كيست\r\nمرا زيبد اندر جهان برترى * نيارد ز من جست كس داورى\r\nبه وقتى كه بدين گونه به داشتن گنج بسيار ، تاج گوهرآگين ، كاخهاى باشكوه ، اسبان بسيار ، و ديگر چيزها از سر فخر مىفروخت ديوى در چهرهء رامشگرى بر در كاخ آمد . به پرده دار گفت : من رامشگرى ماهر از شهر مازندرانم كه نواختن گونه‌گون ساز توانم اگر پادشاه بار دهد هنر خويش چنان بنمايم كه حاضران همه از شگفتى انگشت به دندان گزند . پرده دار كىكاووس را از آمدن رامشگر خبردار كرد . شاه بار داد و او را فرمود در كنار رود سازان نشيند . ديرى نگذشت كه به فرمان كىكاووس به نواختن بربط\r\n\r\n","description":"","footnote":"","page_name":" 121 ","page_number":143},
  {"content":"\r\n\r\nپرداخت ، و اين سرود شورانگيز را به آواز خوش خواند\r\nكه مازندران شهر ما ياد باد * هميشه بر و بومش آباد باد\r\nكه در بوستانش سراسر گل است * به كوه اندرون لاله و سنبل است\r\nهوا خوشگوار و زمين پر نگار * نه سرد و نه گرم و هميشه بهار\r\nنوازنده بلبل به باغ اندرون * گرازنده آهو به راغ اندرون\r\nگلابست گويى به جويش روان * همى شاد گردد ز بويش روان\r\nدى و آذر و بهمن و فرودين * هميشه پر از لاله بينى زمين\r\nسراسر همه كشور آراسته * ز دينار و ديبا و از خواسته\r\nكسى كاندر آن بوم آباد نيست * به كام از دل و جان خود شاد نيست\r\nشاه چون اين سرود دل انگيز با آواز خوش و نواى بربط شنيد چنان به نشاط آمد كه همان ساعت انديشهء گشودن شهر مازندران كرد و به سران سپاه گفت : روا نيست كه ما همواره دل به بزم و شادى و خوشگذرانى سپاريم و خاطر از جهانگيرى بپردازيم . من از جمشيد و ضحاك و كىقباد و ديگر پادشاهان گذشته به بخت و فر و نژاد برترم و بايد از آنان نامبردارتر باشم و جهانجوى بايد سر تا جور .\r\nبزرگان چون دانستند كه پادشاه عزم گرفتن مازندران كرده است همه بر پايان آن كارِ دير انجام غمين و دلگير شدند و چون از پيش كىكاووس بيرون آمدند طوس و گودرز و كشواد و گيو و خرّاد و گرگين و ديگر سران سپاه انجمن كردند و گفتند تا اين زمان هيچ پادشاهى به جنگ ديوان نرفته است . اگر كىكاووس اين سخن از سرمستى نگفته باشد و براستى قصد جنگ با پادشاه مازندران كرده باشد ، كشور و جان همهء سپاهيان در خطر مىافتد . جمشيد كه ديو و مرغ و پرى به فرمانش بودند ، فريدون كه گنج و سپاه فراوان داشت ، منوچهر كه لشكريان بسيار به فرمانش بودند ، هرگز قصد مازندران نكردند . بايد چاره‌اى انديشيد كه اين بلا از ايران زمين دور شود . طوس گفت : اى مهتران ، به نظر من چاره\r\n\r\n","description":"","footnote":"","page_name":" 122 ","page_number":144},
  {"content":"\r\n\r\nجز اين نيست كه پيكى نزد زال فرستيم ، و او را از اين انديشهء بد سلطان آگاه كنيم ، و به زارى از او بخواهيم اين جا بيايد ، و پادشاه را از اين انديشهء نادرست و زيانبار باز دارد .\r\nپيكى نزد زال فرستادند و به او نوشتند :\r\nيكى كار پيش آمد اكنون شگفت * كه از دانش اندازه نتوان گرفت\r\nبر اين كار اگر تو نبندى كمر * نه تن ماند ايدر نه بوم و نه بر\r\nاهرمن بدكنش اين هوس در دل كىكاووس افگنده كه به جنگ ديوان برود ، و تو بهتر از همه مىدانى كه پايان اين كار جز دريغ و خوارى نيست . پس\r\nاگر هيچ سرخارى از آمدن * سپهبد همى زود خواهد شدن\r\nهمه رنج تو داد خواهد به باد * كه بردى ز آغاز با كىقباد\r\nچون زال از اين خبر آگاه شد سخت دردمند شد ، و به خود گفت : پادشاه خودكامه و سرد و گرم روزگار نچشيده شگفت سوداى شومى كرده است ! اگر او را به حال خود رها كنم و از اين انديشهء بدفرجام باز ندارم هرگز يزدان بر من نمىبخشايد .\r\nپند دادن زال كاووس را\r\nپس بىدرنگ با گروهى از بزرگان رو سوى تختگاه كىكاووس نهاد . طوس و گودرز و گيو و بهرام و گرگين و ديگر سران سپاه وقتى از آمدن زال خبردار شدند ، وى را پذيره شدند .\r\nچون به او رسيدند همه گرامى داشتش را از اسب فرود آمدند . پس از مدتى همه پيش شاه رفتند . زال زر در پيش و بزرگان به دنبالش بودند . زال كاووس را به سخنان نيكو ستود . شاه نيز وى را نواخت در كنار خويش نشاند و از حال رستم و بزرگان زابلستان پرسيد . زال گفت :\r\nشنيدم يكى نو سخن بس گران * كه شه دارد آهنگ مازندران\r\nز تو پيشتر پادشه بوده‌اند * مر اين راه هرگز نپيموده‌اند\r\nتو مىدانى كه آن جا سرزمين ديوان است ، و ديوان در آن جا\r\n\r\n","description":"","footnote":"","page_name":" 123 ","page_number":145},
  {"content":"\r\n\r\nطلسم و افسون بسيار كرده‌اند كه آنها را به نيروى سپاه و گنج و دانش نمىتوان گشاد . از اين انديشهء ناصواب درگذر ، و مايهء باختن جان سرداران و سپاهيانت مشو كه جز نفرين و سرزنش مردمان اثرى ندارد .\r\nكاووس جواب داد : فرّ و نيرو و گنج من از فريدون و منوچهر و كىقباد و ديگر پادشاهان نامبردهء گذشته بيشتر است چرا از گرفتن مازندران بيم داشته باشم . به آن جا لشكر مىكشم ، اگر شاه مازندران فرمانبردارم شد ، و باز و ساو به من داد ، او را به حال خود رها مىكنم تا به آسايش پادشاهى كند ، و اگر مطيع نشد سراسر كشورش را خراب مىكنم و مردمانش را مىكشم . بدان ، چه جادوان و چه ديوان در برابر نهيب سپاه من تاب و توان پايدارى ندارند و به زودى با خبر مىشوى چگونه از ايشان دمار بر مىآورم . اگر تو مرا در اين جنگ يارى نمىكنى بارى خار را هم مباش .\r\nوقتى زال كىكاووس را بر سپاه راندن به مازندران چنين مصمم ديد گفت :\r\nاز انديشه من دل بپرداختم * سخن هر چه دانستم انداختم\r\nنه مرگ از تن خويش بتوان سپوخت * نه چشم زمان كس به ارزن بدوخت\r\nاكنون من به زابلستان باز مىگردم . خدا كند در بند نيفتى ، از كردهء خود پشيمان نشوى و افسوس نخورى كه چرا پند زال را نشنيدم و بيهوده خود را گرفتار كردم .\r\nآن گاه زال بتعرض كىكاووس را بدرود كرد و راهى زابلستان شد . در آن دم گيو او را دعا كرد و گفت به خواهش ما رنج اين سفر دور و دراز بر خود هموار كردى ، اميد داشتيم كه پندهاى نغز و بلند ، و رهنماييهاى سودمند تو در دل كاووس اثر بخشد ، اما دريغ كه كارگر نيفتاد . اما بدان ، اميد همه پس از ايزد پاك به راى انديشيها و ياريهاى تست .\r\n\r\n","description":"","footnote":"","page_name":" 124 ","page_number":146},
  {"content":"\r\n\r\nرفتن كاووس به مازندران\r\nپس از رفتن زال به سيستان ، شاه ، كشور را به ميلاد سپرد و خود با طوس و گودرز و گيو و گروهى ديگر از سران سپاه و لشكرى گران راهى مازندران شد . چون پاى كوه رسيدند شب آسودند . روز ديگر كاووس به گيو گفت ميان سپاهيان دو هزار تن برگزين و طلايه‌دار سپاه باش . هر كس كه راه بر تو بگيرد بكش و شهرش ويران كن .\r\nگيو به دستور شاه تا در شهر مازندران رفت ، در راه هر كه را ديد كشت و خانه‌ها را به آتش سوزاند . چون وارد شهر شد\r\nيكى چون بهشت برين شهر ديد * كه از خرمى نزد او بهر ديد\r\nبه هر كوى و برزن فزون از شمار * پرستار با طوق و با گوشوار\r\nبه هر جاى گنجى پراگنده زر * به يك جاى زر و به ديگر گهر\r\nكاووس را از آبادانى و زيبايى شهر آگاه كردند . به آن كه او را از آبادانى و فراخى نعمت مازندران آگاه كرده بود آفرين گفت . وقتى سپاه به آن جا رسيد دست به غارت گشود . شاه مازندران بىدرنگ ديوى را كه سنجه نام داشت پيش ديو سپيد فرستاد و پيغام داد كه سپاهى گران از ايران زمين به مازندران آمد . شهرها را غارت كرد و به آتش سوزاند . اگر تو به فرياد ما نرسى و ياريمان نكنى در سراسر مازندران يك تن به جا نمىماند .\r\nديو سپيد به شنيدن اين پيغام خشمگين شد و با سپاهى بسيار به مقابلهء سپاه ايران شتافت . چون نزديك آنان رسيد شبانگاه به جادويى چندان سنگ و خشت بر سر سپاهيان ايران ريخت كه همه در دشت پراگنده شدند و بسى از آنان به ايران بازگشتند . افزون بر اين چشم كىكاووس و دو بهره از سپاهيانش به جادويى ديو سفيد تاريك شد چنان كه هيچ يك از آنان جايى يا چيزى نمىديد . آن وقت پادشاه به خطاى خود آگاه شد ، و باور كرد كه ره‌آموزى يك وزير دل آگاه از گنجهاى سراسر زمين ارزنده‌تر است ، و گفت :\r\n\r\n","description":"","footnote":"","page_name":" 125 ","page_number":147},
  {"content":"\r\n\r\nدريغا كه پند جهانگير زال * نپذيرفتم و آمدم بدسگال\r\nچون يك هفته به تلخى و ناكامى بر شاه و سرداران و سپاهيانش گذشت ، روز هشتم ديو سپيد بر او نهيب زد و عتاب‌آميز گفت : اى شهريار بدانديش ، تو كه همهء اسباب مهترى و سرورى آماده داشتى چرا هوس گاه مازندران كردى . چون پيل مست به زور سپاه خويش غره شدى ، به مازندران تاختى ، آباديها را به آتش بيداد سوزاندى ، و خلق بسيار را كشتى . مگر از نيروى جادويى من آگاه نبودى كه خود را چنين در خطر انداختى . اكنون اين تيره روزى و نگون بختى سزاى تست ! از سوى ديگر دوازده هزار تن از ديوان را به نگهبانى سپاهيان ايران كه در بند انداخته بود گماشت و گفت به اينان چندان خورش دهيد كه نميرند . آن گاه تاج ياقوت و گنج شاه و همهء آنچه را كه سپاهيان داشتند به جبر گرفت ، به ارژنگ سالار مازندران سپرد و گفت پيش كاووس برو و به او بگو اگر ديدگان تو و سرداران و سپاهيانت تاريك شد گنه از تو بود نه از بخت بد ترا نكشتم و به اين درد گرفتار كردم تا سزاى بد كارى خويش را ببينى ، تا آخر زندگى در رنج بمانى و بدبختى تو مايهء انتباه و عبرت همهء خودكامگان و سركشان باشد .\r\nديو سپيد پس از اين كه شاه و سپاهيان ايران را بدين گونه در بلا افگند به جايگاه خود برگشت .\r\nوقتى كىكاووس دانست كه جز به همت و نيروى زال و رستم از آن بند و افسون رهايى نمىيابد كسى را در نهان به زابلستان فرستاد و به آن دو سپهدار پيغام داد كه چگونه او و سرداران و سپاهيانش به افسون ديو سپيد تاريك چشم و در بند شده‌اند و تاج و گنجشان به تاراج رفته است ، و نوشت :\r\nچنان خسته در چنگ اهريمنم * همى بگسلاند روان از تنم\r\nچو از پندهاى تو ياد آورم * همى از جگر سرد باد آورم\r\n\r\n","description":"","footnote":"","page_name":" 126 ","page_number":148},
  {"content":"\r\n\r\nنبودم به فرمان تو هوشمند * ز كم بخردى بر من آمد گزند\r\nاگر تو نبندى بدين در ميان * همه سود و سرمايه باشد زيان\r\nپيك به تندى باد خود را به سيستان رساند . چون زال از گرفتارى شاه و سرداران و سپاهيانش آگاه شد سخت دلتنگ شد ، و آن راز را از دشمن و دوست پنهان داشت . روز ديگر به رستم گفت : كارى سخت دشوار پيش آمده ، بر شاه و سپاهيانش گزندى صعب روى نموده ، اكنون عمر من از دويست سال در گذشته و جنگيدن با ديوان نمىتوانم اين كار به نيروى تو برمىآيد .\r\nهمانا كه از بهر اين روزگار * ترا پرورانيد پروردگار\r\nنبايد كه ارژنگ و ديو سپيد * به جان از تو دارند هرگز اميد\r\nاز اين كاريابى تو نام بلند * رهايى دهى شاه را از گزند\r\nهمان گردن شاه مازندران * همه مهره بشكن به گرز گران\r\nايران شهر را تا شهر مازندران دو راه است يكى دراز ، همان راه كه شاه رفته است و ديگر راهى كوتاه اما صعب گذر كه ديوان و شيران و جادوان را جايگاه است . تو بايد از راه كوتاه به روى . اميد از دادار دادگر دارم كه پيروزمند به شهر مازندران برسى و پادشاه را از بند برهانى .\r\nرستم زمين ادب بوسيد و گفت : هر چند كسى كه از جان خود سير نشده باشد با شير رويارو نمىشود ، اما من خويش را به يزدان پاك مىسپارم و قوى دل به سوى خطر مىروم ، باشد كه با يارى خدا از ديو سپيد و ارژنگ و سنجه و ديگر دشمنان دمار برآورم ، و سپهبد و سرداران و سپاهيانش را خلاص كنم .\r\nچون آمادهء رفتن شد مادرش رودابه گريه بسيار كرد و به زارى گفت : مىترسم از اين جنگ باز نگردى ، و مرا تا پايان عمر قرين اندوه و حسرت كنى و رستم\r\nبه دو گفت كاى مادر نيك خوى * نه بگزينم اين راه بر آرزوى\r\n\r\n","description":"","footnote":"","page_name":" 127 ","page_number":149},
  {"content":"\r\n\r\nچنين آمدم بخش از روزگار * تو جان و تن من به يزدان سپار\r\nهفت خوان رستم\r\nخوان نخست\r\nتهمتن شتابان رو به راه نهاد . دو روز راه را به يك روز سپرد . به بيشه‌اى رسيد . چون گرسنه شد در پى گورى رخش را به تك آورد . آن را به كمند گرفت . از اسب فرود آمد . رخش را در مرغزار به چريدن رها كرد . خود گور را به آتش كباب كرد و لختى از آن را خورد . چون شب فرا رسيد از نى بسترى ساخت و بر آن خوابيد . آن نيستان كنام شيرى قوى پنجه بود . چون پاسى از شب گذشت شير به جايگاهش آمد . بر بسترى از نى پيل تنى خفته ، و نزديكش اسبى به چرا ديد . نخست بر اسب تاخت تا پس از شكستن آن خداوند اسب را بكشد . چون بر اسب حمله برد رخش دو دست خود را چنان بر سرش كوبيد كه شير بىحال شد . آن گاه به دندان پشتش را گرفت و چندان بر زمين فرو كوفت كه جان داد . چون رستم بيدار شد و شير را بدان حال ديد\r\nچنين گفت كاى رخش ناهوشيار * كه گفتت كه با شير كن كارزار ؟\r\nاگر تو شدى كشته بر دست اوى * من اين گرز و اين مغفر جنگجوى\r\nچگونه كشيدى به مازندران ؟ * كمند و كمان تيغ و گرز گران ؟\r\nآن گاه دگر بار رستم خوابيد . چون روز شد و خورشيد از پس افق سر برآورد يزدان پاك را نيايش كرد ، زين بر پشت رخش نهاد ، سوار شد و به راه افتاد .\r\nخوان دوم\r\nچون ساعتى چند راه پيمود به بيابانى پهناور و بىآب و گياه رسيد . هوا چنان گرم و زمين چنان تافته شد كه تن رخش و زبان سوار از كار بازماند . رستم ناچار از اسب فرود آمد . زوبين به دست گرفت و در طلب آب روان شد . چون راه به جايى نبرد رو سوى آسمان كرد و\r\nچنين گفت كاى داور دادگر * همه رنج و سختى تو آرى به سر\r\n\r\n","description":"","footnote":"","page_name":" 128 ","page_number":150},
  {"content":"\r\n\r\nپروردگارا ، اگر تو از من رضا باشى به همهء مرادهايم مىرسم شاه و ايرانيان را از چنگال ديو سپيد مىرهانم . خدايا ، اينها\r\nگنهكار و افگندگان تواند * پرستنده و بندگان تواند\r\nچون مدتى بدين گونه گذشت تن پيلوارش از شدت گرما و تشنگى بىتاب شد ، و در حالى كه زبانش از تشنگى چاك چاك شده بود درمانده بر زمين نشست . در همان حال ميشى فربه از برابرش گذشت .\r\nبه خود گفت : بىگمان چشمه‌اى در اين نزديكى وجود دارد كه ميش به سوى آن مىرود . به شمشيرش تكيه كرد به زحمت برخاست ، و دنبال ميش به راه افتاد . چون مسافتى پيش رفت به چشمه‌اى رسيد . يزدان پاك را نيايش كرد و بدان ميش كه وى را سوى چشمه رهنمون شده بود آفرين گفت كه\r\nگياه در و دشت تو سبز باد * مبادا ز تو بر دل يوز ياد\r\nبه تو هر كه يازد به تير و كمان * شكسته كمان باد و تيره روان\r\nآن گاه زين از رخش برداشت . تنش را به آب شست ، و چون سيرابش كرد ، براى خورش آهنگ نخجير كرد . گورى افگند ، به آتش پخت و خورد و چون شب در رسيد آهنگ خواب كرد .\r\nتهمتن به رخش ستيزنده گفت * كه با كس مكوش و مشو نيز جفت\r\nاگر دشمن آيد سوى من بپوى * تو با ديو و شيران مشو جنگجوى\r\nخوان سوم\r\nچون شب به نيمه رسيد رخش اژدهايى بزرگ ديد كه به آنها نزديك مىشد . رخش در بيم شد . چون تندر خروشيد و چندان سم بر زمين كوبيد و دم افشاند كه رستم بيدار شد . پيل تن چون به هر سو نگريست كسى يا چيزى نديد . به خشم بر رخش نگاه كرد كه چرا بيگاه و بىسبب وى را بيدار كرده است . چون دگر بار خوابيد اژدها بار دگر بر رخش نمايان شد و قصد او كرد . رخش ديگر بار نزديك تهمتن شد و او را از\r\n\r\n","description":"","footnote":"","page_name":" 129 ","page_number":151},
  {"content":"\r\n\r\nخواب برانگيخت . رستم گرداگرد خود بنگريد ، جز از تيرگى چيزى نديد .\r\nبدان مهربان رخش بيدار گفت * كه تاريكى شب نخواهى نهفت\r\nسرم را همى بازدارى ز خواب * به بيدارى من گرفتت شتاب\r\nگرين بار سازى چنين رستخيز * سرت را ببرّم به شمشير تيز\r\nبه تو گفتم اگر شير يا ديگر جانورى خطرناك نزديك شد مرا بيدار كن تا او را از ميان بردارم نگفتم بيهوده و بىسبب مرا از خواب برانگيز . و چون بار سوم خوابيد\r\nبغرّيد باز اژدهاى دژم * همى آتش افروخت گفتى به دم\r\nچراگاه بگذاشت رخش آن زمان * نيارست رفتن بر پهلوان\r\nنمىدانست چه كند ، از آن كه هم از اژدها بيم داشت ، هم از خشم تهمتن مىهراسيد . به هر روى بار دگر نزديك رستم رفت و\r\nخروشيد و جوشيد و بر كند خاك * ز نعلش زمين شد همه چاك چاك\r\nچو بيدار شد رستم از خواب خوش * برآشفت بر بارهء دستكش\r\nيزدان پاك چنين خواست كه اژدها اين بار نتوانست خود را از ديدهء تهمتن نهان سازد . رستم در تاريكى شب او را ديد . با تيغ تيز شتابان به آن جانور پر خطر حمله برد و\r\nبدان اژدها گفت برگوى نام * كزين پس نبينى تو گيتى به كام\r\nنبايد كه بىنام بر دست من * روانت برآيد ز تاريك تن\r\nاژدها گفت : به زور و دليرى خود مناز كه از چنگ من كس رهايى نمىيابد . سرتاسر اين دشت جايگاه من است . عقاب جرأت پريدن بر اين سرزمين ندارد ، و ستاره زمينش را به خواب نمىبيند . اكنون بگو ترا چه نام است كه سزا و رواست هر كس بر گرفتارى تو به دست من بگريد .\r\nتهمتن\r\n\r\n","description":"","footnote":"","page_name":" 130 ","page_number":152},
  {"content":"\r\n\r\nچنين داد پاسخ كه من رستمم * ز دستان سامم هم از نيرمم\r\nببينى ز من دستبرد نبرد * سرت را در آرم هم اكنون به گرد\r\nاژدها به رستم درآويخت . رخش چون زور و دليرى او ديد بر وى حمله كرد و پوست و گوشت تنش را به دندان كند . آن گاه رستم با تيغ سرش را به يك ضربت بريد و خون مانند رودى از تنش روان شد . چون اژدها را كشت سر سوى آسمان كرد و\r\nبه يزدان چنين گفت كاى دادگر * تو دادى مرا دانش و زور و فر\r\nكه پيشم چه شير و چه ديو و چه پيل * بيابان بىآب و درياى نيل\r\nبدانديش بسيار و گر اندكى است * چو خشم آورم پيش چشمم يكى است\r\nخوان چهارم\r\nتهمتن دگر بار بر رخش نشست و به راه افتاد . هنگام غروب آفتاب به چشمه‌اى رسيد كه بر دورش درختان بسيار ، و سبزه ، روييده بود . كنار چشمه خوانى گسترده يافت كه بر آن ميشى بريان شده ، و نان و نمك ، و خوردنيهاى ديگر بود و نزديكش طنبورى ، و جامى پر نبيد .\r\nرستم طنبور برداشت ، نواخت ، و به آواز خواند : رستم چه شوريده بخت و بدروزگار است ! از شادى بهره ندارد بستانش بيابان و كوه است . از ديو و دَد رها نيست و بايد پيوسته با آنان پيكار كند .\r\nآواز رستم به گوش زن جادوگر كه خوان از آن او بود رسيد .\r\nبياراست رخ را بسان بهار * وگر چند زيبا نبودش نگار\r\nبر رستم آمد پر از رنگ و بوى * بپرسيد و بنشست نزديك اوى\r\nتهمتن به شكرانهء يافتن آن خوان رنگين نام ايزد دانا را بر زبان آورد ، و او را ستايش كرد . جادو كه تاب شنيدن نام كردگار يكتا را نداشت ، جادويش باطل شد ، به چهرهء خود بازگشت و رويش چون قير سياه شد . رستم چون اين ديد سبك از جا جست و سرِ زن ِ جادو را در خَم كمند انداخت ، و به او گفت : كيستى ، چه نام دارى ؟ چنان كه هستى\r\n\r\n","description":"","footnote":"","page_name":" 131 ","page_number":153},
  {"content":"\r\n\r\nخود را به من بنماى و گرنه بىدرنگ خونت را بر زمين مىريزم . زن جادو در خم كمند به چهرهء گنده پير زنى درآمد كه رويش سياه و زشت و پر آژنگ بود . رستم چون دانست كه او جادوگرى پر فريب است وى را به يك ضربت شمشير كشت .\r\nخوان پنجم\r\nتهمتن همچنان رو به راه نهاد . به جايى رسيد كه تاريكى مطلق بود . نه خورشيد پيدا بود نه ماه ، نه ستاره . پستى و بلندى از هم شناخته نمىشد . چون مدتى ديگر ره سپرد به سرزمينى رسيد كه هوا روشن و زمين پر سبزه و گياه بود و از هر سويى جويى روان . رستم جامه و مغفرش را كه غرق عرق شده بود از تن بيرون كرد و در آفتاب افگند تا بخشكد . آن گاه لگام از سر اسب برداشت و در كشتزار رها كرد تا بچَرد . چون خود و جامه‌اى كه از پوست ببر بود خشك شد پوشيد و بسترى از گياه درست كرد و بر آن خوابيد . ديرى نگذشت كه دشتبان كشتزار نمايان شد ، و چون اسب را ميان كشتزار ، و صاحبش را خفته ديد\r\nسوى رستم و رخش بنهاد روى * يكى چوب زد گرم بر پاى اوى\r\nچو از خواب بيدار شد پيل تن * به دو دشتبان گفت كاى اهرمن\r\nچرا اسب در خويد بگذاشتى * بر رنج نابرده برداشتى\r\nرستم از گفتار تند و تلخ و گستاخى او خشمگين شد برخاست ، دو گوشش را به دو دست گرفت و چنان سخت كشيد كه هر دو كنده شد ، و يك كلمه از نيك و بد با او سخن نگفت .\r\nخداوند آن مرز و بوم پهلوان جوان و دليرى بود به نام اولاد .\r\nدشتبان زارى كنان در حالى كه دو گوش خون آلودش را به دست گرفته بود پيش اولاد رفت و\r\nبه دو گفت مردى چو ديو سياه * پلنگينه جوشن از آهن كلاه\r\nبرفتم كه اسبش برانم ز كشت * مرا خود به اسب و به كشته نهشت\r\n\r\n","description":"","footnote":"","page_name":" 132 ","page_number":154},
  {"content":"\r\n\r\nمرا ديد و برجست و يافه نگفت * دو گوشم بكند و همان جا بخفت\r\nاولاد و نامدارانش به عزم شكار از شهر بيرون آمده بودند . وى وقتى از دشتبان آن سخنها شنيد راه جايى را كه تهمتن آن جا بود در پيش گرفت . چون اين دو رويارو شدند اولاد نام رستم را پرسيد و گفت : شاه و پناه تو كيست ؟ چرا به اين جا آمدى ؟ چرا اسبت را در كشتزار من افگندى ؟ و چرا دو گوش دشتبانم را كندى ؟ خود را بپاى و آماده باش كه اكنون دمار از روزگارت برمىآورم . رستم جواب داد :\r\nبه گوش تو گر نام من بگذرد * دم جان و خون دلت بفرسد\r\nنيامد به گوشت به هر انجمن * كمند و كمان گو پيل تن ؟\r\nآن گاه چون شير ميان رمه افتاد . به هر ضربت سر دو مرد سپاهى را مىافگند . سر بسيارى از سرداران را به خاك انداخت . سپاه اولاد از نهيب تهمتن شكسته و به هر سو گريزان شدند . در اين ميان رخش به اولاد نزديك شد . سپهدار او را با كمند از زين بر زمين انداخت . خود از باره فرود آمد . دو دستش را با طناب بست ، او را به پيش انداخت و خود بر رخش سوار شد . آن گاه به او گفت : اگر جاى ديو سپيد و پولادغندى و بيد را به من بگويى ، و بگويى كاووس شاه را كجا در بند كرده‌اند ، به پاداش ترا پادشاه مازندران مىكنم اما اگر به آنچه گفتم مرا رهنمون نشوى بىدرنگ ترا مىكشم . اولاد گفت :\r\nتن من مپرداز خيره ز جان * بيابى ز من هر چه جويى نشان\r\nبه جايى كه بسته است كاووس شاه * نمايم ترا يك به يك شهر و راه\r\nترا خانهء بيد و ديو سپيد * نمايم چو دادى دلم را نويد\r\nاز اين جا تا مكانى كه كاووس شاه در بند است صد فرسنگ ، و از آن جا نيز تا محلى كه خانهء ديو سپيد است صد فرسنگ راه است .\r\nميان جاى كاووس و ديو سپيد دو كوه بلند تند نشيب است كه مرغان تيز پرواز هم از فراز آن آسان نمىتوانند بگذرند . دوازده هزار ديو در آن\r\n\r\n","description":"","footnote":"","page_name":" 133 ","page_number":155},
  {"content":"\r\n\r\nكوهسار ديو سپيد را پاسبانى مىكنند و پولادغندى ، بيد و سنجه مهتر نگهبانانند . بر و يال و كتف ديو سپيد ده رسن طول دارد ، و به تن كوه را مانند است . آن سوى كوه سنگلاخى است درشت و ناهموار كه آهوان تيزتك به سختى از آن مىگذرند . و آن سو تر روديست به پهناى دو فرسنگ ، آن جا نيز گروهى از ديوان به سردارى كنارنگ نگهبانى مىكنند . افزون بر اينها ، پاسبانان ديگر در فاصله‌هاى متفاوت پاسدارى مىكنند و مانعهايى كه گذشتن از آنها سخت و دشوار است وجود دارد .\r\nتو تنهايى ، و اگر هم از آهن باشى آن ديوان ترا مىسايند .\r\nبخنديد رستم ز گفتار اوى * به دو گفت اگر با منى راه جوى\r\nببينى كزين يك تن پيل تن * چه آيد بدان نامدار انجمن\r\nسپس در حالى كه بر رخش سوار بود و اولاد در ركابش مىدويد به او گفت حالا به راهى برو كه در آن جا كاووس در بند است . اين دو آن روز و پاسى از شب از رفتن نياسودند . نيمه شب به جايى رسيدند كه كاووس با جادوان جنگيده بود . چون از آن جا نيز گذشتند به جايى رسيدند كه بانگ مردمان به گوش مىرسيد ، و همه جا شمع افروخته بودند .\r\nتهمتن به اولاد گفت آن كجاست * كه آتش برآمد ز چپّ و ز راست\r\nدر شهر مازندران هست گفت * كه از شب دو بهره نيارند خفت\r\nبدان جايگه باشد ارژنگ ديو * كه هزمان برآرد خروش و غريو\r\nخوان ششم\r\nرستم از رخش فرود آمد و خوابيد ، و چون سپيدهء بامدادى از افق سر زد اولاد را با بند كمند سخت بر درختى بست خود خُود بر سر نهاد ، گرز نيا را به زين اندر افگند بر زبر رخش نشست و سوى جايگاه ارژنگ روان شد . چون به لشكرگاه او نزديك شد نعره‌اى رعدآسا چنان بركشيد كه لرزه بر كوه و دشت افتاد . ارژنگ ديو به شنيدن آن غريو از خيمه بيرون\r\n\r\n","description":"","footnote":"","page_name":" 134 ","page_number":156},
  {"content":"\r\n\r\nجست . رستم چون او را ديد به وى حمله برد و همين كه به او رسيد سر و گوشش را گرفت و به يك زور سر از تنش بركند ، و آن را ميان سپاهيان وى انداخت . ديوان به ديدن آن زور دست سخت هراسيدند و گريختند .\r\nتهمتن به دنبال آنان تاخت و بسيارى از ايشان را كشت ، و چون غروب آفتاب نزديك شد پيش اولاد برگشت . او را از درخت گشود ، و پس از اين كه لختى آسودند راه شهرى كه كاووس آن جا در بند بود پيش گرفتند . رستم تاج بخش چون داخل شهر شد رخش خروشى چون رعد برآورد . آن صدا به گوش كاووس رسيد و به ايرانيانى كه با او در بند بودند گفت : شاد باشيد كه دوران اسارت و بدبختى ما به پايان رسيد ، از آن كه\r\nخروشيدن رخشم آمد به گوش * روان و دلم تازه شد زان خروش\r\nبه گاه قباد اين چنين شيهه كرد * كجا كرد با شاه تركان نبرد\r\nآنان كه با شاه در بند بودند به هم گفتند : بند و حبس چنان بر كاووس گران آمده كه هوش و خردش زايل شده ، و سخنانى مىگويد كه ناهشيوار است و با خرد راست نمىآيد .\r\nدر اين گفتگو بودند كه رستم پيش ايشان رسيد . گودرز و گيو و طوس و گستهم و شيدوش و بهرام و ديگر سران سپاه به آمدن تهمتن شاديها كردند . كاووس وى را در آغوش كشيد و از حال زال پرسيد و چون از هر گونه سخن گفتند پادشاه به رستم گفت : پيش از آن كه ديو سپيد از كشته شدن ارژنگ آگاه شود ، و سراسر اين كوه و دشت پر از ديوان كينه‌خواه شود ، بايد او را بكشى ، و گرنه همهء رنجهايت بر باد مىرود . از اين جا تا غارى كه جايگاه اوست هفت كوه تيز نشيب وجود دارد و در راه هر كوه ديوان بسيار نگهبانى مىكنند . پزشكانى كه تيرگى چشم من و هم بندان مرا ديده‌اند گفته‌اند كه به خون دل و مغز ديو سپيد دگر بار روشن و بينا مىشود . رستم به شنيدن اين سخن آهنگ رفتن كرد\r\n\r\n","description":"","footnote":"","page_name":" 135 ","page_number":157},
  {"content":"\r\n\r\nو گفت :\r\nگر ايدون كه پشت من آرد به خم * شما دير مانيد خوار و دژم\r\nوگر يار باشد خداوند هور * دهد مر مرا اختر نيك زور\r\nهمه بوم و بر بازيابيم و تخت * به بار آيد آن خسروانى درخت\r\nخوان هفتم\r\nتهمتن اولاد را پيش انداخت . بر رخش نشست ، و پس از اين كه به يارى ايزد پاك و نيروى بخت و زور بازو نگهبانان هر هفت كوه را از ميان برداشت و نزديك غار رسيد به اولاد گفت : تا اين جا براستى و درستى مرا راهنمايى كردى ، و به پايان كار نزديك شده‌ايم . حالا اگر رازى در ميان است بگو . اولاد گفت : عادت ديو سپيد اين است كه وقتى آفتاب پهن مىشود به خواب مىرود . نگهبانانش هم جز اندكى همه مىخوابند . آن وقت اگر يزدان يكتا يار و نگهبانت باشد آسان بر او پيروز مىشوى .\r\nرستم آن جا مدتى ماند تا بلند آفتاب برآمد . باز سر و پاى اولاد را به خم كمند محكم بست . شمشير به دست گرفت و چون به ديوان نزديك شد چون رعد غريد و بر آنان حمله كرد . بسيارى كشته شدند و باقى گريختند . سپس به جايگاه ديو سپيد روانه شد . در غارى سياه ديوى ديد چند كوهى . رويى چون قير سياه و مويى به سپيدى شير داشت . چون ديو در خواب بود بر او نتاخت . نخست چنان غريد كه ديو از غريوش بيدار شد . آسيا سنگى به گرانى كوه از زمين ربود و خواست بر سر تهمتن بزند .\r\nدل تهمتن پر نهيب شد چون شير ژيان برآشفت . تيغى چنان بر سرش فرود آورد كه يك دست و يك پايش افتاد . ديو\r\nبه يك پا بكوشيد با نامور * همه غار را كرد زير و زبر\r\nگرفت آن بر و يال گرد دلير * كه آرد مگر پهلوان را به زير\r\nهمه گوشت كند اين از آن آن از اين * همى گل شد از خون سراسر زمين\r\n\r\n","description":"","footnote":"","page_name":" 136 ","page_number":158},
  {"content":"\r\n\r\nبدين گونه مدتى با هم درآويختند . سرانجام رستم بنيرو ديو سپيد را از زمين درربود و چنان بر زمين زد كه نالان شد . آن گاه در دم پهلويش را با خنجر دريد . جگر و دلش را بيرون آورد . آن را برداشت و پيش اولاد بازگشت . سپس به جايى كه كاووس بود روانه شدند . اولاد به پيل تن گفت : يزدان را سپاس كه به مراد خود رسيدى و ديو سپيد را كشتى . اكنون بايد پيمان بجا آورى و پادشاهى مازندران را به من بسپارى .\r\nرستم گفت : جز اين كارها كه كردم كارى ديگر در پيش است . بايد پادشاه مازندران را از تخت به زير آورم و سپاهيانش را كه ديوان اند نابود كنم . آن وقت بىگمان شهريارى مازندران را به تو مىسپارم ، و به ايران شهر مىروم مگر اين كه در كارزار با پادشاه مازندران كشته شوم ، و گرنه هرگز از پيمانى كه با تو بسته‌ام برنمىگردم .\r\nچون تهمتن نزديك جايگاه كاووس رسيد فرياد شادى از گردان برآمد . ستايش كنان به پيشبازش دويدند و بر او آفرين خواندند . آن گاه خون ديو سپيد را در چشم كاووس و گردان چكاند . تيرگى ديدگان همه دردم رفت و همه بينا شدند .\r\nبر اين گونه يك هفته با رود و مى * همى رامش آراست كاووس كى\r\nبه هشتم نشستند بر زين همه * جهانجوى و گردنكشان و رمه\r\nچندان از آن جادوان خون ريختند كه از خونشان جويها روان شد . چون شب درآمد همه از جنگ دست كشيدند . شاه گفت : اكنون گناهكاران همه به سزاى خود رسيدند از اين بيش خون ريختن سزا و روا نيست . بايد نامه‌اى به شاه مازندران نوشت و او را به فرمانبردارى از پادشاه ايران زمين و دادن باژ و ساو دعوت كرد .\r\nنامه نوشتن كاووس نزد شاه مازندران\r\nكاووس نامه‌اى به شاه مازندران نوشت . در آن نامه نخست يزدان\r\n\r\n","description":"","footnote":"","page_name":" 137 ","page_number":159},
  {"content":"\r\n\r\nپاك ، آفرينندهء سپهر و مهر و ماه و بخشندهء خرد و هنر را ستود و آن گاه نوشت :\r\nسزاى گنه بين كه يزدان چه كرد * ز ديو و ز جادو برآورد گرد\r\nكنون گر شدى آگه از روزگار * روان و خرد بودت آموزگار\r\nهمان جا بمان تخت مازندران * بدين بارگاه آى چون كهتران\r\nو اگر از فرمان سرپيچى و به خدمت ما نيايى همان گونه كه ارژنگ و ديو سپيد سزاى گردن كشى و زشت‌كارى خويش را ديدند تو نيز مكافات مىبينى . چون نامه به پايان رسيد آن را به پهلوانى كه فرهاد نام داشت داد تا ببرد . فرهاد چون به شهرى كه جايگاه شاه مازندران بود رسيد كسى را فرستاد كه خبر ورود او را به شاه بدهد . چون پادشاه مازندران از آمدن فرستادهء شهريار ايرانشهر آگاه شد گروهى از دليران و شيران را برگزيد و به آنان گفت : چون با فرستادهء كاووس رويارو شويد به آيين مهتران با ايشان سخن كنيد . آنان به تلخ رويى و رعونت فرهاد را پذيره شدند . يكى از آنان كه زورمند بود دست او را به سختى فشرد تا پى و استخوانهاى دستش را رنجه كند . اما فرهاد از آن درد خم بر ابرو نيفگند .\r\nفرهاد وقتى پيش پادشاه مازندران رفت نامهء كاووس را به او داد . چون پادشاه از كشته شدن ارژنگ و ديو سپيد و بيد و پولادغندى آگاه شد سخت دردمند و ترسان گشت . سه روز فرهاد را مهمان خويش كرد و روز چهارم به او گفت برو و به كاووس بىخرد بگو بارگاه و دستگاه من بسى از دربار تو با شكوه‌تر است . هزاران هزار مرد سپاهى دلير مراست . چون به صف دشمنان بتازند به يك دم دمار از ايشان برمىآورند . من كسى نيستم كه پيش تو بيايم . اگر سرِ جنگ دارى مرا بيم از آن نيست . هزار و دويست پيل جنگى دارم كه در مدتى كوتاه سپاهيانت را زير پى خويش بىجان مىكنند .\r\nفرهاد چون پاسخ نامه شنيد پيش كاووس شاه برگشت ، و آنچه\r\n\r\n","description":"","footnote":"","page_name":" 138 ","page_number":160},
  {"content":"\r\n\r\nديده بود و شنيده بود باز گفت .\r\nرستم به كاووس گفت : من بايد سزاى اين مرد خود كامهء بىفرهنگ را بدهم . نامه‌اى تند و تلخ بنويس تا من چون فرستاده‌اى براى او ببرم ، و آنچه بايد بكنم . كاووس نامه‌اى درشت براى او نوشت ، و در آن\r\nچنين گفت كاين گفتن نابكار * نه خوب آيد از مردم هوشيار\r\nاگر سر كنى زين فزونى تهى * به فرمان گرايى بسان رهى\r\nو گرنه به جنگ تو لشكر كشم * ز دريا به دريا سپه بركشم\r\nروان بدانديش ديو سپيد * دهد كركسان را به مغزت نويد\r\nآمدن رستم نزد شاه مازندران به پيغمبرى\r\nچون نامه به پايان رسيد بر آن مُهر زد . رستم آن را گرفت گرزش را به زين آويخت بر رخش سوار ، و روان شد . چون نزديك شهر مازندران رسيد به شاه خبر دادند . او از ميان لشكريان خود چند پهلوان انتخاب كرد ، و به پيشباز فرستاد . تهمتن چون نزديك آنان رسيد درخت بزرگى را كه در كنار راه بود به يك قوت از جا كند . چون زوبين بر كف گرفت و بر ايشان چنان انداخت كه چند تن زير آن درخت ماندند . يكى از سران و پهلوانان شاه مازندران مغرورانه پيش رفت دست رستم را گرفت و سخت فشرد . تهمتن بر كار او خنديد ، و در همان حال چنان دستش را فشرد كه رگ از دست و رنگ از رويش رفت ، و از آن قوت كه پيل تن كرد از بالاى زين بر زمين افتاد .\r\nيكى از سواران شتابان پيش شاه مازندران رفت و او را از آنچه ديده بود آگاه كرد . شاه مازندران در شگفت شد . يكى از سوارانش را كه كلاهور نام داشت و در سراسر آن مرز و بوم به پهلوانى شهره بود پيش خويش خواند و\r\nبه دو گفت پيش فرستاده رو * هنرها پديدار كن نو به نو\r\nچنان كن كه گردد رخش پر ز شرم * ز چشم اندر آرد به رخ آب گرم\r\n\r\n","description":"","footnote":"","page_name":" 139 ","page_number":161},
  {"content":"\r\n\r\nكلاهور پيش رستم آمد . دست او را گرفت و به قوت فشرد .\r\nتهمتن بر خود نپيچيد . آن گاه دست كلاهور را چنان سخت فشرد كه ناخنهايش چون برگ از درخت فرو ريخت . او با دست خم آورده كه پى و پوست و ناخن آن آويخته بود نالان و دردمند پيش شاه مازندران برگشت ، و گفت : اى سرور ، مصلحت نيست با كاووس كه فرستاده‌اى چون اين پهلوان دارد بستيزى . بهتر آن كه از در آشتى درآيى ، و باژ و ساو به او بدهى . ديرى نگذشت كه رستم پيش شاه مازندران آمد . شاه\r\nنگه كرد و بنشاند اندر خورش * ز كاووس پرسيد و از لشكرش\r\nسخن راند از رنج راه دراز * كه چون راند اندر نشيب و فراز\r\nتهمتن جواب داد : من يكى از كوچك ترين چاكران كاووس شاهم . او پهلوانى است بلند آوازه . آن گاه نامهء شاه را به او داد . وى چون نامه را خواند به رستم گفت :\r\nبگويش كه سالار ايران تويى * اگر چه دل و چنگ شيران تويى\r\nمنم شاه مازندران با سپاه * بر اورنگ زرين و بر سر كلاه\r\nمرا بيهده خواندن پيش خويش * نه رسم كيان باشد و راه كيش\r\nبرانديش و تخت بزرگان مجوى * كزين جستنت خوارى آيد به روى\r\nسوى شهر ايران بگردان عنان * و گرنه زمانت سر آرد سنان\r\nاگر با سپه من بجنبم ز جاى * تو پيدا نبينى سرت را ز پاى\r\nچو من تنگ روى اندر آرم به روى * سرآيد ترا تيزى و گفتگوى\r\nرستم از سبك مغزى و سخنان ناهموار شاه مازندران خشمگين شد . خلعتى را كه شاه مازندران به او داده بود نپذيرفت سرگران نزد كاووس برگشت ، و آنچه ديده بود و شنيده بود گفت ، و گفت بىگمان بايد جنگ را آماده شويم .\r\nكه نزدم نيرزند يك ذره خاك * بدين گرز از ايشان برآرم هلاك\r\n\r\n","description":"","footnote":"","page_name":" 140 ","page_number":162},
  {"content":"\r\n\r\nجنگ كاووس با شاه مازندران\r\nچون تهمتن سرگران از پيش شاه مازندران برخاست ، پادشاهِ جادوان جنگ را آماده شد چندان سپاه پيش راند كه از گرد آن خورشيد ، كوه و دشت ناپيدا شد . كىكاووس نيز سپاه آراست و طوس و گودرز و كشواد و گيو و گرگين جنگ را پذيره شدند . رستم پيشاپيش سپاه مىرفت . چون دو لشكر به هم نزديك شدند نامدارى از سپاه مازندران كه نامش جويا بود به ميدان آمد و\r\nهمى گفت با من كه جويد نبرد * كسى كاو برانگيزد از آب گرد\r\nاز سپاه ايران هيچ كس به ميدان نرفت\r\nبه آواز گفت آن زمان شهريار * چه بود اى دليران و مردان كار\r\nكزين ديو دلتان چنين خيره شد * از آواز او رويتان تيره شد\r\nرستم رخش را از جا برانگيخت و به ميدان شتافت ، جويا چون صولت حريف را ديد و او را شناخت ترس بر او چيره شد ، پشت به ميدان كرد و گريخت اما رستم در پى او تاخت به وى رسيد با نيزه از پشت اسبش در ربود و چنان بر زمين كوبيد كه جان از تنش رفت . دليران و سپاهيان مازندران از آن نيرو و دليرى انگشت حيرت به دندان گزيدند ، و شكسته دل شدند . سالار سپاه به اميد پيروزى بر ايشان نهيب زد كه همه با هم حمله كنند . سپاهيان دو طرف به هم درآويختند .\r\nز آواز ديوان و از تيره گرد * ز غريدن كوس و اسب نبرد\r\nشكافيد كوه و زمين بر دريد * بدان گونه پيگار كين كس نديد\r\nزمين شد به كردار درياى قير * همه موجش از خنجر و گرز و تير\r\nيك هفته بدين گونه هنگامهء نبرد گرم بود . روز هشتم كاووس شاه به درگاه يزدان ناليد روى بر خاك ماليد و گفت : اى دادار راست گوى دانا ، ما را بر اين گروه ديوان جادو پيروز گردان . آن گاه به سپاهيانش پيوست . گيو و گودرز و رهام و طوس و گرگين و بهرام و گستهم و ديگر سرداران هر يك از سويى حمله بردند . رستم نيز به قلب\r\n\r\n","description":"","footnote":"","page_name":" 141 ","page_number":163},
  {"content":"\r\n\r\nسپاه دشمن تاخت . جنگ از بامداد تا فرو رفتن خورشيد در مغرب مدت گرفت . در گير و دار نبرد چشم تهمتن بر شاه مازندران افتاد . با نيزه آهنگ او كرد . هر دو چون تندر خروشيدند . دل رستم از كينه به جوش آمد ، و نيزه را بر كمرگاهش فرود آورد . پنداشت كه روزگارش به آخر رسيد . اما پيكر شاه مازندران به جادويى در حقه‌اى از سنگ شد و مانند پاره كوهى بر زمين افتاد . رستم و سران سپاه ايران از آن جادويى در شگفت شدند .\r\nتهمتن فرمود آن را به پايگاه سپاهيان ايران ببرند ، مگر از آن حقه سنگ بيرون آيد . همهء زورمندان گرد آمدند . نتوانستند از جا برداشت . رستم آن را آسان از زمين در ربود . بر دوش نهاد و به پايگاه برد ، و به او گفت اگر از اين حقه بيرون نيايى آن را با تبر پاره پاره ، و تنت را ريز ريز مىكنم .\r\nبدين گفتار بيم انگيز شاه مازندران به جادويى از حقهء سنگ به درآمد ، تهمتن دستش را گرفت ، پيش كاووس آورد و\r\nچنين گفت كاوردم اين لخت كوه * ز بيم تبر شد به چنگم ستوه\r\nشهريار چون در چهرهء زشت ، و بالاى دراز ، و سر و گردن گراز مانندش نگريست و به ياد آورد كه چه رنجهاى جان شكار از دست او ديده است از ديدنش بيزار شد ، و به دژخيم فرمود كه سرش از تنش جدا كند .\r\nآن گاه تهمتن ريش او را گرفت ، از پيش شاه دور كرد ، و دژخيم به فرمان شاه او را كشت . سپس كاووس عده‌اى از معتمدان را براى گرد آوردن تخت و تاج و كمر و خزاين و سلاح و اسبان ، و ديگر چيزهاى پادشاه مازندران فرستاد ، و هر كس را چندان كه سزاوار بود پاداش داد .\r\nاز آن پس بيامد به جاى نماز * همى گفت با داور پاك راز\r\nكه اى دادگر داور كار ساز * تو كردى مرا در جهان بىنياز\r\nتو دادى مرا دست بر جادوان * سر بخت پيرم تو كردى جوان\r\nيك هفته بدين گونه به نيايش يزدان پاك پرداخت . آن گاه هفته‌اى در مازندران به شادكامى و شادخوارى گذراند ، و چون بر تخت\r\n\r\n","description":"","footnote":"","page_name":" 142 ","page_number":164},
  {"content":"\r\n\r\nشاه مازندران نشست ، به رستم گفت :\r\nز تو يافتم من كنون تخت خويش * به تو باد روشن دل و دين و كيش\r\nتهمتن گفت : آنچه كردم به راهنمايى و يارى اولاد بود با او پيمان بسته‌ام اگر كارها به مراد ما پايان يابد پادشاهى مازندران را به او بدهم ، و اكنون بايد به عهد خود وفا كنم . كاووس چون گفتار رستم شنيد همهء مهتران و نامداران مازندران را نزد خود خواند از اولاد و ياريهاى او به نكويى ياد كرد و او را پادشاه آن سرزمين كرد .\r\nباز آمدن كاووس به ايران زمين\r\nكاووس پس از اين پيروزيها راهى ايران زمين شد . چون نزديك پايتخت رسيد مردم سراسر شهر را آذين كردند ، و همهء بزرگان شادمان نزد شاه آمدند . شهريار در گنج را گشود و به هر كدام درم و دينار بسيار داد .\r\nتهمتن بيامد بر تاجور * كه تا بازگردد سوى زال زر\r\nسزاوار او شهريار زمين * يكى خلعت آراست با آفرين\r\nيكى تخت پيروزهء ميش سار * يكى خسروى تاج گوهرنگار\r\nيكى دست زربفت شاهنشهى * ابا ياره و طوق با فرّهى\r\nصد از ماهرويان به زرين كمر * صد از مشك مويان با زيب و فر\r\nصد اسب گرانمايه زرين ستام * صد استر سيه موى و زرين لگام\r\nهمه بارشان ديبهء خسروى * ز رومى و چينى و از پهلوى\r\nز ياقوت جامى پر از مشك ناب * ز پيروزه ديگر يكى پر گلاب\r\nو فرمانى بر حرير نوشت كه از آن پس تا پايان عمر ، او بر سرزمين نيمروز سالار و مهتر باشد .\r\nرستم به آيين ادب زمين بوسيد و بسيج گذر كرد . پس از رفتن پيل تن شهريار ، طوس را سپهبد ، و گيو را فرماندار سپاهان كرد .\r\n\r\n","description":"","footnote":"","page_name":" 143 ","page_number":165},
  {"content":"\r\n\r\nشهريار پس از اين كه مدتى آسود به مكران رفت . سران و فرمانروايان اين خطه همه سر به فرمانش نهادند ، و پذيرفتند كه باژ و ساو به او بدهند . بعد از اين پيروزى به گشودن بربرستان رفت . شاه بربرستان با لشكرى انبوه جنگ را آماده شد . گودرز با چند هزار سوار بر قلب دشمن زد و بسيارى از سپاهيان بربر را كشت . چون به پايتخت بربر رسيد همهء مردمان سر تسليم فرود آوردند و گفتند\r\nكه ما شاه را چاكر و بنده‌ايم * همان باژ را گردن افگنده‌ايم\r\nشاه بر ايشان بخشيد ، و بىآن كه گزندى بر آنان رساند ، به ديدن رستم به زابلستان رفت . چون يك ماه آن جا به شادى و خرمى گذارند ، آگاه شد كسى از بزرگان شام و مصر سركشى آغاز كرده و سر از فرمان كاووس برتافته است . شهريار سپاهى گران فراهم آورد و آهنگ لشكركشى به شام و مصر كرد . هزار فرسنگ راه بريد تا به دريا رسيد . در آن جا بىآن كه دشمن آگاه شود كشتى و زورق بسيار ساخت و سبك از دريا گذشت .\r\nچو كاووس لشكر به خشكى كشيد * كس اندر جهان كوه و هامون نديد\r\nجهان گفتى از درع و از جوشن است * ستاره ز نوك سنان روشن است\r\nز بس خود زرين و زرين سپر * به گردن برآورده رخشان تبر\r\nفرمانرواى مصر و پادشاه بربرستان و مهتر هاماوران در جنگيدن با شهريار ايران همدست و هم پيمان شدند . گودرز و كشواد و گيو و شيدوش و فرهاد هر يك از سويى ، و كاووس از قلب سپاه ، چنان بر دشمن حمله كردند كه ترس بر ايشان چيره شد . نخست سپهدار هاماوران شمشير و گرزش را زمين گذاشت ، تسليم شد ، و پيمان سپرد باژ و ساو بدهد ، و گوهر و زر و سيم بسيار پيشكش كند .\r\nبه زن خواستن كاووس سودابه دختر شاه هاماوران را\r\nيكى از محرمان ، شهريار ايران را گفت : شاه هاماوران را\r\n\r\n","description":"","footnote":"","page_name":" 144 ","page_number":166},
  {"content":"\r\n\r\nدخترى است خورشيد روى\r\nكه از سر و بالاش زيباتر است * ز مشك سيه بر سرش افسر است\r\nبه بالا بلند و به گيسو كمند * زبانش چو خنجر لبانش چو قند\r\nبهشتى است آراسته پر نگار * چو خورشيد تابان به خرم بهار\r\nو چندان به گرمى و دلربايى دختر را ستود كه كىكاووس به جان شيفته و فتنهء وى شد و گفت :\r\nمن او را كنم از پدر خواستار * كه زيبد به مشكوى ما آن نگار\r\nآن گاه مردى بيدار دل و خوش سخن برگزيد ، و به خواستگارى پيش شاه هاماوران فرستاد . چون فرستاده آن جا رسيد وى را از سوى شاه ايران درود فرستاد ، و پس از اين كه او را به سخنان نويد دهنده دلخوش ساخت ، آنچه مرادش بود بر زبان آورد .\r\nشاه هاماوران از گفتهء فرستادهء كاووس دلش به درد آمد و به خود گفت : هر چند كىكاووس پادشاهى بزرگ و پيروز بخت و كامرواست ، اما مرا اين يگانه دختر گرامىتر از جان است از سوى ديگر اگر مرادش را برنياورم بر من سرگردان مىشود . بار دگر به جنگ برمىخيزد و مرا ياراى مبارزه با او نيست ، و چاره جز اين ندارم كه بدين پيوند رضا شوم . آن گاه دخترش سودابه را نزد خويش خواند و\r\nبه دو گفت كز مهتر سرفراز * كه هست از مهى و بهى بىنياز\r\nفرستاده‌اى چربگوى آمدست * يكى نامه با داستانها به دست\r\nهمى خواند از من كه بىكام من * ببرّد ز دل خواب و آرام من\r\nچه گويى تو اكنون هواى تو چيست * بدين كار ، بيدار راى تو چيست\r\nسودابه جواب داد : نه جاى اندوه ، بلكه جاى شادى و طرب است . كاووس شهريارى بزرگ ، و بر ديگر پادشاهان سر است و اگر اين پيوند صورت پذيرد ، هميشه از حمايتش بهره‌مند خواهيم شد .\r\nشاه هاماوران دانست كه دخترش آرزومند اين پيوند است .\r\n\r\n","description":"","footnote":"","page_name":" 145 ","page_number":167},
  {"content":"\r\n\r\nفرستادهء كاووس را پيش خواند ، و بدان گونه كه آن زمان آيين و كيش بود سودابه را به عقد شهريار ايران درآورد . پس به فراهم آوردن جهيز پرداخت ، و در مدت يك هفت چهل عمارى ، سيصد بنده و پرستنده ، هزار اشتر ، هزار اسب كه بار همهء آنها زر و گوهر و دينار ، و ديگر چيزهاى گرانبها بود ، آماده كرد . سودابه را در هودجى گوهر آگين نشاند ، و همراه فرستادهء كاووس به ايرانشهر فرستاد . چون كاروان به آن جا رسيد\r\nز هودج برآمد يكى ماه نو * چو آراسته شاه بر گاه نو\r\nز مشك سيه كرده بر گل نگار * فروهشته بر غاليه گوشوار\r\nدو ياقوت رخشان دو نرگس دژم * ستون دو ابرو چو سيمين قلم\r\nكاووس چون نظر بر او افگند وى را سزاوار و درخور همسرى خويش يافت .\r\nگرفتن شاه هاماوران كاووس را\r\nاما شاه هاماوران از دورى دخترش چنان بىقرار شد كه زمام اختيار از كَفَش رها گشت و انديشه‌اى بد در دلش پديد آمد . يك هفته پس از رفتن وى يكى از بزرگانش را نزد شهريار ايران فرستاد و پيغام داد .\r\nكه گر شاه بيند به مهمان من * بيايد خرامان سوى خان من\r\nشود شهر هاماوران ارجمند * چو بينند رخسار شاه بلند\r\nوى بر اين نيت بود كه چون شاه و سودابه به هاماوران آيند ، كاووس را در بند كند تا از پرداختن باژ و ساو خاطر آسوده دارد و سودابه نيز نزد او بماند . سودابه كه دخترى فرزانه و دورانديش و از نيك و بدِ احوال پدر آگاه بود ، انديشهء پدرش را دريافت ،\r\nبه كاووس كى گفت كاين راى نيست * ترا خود به مهمان او جاى نيست\r\nنبايد كه با سور جنگ آورد * ترا بىبهانه به چنگ آورد\r\nز بهر من است اين همه گفتگوى * ترا زين نبايد جز انده به روى\r\nكاووس كه سرى پر غرور داشت و هيچ كس را به مردى چون خود نمىشمرد پيش انديشى سودابه را باور نكرد ، و با گروهى از بزرگان\r\n\r\n","description":"","footnote":"","page_name":" 146 ","page_number":168},
  {"content":"\r\n\r\nو سپاهيان خود به هاماوران رفت . چون به شاهه بزرگترين شهر و پايتخت هاماوران در آمد ، مردم كه را سر شهر را آذين بسته بودند مقدمش را گرامى داشتند . شاه هاماوران به ديدنش از اسب فرود آمد و طبق طبق در و ياقوت و سيم و زر بر راهش نثار كرد . در كاخش وى را بر تخت زرين نشاند ، و بدين گونه مدت يك هفته چون پرستنده‌اى به خدمتگريش كوشيد . از آن پس\r\nشبى بانگ بوق آمد و تاختن * كسى را نبد آرزو ساختن\r\nگرفتند ناگاه كاووس را * همان گيو و گودرز هم طوس را\r\nچو گرگين و چون زنگه شاوران * همه نامداران و كند آوران\r\nشاه هاماوران پس از گرفتار كردن شاه و سران سپاه ايران ، آنان را در دژى كه بر فراز كوهى بلند بود در بند كشيد ، و هزار تن مرد سپاهى را بر آن بنديان نگهبان كرد . آن گاه هودجى زرنگار با گروهى از پوشيده رويان به ايرانشهر فرستاد تا سودابه را باز آورند .\r\nچو سودابه پوشيدگان را بديد * به تن جامهء خسروى بر دريد\r\nبه مشكين كمند اندر افگند چنگ * به فندق گلان را به خون داد رنگ\r\nپرستندگان را سگان كرد نام * سمن پر ز خون و پر آواز كام\r\nبه فرستادگان گفت : نيرنگى كه پدرش به كار برده جوانمردان هرگز نمىپسندند و روا نمىدارند . چرا روز نبرد كه جامهء كىكاووس زره و تختش زين اسب بود او را نگرفت و در بند نكرد ؟ آن روز از شنيدن نام گيو و گودرز و طوس و ديگر سران سپاه لرزه بر اندام او و سران سپاهش مىافتاد . به پدرم بگوييد كه اگر هم همسرم را بكشيد من مهر از او نمىبُرم .\r\nاكنون كه كاووس را در بند كشيده‌ايد آن بهتر كه سر مرا نيز ببريد .\r\nچون سودابه را بناخواه پيش پدرش بردند و آنچه بر زبان آورده بود به او گفتند شاه هاماوران سخت بر او خشمگين شد ، و او را در همان قلعه كه شوهرش به زندان بود ، در بند كرد .\r\n\r\n","description":"","footnote":"","page_name":" 147 ","page_number":169},
  {"content":"\r\n\r\nتاخته كردن افراسياب بر ايران زمين\r\nسپاهيان ايران كه همراه كاووس به هاماوران رفته بودند پس از گرفتار شدن كاووس و سران سپاهش به ايران بازگشتند و پراگنده شدند .\r\nبزرگان و نام آوران چون از بندى شدن كاووس آگاه شدند هر كس در گوشه‌اى سر به طغيان و آشوب برداشت . از سوى ديگر افراسياب چون از گرفتار شدن شهريار ايران به دست شاه هاماوران خبردار شد ، به قصد تسخير ايران لشكر كشيد . تازيان نيز فرصت را غنيمت شمردند و به همين آرزو به ايران شهر تاختند . ميان اين دو حريف جنگى روى داد كه تركان پيروز شدند . سپاه تركان در سراسر ايران پراگنده ، و كار بر ايشان دشوار شد . دو بهره از لشكريان بىسالار ايران رو به سيستان نهادند ، و چون به رستم رسيدند گفتند :\r\nكه ما را ز بدها تو باشى پناه * چو گم شد كنون فر كاووس شاه\r\nبگفتند هر كس كه شوريد بخت * به پيش اندر آمد همى كار سخت\r\nدريغ است ايران كه ويران شود * كنام پلنگان و شيران شود\r\nهمه جاى جنگى سواران بدى * نشستنگه شهر ياران بدى\r\nكنون جاى سختى و جاى بلاست * نشستنگه تيز چنگ اژدهاست\r\nرستم از شنيدن اين خبر ناخوش سخت دژم و آشفته حال شد و گفت من ايران زمين را از تركان تهى مىكنم . آن گاه سپاهى گران فراهم آورد . سپس مردى هوشيار را پيش كاووس فرستاد و پيغام داد تو هيچ غم مدار كه من با سپاهى رزمخواه آمادهء جنگ با شاه هاماوران شده‌ام .\r\nپيام فرستادن رستم به نزد شاه هاماوران\r\nاز سوى ديگر تهمتن پيكى تيز هوش و سخن پرداز پيش شاه هاماوران فرستاد و به او نوشت : تو به فسونسازى و نيرنگبازى بر كىكاووس شهريار ايران زمين كه داماد و پيوسته و مهمان تو بود دست يافتى ، و او را در بند كردى . اگر به رسيدن پيك وى را رها كردى چه بهتر ، و گرنه دمار از روزگارت بر مىآورم . مگر نشنيده‌اى كه در جنگ\r\n\r\n","description":"","footnote":"","page_name":" 148 ","page_number":170},
  {"content":"\r\n\r\nمازندران بر سر پولادغندى ، و بيد و ديو سپيد و سردارانش چه بلا آوردم .\r\nاكنون بينديش و آن كن كه خرد فرمايد .\r\nچون فرستاده به دربار شاه هاماوران رسيد و نامه را داد و پيغام را رساند ، شاه از تيره رايى و خيره‌سرى برآشفت و گفت نه تنها كىكاووس را رها نمىكنم بلكه اگر رستم هم به اينجا بيايد او را به زندان در بند مىكنم .\r\nفرستاده برگشت و آنچه شنيده بود به پيل تن گفت . رستم بىدرنگ سپاه به سوى هاماوران راند ، و چون در راه به دريا رسيد سپاهيانش را با كشتى و زورق به آن سوى آب كشيد .\r\nوقتى شاه هاماوران از نزديك شدن سپاه تهمتن آگاه شد بر پايان كار خود انديشناك گشت بىدرنگ پيكى به بربرستان ، و پيكى ديگر به مصر فرستاد و از پادشاهان آن جا بزارى يارى طلبيد و نوشت :\r\nگر ايدون كه باشيد با من يكى * ز رستم نترسم به جنگ اندكى\r\nو گرنه از اين بر همه بد رسد * دراز است بر هر سويى دست بد\r\nپادشاهان مصر و بربرستان هر يك سپاهى سنگين به يارى شاه هاماوران فرستادند ، و او قوىدل شد . در اين هنگام رستم پيكى پيش كاووس شاه فرستاد و نوشت : اگر من جنگ را آغاز كنم سپاهيان هر سه پادشاه به يك نهيبم شكسته و گريزان مىشوند ، اما مىترسم پادشاه هاماوران چون نگون بختى خويش را دريابد به تو گزند رساند و كىكاووس\r\nچنين داد پاسخ كه منديش ازين * نه گسترده از بهر من شد زمين\r\nچنين بود تا بود گردان سپهر * كه با نوش زهر است و با كينه مهر\r\nو ديگر كه دارنده يار من است * پناه است و مهرش حصار من است\r\nچون رستم از جواب آگاه شد جنگ را آماده شد . به ميدان درآمد و مرد مبارز طلبيد . از صف دشمنان هيچ كس جرأت جنگيدن با او نكرد .\r\n\r\n","description":"","footnote":"","page_name":" 149 ","page_number":171},
  {"content":"\r\n\r\nتا غروب آفتاب همچنان سوار در ميدان جنگ ماند و چون كسى پيش نيامد به جايگاه خويش بازگشت . روز ديگر چون خورشيد سر بر زد رستم جامهء جنگ پوشيد ، سپاه آراست و\r\nرزم كردن رستم با سه شاه و رها شدن كاووس از بند\r\nچنين گفت با لشكر سرفراز * كه امروز مژگان بداريد باز\r\nچو ما را بود يار يزدان پاك * سر دشمنان اندر آرم به خاك\r\nاز سوى ديگر سپاه انبوه بربرها كه صد و شصت پيل جنگى داشت ، و سپاه هاماوران كه صد پيل داشت ، و سپاه مصر كه سراپا غرق آهن بود ، همه آمادهء كارزار شدند . گزاره ميمنه ، و زواره ميسرهء سپاه ايران را فرمان مىداد و رستم در قلب لشكريان بود . چون جنگ آغاز شد و رستم رخش را به تك درآورد از كشته پشته ساخت . آن گاه بر شاه شام تاختن آورد . او را با كمند از زبرِ زين در ربود و گرفتارش كرد و چون به شاه بربرستان حمله برد وى را نيز با چهل تن از بزرگان سپاهش اسير كرد . وقتى شاه هاماوران ، شاه بربرستان و شاه مصر را در بند ، و گروهى بسيار از سپاهيان را كشته ديد\r\nبدانست كان روز روز بلاست * به رستم فرستاد و زنهار خواست\r\nو پيمان بست كه كاووس شاه را آزاد ، و همهء خزاين و نفايس خود را پيشكش كند . رستم رضا داد و شاه هاماوران كاووس و همه سران سپاه ايران چون گيو و گودرز و طوس و ديگران را رها ساخت و همه جنگ افزارها و جواهرات خزانه‌اش را در اختيار تهمتن نهاد . سپس به دستور رستم تختى از آبنوس مزين به گوناگون گوهرها ساختند و كاووس بر آن جلوس كرد .\r\nپيغام فرستادن كاووس به نزديك قيصر روم و افراسياب\r\nآن گاه كاووس شاه پيكى سوار پيش قيصر فرستاد و\r\nبفرمود كز نامداران روم * كسى كو بتازد به بر و به بوم\r\nفرستاد بايد به نزديك من * برافروختن راى تاريك من\r\nجهان ديده بايد عنان دار و بس * عنان و سپر بايدش يار و بس\r\n\r\n","description":"","footnote":"","page_name":" 150 ","page_number":172},
  {"content":"\r\n\r\nچنين لشكرى بايد از مرز روم * كه آيند با من به آباد بوم\r\nاز سوى ديگر آوازه در جهان افتاد كه رستم بر سر سپاهيان مصر و بربر كه به دشمنى او برخاسته بودند چه بلا باريد . روميان در بيم افتادند . نامه‌اى شايسته به كىكاووس نوشتند\r\nكه ما شاه را سر به سر چاكريم * جهان جز به فرمان او نسپريم\r\nوقتى افراسياب شوم اختر ، به اميد دستيابى به تاج و تخت تو قصد ايران كرد دل ما از كار زشت و ناهنجار او به درد آمد . بر او نفرين كرديم ، و براى اين كه او را از اين كار ناسنجيده بازداريم\r\nبرفتيم با نيزه‌هاى دراز * بر او تلخ كرديم آرام و ناز\r\nاز ايشان و از ما بسى كشته شد * زمانه به هر نيك و بد گشته شد\r\nاكنون كه فر شاهنشهى از نو به تو بازگشته است همه شادمان و سر به فرمان توايم .\r\nوقتى نامهء قيصر روم به كىكاووس رسيد و آن را خواند دلش از شادى شكفته شد . آن گاه نامه‌اى به افراسياب نوشت كه\r\nاز ايران بپرداز و بيشى مجوى * سر ما شد از تو پر از گفتگوى\r\nتو به توران بسنده كن و فزونى مجوى كه آزمايهء رنج است . بهتر آن است كه به كهترى خرسند باشى و گردنكشى نكنى ، و گرنه جان بر سر اين كار خواهى باخت . نشنيده‌اى كه پلنگ و گر چه ژيان و دلير باشد آسان به چنگال شير شكسته مىشود .\r\nوقتى نامهء شاه به افراسياب رسيد خشمگين شد و در پاسخ نوشت : اين سخنها كه نوشتى مردمان زشت‌خوى دل آزار بر زبان مىآورند . اكنون كه سخن از جنگ مىكنى آماده باش كه مىآيم و سراسر ايران زمين را زير سم اسب سواران خويش در مىنوردم .\r\nچون كاووس از نيت افراسياب آگاه شد سپاهى انبوه آراست ، و\r\n\r\n","description":"","footnote":"","page_name":" 151 ","page_number":173},
  {"content":"\r\n\r\nپيگار را آماده شد . وقتى دو سپاه در هم آويختند جهان پر از نالهء بوق و كوس شد . از ضرب تيغ و تبرزين سراسر ميدان نبرد را خون فرا گرفت .\r\nتهمتن در قلب سپاهيان مىجنگيد ، و به هر ضربت گروهى از دشمنان را به خاك مىافگند . ديرى نپاييد كه قلب سپاه خصم دريده شد .\r\nافراسياب چون سپاهيان خود را شكسته و آمادهء گريز ديد بر آنان نهيب زد و گفت :\r\nشما را ز بهر چنين روزگار * همى پرورانيدم اندر كنار\r\nكه با دشمنم تيغ بازى كنيد * بدين گونه در جنگ تازى كنيد\r\nهمان رستم سگزى شير دل * كه از تيغ او گشت گردون خجل\r\nبود كز دليرى به بند آوريد * سرش را به دام كمند آوريد\r\nهر آن كس كه او را به دشت نبرد * ز زين پلنگ اندر آرد به گرد\r\nبه دو شاهى و چتر و دختر دهم * همش نام اسپهبدى بر نهم\r\nتركان به شنيدن اين سخنان قوى دل شدند و به جنگ كوشيدند .\r\nاما دليران ايران زمين چنان به ضرب گُرز بر آنان تاختند كه گروه گروه كشته شدند ، و زمين از پيكر بىجان ايشان پوشيده شد . ديرى نگذشت دو بهره از سپاهيان افراسياب جان باختند و ديگران گريختند . افراسياب نيز پيشاپيش فراريان پشت به ميدان كرد و جان به در برد .\r\nآراسن كاووس گيتى را\r\nكاووس و سپاهيان ايران پيروزمند و شادمان به پارس بازگشتند ، و شاه به داد و دهش و رامش و آسايش پرداخت . به هر يك از شهرهاى بزرگ چون مرو و نيشابور و بلخ و هرى فرمانروايانى بيدار دل و روشن روان فرستاد . گنجينه‌هايش فزون از شمار شد ، و كشورش چنان به داد آبادان گشت كه ديو و پرى و مردمان همه سر به فرمانش بودند .\r\nيكى خانه را زابگينه بساخت * زبرجد به هر جاى اندر نشاخت\r\nز جزع يمانى يكى گنبدى * نشستنگه نامور موبدى\r\nدو خانه ز بهر سليح نبرد * بفرمود از نقرهء خام كرد\r\n\r\n","description":"","footnote":"","page_name":" 152 ","page_number":174},
  {"content":"\r\n\r\nيكى كاخ زرين ز بهر نشست * برآورد بالاش را بر دو شست\r\nز پيروزه كرده بر او برنگار * در ايوانش ياقوت برده به كار\r\nنبودى تموز ايچ پيدا نه دى * هوا عنبرين بود و بارانش مى\r\nهمه ساله روزش بهاران بدى * گلان چون رخ گلعذاران بدى\r\nگمراه كردن اهريمن كاووس را و به آسمان رفتن كاووس\r\nابليس كه هميشه نيت و همتش گمراه كردن مردمان است روزى سران ديوان را گرد آورد و به آنها گفت : چنين دانم كه در اين روزگار بخت كاووس برگشته است ، و از ميان شما كسى مىخواهم كه او را چنان از راه راست بگرداند كه سر از بندگى يزدان پاك بپيچد . هيچ كس از ديوان جرأت اين كار بزرگ نكرد . چون ابليس دگر بار نيت بد خويش را بر زبان آورد ديوى دژخيم خوى از جاى برخاست و گفت :\r\nمن به نيرنگ و افسون او را از دين خداى برمىگردانم . آن گاه خود را به صورت غلامى سخنگوى و شايستهء انجمن درآورد ، و در وقتى كه شهريار به عزم شكار بيرون رفته بود بر او نمايان شد . زمين ادب بوسيد ، دسته گل زيبا و بويايى به وى تقديم كرد و گفت : اى شهريار نيك بخت اكنون همهء روى زمين زير فرمان تست ، و همه پادشاهان و سالاران و حكمروايان به بندگى تو مىبالند . يك كار بزرگ به جا مانده است كه اگر آن را انجام دهى تا دنيا بر جاست نام بلندت برقرار مىماند . بايد به آسمان به روى و دريابى كه\r\nچگونه است ماه و شب و روز چيست * بر اين گردش چرخ سالار كيست\r\nچه دارد همى آفتاب از تو راز * كه چون گردد اندر نشيب و فراز\r\nگرفتى زمين و آنچه بد كام تو * شود آسمان نيز در دام تو\r\nاين سخنان وسوسه‌انگيز در دل پادشاه خيره سر و بيشى جوى سخت اثر كرد و چون از شكار كردن بازگشت ، از اخترگران پرسيد :\r\nدورى زمين تا آسمان چقدر است ؟ و چون جوابى سست و دلخواه شنيد\r\n\r\n","description":"","footnote":"","page_name":" 153 ","page_number":175},
  {"content":"\r\n\r\nشب هنگام تنى چند از خدمتگران خود را فرستاد تا از آشيانهء عقاب چند بچه عقاب برگيرند و چون آوردند آنها را مدتها به كباب مرغ و بره پرورش داد ، و وقتى سخت نيرومند و تيز پرواز شدند تختى از عود ساخت و به تسمه‌هاى زر استوار كرد . آن گاه بر چهار گوشهء تخت چهار نيزهء بلند بست ، سپس بر نوك هر نيزه رانى از بره آويخت ، و بعد از اين كه يك روز عقابها را گرسنه داشت آنها را به پايه‌هاى تخت بست و خود در آن نشست . عقابهاى گرسنه پرواز كنان به سوى رانهاى گوشت شتاب كردند ، و تخت را با خود بالا بردند . كاووس مىپنداشت بدين گونه به آسمان مىرسد و راز گردون گردان را در مىيابد ، و سخت شادمان بود . اما عقابها پس از اين كه مدتى پرواز كردند نيروشان تمام شد ، پريدن نتوانستند و\r\nنگونسار گشتند از ابر سياه * كشان از هوا نيزه و تخت شاه\r\nعقابها و تخت شاه و شهريار در بيشه‌اى نزديك شهر آمل بر زمين افتادند . اما به اراده و خواست يزدان به كاووس آسيب نرسيد . شاه از سودا و آرزوى خام خود پشيمان ، و از كرده‌اش شرمسار شد . مدتى با دلى پر درد به اميد يافتن مددگار و راهنمايى در بيشه به هر سو دويد ، و از گناه خود به درگاه ايزد پاك پوزش طلبيد .\r\nباز آمدن رستم كاووس را\r\nاز سوى ديگر سران سپاه و بزرگان هر دسته در طلب كاووس به هر جا روان شدند . سرانجام گروهى از مكان فرو افتادن تخت آگاه گشتند و رستم را خبر كردند . تهمتن با گيو و طوس و گروهى از سپاهيان روانهء آمل شدند . گودرز پير به رستم گفت : در مدت عمر دراز خود هرگز خودكامه و خيره‌سرى چون كىكاووس در سراسر گيتى نديده‌ام . كوته خرد است و تيره راى ، پندارى دل و هوشش به جا نيست . تا كنون هرگز نشنيده‌ام كه پادشاهى آهنگ پرواز به سوى آسمان كرده باشد .\r\nپس از مدتى ، كىكاووس را پويان و دردمند و پشيمان پيدا كردند . گودرز همين كه او را ديد زبان به سرزنش گشود و گفت : تو\r\n\r\n","description":"","footnote":"","page_name":" 154 ","page_number":176},
  {"content":"\r\n\r\nبايد به جاى نشستن بر تخت در بيمارستان جا بگيرى . هر روز بىآنكه با نزديكان و خردمندان و خيرخواهان مشورت كنى به كارى مىپردازى كه جز سختى و بلا ثمرى ندارد . سه بار بر اثر خودكامگى و خيره‌سرى خود را در رنج و بلا افگندى و پند نگرفتى و هشيار و بيدار نشدى\r\nبه گيتى جز از پاك يزدان نماند * كه منشور تيغ ترا بر نخواند\r\nچنان كن كه بيدار شاهان كنند * ستاينده و نيك خواهان كنند\r\nاكنون كه به لطف يزدان از اين بلاى بزرگ رهايى يافتى پيمان ببند كه كارى جز به آيين خرد نكنى . كاووس از شادى رهاييش گريست ايزد پاك را نيايش كرد و از گناه خويش توبه نمود و چون به جايگاه خود بازگشت چهل روز تنها به سر برد ، و در اين مدت دراز پروردگار مهربان را ستود ، و عذر گناه آورد . چندان به درگاه يزدان پاك ناليد و چهره بر خاك ماليد كه ايزد گناهش را بخشيد . دگر بار پادشاهيش رونق گرفت . بزرگان هر كشور به درگاهش آمدند ، و بر او آفرين گفتند كاووس در گنج را بر سپاه گشود ، و لشكريان را به داد و دهش خشنود كرد .\r\nهمه داد كرد و همه داد ديد * ازيرا كه گيتى همه باد ديد\r\nداستان جنگ هفت گردان\r\nروزى تهمتن در نوند كه كاخهاى سر به گردون برافراشته داشت با طوس و گودرز و گيو و بهرام و گرگين و زنگه شاوران ، و گستهم و خراد ، و گروهى ديگر از سران و بزرگان انجمن كردند . با هر يك از اين نامداران عده‌اى لشكرى همراه بودند ، و پس از مدتى چوگان بازى و تير اندازى و شكار كردن به شادى و رامش پرداختند . روز ديگر گيو در حال سرمستى به رستم گفت : اكنون كه بار دگر آهنگ شكار دارى چه نيكوتر به نخجيرگاه افراسياب رويم ، و در آن جا\r\nز گرد سواران و از يوز و باز * فرازيدن نيزه‌هاى دراز\r\n\r\n","description":"","footnote":"","page_name":" 155 ","page_number":177},
  {"content":"\r\n\r\nبه گور تكاور سمند افگنيم * به شمشير بر شير بند افگنيم\r\nبه ژوبين گراز و تذروان به باز * بگيريم يك سر به روز دراز\r\nبر آن دشت توران شكارى كنيم * كه اندر جهان يادگارى كنيم\r\nتهمتن با گيو همزبان و همداستان شد و گفت : سحرگاه به توران زمين رو مىنهيم . و چون سحرگه از خواب برخاستند روانهء نخجيرگاه افراسياب شدند . پس از اين كه مدتى راه سپردند به دشتى رسيدند كه گله گله آهو و ميش در آن مىچريدند . به شكار آغاز نهادند . ديرى نپاييد كه تلى از كشتهء مرغ و ميش و آهو در وجود آمد .\r\nچون يك هفته در آن دشت به شادمانى و خوشى گذراندند ، روز هشتم رستم به پهلوانان گفت كه بىگمان كسان افراسياب او را از آمدن ما به سرزمينش آگاه كرده‌اند ، و باشد كه آن بد آيين ناگهان بر ما بتازد .\r\nبايد چند تن سپاهى را به طلايه بفرستيم تا ما را از حال دشمن آگهى دهد . گرازه آمادهء اين كار شد .\r\nاز سوى ديگر افراسياب را از آمدن رستم و يارانش به سرزمين او آگهى دادند . سالار توران زمين ، سرداران و سران سپاه خود را به حضور خواند ، و آنان را از آمدن رستم و هفت يل ديگر آگاه كرد و گفت چاره اين است كه با آمادگى جنگى كامل به سوى ايشان پيش رويم و ناگهان بر آنان بتازيم . اگر اين هفت پهلوان را به چنگ آوريم و از ميان برداريم كار بر كاووس تباه مىشود .\r\nافراسياب سى هزار مرد سپاهى دلير برگزيد . آنان را از بيراهه به نخجيرگاه راند . چون نزديك جايگاه رستم و پهلوانانش رسيدند گرازه آنها را ديد و بىدرنگ آمدن آنان را به تهمتن آگهى داد و گفت : افراسياب با سپاهى گران به جنگ آمده است ، و صواب آنست از اين جا باز گرديم . رستم خنديد و به او گفت اگر سپاهش از صد هزار نفر نيز افزون تر باشد از جنگيدن با ايشان هيچ بيم در دل راه نمىدهم هر يك از اين\r\n\r\n","description":"","footnote":"","page_name":" 156 ","page_number":178},
  {"content":"\r\n\r\nهفت گرد دو هزار و پانصد تن از تورانيان را از پاى در مىآورد .\r\nرزم رستم با تورانيان\r\nگيو به تهمتن گفت : پيش از آن كه افراسياب از آن سوى آب بدين سو درآيد من با چند مرد سپاهى خود را به پل مىرسانم و تا وقتى كه سپاهيان ما آمادهء كارزار شوند ، راه را بر او مىبندم . آن گاه شتابان سوى پل شتافت . اما چون نزديك آن رسيد دريافت كه تورانيان از پل گذشته‌اند .\r\nرستم بر ژنده پيلى سوار و آمادهء كارزار شد . چون برابر سپاه دشمن رسيد افراسياب به ديدن چنگ و برزو يال و كوپال او هوش از تنش رفت . طوس و گودرز و گرگين و گيو و بهرام و زنگه شاوران و بر زين و فرهاد همه خود را آراستند و چون پلنگ آمادهء كارزار شدند . هر كدام چون شيرى كه در گلهء شكار افتاده باشد ، با گرز بر تورانيان مىكوفت و مىافگند . از سپاهيان افراسياب بسيارى كشته شدند . چون سالار تورانيان كار بر اين گونه ديد بر آشفت و آهنگ جنگ و ستيز كرد . از سوى ديگر رستم پهلوان نيز بر تورانيان حمله برد ، و به يك نهيب چند تن از آنان را از پاى درآورد . افراسياب به پيران ويسه يكى از سرداران خود گفت : تو رزم ديده‌تر و دليرتر از ديگر سران سپاهى ، اكنون نوبت تست كه بر سپاهيان ايران برآشوبى ، باشد كه بر ايشان چيره شوى و\r\nچو پيروزگر باشى ايران تراست * تن پيل و چنگال شيران تراست\r\nپيران بدين سخنان پرفسون قوىدل شد . همانند باد دمان بردميد .\r\nده هزار تن از دليران تركان را برگزيد و به نبرد پيش پيل تن شد . رستم رخش را برانگيخت و در اندك زمان دو بهره از تورانيان را كشت .\r\nافراسياب كه با دقت به ميدان نبرد مىنگريست به سران سپاهيان گفت :\r\nاگر جنگ تا شب بدين گونه بگذرد يك تن از جنگ جويان ما به جا نمىماند . خود را چون شير زورمند پنداشتيم ، و در برابر دليران ايران روباه را ماننديم .\r\n\r\n","description":"","footnote":"","page_name":" 157 ","page_number":179},
  {"content":"\r\n\r\nرزم پيلسم با ايرانيان\r\nاين سخن بر پيلسم برادر پيران ، پسر ويسه كه يلى نامجوى بود گران آمد . نزد افراسياب شتافت و\r\nچنين گفت با شاه توران كه من * دلير و جوانم از اين انجمن\r\nچه خاك است پيشم چه طوس دلير * چه گيو يل آن نامبردار شير\r\nاگر شاه فرمان دهد همچو شير * ميان يلان اندر آيم دلير\r\nهمه سروران را سر از تن به تيغ * ببرم كنم ماهشان زير ميغ\r\nافراسياب بر او آفرين كرد ، و پيلسم به ميدان جنگ تاخت ، و چون به گرگين رسيد تيغى چنان بر سر اسبش آخت كه تكاور به سر اندر آمد . گستهم وقتى گرگين را در چنان حال ديد به ميدان تاخت و با پيلسم درآويخت و به قوت نيزه بر كمربندش زد . اما نيزه شكست و آسيبى به پيلسم نرسيد . سردار ترك با تيغ چنان بر سر گستهم زد كه خودش شكافته و سرش برهنه شد . زنگه شاوران به يارى گرگين و گستهم به ميدان شتافت و پياده با سردار ترك به جنگ پرداخت چون گيو از قلب سپاه آنان را در چنان پيگار ديد مانند رعد در كوهسار غريد . به يارى آن سه آمد و هر چهار با پيلسم به نبرد پرداختند . پيلسم از كار در نماند . گاه با تيغ و گاه با گرز به آن چهار تن حمله مىبرد . پيران ويسه چون برادرش را در چنگ آن چهار ديد به ياريش شتافت و چون به گيو رسيد گفت : شما را مرد جنگى نبايد خواند باشيد تا هنر مرا ببينيد .\r\nاين گفت و بر آن چهار رزمجو حمله برد . از سوى ديگر تهمتن به كردار شير بر تورانيان تاخت و بسيارى از آنان را به تيغ و كوپال و گرز بىجان كرد . پيلسم چون دريافت اگر درنگ كند از ضرب دست رستم رهايى نمىيابد ، پشت به ميدان كرد و گريخت . دليران ايران چندان از سپاه تركان كشتند كه از كشتهء آنها پشته‌ها در وجود آمد .\r\nرزم الكوس\r\nنگه كرد افراسياب آن بديد * يكى باد سرد از جگر بر كشيد\r\nبپرسيد كالكوس جنگى كجاست * كه چندى همى رزم شيران بخواست\r\n\r\n","description":"","footnote":"","page_name":" 158 ","page_number":180},
  {"content":"\r\n\r\nبه مستى همى گيو را خواستى * همه رزم با رستم آراستى\r\nالكوس پيش افراسياب آمد و گفت :\r\nچه فرمان دهد مر مرا شهريار * به تنها روم من بدين كارزار\r\nآن گاه با هزار مرد سپاهى به ميدان تاخت ، و چون به زواره رسيد با او درآويخت . زواره با نيزه آهنگ او كرد . الكوس نيزهء زواره را به دو نيم كرد . و چون زواره تيغ بر كشيد سردار ترك گرزش را چنان بر سر او فرود آورد كه سردار ايران بيهوش شد و از اسب بر زمين افتاد . الكوس از اسب به زير آمد و قصد كشتن او كرد . رستم چون برادر را در آن حال ديد به كردارِ باد رخش را برانگيخت . الكوس دست از كشتن زواره كشيد .\r\nبر زين نشست و به خشم نيزه بر كمربند رستم فرو كوبيد . بر او كارگر نشد . آن گاه تهمتن چنان نيزه بر او زد كه بر تنش فرو شد . به قوت وى را از زين برگرفت و سخت بر زمين كوبيد . سپاهيان توران از قوت بازوى پيل تن در شگفت شدند در بيم افتادند . افراسياب بر سپاهيانش نهيب زد كه همه با هم بر ايرانيان بتازند .\r\nچو لشكر شنيدند آواز اوى * به رستم نهادند يكباره روى\r\nگريختن افراسياب از رزمگاه\r\nرستم و هفت گرد ايران نيز به تورانيان حمله بردند ، و چندان از ايشان كشتند كه زمين از خونشان لاله‌گون شد . وقتى افراسياب چنان ديد درنگ را روا نشمرد ، به تندى باد گريخت . تهمتن به دنبالش شتافت و\r\nچنين گفت با رخش كاى هوشيار * مكن سستى اندر گه كارزار\r\nكه من شاه را بر تو بىجان كنم * ز خون دشت را همچو مرجان كنم\r\nرخش آتش نعل چنان تند به رفتار درآمد كه گفتى پر در آورده بود . رستم چون نزديك افراسياب رسيد كمند از فتراك گشود و چنان انداخت كه بر ميانش افتد ، اما از بخت بد بر كلاه سالار توران افتاد و افراسياب\r\nبجست از كمند گو پيل تن * پر از آب رخ خشك مانده دهن\r\n\r\n","description":"","footnote":"","page_name":" 159 ","page_number":181},
  {"content":"\r\n\r\nهمى تاخت چون باد افراسياب * شتابنده بگذشت از روى آب\r\nدلش خسته و كشته لشكر دو بهر * همى نوش جست از جهان يافت ز هر\r\nدر اين جنگ كلاه و كمر و تيغ و خفتان و خود و گنج و گهر بسيار ، اسبان زرين ستام ز ياد ، و بسى چيزهاى ديگر بهرهء سپاهيان ايران زمين شد . آن گاه همه شادمان از اين پيروزى به دشت نخجير بازگشتند . دو هفته به خرمى و شادى به سر بردند ، و در آغاز هفتهء سوم پيش كىكاووس بازگشتند .\r\nداستان سهراب\r\nروزى رستم از بسيارى اندوه آهنگ نخجير كرد . بر رخش نشست و رو سوى مرز توران نهاد . نزديك مرز به دشتى رسيد كه گور بسيار در آن مىچريد . دلش به ديدن آن دشت سرسبز و خرم ، و آن همه گور شاد شد . نخست چندين شكار افگند سپس از خار و شاخه‌هاى درخت آتشى تيز افروخت . آن گاه ساقهء درخت جوانى را همانند سيخ كباب پرداخت ، و چنان كه پاره‌هاى گوشت بر بابزن مىكشند گور بزرگى را بر آن ساقهء درخت كشيد و به آتش بريان كرد و خورد . سپس آرام خفت .\r\nچند تن از سواران ترك رخش را ديدند كه در آن دشت مىچريد . خواستند كه او را به بند بگيرند . چون كمند انداختند رخش دو تن از آن سواران را به زخم لگد و يكى را به دندان كشت . سواران ديگر چندان كوشيدند كه سرانجام رخش را به كمند گرفتند و به شهر بردند .\r\nچون رستم از خواب بيدار شد به هر سو نگريست و رخش را نيافت . ملول و آزرده حال شد و به خود گفت اكنون با اين تركش و گرز و شمشير و ببر بيان\r\nآمدن رستم به نخجيرگاه\r\nبيابان چگونه گذاره كنم * ابا جنگ جويان چه چاره كنم\r\nچه گويند تركان كه رخشش كه بُرد * تهمتن بدين سان بخفت و بمرد\r\nكنون رفت بايد به بيچارگى * به غم دل نهادن به يكبارگى\r\n\r\n","description":"","footnote":"","page_name":" 160 ","page_number":182},
  {"content":"\r\n\r\nپس از اين كه با دلى دردمند مدتى راه پيمود نزديك شهر سمنگان رسيد . نگهبانان ، شاه سمنگان را از رسيدن رستم به نزديك شهر آگاه كردند . شاه و سران سپاه و عده‌اى از لشكريانش به پيشباز رستم رفتند ، و چون به او رسيدند شاه سمنگان به تهمتن گفت :\r\nدر اين شهر ما نيكخواه توايم * ستاده به فرمان و راه توايم\r\nتن و خواسته زير فرمان تست * سر ارجمندان و جان آن تست\r\nرستم او را ستود و گفت : وقتى در مرغزار خوابيده بودم اسبم را ربوده‌اند . نشان پاى او تا اين شهر خوب نمايان است اگر آن را بجويى و بيابى پاداش نيك مىيابى ، و اگر رخشم پيدا نشود به مكافات ، سر بسيارى از بزرگان را از تن جدا مىكنم . پادشاه سمنگان به او گفت :\r\nتو مهمان من باش و تندى مكن * به كام تو گردد سراسر سخن\r\nيك امشب به مى شاد داريم دل * و ز انديشه آزاد داريم دل\r\nبجوييم رخشت بياريم زود * ايا پر هنر مرد كار آزمود\r\nتهمتن از گفتار نويد دهندهء پادشاه سمنگان شاد ، و مهمان او شد . سالار سمنگان پيل تن را در بهترين محل كاخ خود جاى داد ، و آمادهء خدمتگرى او شد . خواليگران را فرمان داد تا خوانى متناسب با چنان ميهمان گرامى بگسترانند .\r\nنشستند با رود سازان به هم * بدان تا تهمتن نباشد دژم\r\nگسارندهء باده و رود و ساز * سيه چشم گلرخ بتان طراز\r\nآمدن تهمينه دختر شاه سمنگان به نزد رستم\r\nوقتى رستم آهنگ خوابيدن كرد به فرمان ميزبان جامهء خوابى گرانبها براى او گستردند . چون تهمتن به خواب رفت و نيمه شب شد ، خدمتگرى در حالى كه شمعى افروخته به دست داشت خرامان خرامان به بالين او نزديك شد .\r\nپس بنده اندر يكى ماهروى * چو خورشيد تابان پر از رنگ و بوى\r\nدو ابرو كمان و دو گيسو كمند * دهان چون دل عاشقان گشته تنگ\r\n\r\n","description":"","footnote":"","page_name":" 161 ","page_number":183},
  {"content":"\r\n\r\nرستم به آمدن آن دو ناگهان از خواب انگيخته شد . و چون نيكو در آن خوبروى نگريست چشمش از زيبايى او خيره ماند و پرسيد : تو كيستى ، و در اين دل شب از آمدن به خوابگاه من چه مىجويى ؟\r\nچنين داد پاسخ كه تهمينه‌ام * تو گويى كه از غم به دو نيمه‌ام\r\nيكى دخت شاه سمنگان منم * ز پشت هژبر و پلنگان منم\r\nبه گيتى ز شاهان مرا جفت نيست * چو من زير چرخ برين اندكيست\r\nمن آنم كه جز پدر و مادر و خدمتگر هيچ كس رويم را نديده ، و آوازم را نشنيده است . بارها وصف دليريهايت را از بسيار كسان شنيده‌ام ، و شنيده‌ام نه تنها از پهلوانان بلكه از ديو و شير و نهنگ نمىهراسى ، و اگر شير و پلنگ گرزت را در چنگت ببينند زهره در دلشان مىشكافد . ابر از بيم سنانت خون مىبارد ، و اگر عقاب تيغ ترا برهنه بيند جرأت شكار كردن ندارد . از اين سخنها كه در بارهء پهلوانى و نيرومندى تو شنيده‌ام بارها انگشت تعجب به دندان گزيده‌ام ، و پيوسته بر اين آرزو بوده‌ام كه از نزديك ترا ببينم . خداى را سپاس كه دست تقدير ترا بدين شهر افگند و\r\nتراام كنون گر بخواهى مرا * نبيند همى مرغ و ماهى مرا\r\nيكى آن كه بر تو چنين گشته‌ام * خرد را ز بهر هوى كشته‌ام\r\nو ديگر مگر از تو پروردگار * نشاند يكى كودكم در كنار\r\nمگر چون تو باشد به مردى و زور * سپهرش دهد بهره كيوان و هور\r\nسه ديگر كه رخشت به جاى آورم * سمنگان همه زير پاى آورم\r\nچون رستم سخنان خوش آن پرى چهر را شنيد و دريافت كه از هر دانش بهرهء بسيار دارد ، افزون بر اينها وى را به پيدا كردن رخش نويد داد دلش به او مايل شد . در همان دل شب فرمود موبدى بيابند تا آن ماهروى را از پدرش خواستگارى كند . شاه سمنگان به شنيدن اين خبر سخت شادمان گشت به آيين و كيش دخترش را به همسرى تهمتن درآورد ، و همان شب رستم با تهمينه همبستر شد .\r\n\r\n","description":"","footnote":"","page_name":" 162 ","page_number":184},
  {"content":"\r\n\r\nروز ديگر چون خورشيد از پس پردهء افق سر بر كشيد و شاه سمنگان خبر پيدا شدن رخش را به پيل تن داد تهمتن شادمان گشت ، و پس از اين كه آفتاب گسترده شد آهنگ بازگشتن به ايران كرد . در آن ساعت مهرهء بىمانندى را كه در بازو داشت بر گرفت ، به تهمينه داد و گفت : اين را بدار ، اگر از من دخترى آوردى اين مهره را\r\nبگير و به گيسوى او در بدوز * به نيك اختر و فال گيتى فروز\r\nور ايدون كه آيد ز اختر پسر * ببندش به بازو نشان پدر\r\nبه بالاى سام نريمان بود * به مردى و خوى كريمان بود\r\nآن گاه به بدرود كردن همسرش را در آغوش كشيد . گونه و ديدگانش را غرق بوسه كرد . تهمينه از رفتنش گريان گشت . شاه سمنگان نيز به وى مهربانيها كرد ، و رستم پس از بدرود كردن با همه راهى سيستان شد .\r\nزادن سهراب از مادرش تهمينه\r\nچون نه ماه از پيوند رستم و تهمينه گذشت پسرى از آن پرى چهر به دنيا آمد .\r\nتو گفتى گو پيل تن رستم است * و يا سام شير است و يا نيرم است\r\nتهمينه نامش را سهراب كرد . در يك ماهگى به تن و توش ، طفلى يك ساله مىنمود و چون ده سال از عمرش گذشت هيچيك از پهلوانان تاب نبرد كردن با او را نداشت .\r\nروزى سهراب از مادرش پرسيد كه من\r\nز تخم كيم و ز كدامين گهر ؟ * چه گويم چو پرسد كسى از پدر ؟\r\nگر اين پرسش از من بماند نهان * نمانم ترا زنده اندر جهان\r\nتهمينه به مهربانى و خوشرويى به سهراب گفت : مخروش و بر من خشم مگير و تندى مكن تا به تو بگويم از كدام گوهرى . تو فرزند رستمى ، و باور كن جهان آفرين تا جهان آفريد هيچ كس سوارى دلير و\r\n\r\n","description":"","footnote":"","page_name":" 163 ","page_number":185},
  {"content":"\r\n\r\nمردافگن چون پدر تو نديده است .\r\nآن گاه نامه‌اى را كه رستم با سه بدرهء زر از ايران براى او فرستاده بود نشان داد و گفت : بكوش تا به گوش افراسياب خبر نرسد كه تو فرزند رستمى . پادشاه توران زمين دشمن جانى پدر تست سپاه تورانيان چند بار از پدرت شكست خورده‌اند ، و بسيارى از آنان كشته شده‌اند از سوى ديگر بيم دارم اگر پدرت آگاه شود كه تو در نوباوگى چنين نيرومند و مردافگن شده‌اى ، ترا نزد خود بخواند ، در اين صورت من از دوريت دردمند و بىتاب مىشوم .\r\nسهراب گفت : همهء پهلوانان و يلان بر اين باورند كه از روزگار باستان تا اين زمان دليرى زورمند چون رستم در وجود نيامده است . او بلند نام و نامبردار است و\r\nنَبَرده نژادى كه چونين بود * نهان كردن از من چه آيين بود\r\nاكنون كه چنين پدرى پر آوازه دارم لشكرى سنگين از تركان فراهم مىآورم ، با آن گرگين و گودرز و گيو و گستهم و نوذر و بهرام و ديگر سرداران سپاه ايران را از ميان بر مىدارم ، كىكاووس را از تخت به زير مىكشم و پدرم رستم را بر سرير پادشاهى ايران مىنشانم از آن پس به توران مىتازم ، افراسياب را مىكشم ، و\r\nترا بانوى شهر ايران كنم * به جنگ اندرون كار شيران كنم\r\nچو رستم پدر باشد و من پسر * به گيتى نماند يكى تاجور\r\nچو روشن بود روى خورشيد و ماه * ستاره چرا برفرازد كلاه\r\nگزيدن سهراب اسپ را\r\nاكنون مرا اسبى بايد كه چون پيل زورمند ، و چون آهو تيزتك باشد . اسبى كه گرز و كوپال و سنگينى بدن مرا بتواند كشيد .\r\nتهمينه نگهبان اسبها را فرمود همه را فسيله بياورد ، تا سهراب اسبى دلخواه برگزيند . چون همهء اسبها را آورد سهراب كمند بر گرفت ، و هر اسبى را كه در نظرش نيرومند مىنمود به كمند آورد و\r\n\r\n","description":"","footnote":"","page_name":" 164 ","page_number":186},
  {"content":"\r\n\r\nنهادى بر او دست را آزمون * شكم بر زمين برنهادى هيون\r\nبه زورش بسى اسب زيبا شكست * نيامدش شايسته اسبى به دست\r\nسرانجام گردى از آن انجمن * بيامد به نزديك آن پيل تن\r\nكه دارم يكى كره رخشش نژاد * به نيرو چو شير و به رفتن چو باد\r\nسهراب به شنيدن اين مژده شاد شد . اسب را پيش او بردند آزمود . قوى بود و پسندش آمد . زين بر آن نهاد . و بار دگر آزمود . چون كوه استوار و درشت بود . گفت :\r\nمن اكنون ببايد سوارى كنم * به كاووس بر روز تارى كنم\r\nآن گاه به فراهم آوردن سپاه پرداخت . پس از اين كه لشكر بسيار بر او انجمن شد به خواهشگرى پيش نيايش شاه سمنگان رفت ، و از او اجازه خواست به ديدن پدر رود . شاه اسب و استر و زر و گوهر و اسباب جنگ بسيار به او داد .\r\nفرستادن افراسياب بارمان و هومان را به نزديك سهراب\r\nخبر به افراسياب بردند كه سهراب شير دل با ساز و برگ شايان و سپاه بسيار آهنگ جنگ كاووس كرده است . سالار توران زمين به شنيدن اين سخن شادمان شد . ميان لشكريان خود دوازده هزار مرد جنگى برگزيد . هومان و بارمان را فرمانده آن سپاه كرد . آن گاه نامه‌اى به سهراب نوشت و با خلعتى شاهوار نزد او فرستاد . در آن نامه آورد :\r\nكه گر تخت ايران به دست آورى * زمانه برآسايد از داورى\r\nاز اين مرز تا آن بسى راه نيست * سمنگان و ايران و توران يكيست\r\nفرستمت چندان كه بايد سپاه * تو بر تخت بنشين و بر نه كلاه\r\nهومان و بارمان را كه دليرترين سران سپاهيان من اند با دوازده هزار مرد جنگى فرستادم تا در جنگ ياريت دهند .\r\nپيش از راهى شدن هومان و بارمان ، سالار تورانيان در نهان به آن دو گفت : چنان كنيد كه سهراب پدرش را نشناسد . چون اين دو كه يكدگر را نديده‌اند و نمىشناسند در ميدان نبرد با هم رويارو شوند ، كار\r\n\r\n","description":"","footnote":"","page_name":" 165 ","page_number":187},
  {"content":"\r\n\r\nاز دو گونه بيرون نيست يا رستم سالخورده به دست اين جوان شير زور كشته مىشود ، و يا او به دست پدرش جان مىسپارد . اگر رستم كشته شد شكستن كاووس كارى است آسان ، و اگر پسر به دست پدر كشته شود ، دل رستم پس از آگاه شدن بر كار خويش چندان مىسوزد كه از دردمندى نيرويش به جا نمىماند .\r\nچون هومان و بارمان به لشكرگاه سهراب رسيدند و نامهء افراسياب را به او دادند ، سهراب شادمان شد ، و\r\nبزد كوس و سوى ره آورد روى * جهان شد پر از لشكر و هاى و هوى\r\nرسيدن سهراب به دژ سپيد\r\nچون به ايران رسيد هر آبادى كه بر سر راه ديد به آتش سوزاند ، همچنان پيش آمد تا به دژ سپيد رسيد . اين دژ بر جايگاهى بلند بود و هجير مهتر نگهبانان دژ . چون سهراب نزديك دژ رسيد هجير دلاور او را ديد . فرود آمد بر اسب نشست و به ميدان رفت . سهراب وقتى وى را ديد\r\nز لشكر برون تاخت برسان باد * چنين گفت كاى داده جانت به باد\r\nتو تنها به جنگ آمدى خير خير * كنون پاى دار و عنان سخت گير\r\nچه مردى و نام و نژاد تو چيست * كه زاينده را بر تو بايد گريست\r\nهجير گفت من سپهبد هجيرم ، و اگر يزدان پاك بخواهد و بخت يارى كند ، به يك نهيب سر از تنت جدا مىكنم ، و تنت را پيش شاه جهان كاووس مىفرستم تا خورش كركسان كند .\r\nسهراب به گفتار او خنديد . اين دو به جنگ پرداختند . هجير نيزه‌اى بر ميانش زد كه كارگر نشد . آن گاه سهراب با نيزه هجير را از زبر زين در ربود و بر زمين زد و خواست سر از تنش جدا كند .\r\nهجير زنهار خواست . سهراب بر او بخشيد . وى را به بند بست و پيش هومان فرستاد .\r\nچون خبر شكسته شدن و اسارت هجير به نگهبانان دژ رسيد همگان به خروش آمدند .\r\n\r\n","description":"","footnote":"","page_name":" 166 ","page_number":188},
  {"content":"\r\n\r\nرزم سهراب با گردآفريد\r\nگژدهم دخترى داشت جوان ، سوار كار ، دلير و رزم آزماى .\r\nبىدرنگ گيسوانش را زير زره نهان كرد . درع سواران پوشيد ، از دژ فرود آمد . بر اسبى بادپا نشست . به صف دشمنان نزديك شد ، خروشى رعدآسا بركشيد و مبارز طلبيد . هيچ كس به جنگ او نرفت . چون سهراب او را ديد كمان به زه كرد . خفتان پوشيد ، خود بر سر نهاد و دمان پيش گرد آفريد آمد . همين كه دخت كمند افگن او را ديد كمان به زه كرد ، و بر سهراب تير باران گرفت . او سپر بر سر آورد و با نيزه چنان بر كمربند گرد آفريد زد كه زره بر تنش دريده شد . گردآفريد نيزهء سهراب را شكست ، و چون دانست كه به جنگ با او برنمىآيد پشت به ميدان جنگ كرد و رو به دژ راند . سهراب با اسب به دنبالش تاخت و چون نزديكش رسيد نيزه بر سرش آشنا كرد . خود از سر گردآفريد جدا شد ، و\r\nرها شد ز بند زره موى او * درفشان چو خورشيد شد روى او\r\nبدانست سهراب كو دختر است * سر موى او از در افسر است\r\nسهراب بىاختيار گفت : دختران ايران زمين كه در جنگاورى چنين دلير و بىباك باشند بىگمان مردان جنگيشان دمار از دشمن بر مىآورند سهراب بىدرنگ كمند از فتراك گشود و ميان گردآفريد را در بند انداخت ، و\r\nبه دو گفت كز من رهايى مجوى * چرا جنگ جويى تو اى ماهروى\r\nگردآفريد چون خود را گرفتار ديد بناچار\r\nبه دو روى بنمود و گفت اى دلير * ميان دليران به كردار شير\r\nدو لشكر نظاره بر اين جنگ ما * بدين گرز و شمشير و آهنگ ما\r\nكنون من گشاده چنين روى و موى * سپاه از تو گردد پر از گفتگوى\r\nكه با دخترى او به دشت نبرد * بدين سان به ابر اندر آورد گرد\r\nنهانى بسازيم بهتر بود * خِرد داشتن كار مهتر بود\r\nز بهر من آهو ز هر سو مخواه * ميان دو صف بر كشيده سپاه\r\n\r\n","description":"","footnote":"","page_name":" 167 ","page_number":189},
  {"content":"\r\n\r\nكنون لشكر و دژ به فرمان تست * نبايد گه آشتى جنگ جست\r\nدژ و گنج و دژبان سراسر تراست * چو آيى چنان كت مراد و هواست\r\nچون چهره به سهراب نمود و به رويش تبسم كرد سهراب ديد\r\nيكى بوستان بود اندر بهشت * به بالاى او سر و دهقان نكشت\r\nدو چشمش گوزن و دو ابرو كمان * تو گفتى همى بشكفد هر زمان\r\nسهراب به گرد آفريد گفت : اكنون كه زور بازو و جنگ آورى مرا آزمودى عهدى كه بستى مشكن و مپندار چون بدين باره پناه بردى مرا به تو دسترس نخواهد بود .\r\nگرد آفريد و سهراب تا در دژ عنان با عنان آمدند . نگهبانان دژ در را گشودند و گردآفريد خسته و دردمند به درون رفت . آن گاه دگر بار در دژ را بستند ، و همه از اسيرى هجير و آزارى كه به گردآفريد رسيده بود به غم نشستند .\r\nپدر گردآفريد به او گفت : وقتى به جنگ رفتى همه نگران تو شديم . سپاس يزدان را كه هم جنگيدى و هم به افسون و نيرنگ خود را از اسارت رهاندى و ننگى به دامان دودمانت ننشست . آن گاه گردآفريد بر بالاى باره برآمد و چون سهراب را ديد به او آواز داد چرا بيهوده در اين جا درنگ كرده‌اى ، باز گرد و خاطر از جنگ بپرداز كه سودى نخواهى برد .\r\nسهراب چون دانست كه آن دختر دلير خود را به نيرنگ از دست او رهانده است تنگ دل و آشفته خاطر شد ، و به او گفت : اى خوب چهر نيكو ديدار ، سوگند به تاج و تخت و مهر و ماه\r\nكه اين باره با خاك پست آورم * ترا اى ستمگر به دست آورم\r\nچو بيچاره گردى و پيچان شوى * ز گفتار هرزه پشيمان شوى\r\nپشيمانى آن گه نداردت سود * چو گردون گردان كلاهت ربود\r\nگردآفريد به شنيدن اين سخنان لب به خنده گشود و گفت بيهوده دل خود را نويد و فريب مده كه تركان هرگز از ايرانيان همسر\r\n\r\n","description":"","footnote":"","page_name":" 168 ","page_number":190},
  {"content":"\r\n\r\nنمىيابند ، و اكنون كه از پيوند با من نااميد مىشوى دل به غم و اندوه مسپار ، راه خود را بگير و باز گرد ، و گرنه چون شاه و رستم از آمدنت آگاه شوند به جنگت مىآيند ، و يك تن از سپاهيانت از ضربت گرز تهمتن جان به در نمىبرد . از من بپذير و به ديار خود باز گرد .\r\nسهراب به شنيدن اين سخنان طنزآميز آشفته و دردمند شد اما دل خود را نويد داد كه آسان دژ را مىگشايد و مدافعان آن از جمله گردآفريد را به چنگ مىآورد .\r\nچون عمر آن روز نزديك به پايان بود در دل گفت : اكنون بيگاه است ، هنگام پيگار نيست فردا پگاه به يك حمله اين باره را چنان ويران مىكنم كه از آن نشان بر جا نماند .\r\nنامه گژدهم به نزديك كاووس\r\nوقتى سهراب به جايگاه خود بازگشت گژدهم نويسنده را پيش خواند و به كاووس شاه نامه‌اى نوشت ، سر نامه را به نام يزدان كرد ، سپس شاه را آفرين گفت ، و وى را آگاه كرد كه سپاهى گران از توران به دژ آمد . سپهدار سپاه جوانى است چهارده ساله كه به روى خورشيد ، و به بالا سرو را مانند است .\r\nچو آواز او رعد غرنده نيست * چو بازوى او تيغ برنده نيست\r\nبه ايران و توران چنو مرد نيست * ز گُردان كس او را هم آورد نيست\r\nبنام است سهراب گرد دلير * نه از ديو پيچد نه از پيل و شير\r\nهجير دلير با او آهنگ نبرد كرد چون به وى رسيد در يك چشم برهمزدن سهراب او را از زين برگرفت و در بند كرد . اگر شهريار بىدرنگ به چاره‌گرى برنخيزد و با سپاهى گران با او رويارو نشود بىگمان زود باشد كه سراسر ايرانشهر را زير فرمان خود در آورد . ما را تاب مقابله با او نيست هم امشب دژ را رها مىكنيم .\r\nچون نامه به آخر رسيد به پوينده مردى چالاك داد تا به شاه رساند .\r\n\r\n","description":"","footnote":"","page_name":" 169 ","page_number":191},
  {"content":"\r\n\r\nگرفتن سهراب دژ سپيد را\r\nدژ را جز آن راه آشكارا راهى نهانى بود . شبانگاه مدافعان بار و بنه و چيزهاى گرانبهايى كه آن جا بود از آن راه بيرون بردند و همه دژ را رها كردند . چون روز ديگر خورشيد سر زد سهراب بر باره نشست نيزه بر دست گرفت ، و براى گرفتن دژ با سپاهيانش بدان جا حمله برد .\r\nهيچ كس را نديد ، و چون در دژ را گشاد دريافت كه جز چند تن دردمند ، همه آن جا را رها كرده‌اند .\r\nهمى جست گردآفريد و نديد * دلش مهر پيوند او برگزيد\r\nبه دل گفت از آن پس دريغا دريغ * كه شد ماه تا بنده در زير ميغ\r\nاز سوى ديگر چون نامهء گژدهم به كىكاووس رسيد غمگين شد .\r\nسران سپاه و بزرگان و گرانمايگان ، از جمله طوس و كشواد ، و گيو و گودرز و گرگين و بهرام و فرهاد را گرد آورد ، نامه گژدهم را بر ايشان خواند و گفت : چنين كه گژدهم نوشته است كارى سخت دشوار در پيش است چه كنيم ، و اين درد بزرگ را چه چاره سازيم .\r\nپس از اين كه مدتى راى زدند بر اين همداستان شدند كه گيو به زابل برود و تهمتن را در جنگ با سهراب به يارى بخواند . آن گاه كىكاووس نامه‌اى پر از درد و بيم به رستم نوشت\r\nنامه كاووس به رستم و خواندن او از زابلستان\r\nبدان كز ره ترك زى ما سرى * يكى تاختن كرد با لشكرى\r\nيكى پهلوان است گرد و دلير * به تن ژنده پيل و به دل نره شير\r\nاز ايران ندارد كسى تاب اوى * مگر تو كه تيره كنى آب اوى\r\nچنين دان كه اندر جهان جز تو كس * نباشد به هر كار فريادرس\r\nدل و پشت گردان ايران تويى * به چنگال و نيروى شيران تويى\r\nستانندهء شهر مازندران * گشايندهء بند هاماوران\r\nز گرز تو خورشيد گريان شود * ز تيغ تو بهرام بريان شود\r\nچو گرد پى رخش تو نيل نيست * هم آورد تو در جهان پيل نيست\r\nتويى در همه بد به ايران پناه * ز تو برفرازند گردان كلاه\r\n\r\n","description":"","footnote":"","page_name":" 170 ","page_number":192},
  {"content":"\r\n\r\nچون اين خبر دردناك به من رسيد سران سپاه و گرانمايگان را انجمن كردم و با ايشان راى زدم همه همداستان شدند كه جز به يارى تو اين بلا از ميان نمىرود . چون نامه به دستت رسد ، چه روز باشد و چه شب ، هيچ درنگ مكن ، و اگر گل به دست دارى مبوى ، در دم به اين جا بتاز .\r\nآن گاه نامه را به گيو داد ، و به او گفت : تازان پيش رستم برو ، چون به آن جا رسى مبادا بمانى . زود تهمتن را به اين جا برسان .\r\nگيو نامه را گرفت در راه هيچ آرام و خواب نكرد . تازان راه زابل را بريد . چون رستم از رسيدن وى آگاه شد خود و سپاهيانش او را پذيره شدند . گيو به ديدن تهمتن از اسب فرود آمد . رستم نيز از رخش پياده شد . همه از راه به سراى تهمتن رفتند . گيو نامهء كىكاووس را به رستم داد . پيل تن آن را خواند و گفت : در وجود آمدن ِ چنين پهلوانى از دودهء سام و ديگر نامداران ايران عجيب نيست ، اما باور نمىتوان كرد چنين دليرى از تورانيان برخيزد .\r\nمن از دخت شاه سمنگان يكى * پسر دارم و هست او كودكى\r\nفرستادمش زر و گوهر بسى * بر مادرِ او به دست كسى\r\nاز اين سان كه گويى تو اى پهلوان * كه آمد سوى رزم ايرانيان\r\nز باره هجير دلاور فگند * ببستش سراسر به خم كمند\r\nشايد اين دلير آن شير بچه باشد كه اكنون مردافگن و قوى پنجه شده است . اكنون بيا به ايوان رويم و به شادى بنشينيم تا در اين كار به درستى بينديشيم . آن گاه تهمتن و گيو به كاخ رفتند و به شادخوارى نشستند . چون ساعتى سپرى شد گيو گفت : كاووس مرا فرموده است اگر شب به زابل رسى روز بعد باز گرد ، و آن جا ممان كه شايد دشمن ناگاه بر ما بتازد . رستم گفت اكنون از آن سخن ياد مكن ، خوش باش و به شادكامى گذران روز بعد سوى شاه مىشتابيم .\r\n\r\n","description":"","footnote":"","page_name":" 171 ","page_number":193},
  {"content":"\r\n\r\nدوم روز نيز به خواهش تهمتن به شادى سپردند . پس از اين كه غذا خوردند مجلس آراستند و به رود و رامشگران خويش را سرگرم داشتند . روز سوم نيز روز را بدين گونه گذراندند . روز چهارم گيو به رستم گفت : كاووس پادشاهى تند خو و پر شتاب و دژ كام است ، باشد كه از ماندن من در اين جا خشمگين گردد ، و از خودكامگى كه او راست كين آورد .\r\nرستم به شنيدن اين سخنان آهنگ بسيج كرد و سپاهى گران به سركردگى زواره آماده كرد .\r\nخشم گرفتن كاووس بر رستم\r\nچون خبر رسيدن رستم به دربار شاه رسيد طوس و گودرز و گروهى از بزرگ مايگان به پيشبازش رفتند ، و چون او را ديدند از اسب فرود آمدند . تهمتن نيز از اسب پايين آمد ، و همه خرامان خرامان پيش شاه رفتند و نماز بردند . كاووس به تلخى بر رستم و گيو نگريست . با آن دو سخن نگفت چين بر جبين افگند آن گاه نخست بر گيو تندى كرد ، سپس شرم از ديده شست و به تلخى گفت :\r\nكه رستم كه باشد كه فرمان من * كند پست و پيچد ز پيمان من\r\nاگر تيغ بودى كنون پيش من * سرش كندمى چون ترنجى ز تن\r\nبگيرش ببر زنده بردار كن * و ز و نيز مگشاى با من سخن\r\nآن گاه بر گيو و رستم شوريد ، برآشفت ، و به طوس گفت : اين دو را ببر و زنده بردار بياويز . سپس كاووس به خشم از جا برخاست تا از انجمن بيرون شود .\r\nتهمتن تاب درشتگويى كاووس را نياورد گستاخانه جواب داد : آتش در كنار خود ميفروز ، كه بدان خواهى سوخت . تو در خور پادشاهى نيستى از آن كه همهء كارهايت دور از خرد است . اگر راست مىگويى كه دليرى ، برو و آن ترك را كه با سپاهيان خود به ايرانشهر\r\n\r\n","description":"","footnote":"","page_name":" 172 ","page_number":194},
  {"content":"\r\n\r\nحمله آورده و ترا و همه پهلوانانت را بيمناك و آشفته حال كرده است زنده بردار كن . من بودم كه روم و سگسار و مازندران و چين و هاماوران را به نيروى خود گشودم ، و شاهان آن كشورها را جمله زبون كردم . تو به نيروى دليرى و همت من جان تازه يافته‌اى ، و اگر من نبودم در چنگ دشمنانت جان مىسپردى .\r\nآن گاه خشمگين از آن جا بيرون ، و بر رخش سوار شد ، و چون آتش غضبش تيزتر گشت گفت : شاه كاووس در برابر من چه كس است ، و طوس چه مايه نيرو دارد كه به من دست يازد مرا زورمندى و پيروزى از دادار يكتاست نه از پادشاه و سپاه او . من بنده و پرستندهء پاك يزدانم ، و هرگز رها نمىكنم كه كاووس مرا بيازارد . اگر من جويا و خواهان پادشاهى بودم آن روز كه دليران و بزرگان مرا به قبول شهريارى خواندند ، مىپذيرفتم . اين نام و نشان بر تو باقى نمىماند من رسم و آيين را نگه داشتم ، و نخواستم پادشاهى از دودمان شما بيرون شود . اگر كىقباد را كه در البرز كوه گرفتار شده بود نجات نمىدادم ، و به ايران زمين نمىآوردم ، تو تاج و تخت نمىيافتى .\r\nآن گاه رو به سران سپاه كرد و گفت : من اكنون به زابل باز مىگردم ، از اين پس مرا در ايرانشهر نخواهيد ديد خودتان هر گونه دانيد بلاى سهراب را از سر خود بگردانيد .\r\nچون دور شد بزرگان غمگين و ترسان گشتند و\r\nبه گودرز گفتند كاين كار تست * شكسته به دست تو گردد درست\r\nسپهبد چو از تو سخن بشنود * به گفتار تو بىگمان بگرود\r\nبه نزديك آن شاه ديوانه شو * وزين در سخن ياد كن نو به نو\r\nچون گودرز پيش كاووس رفت گيو و بهرام و رهام و گرگين و ديگر نامداران انجمن كردند و گفتند پادشاه ديوانه سر خاطر نگهدار نامداران و بزرگان نيست .\r\n\r\n","description":"","footnote":"","page_name":" 173 ","page_number":195},
  {"content":"\r\n\r\nچو رستم كه هست او جهان پهلوان * ببخشيد كاووس كى را روان\r\nبه رنج و به سختيش فريادرس * نبودست هرگز جز او هيچ كس\r\nچو بستند ديوان مازندران * هم آن شاه و هم ما به بند گران\r\nز بهرش چه رنج و چه سختى كشيد * جگر گاه ديو دژم بردريد\r\nبه شاديش بر تخت شاهى نشاند * بر او آفرين بزرگان بخواند\r\nدگر ره چو او را به هاماوران * ببستند پايش به گرز گران\r\nز بهرش چنان شهر ياران بكشت * به هاماوران هيچ ننمود پشت\r\nچون اين پادشاه دژكام و تنگ خرد پاداش خدمت بزرگان را بدين گونه مىدهد چرا به خدمتش بكوشيم . بهتر آن كه او را رها كنيم .\r\nاما اكنون جاى اين سخن نيست كه دشمنى زورمند به ميهن ما تاخته است .\r\nاز سوى ديگر چون گودرز نزد كاووس رفت به او گفت : چرا به رستم درشتى كردى و پاس خاطرش را نگه نداشتى . مگر هاماوران و كار ديوان مازندران را فراموش كرده‌اى كه فرمان زنده بردار كردن او را مىدهى . او رفت . اكنون با سپاه انبوهى كه از توران به اين سرزمين تاخته است چگونه مىجنگى مگر گژدهم وصف دليريهاى سهراب سپهدار دشمن را براى تو نگفت آيا خشم گرفتن بر رستم كارى روا و خردمندانه بود ؟ پادشاه چون گفته‌هاى عبرت‌آموز گودرز را شنيد از آنچه گفته بود و كرده بود سخت پشيمان شد . گفت راست گفته‌اند كه پادشاه به هنگام خشم بايد از تند خويى و تيزى بپرهيزد ، اكنون برو و او را به سخنان خوش با من بر سر مهر آور و\r\nبياور تو او را به نزديك من * كه روشن شود جان تاريك من\r\nگودرز با چند تن از سران سپاه بىدرنگ به دنبال تهمتن شتافت ، و چون به او رسيد گفت : تو مىدانى كه كاووس زود خشم و تيزدم است ، بىمحابا سخنان درشت بر زبان مىآورد و پشيمان مىشود\r\n\r\n","description":"","footnote":"","page_name":" 174 ","page_number":196},
  {"content":"\r\n\r\nتهمتن گر آزرده گردد ز شاه * مر ايرانيان را نباشد گناه\r\nاكنون از ستمى كه با تو كرده چنان پشيمان شده كه دمادم پشت دست به دندان مىگزد . باز گرد كه اميد ايرانيان به تست .\r\nرستم جواب داد : من از كاووس بيزارم . مرا زين جاى تخت ، و خُود جاى تاج است . در نظرم كاووس بيش از يك مشت خاك ارزش ندارد . چرا از خشمش بهراسم . من در خور اين بىحرمتى هستم ، چرا كه او را بارها از رنج و سختى و بند و گرفتارى رهاندم و بر اورنگ پادشاهى نشاندم . اكنون جز از پاك يزدان بيم ، و جز به او به كس نياز ندارم .\r\nچون پيل تن از گفتار لب بربست گودرز گفت : اكنون نه جاى اين سخنان است ، از اين كه دشمنانت گويند چون رستم از سهراب ترسيد بدين بهانه قهر كرد و به زابل بازگشت .\r\nپيل تن چون اين سخن شنيد در انديشه شد و\r\nاز آن ننگ برگشت و آمد به راه * خرامان بشد پيش كاووس شاه\r\nشاه چون از دور او را ديد به نشان حرمتگزارى بر پاى خاست .\r\nلب به عذرخواهى گشود و گفت : از بخت بد تندى با سرشت من آميخته است و يزدان مرا چنين آفريده است . از آمدن آن دشمن سهمگين چنان پيچان و بيمناك شده‌ام كه چون دير آمدى زمام خويشتندارى از كفم رها شد\r\nچو آزرده گشتى تو اى پيل تن * پشيمان شدم ، خاكم اندر دهن\r\nرستم گفت : اكنون باز آمدم تا چه فرمان دهى . پادشاه گفت :\r\nبهتر اين است كه امروز به بزم شادى بنشينيم و فردا چارهء كارها كنيم .\r\nبياراست رامشگهى شاهوار * شد ايوان به كردار باغ بهار\r\nهمى باده خوردند تا نيم شب * به ياد بزرگان گشاده دو لب\r\nروز ديگر چون خورشيد سر بر زد كاووس به گيو و طوس گفت تا سپاهيان را براى رزم آماده كنند . صد هزار مرد سپاهى براى جنگ از شهر\r\n\r\n","description":"","footnote":"","page_name":" 175 ","page_number":197},
  {"content":"\r\n\r\nبه دشت بيرون شدند . چون از دور ديده‌بانان سهراب نمودار گشتند سپهدار را از نزديك شدن و صف‌آرايى سپاهيان ايران آگاه كردند . سهراب بر بالاى باره رفت و به نگاه كردن سپاهيان پرداخت . دل هومان از ديدن آن لشكريان گران بيمناك شد . سهراب وى را دلدارى و جرأت داد و گفت : ميان اين همه مرد سپاهى يكى كه تاب جنگيدن مرا داشته باشد نيست . سپهدار تورانيان دل نباخت . به شادمانى از فراز باره به زير آمد ، و بىتشويش خاطر به ميخوارگى سرگرم شد .\r\nچون شب در رسيد رستم پيش كىكاووس آمد و گفت :\r\nمىخواهم بىابزار جنگ ، نهانى نزديك سهراب و سران سپاه او بروم و از حال آنان آگاه شوم . شهريار اجازه داد . رستم جامهء تورانيان پوشيد ، و دور از چشم ديگران درون دژ رفت و از نهان گاه به نظارهء آنان پرداخت .\r\nگفتنى است وقتى سهراب از شهر برون شد مادرش يكى از پهلوانان را كه پسر پادشاه سمنگان و خال سهراب بود ، و آن شب كه رستم در جستجوى رخش به دربار شاه سمنگان رفته بود ، وى را ديده بود همراه سهراب كرد تا وقتى دو سپاه رويارو شدند پدرش را به او بنمايد .\r\nرستم به ديدن يال و كوپال و بازو و ران و بالا و اندام سهراب غرق شگفتى شد و مدتى از نهان گاه به جمله سران و بزرگان او نگريست .\r\nاتفاق را ژنده رزم - خال سهراب - براى انجام دادن كارى لازم به جايى كه رستم در آن جا نهان شده بود ، رفت . در تاريكى او را ديد و پرسيد :\r\nچه مردى به دو گفت با من بگوى * سوى روشنى آى و بنماى روى\r\nرستم به شنيدن اين سخن با مشت چنان بر سرش كوبيد كه در دم افتاد و جان داد . آن گاه از دژ بيرون شد .\r\nاز سوى ديگر چون ساعتى گذشت و ژنده رزم به انجمن\r\n\r\n","description":"","footnote":"","page_name":" 176 ","page_number":198},
  {"content":"\r\n\r\nباز نگشت سهراب چند تن را به جستجوى او فرستاد . رفتند و ديدند كه او خوار و زار جان سپرده است .\r\nوقتى سهراب از فرجام كار ژنده رزم آگاه شد سخت غمين و دردمند گشت و به سران سپاه گفت :\r\nيك امشب شما را نبايد غنود * همه شب سر نيزه بايد بسود\r\nكه گرگ اندر آمد ميان رمه * سگ و مرد را ديد در دمدمه\r\nربود از دليران يكى گوسپند * بزارى و خواريش چونين فگند\r\nاگر خدا يار باشد به زودى كين ژنده رزم را از ايرانيان مىگيرم .\r\nچون رستم در تاريكى شب نزديك لشكرگاه سپاهيان ايران رسيد گيو كه پاسدار بود تيغ از نيام بركشيد و بر او نهيب زد كه كيستى .\r\nپيل تن خنديد و نام خود را گفت . گيو چون تهمتن را شناخت از اسب فرود آمد ، پياده پيش او رفت ، و گفت در اين شب تيره بيگاه با جامهء تورانيان كجا رفته بودى . رستم\r\nبگفتش به گيو آن كجا كرده بود * چنان شيرمردى كه آزرده بود\r\nآن گاه نزد شهريار رفت و به او گفت : از ميان تركان هرگز كسى به برز و بالا و كتف و بر و پاى سهراب بر نخاسته است و شاه را از آن مشت سخت كه بر سر و گردن ژنده رزم كوبيده بود و او را كشته بود آگاه كرد . آن گاه به شادخوارى و آراستن سپاه پرداختند .\r\nپرسيدن سهراب نام سرداران ايران از هجير\r\nروز ديگر چون خورشيد جهان تاب از خاور سر بر زد سهراب خفتان جنگ پوشيد ، كمند به فتراك بست ، بر پشته‌اى برآمد و به هجير گفت :\r\nدر بارهء سران سپاه ايران از تو پرسشهايى مىكنم ، اگر براستى پاسخ دادى از گزند من در امانى و سرافراز مىمانى اما اگر بناراستى جواب دادى جايت بند و زندان است . هجير جواب داد سپهدار هر چه بپرسد اگر بدانم براستى پاسخ مىگويم . سهراب پرسيد : آن سراپرده كه از ديباى رنگارنگ است ، صد ژنده پيل بر در آن بسته است ، و درفشى بلند و\r\n\r\n","description":"","footnote":"","page_name":" 177 ","page_number":199},
  {"content":"\r\n\r\nخورشيد پيكر دارد ، جاى كيست ؟ هجير جواب داد آن سراپردهء شاه ايران است .\r\nسهراب پرسيد : در ميمنهء آن سراپرده سواران و پيل و بنهء بسيار ديده مىشود ، و در ميان آنها سراپرده ايست به ماه سر بر كشيده ، پيرامنش خيمه‌هاى زياد است . اسبان و پيلان بىشمار به رديف ايستاده‌اند ، و درفشى پيل پيكر دارد ، آن سراپرده از آن كيست ؟ هجير گفت : از آن طوس است .\r\nسهراب\r\nدگر گفت كان سبز پرده سراى * بزرگان ايران به پيشش به پاى\r\nيكى تخت پر مايه اندر ميان * زده پيش او اختر كاويان\r\nبرو بر نشسته يكى پهلوان * ابا فرو با سفت و يال گوان\r\nاز آن كس كه بر پاى پيشش بر است * نشسته به يك سر از او برتر است\r\nيكى باره پيشش به بالاى اوى * كمندى فرو هشته تا پاى اوى\r\nبه خود هر زمان بر خورشيد همى * تو گويى كه دريا بجوشد همى\r\nدرفشش ببين اژدها پيكر است * بر آن نيزه بر شير زرين سراست\r\nهجير در دل با خود گفت اگر من نشان رستم را به او بدهم بيم است بناگاه بر او بتازد ، و پشت و پناه ايران و ايرانيان را تباه سازد . پس بهتر آن است كه نام او را بر زبان نياورم . گفت : آن سراپردهء فرستاده پادشاه چين است كه به تازگى به دربار شهريار ايران آمده است . و چون سهراب نام او را پرسيد ، هجير جواب داد : به وقتى كه فرستادهء شاه چين به دربار ايران آمده من در دژ سپيد بودم و نامش را نمىدانم .\r\nپس از آن كه سهراب نام و نشان همهء سرداران ايران را شنيد و نشانى از رستم نيافت سخت غمگين شد ، و\r\nدگر باره پرسيد از او سرفراز * از آن كش به ديدار او بد نياز\r\nاز آن پردهء سبز و اسب بلند * و زان مرد و آن تاب داده كمند\r\n\r\n","description":"","footnote":"","page_name":" 178 ","page_number":200},
  {"content":"\r\n\r\nهجير گفت : من از تو چيزى پنهان نداشتم اگر نام آن مرد چينى را نگفتم ، از آن بود كه ندانستم .\r\nسهراب گفت : تو گفتى كه رستم مهتر سران سپاهيان و پشت و پناه ايران است ، چگونه ممكن است در جنگى كه شاه كاووس پيش رو سپاهيان باشد ، رستم حضور نداشته باشد ؟ هجير جواب داد : شايد رستم به زابلستان رفته كه هنگام بهار است ، و گاه بزم آراستن در گلستان . سهراب جواب داد : اكنون كه شاهنشاه ايران را جنگى بزرگ روى نموده است ، و فرمانروايان از هر سو با سپاه به يارى او شتافته‌اند چگونه ممكن است كه رستم در زابلستان به شادخوارى و بزم نشسته باشد . با تو پيمان مىبندم اگر رستم را به من بنمايى ترا از هر چه خواهى بىنياز كنم و اگر اين راز را همچنان بر من پوشيده دارى سر از تنت جدا مىكنم . اكنون درست بينديش و يكى از اين دو را برگزين : مرگ يا بىنيازى از همه چيز .\r\nهجير در دل به خود گفت : اگر من رستم را ننمايم و به دست سهراب كشته شوم نه روز تيره مىشود و نه آب جوى خون . دليران ايران كين مرا از اين جوان باز مىستانند .\r\nبه سهراب گفت اين چه آشفتن است * همه با من از رستمت گفتن است\r\nچرا بايد اين كينه آراستن * به بيهوده چيزى ز من خواستن\r\nكه آگاهى آن نباشد برم * بدين كينه‌خواهى بريدن سرم\r\nباور بدار كه تو بر رستم دست نمىيابى ، به تو پند مىدهم از رويارويى با او بپرهيز كه جان بر سر آن خواهى باخت .\r\nتاختن سهراب بر سپاه كاووس\r\nسهراب چون اين گفتارهاى درشت را شنيد رو از او برگرداند پشت به وى كرد كمر به جنگ بست تاج از سر برداشت زره و خفتان پوشيد خود بر سر نهاد كمان و كمند برگرفت گرزش را برداشت بر اسب نشست نيزه به دست گرفت ، خروشان و دمان به ميدان جنگ رفت\r\n\r\n","description":"","footnote":"","page_name":" 179 ","page_number":201},
  {"content":"\r\n\r\nو هماورد خواست .\r\nهيچ كس از نامداران ايران سپاه جرأت نگريستن به او نكرد . آن گاه سهراب خروشيد ، كاووس شاه را به هماوردى طلبيد و :\r\nچنين گفت كاى شاه آزاد مرد * چگونه است كارت به دشت نبرد\r\nچرا كرده‌اى نام كاووس كى * كه در جنگ شيران ندارى تو پى\r\nگر اين نيزه در مشت پيچان كنم * سپاه ترا جمله بىجان كنم\r\nشبى كه ژنده پيل كشته شد سوگند ياد كردم كه يك نيزه‌دار ايرانى را به جا نگذارم و كاووس را زنده بردار كنم . اكنون اگر از جنگيدن با من بر جان خود بيم مىكنى يكى از دليران خود را به ميدان بفرست .\r\nهيچ كس پاسخش نداد . سهراب بر لشكرگاه ايران حمله برد و چندين سراپرده را از جاى كَند . كاووس غمين شد ، و به سران سپاه گفت :\r\nيكى نزد رستم بريد آگهى * كزين ترك شد مغز گردان تهى\r\nهيچ سوارى هماورد او ندارم ، و اگر تو چاره نكنى همه را به تيغ بيداد بىجان مىكند .\r\nطوس بىدرنگ نزد رستم رفت و آن چه را از كاووس شنيده بود به او گفت . رستم گفت : پادشاهان ديگر اگر گاهى مرا براى جنگيدن با دشمن مىخواندند ، گاهى نيز براى شركت در بزم دعوت مىكردند اما از كاووس هيچ گاه جز رنج نصيبى نبرده‌ام . آن گاه رخش را زين نهاد .\r\nببر بيان پوشيد ، كمر كيانى بر ميان راست كرد ، بر رخش نشست ، و روانهء ميدان كارزار شد . چون سهراب را با آن يال و شاخ ديد\r\nبه دو گفت از ايدر به يك سو شويم * بر آورد گه بر بىآهو شويم\r\nبگفت او به رستم برو تا رويم * به يك جاى هر دو دو مرد گُويم\r\n\r\n","description":"","footnote":"","page_name":" 180 ","page_number":202},
  {"content":"\r\n\r\nاز ايران و توران نخواهيم كس * چو من باشم و تو به آورد بس\r\nرزم رستم با سهراب\r\nتو بالاى بلند و كتف و يال پهلوانان دارى ، اما بسيارى سال بر تو ستم كرده است ، و تاب مبارزهء مرا ندارى . رستم به روى سهراب نگريست ، و به او گفت : اى جوانمرد ، چونان زمين كه پست و سرد و خشك است مباش ، مانند هوا باش كه ملايم و بر جاى بلند است . من در پيرانه سرى نيز بسى نبرد كرده‌ام ، و بسيار سپاهيان را از ميان برداشته‌ام بسى ديو بر دست من كشته شده و به هر دشمن كه تاخته‌ام هرگز شكست نخورده‌ام . كوه و دريا و ستارگان گواه منند كه با نامداران توران زمين چه كرده‌ام . اما از تو مهرى بر دلم نشسته و نخواهم كه به دست من كشته شوى . با اين پهلوانى كه دارى نه تنها چنين مىنمايد كه نژاده‌اى و به تركان نمىمانى ، بلكه همانند تو ميان ايرانيان نيز كسى را نمىشناسم .\r\nسهراب چون اين سخنان از تهمتن شنيد دلش بر او گرم شد و گفت : خواهم كه نام و نشان ترا بدانم . چنين در دلم افتاده كه رستم و از تخمهء نيرمى .\r\nتهمتن مصلحت را گفت : نه ، من رستم و از تخمهء نيرم نيستم او پهلوانى بلند نام است . و من نه آنم .\r\nبارى ، براى آغاز نبرد به يكديگر نزديك شدند . با نيزه به هم تاختند . چون بر نيزه بند و سنان نماند با شمشير به يكديگر حمله بردند .\r\nبر اثر شدت و كثرت حمله تيغ در دست هر دو ريز ريز شد . آن گاه با عمود جنگ را آغاز نهادند و چندان كوشيدند كه گرز در دستشان خميده ، و زره بر تنشان گسسته شد . اسب هر دو از جهش و جنبش ، و بازوى هر دو از كار باز ماند . زبانشان از تشنگى چاك چاك و تنشان از عرق پوشيده شد . چون تاب و توان براى هيچ يك بجا نماند از هم دور شدند . رستم در دلش گفت : من كه جنگ با ديو سپيد را هيچ شمردم امروز از درماندگى خود در پيگار با اين تازه جوان ِ جنگ نيازموده بر خود نااميد شدم .\r\n\r\n","description":"","footnote":"","page_name":" 181 ","page_number":203},
  {"content":"\r\n\r\nوقتى اسب هر دو نفس تازه كردند ، و رمق يافتند دو جنگ جو\r\nبه زه بر نهادند هر دو كمان * جوانه همان سالخورده همان\r\nچون در اين پيكار نيز يكى بر ديگرى پيروز نشد دوال كمر يكديگر را گرفتند . تهمتن كه به زور چنگ پاره كوهى را از زمين برمىگرفت كمربند سهراب را گرفت و كوشيد كه وى را از بالاى زين در ربايد ، اما دستش از كار ماند ، و سهراب از زين نجنبيد ، و رستم دست از كمربند او برداشت . دگر باره سهراب با گرز چنان بر هماورد كوبيد كه كتف تهمتن به درد آمد\r\nبخنديد سهراب و گفت اى سوار * به زخم دليران نه اى پايدار\r\nبه زير اندرت رخش گويى خر است * دو دست سوار از همه بدتر است\r\nرستم گفت اكنون روز به پايان آمده و شب فرا رسيده است .\r\nچون روز دگر خورشيد سر بر زند ، در اين دشت جنگ را آغاز مىكنيم تا آن كه در آختن تيغ چابكتر و دليرتر باشد پيروزمند گردد و آن دگر كشته شود .\r\nباز گشتن رستم و سهراب به لشگرگاه\r\nآن گاه دو جنگ جو به لشكرگاه خود بازگشتند . سهراب به هومان گفت : فردا روزى بزرگ است ، از آن كه سرنوشت جنگ پديد مىآيد ، بنا بر اين دم غنيمت است ، بايد امشب را به شادى و ميخوارگى بسپاريم .\r\nاز سوى ديگر چون كاووس رستم را ديد او را در كنار خويش نشاند . تهمتن از دليرى و زور بازوى سهراب و اندام و بالاى او سخنها راند و گفت :\r\nبه بالا ستاره بسايد همى * تنش را زمين بر نتابد همى\r\nدو بازو و رانش چو ران هيون * همانا كه دارد ستبرى فزون\r\nبه تيغ و به تير و به گرز و كمند * ز هر گونه‌اى آزموديم چند\r\nمن پيش از اين گردان بسيار را به يك نيرو آسان از زبر زين در ربوده‌ام و بر زمين افگنده‌ام ، اما چون دوال كمربند او را گرفتم چندان\r\n\r\n","description":"","footnote":"","page_name":" 182 ","page_number":204},
  {"content":"\r\n\r\nكه قوت كردم نتوانستم او را از جاى بردارم . چون بيگاه شده بود و شب تيره فرا رسيده بود يكديگر را رها كرديم . چون فردا شود هر دو به ميدان مىرويم و كشتى مىگيريم تا يزدان چه خواهد و كه پيروز گردد .\r\nكاووس گفت : من امشب ، همهء شب به اخلاص تمام به درگاه يزدان پاك نيايش مىكنم تا ترا بر اين ترك گم كرده راه پيروزى بخشد .\r\nآن گاه رستم به لشكرگاه بازگشت . برادرش زواره از او پرسيد كه امروز بر تهمتن چگونه گذشت ؟\r\nاز او خوردنى خواست رستم نخست * پس آنگه ز انديشه دل را بشست\r\nچنين راند پيش برادر سخن * كه بيدار دل باش و تندى مكن\r\nبه شبگير من چون به آوردگاه * روم پيش آن ترك ناورد خواه\r\nبياور سپاه و درفش مرا * همان تخت و زرينه كفش مرا\r\nگر ايدون كه پيروز باشم به جنگ * به آورد گه بر نيارم درنگ\r\nو گر خود دگرگونه گردد سخن * تو زارى مساز و نژندى مكن\r\nمياييد يك تن به آوردگاه * مسازيد جستن سوى رزم راه\r\nيكايك سوى زابلستان شويد * از ايدر به نزديك دستان شويد\r\nتو خرسند گردان دل مادرم * چنين راند ايزد قضا بر سرم\r\nبگويش كه تو دل به من در مبند * مشو جاودان بهر جانم نژند\r\nكس اندر جهان جاودانه نماند * ز گردون مرا خود بهانه نماند\r\nبسى شير و ديو و پلنگ و نهنگ * تبه شد ز چنگم به هنگام جنگ\r\nبسى باره و دژ كه كرديم پست * نياورد كس دست من زير دست\r\nاگر سال گردد فزون از هزار * همين است راه و همين است كار\r\nهمه مرگ راييم پير و جوان * به گيتى نماند كسى جاودان\r\nچو خرسند گردد به دستان بگوى * كه از شاه گيتى مبر تاب روى\r\nاگر جنگ سازد تو سستى مكن * چنان رو كه او راند از بن سخن\r\nتهمتن و زواره تا نيمه شب سخن از سهراب و جنگ كردند ، و\r\n\r\n","description":"","footnote":"","page_name":" 183 ","page_number":205},
  {"content":"\r\n\r\nنيم ديگر خوابيدند .\r\nافكندن سهراب رستم را\r\nاز سوى ديگر سهراب چون هنگام غروب آفتاب از ميدان نبرد بازگشت ، با هومان به صحبت نشست و گفت : شيرزورى كه با من پيكار كرد بالا و بر و كتف و يالش همانند من است گويى اين كه بالا و اندام من و او را يك اندازه كرده‌اند . همه نشانه‌هايى كه مادرم از پدرم داده است در او مىبينم . از اين رو مهرش در دلم جا گرفته است . گر چه مىگويد رستم نيست ، اما پندارم هم اوست از اين رو بيم دارم كه ناخواسته و ندانسته با پدرم پيگار كنم .\r\nروز ديگر چون خورشيد سر بر زد رستم و سهراب هر دو جامهء رزم در بر كردند و به رزمگاه رفتند . اين دو چون نزديك هم رسيدند سهراب در حالى كه خنده بر لب داشت ، و گفتى دوشينه شب با او به سر برده است از تهمتن پرسيد : شب چگونه بر تو گذشت ، به شادى يا اندوه ، چرا دگر بار آهنگ جنگ كردى ؟\r\nز كف بفكن اين تير و شمشير كين * بزن چنگ بيداد را بر زمين\r\nنشينيم هر دو پياده به هم * به مى تازه داريم روى دژم\r\nبه پيش جهاندار پيمان كنيم * دل از جنگ جستن پشيمان كنيم\r\nدل من همى بر تو مهر آورد * همى آب شرمم به چهر آورد\r\nمگر پوردستان سام يلى * گزين نامور رستم زابلى\r\nتهمتن جواب داد : مىپندارم مىخواهى مرا به اين گفته‌هاى شيرين و دلنواز فريب بدهى . مگر دوش سخن از كشتى گرفتن نبود . اگر تو جوانى من كودك نيستم كه به اين گفته‌ها رام شوم . آماده باش تا كشتى بگيريم و ببينيم راى و خواست ايزد دادگر چيست .\r\nسهراب گفت : اى دلير پير ، راى و نيت من اين بود كه چون مرگت فرا رسد آرام در بستر بميرى اكنون كه از خيره‌سرى خواهى كه به دست من جان بسپارى به يارى و فرمان يزدان دمار از روزگارت\r\n\r\n","description":"","footnote":"","page_name":" 184 ","page_number":206},
  {"content":"\r\n\r\nبرمىآورم .\r\nبدين گفته هر دو از اسب فرود آمدند و از هنگام دميدن خورشيد تا گاه فرو شدن آن به كشتى درآويختند . هر دو چندان نيرو كردند كه تنشان از خون و عرق پوشيده شد . سرانجام سهراب چون پيل مست تهمتن را از زمين در ربود ، بر خاك افگند ، بر سينه‌اش نشست و خواست با خنجر سرش را ببرد .\r\nرستم چون جانش را در خطر ديد گفت : اى جوان ، رسم و آيين ما در كشتى گرفتن اين است كه اگر كسى پشت حريفش را نوبت اول بر زمين رساند ، و گرچه دشمن خونى او باشد نبايد او را بكشد بلكه دگر بار با او به كشتى گرفتن بپردازد اگر بار دوم بر او پيروز شد و پشتش را به خاك رساند كشتنش رواست .\r\nسهراب از جوانى و جوانمردى و دليرى كه داشت گفتار جنگجوى پير را پذيرفت او را رها كرد . به دشت آمد و به نخجير كردن پرداخت . چنان به اين كار سرگرم شد كه آن كس را كه با او نبرد كرده بود فراموش كرد . چون هوا تاريك گشت هومان به جستجوى او شد ، و چون وى را يافت از چگونگى و پايان نبرد پرسيد . سهراب آنچه رفته بود و سخنى كه رستم به او گفته بود باز گفت .\r\nبه دو گفت هومان دريغ اى جوان * به سيرى رسيدى همانا ز جان\r\nهژبرى كه آورده بودى به دام * رها كردى از دست و شد كار خام\r\nنگه كن كه زين بيهده كار كرد * چه آرد به پيشت به روز نبرد\r\nسهراب به هومان گفت : از آنچه رفته نگران مباش فردا باز به جنگم مىآيد زود باشد بر او پيروز شوم و به گردنش پالهنگ بيفگنم .\r\nاز سوى ديگر چون رستم از ميدان كارزار برگشت ، خود را به چشمه رساند . تن و سر و رويش را شست آب آشاميد و يزدان را به ارادت و صداقت تمام نيايش كرد .\r\n\r\n","description":"","footnote":"","page_name":" 185 ","page_number":207},
  {"content":"\r\n\r\nچنان بود كه رستم از آغاز جوانى چندان زورمند بود كه چون پا بر زمين يا سرِ سنگ مىنهاد از بسيارى نيرو كه داشت هر دو پايش در زمين يا سنگ فرو مىرفت ، از اين رو پيوسته در رنج و زحمت بود .\r\nروزى از يزدان پاك بزارى طلبيد از زورش چندان كه پايش در زمين و سنگ فرو نرود بكاهد . ايزد دادگر حاجتش را برآورد ، در آن ساعت كه بر سر چشمه بود به يزدان ناليد و خواست كه پروردگار نيرويى را كه به دعا از او كاسته بود ، باز دهد تا بر حريف جوانش چيره شود ، و يزدان پاك\r\nبه دو باز داد آن چنان كش بخواست * بيفزود در تن هر آنچش بكاست\r\nكشته شدن سهراب بدست رستم\r\nچون دو پهلوان بار دگر به رزمگاه آمدند ، هر يك اسبش را بست ، به كشتى گرفتن پرداختند ، و دوال كمر يكديگر را گرفتند . پس از لختى كشش و كوشش تهمتن به قوت سر و يال سهراب جوان را گرفت ، از زمين در ربود ، بر زمينش زد و\r\nسبك تيغ تيز از ميان بر كشيد * بر پور بيدار دل بر دريد\r\nسهراب چون بدين گونه خوار و غرقهء خاك و خون شد رستم را گفت : از تو بر من ستم نرفت ، گناه و بيداد از آسمان و گردش روزگار است كه زندگى مرا به گاه تازه جوانى سر آورد همسالان من در كوى و برزن بازى مىكنند و من چنين در خاك و خون غلتيده‌ام\r\nنشان داد مادر مرا از پدر * ز مهر اندر آمد روانم به سر\r\nهمى جستمش تا ببينمش روى * چنين جان بدادم بدين آرزوى\r\nدريغا كه رنجم نيامد به سر * نديدم در اين هيچ روى پدر\r\nكنون گر تو در آب ماهى شوى * و يا چون شب اندر سياهى شوى\r\nو گر چون ستاره شوى بر سپهر * ببرّى ز روى زمين پاك مهر\r\nبخواهد هم از تو پدر كين من * چو بيند كه خشت است بالين من\r\nاز آن نامداران گردنكشان * كسى هم برد نزد رستم نشان\r\nكه سهراب كشتست و افگنده خوار * همى خواست كردن ترا خواستار\r\n\r\n","description":"","footnote":"","page_name":" 186 ","page_number":208},
  {"content":"\r\n\r\nرستم چون اين سخنان شنيد و بوى آشنايى به مشامش رسيد جهان پيش ديدگانش تيره شد . بىتاب و بىتوش گشت و از هوش رفت . چون به خويشتن باز آمد گفت به من بگو از رستم چه نشان دارى ، رستم منم كه نامم از صفحهء روزگار زدوده باد . سهراب گفت : اگر رستم تويى ، پدر ، مرا به خيره سرى كشتى . چون آهنگ جنگ با كاووس كردم مادرم در حالى كه از درد و اندوه مىناليد و خون از ديدگان مىباريد مُهره‌اى بر بازوى من بست و گفت اين يادگارِ پدرِ تست ، آن را نيكو بدار ، و چون به او رسى آن را به او بنماى كه ترا بشناسد . بند از جوشنم بگشاى و\r\nبه بازوم بر مهرهء خود نگر * ببين تا چه ديد اين پسر از پدر\r\nرستم چون بند زرهء سهراب را گشود و مهرهء خود را ديد آه از نهادش برآمد ، جامه بر تن دريد موهايش را كند رويش را به ناخن خراشيد و چهره را از گريه سيراب كرد .\r\nسهراب بر حال پدر رحم آورد و گفت : گريستن چه سود دارد ، و موى كندن و بر خود ستم كردن چه حاصل مىبخشد .\r\nچون پاسى از نيمروز سپرى شد ، و رستم به لشكرگاه بازنگشت بيست تن از سران سپاه به رزمگاه آمدند تا ببينند بر رستم چه رفته است .\r\nدو اسب را همچنان بسته و آرام ديدند ، و چون رستم را بر زين نيافتند تازان پيش كىكاووس شتافتند و گفتند : دريغ كه تخت مهى از رستم تهى ماند . بدين خبر خروش و فغان از لشكريان برآمد . كاووس گفت :\r\nاكنون كه پيل تن به دست سهراب كشته شد چاره جز اين نيست كه يكباره و ناگهان بر دشمن حمله بريم باشد كه از پاى درآيد ، و تورانيان بگريزند .\r\nسران سپاه بىدرنگ لشكر آراستند . و به رزمگاه رو نهادند . چون سهراب خروش آنان را از راه دور شنيد به رستم گفت : اكنون كه من به دست تو به خاك و خون در افتادم كار بر تورانيان دگرگونه خواهد شد .\r\n\r\n","description":"","footnote":"","page_name":" 187 ","page_number":209},
  {"content":"\r\n\r\nآنان به پشت گرمى جنگ جويى و بىباكى من به مرز ايران رو نهاده‌اند اكنون كه من بدين حال افتادم با آنان به نيكى و مدارا رفتار كن تا آسوده خاطر به توران زمين بازگردند . يكى از بزرگان ايران نيز در دژ به بند من است بسيار بار نشان و جاى ترا از او پرسيدم ، مرا آگهى نداد . اگر براستى سخن مىگفت و ترا به من مىنمود سرنوشتم جز اين بود .\r\nچنينم نوشته بد اختر به سر * كه من كشته گردم به دست پدر\r\nچو برق آمدم رفتم اكنون چو باد * به مينو مگر بينمت باز شاد\r\nبه هر روى به آن اسير گرفتار در دژ بدين گناه مياشوب و گزند مرسان زبان سهراب پس از گفتن اين كلمات بند آمد و خاموش شد .\r\nرستم بر رخش نشست و با دلى پر از درد به لشكرگاه رو نهاد . ايرانيان چون از دور او را ديدند يزدان را ستايش كردند و شاديها نمودند . تهمتن چون به سران سپاه نزديك شد ، و او را خسته و دردمند ، گريبان دريده و سر و روى به خاك آلوده ديدند پرسيدند كه اين حالت از بهر چيست ؟ رستم گفت كه ناشناخته پسرم را به دست خود مجروح و آزرده كرده‌ام . همه با او همدرد شدند و خروش برگرفتند . پيل تن گفت اكنون مرا خرد و هوش و توش رفته است با تورانيان جنگ مجوييد . آنگاه زواره را گفت : پيش هومان برو و به او بگو از امروز سپهدار تركان تويى ، سپاهيانت را به توران زمين باز گردان كه كسى را با شما كارى نيست و چون زواره و هجير نزد رستم بازآمدند ، پيل تن گريبان هجير را گرفت ، او را بر زمين زد و گفت :\r\nبه ما اين بد از شومى او رسيد * ببايد مر او را سر از تن بريد\r\nبزرگان پايمردى كردند و او را از دست تهمتن رهاندند .\r\nرستم دگر بار نزد سهراب بازگشت . طوس و گودرز و گستهم و ديگر سران سپاه نيز با او رفتند . شكيب و آرام تهمتن به ديدن پسر در خون فتاده‌اش دگر باره از دست رفت . دشنه بر گرفت تا سر خود را ببرد . بزرگان\r\n\r\n","description":"","footnote":"","page_name":" 188 ","page_number":210},
  {"content":"\r\n\r\nبه او آويختند و رها نكردند .\r\nگودرز به او گفت : اگر تو صد گزند به خود رسانى او را چه سود دارد اگر عمر سهراب به گيتى مانده باشد بهبود مىيابد ، و تو نيز مىمانى و اگر او بر اثر تيغ تو جان بسپارد نيك بينديش كه به روزگاران كه جاويد مانده است . همه ، خواه تاجور ، خواه سپاهى ، چه دارا ، چه تنگ دست شكار مرگيم . چون عمر كسى به پايان رسد مرگ بىدرنگ او را مىربايد ، و زان پس هيچ كس آگاه نيست كه كارش چون است .\r\nنوشدارو خواستن رستم از كاووس\r\nآن گاه رستم به گودرز گفت نزد كاووس رو ، او را از آنچه بر من روى نموده است آگاه كن و بگو از آن نوشدارو كه در گنجينه دارى و زخمها را مرهم است براى من بفرست باشد كه به يارى و بخت تو پهلوى دريدهء فرزندم به شود و چون من به خدمتگرى تو كوشد .\r\nسپهبد گودرز به كردار باد پيش كاووس آمد و پيغام پيل تن گزارد . شهريار گفت هيچ كس به اندازهء رستم نزد من آبرو و اعتبار ندارد ، و هرگز روا نمىدارم كه به او بدى برسد اما اگر نوشدارو برايش بفرستم و سهراب بدان به شود بيشتر از پيش مغرور و سركش و قوىدل مىگردد . مگر نشنيدى آن روز گستاخانه به عتاب گفت : كاووس در برابر من كيست ، و مگر نشنيدى كه سهراب در حالى كه جنگ را آماده شده بود مىغريد كه\r\nكز ايرانيان سر ببرّم هزار * كنم زنده كاووس كى را به دار\r\nهيچ كس دشمن خويش را پرورده است ، و چرا كارى كنم كه پشيمانى بارآورد ؟ گودرز شتابان پيش پيل تن بازگشت . جواب شهريار را باز گفت ، و گفت : كاووس مرديست درشتخوى و بدآرام كه رنج و خدمت هيچ كس را پاس نمىدارد تو خود پيش او برو و نوشدارو بخواه ، باشد كه از تو شرم كند و بدهد .\r\n\r\n","description":"","footnote":"","page_name":" 189 ","page_number":211},
  {"content":"\r\n\r\nزارى كردن رستم بر سهراب\r\nتهمتن سهراب خسته را بر روى جامه‌اى زرنگار خواباند و خود سوى كاووس روانه شد . هنوز مسافتى دور نشده بود كه كسى دنبالش آمد و او را گفت :\r\nكه سهراب شد زين جهان فراخ * همى از تو تابوت خواهد نه كاخ\r\nپيل تن آهى سرد و پر درد بر كشيد از اسب فرود آمد از اين غم خاك بر سر پراگند و\r\nهمى گفت زار اى نبرده جوان * سرافراز و از تخمهء پهلوان\r\nكرا آمد اين پيش كامد مرا * كه فرزند كشتم به پيران سرا\r\nبريدن دو دستم سزاوار هست * جز از خاك تيره مبادم نشست\r\nچه گويم چو آگه شود مادرش ؟ * چگونه فرستم كسى را برش ؟\r\nچه گويم چرا كشتمش بىگناه ؟ * چرا روز كردم بر او بر سياه ؟\r\nكدامين پدر هرگز اين كار كرد ؟ * سزاوارم اكنون به گفتار سرد\r\nهمى آرزو گاه و شهر آمدش * يكى تنگ تابوت بهر آمدش\r\nآن گاه فرمود تا ديباى خسروى بر تابوت كشيدند و به خيمه بردند . سپس از سر درد و حسرت بىاختيار به سراپرده آتش درافگند دگر بار خروشيد ، فغان برداشت ، بر سر زد و گفت :\r\nدريغ آن همه مردى و راى تو ! * دريغ آن رخ و برز و بالاى تو !\r\nدريغ اين غم ِ و حسرت جان گسل ! * ز مادر جدا و ز پدر داغ دل !\r\nبزرگان چون وى را چنين دردمند و پراگنده دل يافتند با او بر خاك نشستند ، و براى آرام كردن خاطرش زبان به پند دادن گشودند .\r\nاما اندرزهاى ايشان در دلش اثر نكرد و پيوسته به ياد فرزند دلبند خود بود .\r\nكاووس چون از مرگ سهراب آگاه شد نزد رستم آمد و دلداريش را زبان گشود . پس از بازگشتن شهريار به جايگاه خود تهمتن تابوت سهراب را بر گرفت و روانهء زابلستان شد . چون نزديك شهر رسيد\r\n\r\n","description":"","footnote":"","page_name":" 190 ","page_number":212},
  {"content":"\r\n\r\nدستان سام و همهء سران سپاه و جمله لشكريان و مردمان به پيشباز آمدند ، و دستان وقتى چشمش به تابوت افتاد از اسب فرود آمد . همه جامه چاك كردند كمر از ميان گشودند و خاك بر سر پراگندند . و چون تهمتن به ايوان خويش درآمد و رودابه تابوت سهراب را ديد از ديدگان خون باريد و فغان برداشت و\r\nهمى گفت زار اى گو سرفراز * زمانى ز صندوق سر بر فراز\r\nبه مادر نگويى همى راز خويش ؟ * كه هنگام شادى چه آمدت پيش\r\nبه روز جوانى به زندان شدى ! * برين خانهء مستمندان شدى !\r\nتهمتن از ناله و مويه و فغان رودابه داغش تازه شد و چنان خروشيد كه گفتى روز رستخيز پديد آمده است . سپس تابوتى از عود و بَست‌هاى زر ساختند . پيكر سهراب را در آن نهاد و در دخمه گذاشت .\r\nبه آخر شكيبايى آورد پيش * كه جز آن نمىديد هنجار خويش\r\nاز آنكه\r\nجهان را بسى هست زين سان به ياد * بسى داغ بر جان هر كس نهاد\r\nآگاهى يافتن مادر از كشته شدن سهراب\r\nچون خبر كشته شدن سهراب به شاه سمنگان رسيد از اندوه جامه بر تن دريد . مادر سهراب به شنيدن خبر مرگ پسرش\r\nبزد چنگ و بدريد پيراهنش * درخشان شد آن لعل زيبا تنش\r\nبرآورد بانگ و غريو و خروش * زمان تا زمان زو همى رفت هوش\r\nمر آن زلف چون تاب داده كمند * به انگشت پيچيد و از بن بكَند\r\nبه سر برفگند آتش و برفروخت * همه موى مشكين به آتش بسوخت\r\nهمى گفت كاى جان مادر كنون * كجايى سرشته به خاك و به خون\r\nدو چشمم به ره بود گفتم مگر * ز سهراب و رستم بيابم خبر\r\nچه دانستم اى پور كايد خبر * كه رستم به خنجر دريدت جگر\r\nدريغش نيامد از آن روى تو * از آن بر ز بالا و بازوى تو\r\nبپرورده بودم تنت را به ناز * به رخشنده روز و شبان دراز\r\n\r\n","description":"","footnote":"","page_name":" 191 ","page_number":213},
  {"content":"\r\n\r\nكنون آن به خون اندرون غرقه گشت * كفن بر بر و يال تو خرقه گشت\r\nكنون من كرا گيرم اندر كنار ؟ * كه خواهد بُدن مر مرا غمگسار ؟\r\nدريغا تن و جان و چشم و چراغ ! * به خاك اندرون مانده از كاخ و باغ\r\nپدر جستى اى گرد لشكر پناه * به جاى پدر گورت آمد به راه\r\nاز آن پيش كو دشنه را بر كشيد * جگر گاه سيمين تو بر دريد\r\nچرا آن نشانى كه مادرت داد * ندادى به دو و نكرديش ياد ؟\r\nنشان داده بد از پدر مادرت * ز بهر چه نامد همى باورت ؟\r\nهمى گفت و مىخست و مىكند موى * همى زد كف دست بر خوب روى\r\nز بس كوهمى شيون و ناله كرد * همه خلق را چشم پر ژاله كرد\r\nبيفتاد بر خاك و چون مرده گشت * تو گفتى همه خونش افسرده گشت\r\nبه هوش آمد و باز نالش گرفت * بر آن پور كشته سگالش گرفت\r\nسر اسب او را به بر در گرفت * بمانده جهانى به دو در شگفت\r\nگهى بوسه زد بر سرش گه به روى * ز خون زير سمش همى راند جوى\r\nز خون مژه خاك را كرد لعل * همى روى ماليد بر سم و نعل\r\nبياورد آن جامهء شاهوار * گرفتش چو فرزند اندر كنار\r\nبياورد خفتان و درع و كمان * همان نيزه و تيغ و گرز گران\r\nبياورد زين و لگام و سپر * لگام و سپر را همى زد به سر\r\nبه درويش داد آن همه خواسته * زر و سيم و اسبان آراسته\r\nبپوشيد پس جامهء نيلگون * همان نيلگون غرق گشته به خون\r\nبه روز و به شب مويه كرد و گريست * پس از مرگ سهراب سالى بزيست\r\nسرانجام هم در غم او بمرد * روانش بشد سوى سهراب گرد\r\nداستان سياوش\r\nيك روز طوس و گيو و گودرز با تنى چند از مردان سپاهى براى شكار كردن به دشت دغوى رفتند . اين دشت نزديك مرز توران بود . در آن جا شكار بسيار انداختند . چون مسافتى پيش رفتند به بيشه‌اى رسيدند .\r\n\r\n","description":"","footnote":"","page_name":" 192 ","page_number":214},
  {"content":"\r\n\r\nطوس و گيو در پيش مىراندند و مردان سپاهى در قفاى ايشان مىرفتند .\r\nاين دو سردار زمانى كه در بيشه به جستجوى شكار مىگشتند ناگهان دخترى خوبرخ يافتند كه در زيبايى و دل آرايى\r\nبه ديدار او در زمانه نبود * ز خوبى بر او بر بهانه نبود\r\nبه بالا چو سرو و به ديدار ماه * نشايست كردن به دو در نگاه\r\nطوس به آن ماهروى آخته اندام گفت : تو كيستى و چرا تنها و پياده به اين جا آمده‌اى ؟ او گفت : من دختر گرسيوزم نژادم به فريدون مىپيوندد .\r\nديشب ، پدرم در حالى كه مست بود و از بزمى باز مىگشت ، همين كه مرا ديد از بىخودى و غايت مستى تيغ كشيد تا مرا بكشد . ترسيدم . بر اسب برآمدم و گريختم . چون مسافتى در اين بيشه پيمودم پاى اسبم به سنگ درآمد و از رفتن درماند . از شوربختى ، تاج زرين و گوهرهايى كه با خود داشتم ناشناسى چند از تن ربودند و تنم را به ضرب نيام شمشير آزردند . از بيمشان گريختم و اكنون به اين جا افتاده‌ام . پدرم چون به خويشتن آيد بىگمان از ستمى كه بر من كرده پشيمان مىشود و كسانى را به جستجويم مىفرستد . مادرم نيز به دنبالم مىشتابد .\r\nدل طوس و گيو به گفتار آن خوبروى گرم شد ، و هر يك دلباختهء وى گشت . بر سر تصاحب او ميان آن دو گفتگو در گرفت . طوس گفت : از آن من است زيرا اول من او را ديدم . گيو گفت : نه ، مال من است ، زيرا من پيشتر از تو اسب تاختم و به او رسيدم . چون گفتگو بالا گرفت قرار نهادند داورى پيش كىكاووس برند . كاووس وقتى آن خورشيدروى دلجوى را ديد و بر نژادش آگاه شد به جان فتنه و فريفته‌اش گشت ، و گفت : بيهوده با هم مستيزيد كه اين دختر در خورِ من است و وى را به مشكوى خود برد .\r\n\r\n","description":"","footnote":"","page_name":" 193 ","page_number":215},
  {"content":"\r\n\r\nچون نه ماه گذشت\r\nزادن سياوش از مادر\r\nجدا گشت از او كودكى چون پرى * به چهره بسان بت آزرى\r\nكىكاووس نام او را سياوش نهاد و از اخترگران طالعش را پرسيد . آنان اصطرلاب افگندند و گفتند : ستارهء بخت اين كودك آشفته مىنمايد ، و زندگيش پر نشيب و فراز و كوتاه است . شاه غمين شد ، و در دل وى را به يزدان پاك سپرد .\r\nچون سالى چند گذشت رستم از زابلستان به پايتخت شاه آمد .\r\nكىكاووس سياوش را به پيل تن سپرد تا چنان كه داند تربيت فرمايد . تهمتن او را به زابلستان برد و سوارى و چوگان بازى ، كمند انداختن ، تير اندازى با كمان ، آيين سپاه راندن و كشوردارى و بسيارى هنرهاى ديگر به او آموخت چنان كه به هنرمندى همانند او به گيتى كم بود .\r\nباز آمدن سياوش از زابلستان\r\nچون روزگارى سپرى شد سياوش آرزومند ديدن پدر شد . رستم اسباب سفرش را از هر گونه چيز فراهم آورد و وى را پيش كاووس فرستاد .\r\nوقتى سياوش به كاخ شهريار درآمد بر او نماز برد . كاووس وى را نواخت و در كنار خود بر تخت نشاند از حال رستم پرسيد ، و چون پسر را در نوباوگى هشيوار و با هنر و خردور يافت دلش لبريز از شادى شد . يزدان پاك را ستود و به شادى آمدن فرزند جشنها بر پا كرد .\r\nدرگذشت مادر سياوش\r\nچون هفت سال بر اين روزگار گذشت شهريار فرمانروايى ماوراءالنهر را به او سپرد ، و در همين هنگام مادر سياوش درگذشت . شهزاده\r\nبه تن جامهء خسروى كرد چاك * به سر بر پراگند تاريك خاك\r\nهمى بود با سوك مادر دژم * همى كرد با جان شيرين ستم\r\nبسى نوحه كردش به روز و به شب * بسى روز نگشاد بر خنده لب\r\nطوس و گيو و گودرز و ديگر سران سپاه ، و همهء بزرگان وى را دلدارى دادند . گودرز او را گفت :\r\nهر آن كس كه زاد او ز مادر بمرد * ز دست اجل هيچ كس جان نبرد\r\n\r\n","description":"","footnote":"","page_name":" 194 ","page_number":216},
  {"content":"\r\n\r\nكنون گرچه مادرت شد يادگار * به مينوست جان وى ، انده مدار\r\nدل سياوش بدين دلداريها و پندها آرام و شكيبا شد .\r\nدلدادگى سودابه بر سياوش\r\nيك روز كه سياوش و پدرش با هم نشسته بودند سودابه از در درآمد . به يك نگاه چنان به روى و موى شهزاده شيفته شد كه حالش بگرديد و آرامش از دست رفت . پس از اين ديدار سودابه در نهان محرمى پيش سياوش فرستاد و پيغام داد :\r\nكه اندر شبستان شاه جهان * نباشد شگفت ار شوى ناگهان\r\nشاهزاده از شنيدن اين پيام سخت تافته شد و گفت : مرا با زنان و شبستان كارى نيست ، و مباد آن روز كه به ايشان روى آورم .\r\nسودابه از پاسخ تند و تلخ سياوش دريافت كه افسون ِ وى در او درنمىگيرد . روز ديگر نزد شهريار رفت نخست وى را ستود ، آن گاه گفت : روا نيست كه سياوش بدين گونه با من و خواهرانش ناآشنا و بيگانه باشد . به او اجازه بده گاهگاه پيش ما بيايد . همه آرزومند ديدار اوييم دوستش مىداريم و زر و گوهر بر پايش مىافشانيم .\r\nكىكاووس سياوش را نزد خويش خواند و به او گفت : يزدان يكتا ترا چنان به روى و خوى خوش آفريده كه هر كس ترا ببيند مهرت را در دل مىپذيرد . در شبستان من خواهرانى دارى كه آرزومند ديدار تواند .\r\nسودابه نيز ترا مادرى مهربان است . برو و زمانى با آنان به صحبت بنشين .\r\nسياوش لحظه‌اى انديشه كرد خيره به چهرهء پدر نگريست .\r\nپنداشت كه شهريار مىخواهد از باطن وى آگاه شود . به پايان كار انديشيد و در دلش افتاد كه اگر به شبستان رود باشد كه بدانديشان در بارهء او گفتگوها كنند . از سر نارضايى گفت : اى شهريار ، مرا به خردمندان و هنروران و جهان ديدگان رهنمايى كن تا از دانش و هنر و\r\n\r\n","description":"","footnote":"","page_name":" 195 ","page_number":217},
  {"content":"\r\n\r\nتجربت آنان بهره‌ها برگيرم .\r\nچه آموزم اندر شبستان شاه * به دانش زنان كى نمايند راه\r\nكىكاووس گفت : سخن بدين پاكيزگى و بلندى و راستى از ديگران كم شنيده‌ام اين نشان هوشمندى و سزاوارى تست ، اما از ديدن خواهرانت و سودابه پرهيز مكن و دل بد مدار ، اگر تو خواهان ديدار آنان نيستى ايشان بىگمان به ديدنت شاد مىشوند .\r\nآمدن سياوش به نزد سودابه\r\nسياوش گفت : چون چنين خواهى آن كنم كه تو فرمايى .\r\nدر خدمت كىكاووس فرزانه مردى بود پاكيزه انديش و پاك راى .\r\nهيربد نام داشت . نگهبان حرمسرا او بود . شهريار وى را احضار فرمود و گفت : سياوش را به شبستان رهنما باش تا خواهرانش را ببيند ، و هر زمان خواهد با آنان ديدار كند . شاهزاده با خاطرى نگران و آشفته همراه هيربد به شبستان رفت . همه به پيشبازش شتافتند و درم بر پايش نثار كردند .\r\nسودابهء ماهروى كه به آرايش تمام بر تخت زر گوهر نگار نشسته بود به ديدن سياوش از تخت فرود آمد ، خرامان خرامان به پيشبازش رفت ، وى را در آغوش كشيد و چشم و رويش را بوسيد . شهزاده همان دم دريافت آن مهربانى ايزدى نيست و برانگيختهء هوس است . چون پيش پدر بازگشت گفت : پرده سراى و شبستان را ديدم يزدان را سپاس كه گنج و سپاه و دستگاه و آنچه بايد از جم و فريدون افزون دارى .\r\nدل شهريار به گفتار سياوش شاد شد و چون شب درآمد و سودابه نزد شهريار رفت كاووس از او پرسيد : راى و فرهنگ و ديدار و بالاى او در نظرت چگونه آمد ؟ از آنچه شنيده بودى برتر بود ؟ سودابه گفت :\r\nبراستى جوانى برازنده و سزاوار است و اگر شاه اجازه دهد از بستگان و كسان خود دخترى را به همسرى او درآورم .\r\nكاووس اين راى را پسنديد و وقتى شهزاده پيش پدر رفت ، شهريار\r\n\r\n","description":"","footnote":"","page_name":" 196 ","page_number":218},
  {"content":"\r\n\r\nبه دو گفت كز كردگار جهان * يكى آرزو دارم اندر نهان\r\nكه ماند ز تو نام تو يادگار * ز پشت تو آيد يكى شهريار\r\nچنان كز تو من گشته‌ام تازه روى * تو دل برگشايى به ديدار اوى\r\nاكنون زمان آن است كه از ميان دختران مهتران همسرى برگزينى . سياوش جواب داد : شاه از همه آگاه‌تر و بيناتر است هر كس را بهتر داند برگزيند اما در اين كار با سودابه راى نزند كه او را انديشه درست نيست .\r\nشاه به گفتهء سياوش خنديد ، از آنكه از آنچه در دل شهزاده مىگذشت آگاه نبود .\r\nچون شاه و سودابه شبانگاه به صحبت نشستند كاووس آنچه را ميان او و سياوش رفته بود به همسرش گفت . روز ديگر سودابه دختران پيوستگان خود را نزد خويش خواند يكايك آنان را به آرايش تمام آراست و بر تخت نشاند ، و شبستان را به وجود آن زيبا رويان چون بهشت كرد . آن گاه به شاه پيغام فرستاد كه سياوش را براى برگزيدن همسر بفرستد .\r\nشهزاده چون از پا در ميانى سودابه آگاه شد پيچان و لرزان گشت . به هر روى به فرمان پدر به شبستان درآمد . سودابه را به آرايش و زيبايى خيره كننده بر تخت ديد . او همه دختران را يكايك به شهزاده نمود و\r\nبه دو گفت بنگر بر اين تختگاه * پرستنده چندين به زرين كلاه\r\nكسى كت خوش آيد سرا پاى اوى * نگه كن به ديدار و بالاى اوى\r\nهر يك از دختران چون شهزاده به ايشان مىنگريست شوق و اميد در دلشان مىتافت مگر سياوش وى را به همسرى برگزيند . چون دختران همه رفتند سودابه به سياوش گفت : نگفتى كداميك از دختران هوسبارتر و دلخواه‌تر بود و شوقت را بيشتر برانگيخت . سياوش خاموش ماند\r\n\r\n","description":"","footnote":"","page_name":" 197 ","page_number":219},
  {"content":"\r\n\r\nو در دل به خود گفت :\r\nكه من بر دل پاك شيون كنم * به آيد كه از دشمنان زن كنم\r\nسودابه چون سياوش را خاموش و نگران ديد حرير نازكى را كه براى دلربايى بيشتر بر سر و روى افگنده بود ناگهان به يك سو افگند ، تنگ در كنارش گرفت و گفت : حق دارى كه به اين دختران ننگرى و به ايشان نپردازى آنان در برابر زيبايى خيره كنندهء من ماه را مانند كه برابر خورشيد درآيند . ايشان در حضور من جلوه ندارند اگر با من پيمان ببندى كه هميشه مرا باشى\r\nچو بيرون شود زين جهان شهريار * تو خواهى بُدن زو مرا يادگار\r\nمن اينك به پيش تو استاده‌ام * تن و جان روشن ترا داده‌ام\r\nز من هر چه خواهى همه كام تو * برآرم نپيچم سر از دام تو\r\nآن گاه چنان بىخويشتن شد كه بناگاه سر سياوش را در آغوش كشيد و گونه‌هايش را غرق بوسه كرد . رخ شهزاده از شرم گلگون شد ، و به دل گفت : اى دادار دادگر ، مرا از افسون و زشت‌كارى اين خيانتگر بىآزرم شوخ ديده در پناه خود بدار\r\nنه من با پدر بىوفايى كنم * نه با اهرمن آشنايى كنم .\r\nپروردگارا اگر به اين شوخ‌چشم چشم هوسباز سخنان سرد بگويم و بر او بياشوبم باشد كه بر من خشم گيرد ، دلش بجوشد و شهريار را به افسون بر من بدگمان و سرگران كند . همان بهتر كه براى رهايى از شرانگيزى وى او را به سخنان گرم بفريبم .\r\nآن گاه شهزاده به سودابه گفت : بىگمان به زيبايى و دلفريبى در سراسر گيتى مانند ندارى و جز شاه كسى را نشايى . مرا دختر خويش به كابين ده ، پيمان مىبندم جز او كس را به همسرى برنگزينم . آنچه با من گفتى به كس مگوى و من نيز هرگز بر زبان نمىآورم . تو مرا به جاى مادرى .\r\n\r\n","description":"","footnote":"","page_name":" 198 ","page_number":220},
  {"content":"\r\n\r\nسپس به تندى از جاى برخاست و از شبستان بيرون شد . و چون شهريار به شبستان درآمد سودابه وى را گفت : همهء دختران خوبروى را در منظر او درآوردم ، جز از دختر من هيچيك را نپسنديد و هيچ كدام در نظرش جلوه نكرد .\r\nآمدن سياوش ديگر بار به شبستان\r\nكاووس شاد شد . اما دل سودابه آرام نگرفت . دگر بار سياوش را نزد خويش خواند و به لابه و زارى به او گفت :\r\nبهانه چه دارى كه از مهر من * بپيچى ز بالا و از چهر من\r\nيكى شاد كن در نهانى مرا * ببخشاى روز جوانى مرا\r\nكنون هفت سال است تا مهر من * همى خون چكاند اَبَر چهر من\r\nو گر سر بپيچى ز فرمان من * نيايد دلت سوى درمان من\r\nكنم بر تو بر پادشاهى تباه * شود تيره بر چشم تو هور و ماه\r\nسياوش از گفتار گناه‌انگيز سودابه روى در هم كشيد ، برآشفت و به تلخى گفت : مرا آن روز زندگانى مباد كه براى برآوردن هوس ، دين و دانش را خوار ، و به پدر خيانت كنم . تو همسر شاه و خداوند گاهى ، شرم بادت كه گناه بدين بزرگى كنى . آن گاه خشمگين از جاى برخاست .\r\nسودابه چنگ درآورد ، بر او آويخت و گفت : من راز دل خويش از آن با تو گفتم كه به من مهرورزى نه آنكه مرا رسوا كنى ، و خوار و حسرت‌زده از خود برانى .\r\nفريب دادن سودابه كاووس را\r\nپس آن گاه جامه بر تن دريد ، رخ را به ناخن خراشيد و خروش برآورد . كاووس با خبر شد نگران از آن غوغا و فغان به شبستان رفت .\r\nسودابه به ديدن شاه زاريد و خروشيد و گفت : چون سياوش به شبستان درآمد و مرا تنها يافت به من درآويخت و گفت : عشق تو در دلم آتش افگنده است ، از چه بر من نامهربانى من جز تو كسى را نمىخواهم و نمىجويم .\r\nبينداخت افسر ز مشكين سرم * چنين چاك شد جامه اندر برم\r\n\r\n","description":"","footnote":"","page_name":" 199 ","page_number":221},
  {"content":"\r\n\r\nدل شاه از گفتار سودابه پر انديشه شد و گفت اگر براستى سياوش راه ناپاكان رفته است بايد سرش را بريد . آنگاه همه حاضران را از شبستان بيرون كرد ، سودابه و سياوش را پيش خواند و به پسرش گفت :\r\nاين بد كه به من رسيد سزايم بود از آنكه ترا به شبستان خود راه نمودم ، اكنون راست بگوى چرا بدى به جا آوردى .\r\nشهزاده آنچه ميان او و سودابه رفته بود براستى باز گفت سودابه گفت : دروغ مىگويد ، كه او تن من مىخواست . فرمانش نبردم و خود را به او نسپردم . چنگ در موهايم افگند و رويم را خراشيد .\r\nكاووس سخن هيچ كدام را باور نكرد ، و به خود گفت : بجويم و بينديشم كه گنهكار كيست . نخست بر و بالاى و روى و موى سودابه را بوييد آنها را خوشبوى يافت ، و چون دست و رو و بر و بالاى سياوش را بوييد بويى به مشامش نرسيد و نشان بسودن برور و موى سودابه در آن نيافت .\r\nدانست كه همسرش سخن بناراستى گفته است و پسرش بىگناه است .\r\nخواست كه سودابه را بكشد ، از شاه هاماوران انديشه كرد . ترسيد به كين خواهى برخيزد و ديگر ، زمانى كه در بند شاه هاماوران بود سودابه دمى از پرستارى و دلداريش نياسوده بود . سه ديگر آنكه شاه دلى مهربان داشت و افزون بر اين از همسرش سه كودك خرد در كنار داشت .\r\nچون بىگناهى سياوش بر شهريار نمايان شد به او گفت : اين خاطرهء بد را از دل بيرون كن ، هرگز به ياد مياور و از آن چيزى به ديگران مگو .\r\nچاره ساختن سودابه و زن جادو\r\nسودابه چون دانست بىگناهى شاهزاده و خطاكارى و لغزش او بر شاه نمايان شده چاره‌گرى را فتنه‌اى ديگر انگيخت . زنى از رازداران خود را كه بچه در شكم داشت فريب داد كه اگر به دارو بچهء خود را بيفگند و به او بدهد وى را به مال بىنياز مىكند . آن زن زشت‌كار فرمان\r\n\r\n","description":"","footnote":"","page_name":" 200 ","page_number":222},
  {"content":"\r\n\r\nبرد . چون شب فرا رسيد دارو خورد و دو بچه افگند . آنها را به همسر شاه سپرد . سودابه دو بچه را در طشتى زرين افگند ، بيمار گونه در بستر خوابيد و فغان برداشت . پرستاران همه به خدمتش شتافتند ، و چون دو بچهء مرده در طشت ديدند غوغا برآوردند . شاه خروش ايشان را شنيد و سبب پرسيد .\r\nگفتند كه سودابه دو بچهء نارسيدهء مرده افگنده است . كاووس غمين شد .\r\nشب سخنى بر زبان نياورد و چون سپيدهء بامداد سر زد ، آشفته حال به بالين سودابه رفت ، او را خفته ، سراسر شبستان را آشفته ، و دو كودك مرده در طشت زرين ديد . سودابه ديده گشود و گريان به شاه گفت : نگفتمت كه سياوش بر من چه بيداد كرد ، چنانم آزرد كه از بسيارى ترس بچه‌هايى كه از پشت تو داشتم مرده بيفگندم . تو گفتار نادرست او را باور داشتى مرا خطاكار و گنهكار پنداشتى و خوارم انداختى . چندان گريست كه شهريار دگر باره بر سياوش بدگمان شد . باز دژم و نژند گشت ، و چون همچنان در اين كار آسيمه‌سر بود . اخترگران را بخواند تا حقيقت حال بچه‌هاى مرده را در طالعشان بنگرند . ستاره‌شناسان يك هفته زيج و صلاب برداشتند و به آخر گفتند دو كودك مرده از پشت كسى ديگرند نه از پشت شاه و سودابه . شاه چون از فسونسازى و فريبكارى همسرش آگاه شد كسانى را به جستجوى مادر بچه‌هاى مرده فرستاد . ديرى نپاييد كه او را يافتند و به خوارى نزد شاه آوردند . اما چندان كه از او پرسيدند و وى را به دادن زر و مال اميد دادند و به كشتن بيم كردند ، به گناه خويش خستو نشد .\r\nسودابه دگر بار پيش شاه زار زار گريست و گفت : اگر اخترگران گفته‌اند كه اين بچه‌ها از پشت تو نيستند از سياوش و خشم رستم ترسيده‌اند .\r\nسخن گر گرفتى بدين سرسرى * بدان گيتى افگندم اين داورى\r\nشاه از گريستن آن زن فريبكار غمين و اشكش سرازير شد ، و\r\n\r\n","description":"","footnote":"","page_name":" 201 ","page_number":223},
  {"content":"\r\n\r\nسرشك آن دو به هم درآميخت . موبد موبدان چون شهريار را آن چنان دردمند و شوريده حال يافت گفت : جز اين چاره نيست كه يكى از آن دو بر آتش بگذرد ، اگر راستگو و راست رو باشد آتش بر او گزند نمىرساند .\r\nشاه سودابه و سياوش را پيش خواند و به آنان گفت : براى اين كه بدانم كدام يك از شما گناهكار است چاره جز اين نيست كه يكى از شما از آتش بگذرد . سياوش بدين آزمايش دردانگيز رضا داد و گفت : ماندن در دوزخ از اين تهمت ناروا كه اين نابكار زن بر من زده است آسان تر است و مرا اين آزمون شايد .\r\nگذشتن سياوش بر آتش\r\nشاه ساربانان را فرمود صد شتر به هيزم آوردن بيرون برند . پس از روزى چند چندان هيمه آوردند كه چند دو كوه بلند شد . آن گاه به فرمان شهريار بر هيمه‌ها نفت ريختند ، و دويست مرد براى افروختن آتش آماده شدند . سياوش در حالى كه جامه‌اى سپيد پوشيده بود و كافور بر خويشتن افشانده بود بر اسبى شبرنگ نشست . پيش پدر از باره فرود آمد ، و بر او نماز برد .\r\nرخ شاه كاووس پر شرم شد * سخن گفتنش با پسر نرم شد\r\nسياوش گفت : اى پدر ، اندوه مدار كه چون بىگناهم يزدان پاك مرا از تف اين آتش سوزان نگهبان خواهد بود و چون نزديك كوه آتش آمد سر سوى آسمان كرد ، به ايزد يكتا ناليد و گفت : پروردگارا تو دانى كه بىگناهم ، مرا از شرم پدر رها كن . پس آنگه اسب شبرنگش را سوى خرمن آتش جهاند . غريو از دل حاضران برآمد . سودابه به شنيدن آن غوغا بر بام رفت . در آن كوه آتش نگريست و آرزو داشت سياوش بسوزد تا او سپيد روى گردد . ديرى نپاييد سياوش در حالى كه خنده به لب داشت از آتش به درآمد . مردمان چون او را گشاده لب يافتند غريو شادى برآوردند . جامهء سياوش چنان سپيد و پاكيزه مانده بود كه گفتى از ميان\r\n\r\n","description":"","footnote":"","page_name":" 202 ","page_number":224},
  {"content":"\r\n\r\nسمن زار گذشته است . كهان و مهان و سپاهيان بر پايش درم نثار كردند .\r\nسودابه چون از فراز بام ديد كه سياوش تندرست از آتش گذر كرد و مردم به ديدنش شاديها كردند از بسيارى خشم موهايش را كند . رويش را به ناخن خراشيد و گريست . از سوى ديگر چون سياوش تازه روى و چون گل تازه شكفته بىآنكه از دود آتش گزند بر او رسيده باشد ، و يا گرد و خاك بر رويش نشسته باشد پيش پدر شد\r\nبه دو گفت شاه : اى دلير جوان * كه پاكيزه تخمى و روشن روان\r\nو او را در بر گرفت و از ستمى كه بر او كرده بود پوزش طلبيد .\r\nبخش جان سودابه خواستن سياوش از پدر\r\nچون سه روز به سور و سرور سپرى شد شهريار سودابه را پيش خواند ، به خشم و تلخى بر او نگريست و گفت :\r\nكه بىشرمى و بد بسى كرده‌اى * فراوان دل من بيازرده‌اى\r\nنيايد ترا پوزش اكنون به كار * بپرداز جاى و برآراى كار\r\nنشايد كه باشى تو اندر زمين * جز آويختن نيست پاداش اين\r\nآنگاه شهريار از بزرگان پرسيد سزاى اين زن كه اين گناه انگيخت چيست ؟ گفتند : مكافاتش دار است . كاووس دژخيم را گفت :\r\nسودابه را ببر و بر دار كن .\r\nسياوش پيش دويد و گفت : اى شهريار بزرگوار ، گناه سودابه را بر من ببخش ، مگر از كرده پشيمان گردد ، پند و عبرت پذيرد ، و از اين پس به راه خطا نرود .\r\nشاه كه در پى بهانه بود كه سودابه را نيازارد پايمردى سياوش را پذيرفت ، و او را دگر بار به شبستان فرستاد . اندك اندك دل كاووس بر شهبانو گرم تر و مهربان تر از پيش شد ، و چنان شد كه ساعتى بىديدارش قرار و آرام نداشت . سودابه چنان كه بدگهران را خواست چون شهريار را به خويش مهربان ديد دگر بار در پى فرصت بود و جادويى مىساخت كه پدر را بر پسر بدگمان كند .\r\n\r\n","description":"","footnote":"","page_name":" 203 ","page_number":225},
  {"content":"\r\n\r\nآگاهى يافتن كاووس از آمدن افراسياب\r\nهمزمان با اين احوال شهريار آگاه شد كه افراسياب با صد هزار مرد سپاهى آهنگ گرفتن ايران كرده است . از اين خبر بيم انگيز دژم شد .\r\nبزرگان را گرد آورد و گفت : افراسياب بدسرشت بارها سوگند خورده و زبان را گروگان كرده كه با ما برنتابد ، اما هميشه سوگند خود را شكسته است . اين بار برآنم كه خود به جنگش بروم و روز روشن را بر او سياه گردانم .\r\nموبد گفت : دو بار خود از سر خشم بىمحابا بر دشمن تاختى و هر بار خويش را در بلا درافگندى . اين بار يكى از سرداران دلير را به جنگ بفرست باشد كه دمار از روزگار افراسياب برآورد .\r\nكاووس گفت : اكنون ميان سرداران و سران سپاه كسى را نمىيابم كه پى و تاب پادشاه توران را داشته باشد .\r\nسياوش در دل گفت : اگر من فرماندهى جنگ با افراسياب را بپذيرم هم از شرانگيزى و جادويى سودابه رهايى مىيابم ، و هم پس از شكستن دشمن نامم بلند مىشود . بدين انديشه\r\nبشد با كمر پيش كاووس شاه * به دو گفت من دارم اين پايگاه\r\nكه با شاه توران بجويم نبرد * سر سروران اندر آرم به گرد\r\nكاووس شادمان شد . وى را نواخت . سياوش با رستم و دوازده هزار سپاهى سوار كار از شهر به هامون شد . شهريار آنان را به دعاى نيك بدرقه كرد و گفت :\r\nمبادا جز از بخت همراهتان * شده تيره ديدار بدخواهتان\r\nبه نيك اختر و تندرستى شدن * به پيروزى و شاد باز آمدن\r\nكاووس يك روز سپاهيان را همراهى كرد . در دم جدا شدن پدر و پسر يكديگر را در آغوش گرفتند و گريستند . گفتى در دل هر دو گذشت كه دگر بار يكديگر را نمىبينند .\r\nكاووس به پايتخت بازگشت و سياوش و تهمتن لشكر سوى\r\n\r\n","description":"","footnote":"","page_name":" 204 ","page_number":226},
  {"content":"\r\n\r\nزابلستان كشيدند . مدتى در آن جا با رستم و دستان به شادخوارى و خرمى گذراندند . آن گاه سياوش و پيل تن و سپاهيان سوى بلخ راندند ، و پس از سه جنگ سهمگين آن شهر را گشودند . پس از اين پيروزى سياوش نامه‌اى به كاووس فرستاد . در آغاز نامه يزدان پاك ، خداوند خورشيد و ماه و فرازندهء تاج و تخت و كلاه را نيايش كرد ، سپس نوشت :\r\nبه يارى بخت بلند شهريار بلخ را گشودم سپهرم و بارمان سران سپاه افراسياب گريختند ، و اكنون سپاهيان پيروزمند من كنار جيحون خيمه برافراشته‌اند ، اگر شاه بار دهد از جيحون بگذرم و دشمن را از پاى درآورم .\r\nپاسخ نامه سياوش از كيكاووس\r\nشهريار از رسيدن نامه و خبر پيروزى سياوش شادمان شد . در جواب ، نخست يزدان پاك را نيايش كرد ، سپس پسر را ستود و نوشت :\r\nاز آن پس كه پيروز گشتى به جنگ * به كار اندرون كرد بايد درنگ\r\nنبايد پراگنده كردن سپاه * بپيماى راه و بياراى گاه\r\nكه آن ترك بدپيشه و ريمن است * كه هم بانژاد است و اهريمن است\r\nمكن هيچ بر جنگ جستن شتاب * به جنگ تو آيد خود افراسياب\r\nچون نامهء كاووس به سياوش رسيد آن را بوسيد ، بر سر نهاد ، و فرمان برد .\r\nاز سوى ديگر گرسيوز سردار سپاه تورانيان خبر شكست خوردن سپاه توران را به افراسياب برد . او برآشفت و چنان خشمگين به گرسيوز نگريست كه گفتى مىخواست جگرش را به درد . چون شب درآمد و پاسى گذشت افراسياب با خاطرى ناآرام به بستر رفت و در خواب شد .\r\nديرى نپاييد كه ناگهان چنان خروش برآورد كه همه پرستندگانش از خواب برانگيخته شدند . غوغا و فغان برداشتند و گرسيوز را خبر كردند . او تيز و تند به خوابگاه افراسياب آمد . سپهبد را سخت پيچان و ناآرام ديد .\r\nگفت : به من بگو كه سبب اين بيم و بى قرارى چيست . افراسياب گفت :\r\nاكنون با من سخن مگوى زمانى مرا در آغوش خويش بدار تا هوش و\r\n\r\n","description":"","footnote":"","page_name":" 205 ","page_number":227},
  {"content":"\r\n\r\nقرارم بازآيد ، از آنكه از خواب بدى كه ديده‌ام چنان شكيبم از دست شده كه ياراى گفتگو ندارم .\r\nگرسيوز شمع آورد ، افروخت ، و برادر را به سخنان خوش دلدارى داد ، و گفت : اكنون بگوى چه به خواب ديده‌اى . افراسياب از بسيارى اندوه و درد گفت : هيچ كس هرگز اين به خواب نبيند كه من ديده‌ام .\r\nبيابانى پر از مار و اژدها به خواب ديدم كه هوايش تيره و پر از گرد و خاك بود . سراسر آسمان آنجا را عقابان تيز پرواز زير پر گرفته بودند .\r\nزمين چنان تفتيده و خشك بود كه گفتى هرگز نمى باران بر آن نباريده بود . سراپردهء مرا در آن بيابان خشك و وحشتزاى برافراشته بودند . ناگهان توفانى سخت برخاست و درفشم را نگونسار كرد . از نهيب آن توفان بسيارى از سپاهيانم كشته شدند . آن گاه انبوه لشكريان ايران پديد آمدند همه با تير و كمان و نيزه به دست . آنان بر من حمله‌ور شدند و دستم را بستند . به هر سو نگريستم از پيوستگان خويش يكى را نديدم . مرا پيش كاووس بردند . جوانى چهارده ساله كه آخته اندام و بس دلير بود و كنار شهريار ايران نشسته بود چون نگاهش بر من افتاد بناگاه از جاى برجست و با تيغ تنم را به دو نيم كرد . من از آن درد خروشيدم و از خواب برانگيخته شدم .\r\nگرسيوز دلدارى برادر را گفت : بيهوده دل بد مدار كه آنچه به خواب ديده‌اى سرنوشت دشمن تست ، و اگر باور نمىكنى بامدادان خوابگزاران را بگو تا خوابت را تعبير كنند .\r\nپرسيدن افراسياب موبدان رااز خواب\r\nافراسياب همه موبدان و اخترشناسان و خوابگزاران دانا را نزد خويش خواند و\r\nچنين گفت با نامور بخردان * به اخترشناسان و هم موبدان\r\nگر اين خواب و گفتار من در جهان * ز كس بشنوم آشكار و نهان\r\n\r\n","description":"","footnote":"","page_name":" 206 ","page_number":228},
  {"content":"\r\n\r\nيكى را نمانم سر و تن به هم * اگر زين سخن بر لب آرنددم\r\nببخشيدشان بىكران زر و سيم * بدان تا نباشد كسى زو به بيم\r\nآن گاه آنچه به خواب ديده بود به آنان گفت . مهتر موبدان چون گفتار سالار سپاه را شنيد انديشيد و گفت : اى پادشاه ، اگر بر ما خشم نگيرى و زبان گروگان كنى كه ما را نيازارى و نكشى ، تعبير خوابت را براستى مىگوييم . و چون افراسياب بر اين سوگند ياد كرد زبان آورى بسياردان گفت : چون به جنگ با ايرانيان برخاستى از ايران زمين سپاهى گران به سركردگى سياوش ، شهزادهء دلير پيش آمده است اگر به جنگ با او بكوشى باور بدار كه يك تن از سپاهيانت زنده بجاى نمىماند ، و سراسر ميدان نبرد از خونشان لاله‌گون مىگردد ، و اگر او به دست تركان تباه شود سراسر توران زمين پر آشوب و تخت و سرورىشان تباه مىشود . و اگر جز به راه آشتى روى پشيمان مىگردى و\r\nبدان گاه ياد آيدت راستى * كه ويران شود كشور از كاستى\r\nجهاندار گر مرغ گردد به پر * بر اين چرخ گردان نيابد گذر\r\nافراسياب از شنيدن اين سخنان بيم دهنده غمين شد . آنچه ميان او و موبدان و خوابگزاران رفته بود به گرسيوز باز گفت ، و گفت : اكنون جز آشتى جستن چاره نمانده است . براى شهريار ايران تحفه‌هاى شايان از هر گونه مىفرستم باشد كه اين بلاى بزرگ از من بگذرد .\r\nمشورت افراسياب با بزرگان\r\nروز ديگر افراسياب بزرگان و سران سپاه را نزد خويش خواند و به ايشان گفت : تا اين زمان بسى از دليران و نامداران در ميدان كارزار به نيروى من تباه شده‌اند ، بسيار شهرها را ويران ، و بسا گلستانها را خارستان كرده‌ام . اكنون از جنگ و ستيز و گريز و آويز بيزار گشته‌ام و مىخواهم به راه ايزدى روم تا جهان برآسايد . در اين زمان دو بهر از زمين زير پا و به فرمان من است ، بسيارى از پادشاهان باژ و ساو مىدهند ، و اگر با من هم آواز باشيد براى رستم و سياوش تحفه‌هاى گرانبها بفرستم و\r\n\r\n","description":"","footnote":"","page_name":" 207 ","page_number":229},
  {"content":"\r\n\r\nآشتى بجويم .\r\nبزرگان و سران سپاه همه آشتى جويى خواستند . آن گاه به گرسيوز گفت : بسيج سفر كن دويست سوار بر گزين ، صد اسب تازى زرين ستام ، تاجى گوهر آگين و شاهوار ، صد شتروار گوناگون گستردنى ، دويست غلام و كنيز برگير و نزد سياوش برو چون رسيدى به او بگو :\r\nز يزدان بر آن گونه دارم اميد * كه آيد درود و خرام و نويد\r\nبه بخت تو آرام گيرد جهان * شود جنگ و ناخوبى اندر نهان\r\nتو شاهى و با شاه ايران بگوى * مگر نرم گردد سر جنگجوى\r\nآمدن گرسيوز نزد سياوش\r\nگرسيوز چون به درگاه سياوش بار يافت از دور زمين ادب بوسيد . سياوش حرمتگزارى وى را بر پاى خاست او را نواخت و از افراسياب پرسيد . گرسيوز هديه‌ها را از نظر شاهزاده گذراند ، پيام آشتىجويانهء سپهدار توران را گزارد . رستم به گرسيوز گفت : اكنون نوبت شادى است يك هفته بمان و با ما به شادخوارى و خرمى بنشين .\r\nبه فرمان پيل تن براى گرسيوز جايگاهى سزاوار آراستند . چون شب درآمد پيل تن و شهزاده در آن كار راى زدند . رستم از آمدن گرسيوز بدان شتاب بدگمان بود و گفت : بايد طلايه‌دارانى به هر سو فرستاد تا دشمن ناگهان بر ما نتازد . همچنين بايد افراسياب صد تن از بستگان خويش را به رسم گروگان پيش ما بفرستد . از سوى ديگر بايد دانايى زبان آور نزد شاه بفرستيم و او را از آشتى جويى افراسياب آگاه كنيم .\r\nچون خورشيد سر از افق سرزد گرسيوز نزد سياوش آمد . شهزاده به مهربانى و گرم رويى از او پرسيد : ديشب بر تو چگونه گذشت ؟ سپس گفت : بايد از سوى من به افراسياب پاسخ برى كه اگر راستى را جوياى آشتى هستى و زيرنوش ز هر ندارى بايد صد تن از بستگان خود را به رسم گروگان نزد من بفرستى افزون بر اين هر چه از شهرهاى ايران زمين را\r\n\r\n","description":"","footnote":"","page_name":" 208 ","page_number":230},
  {"content":"\r\n\r\nگرفته‌اى باز پس دهى .\r\nگرسيوز بىدرنگ پيكى را فرستاد كه اين سخنها به افراسياب بگويد . فرستاده چون به درگاه سپهدار توران رسيد و پيغام گزارد افراسياب غمين و دردمند شد و در دل گفت : اگر من صد تن از بستگان نزديك خود را به گروگان پيش سياوش بفرستم شكستى بزرگ در رزمگاه و دستگاه من در مىآيد ، و اگر گروگان ندهم آشتى جويى مرا باور نمىدارند . ناچار صد تن از بستگان خود ، همان كسان را كه رستم به نام و نشان برشمرده بود به گروگان نزد سياوش فرستاد ، و بخارا و سُغد و سمرقند و چاچ و اسپيجاب را خالى كرد ، و خود با سپاه سوى گنگ عقب‌نشينى كرد . آن گاه رستم نزد سياوش آمد و\r\nبه دو گفت چون كارها گشت راست * چو گرسيوز ار باز گردد رواست\r\nسياوش اسبى زرين ستام با سليح و كلاه و كمرِ شاهوار به گرسيوز خلعت داد ، و او را شادمان نزد افراسياب بازگرداند .\r\nسپس با تهمتن راى زد كه سخنگويى هشيار و چرب زبان نزد كاووس فرستد و او را از آنچه رفته بود آگاه كند . رستم گفت : كاووس همان تيز خشم تند خوى تلخ گفتار است كه او را مىشناسيم . من خود به ديدارش مىروم تا با وى سخن كنم .\r\nسياوش به گفتار تهمتن شادمان شد . نامه‌اى به شهريار نوشت .\r\nدر آن نامه نخست از دادار دادگر ، خداوند خرد و هوش و زمان و توان ياد كرد ، سپس آنچه رفته بود در آن آورد . تهمتن نامه را بر گرفت و شتابان نزد كاووس رفت . چون به دربار رسيد پادشاه وى را گرامى كرد و\r\nبپرسيد و بگرفتش اندر كنار * ز فرزند و از گردش روزگار\r\nز گردان و از رزم و كار سپاه * بدان تا چرا بازگشت او ز راه\r\nتهمتن از سياوش به نيكويى ياد كرد . او را ستود و نامه را به شاه داد . چون دبير نامه را خواند روى كاووس از بسيارى خشم سياه شد و به\r\n\r\n","description":"","footnote":"","page_name":" 209 ","page_number":231},
  {"content":"\r\n\r\nرستم گفت : گيرم كه او جوان است و ناآزموده كار ، تو كه جهان ديده و شهد و شرنگ روزگار چشيده‌اى چرا رها كردى كه با سپهبد توران آشتى جويد . مگر نديدى كه افراسياب به ما چه بديها كرد و چگونه كشور ما را به خاك و خون كشيد . شما را به مال و خواسته‌اى كه از مردمان به ستم گرفته است ، و با فرستادن صد ترك بيچارهء زبون كه نام پدرشان را به ياد ندارند ، فريب داد . اگر شما از وظيفهء خود غافل مانديد من اكنون نامه‌اى به سياوش مىنويسم ، فرمان مىدهم آنچه را افراسياب به رسم هديه فرستاده است همه را به آتش بسوزاند گروگانها را پيش من بفرستد تا همه را بكشم بر سپاه توران بتازد و به توران زمين آتش درافگند .\r\nتهمتن به دو گفت كاى شهريار * دلت را بدين كار غمگين مدار\r\nسخن بشنو از من تو اى شه نخست * پس آنگه جهان زير فرمان تست\r\nفرستادن كاووس رستم را به سيستان\r\nمگر به سياوش فرمان ندادى كه از جيحون نگذرد ، و تا افراسياب به جنگ نپردازد بدان سو لشكر نراند . او به جاى جنگ آشتى جست ، و آيين سرورى و مهترى اين است كه چون دشمن به آشتى گرايد و امان خواهد رزم به بزم بَدَل شود . افزون بر اين پيمان شكنى كار شاهان و سرفرازان نيست ، و از سياوش پيمان شكنى مخواه كه گناهى بزرگ است و او كسى نيست كه بدين ناجوانمردى تن در دهد . اگر وى را بدين كار ناچار كنى بىگمان برمىآشوبد ، و سر از فرمان تو بر مىپيچد .\r\nكاووس از گفته‌هاى خردمندانهء رستم در خشم شد و به درشتى او را گفت : اكنون دريافتم كه تو او را بدين خطاى بزرگ رهنمون شده‌اى تن آسانى خويش خواستى نه افروزش تاج و تخت و نگين . اگر ترا جرأت و همت پيكار كردن با تورانيان نيست بمان ، طوس را مىفرستم تا اگر سياوش به جنگ با تركان نكوشد سپاه را به او سپارد و خود باز گردد . به وجود تو نيز نياز ندارم و نمىخواهم كه ما را در اين كارزار يارى كنى .\r\n\r\n","description":"","footnote":"","page_name":" 210 ","page_number":232},
  {"content":"\r\n\r\nرستم به سخنان ناهشيوار و تلخ كاووس دل آزرده شد . رنجيده خاطر شاه را به حال خود رها كرد و با همراهانش به سيستان رفت .\r\nپس آن گاه كاووس طوس را نزد خود خواند و فرمود سپاهى گران براى جنگيدن با افراسياب آماده كند .\r\nسپس نامه‌اى پر از خشم و جنگ براى سياوش فرستاد . در آن نامه نخست آفرينندهء جهان ، خداوند ماه و كيوان و بهرام را ستود پس آن گاه نوشت :\r\nشنيدى كه دشمن به ايران چه كرد * چو پيروز شد روزگار نبرد\r\nكنون خيره آزرم دشمن مجوى * برين بارگه بر مَبَر آبروى\r\nمنه از جوانى سر اندر فريب * گر از چرخ گردان نخواهى نهيب\r\nنرفت ايچ با من سخن زاشتى * ز فرمان من روى برگاشتى\r\nتو با خوبرويان برآميختى * به بازى و از جنگ بگريختى\r\nدر بىنيازى به شمشير جوى * به كشور بود شاه را آبروى\r\nرستم نيز هرگز از اندوختن گنج و خواسته سير نمىشود ، از اين رو ترا برانگيخت به ديدن آن مرده ريگ و تحفه‌هاى كم ارزش رام و خام شوى و دل از جنگ جستن بپردازى . چون نامه را خواندى آمادهء جنگ شو و اگر به تورانيان مهر و دوستى مىورزى و پيمان شكنى را ننگ و گناه مىشمارى سپاه را به طوس بسپار و پيش من بيا . گروگانها را در بند كن و پيش من بفرست .\r\nسياوش وقتى نامهء پدر را خواند دلش پر درد شد . در دل گفت اگر صد مرد گروگان را كه همه دلير و از بستگان نزديك افراسياب‌اند در بند كنم و پيش كاووس بفرستم ، و او بىدرنگ آنها را بر دار كند به درگاه پاك يزدان از اين پيمان شكنى و گناه بزرگ چه پوزش برم ؟ و اگر پس از آشتى جويى و خوردن سوگند بر تورانيان بتازم جهانيان در بارهء من چه\r\n\r\n","description":"","footnote":"","page_name":" 211 ","page_number":233},
  {"content":"\r\n\r\nخواهند گفت . از سوى ديگر اگر سپاه را چنان كه شاه فرموده به طوس بسپارم و باز گردم از بدخواهى و بدانديشى سودابه هرگز در امان نمىمانم .\r\nمشورت سياوش با بهرام و زنگه\r\nچون سياوش در كار خويش درماند زنگهء شاوران و بهرام را نزد خويش خواند . آن دو را از آنچه شهريار نوشته بود آگاه كرد ، و به اندوه و درد گفت : پيش شاه روزگار خوشى داشتم . سودابه هوسباز بدسرشت چندان فسونسازى و فريبكارى كرد تا شاه به من بدگمان و سرگردان شد ، و شبستانش برايم زندان گشت . براى نماياندن بىگناهى خويش از خرمن آتشى ، همچند كوه گذشتم و به اميد اين كه از كيد و مكر آن زن بدانديش رهايى يابم پيكار كردن با افراسياب را از ماندن در جوار سودابه آسان تر شمردم . چنان كه مىدانيد و مىبينيد پس از اين كه شهرهاى ايران را از دشمن بازستاندم و گروگان گرفتم افراسياب جوياى آشتى شد . در اين كار با تهمتن و بزرگان سپاه و دانايان راى زدم ، همه مصلحت شمردند . اكنون پادشاه مرا به پيمان شكنى و شكستن سوگند ، و برافروختن آتش جنگ برمىانگيزد و بيم مىدهد\r\nاگر سر بگردانم از راستى * فراز آيد از هر سويى كاستى\r\nچه بايد همى خيره خون ريختن * چنين كين به دل اندر آويختن\r\nو زان پس كه داند كزين كارزار * كرا بر كشد گردشِ روزگار\r\nكاش مرا مادر نمىزاد ، و يا چون به دنيا آمدم مرا مىربود . اى نامور زنگه ، تو آن تحفه‌ها را كه گرسيوز آورده برگير گروگانها را همراه كن ، پيش افراسياب برو و به او بگو كه مرا چه پيش آمده است .\r\nزنگهء شاوران به شنيدن اين سخنان غم انگيز از زبان و دل شاهزادهء شوريده حال گريست و بر سرزمين هاماوران كه سودابهء بدكنش در آن به دنيا آمده بود و پرورش يافته بود نفرين كرد .\r\nبهرام گفت : اى شاهزاده ، اين راى و راه درست نيست . شاه را فرمان ببر و جنگ را آماده شو . سياوش پند او را نپذيرفت و گفت : پس از\r\n\r\n","description":"","footnote":"","page_name":" 212 ","page_number":234},
  {"content":"\r\n\r\nآن همه سوگند و عهد و پيمان استوار چگونه به جنگ بكوشم . اگر با من همدل و همراى نيستيد از شما جدا مىشوم ، و مىروم تا آبشخورم كجا باشد . شما نيز آن كنيد كه خواهيد .\r\nسياوش چو پاسخ چنين داد باز * بپژمرد جان دو گردن فراز\r\nز بيم جداييش گريان شدند * چو بر آتش تيز بريان شدند\r\nزنگه گفت : غمين مباش ، آن كنيم كه تو فرمايى\r\nفداى تو بادا تن و جان ما * چنين باد تا مرگ پيمان ما\r\nشاهزاده شادمان شد ، و به زنگهء شاوران گفت : همراهانى چند برگزين ، نزد افراسياب شو ، و بگو مرا چه پيش آمده است . زنگه با سوارانى چند و صد سوار گروگان روانهء سفر شد . چون به در شهر سالار تركان رسيد ديده‌بانان او را ديدند و خبر به افراسياب بردند . سپهدار تركان وى را پذيره شد ، و چون به كاخ او درآمد وى را نواخت و در بر گرفت . زنگه آنچه روى داده بود به سپهدار تركان گفت . افراسياب دژم و خاطر آزرده شد . بىدرنگ پيران را خواند انجمن را خالى كرد ، و از ناسازگارى كاووس و جوانمردى سياوش در پاسدارى سوگند و استوار داشتن پيمان و آمدن زنگه شاوران سخن گفت .\r\nبپرسيد كاين را چه درمان كنم * وزين راه جستن چه پيمان كنم\r\nپيران گفت : اى سرور ، شنيده‌ام و دريافته‌ام كه ميان مهان كسى به هنر و خرد و ديدار و آهستگى و فرهنگ و راى همتاى سياوش نيست پاسدارى پيمان را ، فرمان پدر نبرد ، و گروگانها را به وى نسپرد .\r\nبرآشفت و تخت و كلاه و مهترى و پادشاهى را به چيزى نشمرد . كدام جوانمردى از اين بالاتر و والاتر\r\nنه نيكو نمايد ز راه خرد * كزين كشور آن نامور بگذرد\r\nاگر شاه بيند ز راى بلند * نويسد يكى نامهء پندمند\r\nچنان چون نوازند فرزند را * نوازد جوان خردمند را\r\n\r\n","description":"","footnote":"","page_name":" 213 ","page_number":235},
  {"content":"\r\n\r\nيكى جاى سازد بدين كشورش * بدارد سزاوار و اندر خورش\r\nبه آيين دهد دخترش را بدوى * بداردش با ناز و با آبروى\r\nسالار تركان چون اين سخنان از پيران شنيد گفت : من از اين كار هراسانم ، چه مىدانم كه هر كس بچهء شير را بپرورد سرانجام به زخم چنگال او از پاى درمىآيد و باشد اگر سياوش را گرامى كنم چون روزگار يابد در من آويزد .\r\nپيران گفت : انديشه مدار ، شهزاده‌اى كه به خاطر پاسدارى پيمان از پادشاهى و جاه‌مندى چشم بپوشد ، و از خوى بد پدرش در او نشان نباشد چگونه راه ناپاكان مىرود . به يادآور اكنون كىكاووس پير شده و ديرى نمىپايد . پس از او سياوش پادشاه ايرانشهر مىشود ، و چون او بر كشيده و در پناه تو باشد ايران و توران تراست .\r\nافراسياب را اين سخن پسند افتاد .\r\nنامه افراسياب به سياوش\r\nسپهدار توران نامه‌اى به سياوش فرستاد . در سر نامه آفريننده و بخشندهء روان و خرد و هوش را ستايش كرد ، سپس وى را ستود و نوشت :\r\nاگر كاووس بر تو ستم كرده غمين و رنجه مباش و دل بد مدار ، و مپندار كه تخت و گنج و بخت از تو شده است .\r\nترا اين همه ايدر آراسته است * اگر شهريارى و گر خواسته است\r\nهمه شهر توران برندت نماز * مرا خود به مهر تو آمد نياز\r\nتو فرزند باشى و من چون پدر * پدر پيش فرزند بسته كمر\r\nبدارمت بىرنج فرزندوار * به گيتى تو ماندى ز من يادگار\r\nسپاه و زر و گنج و شهر آن تست * به رفتن بهانه نبايدت جست\r\nچو راى آيدت آشتى با پدر * بسازم ترا تاج و تخت و كمر\r\nكز ايدر به ايران شوى با سپاه * به دلسوزگى با تو آيم به راه\r\nآن گاه زنگه شاوران را خلعتى گرانبها بخشيد و نامه را به وى\r\n\r\n","description":"","footnote":"","page_name":" 214 ","page_number":236},
  {"content":"\r\n\r\nسپرد . او بر اسبى زرين ستام نشست ، و چون نزد سياوش رسيد آنچه ديد و گفت و شنيد به وى بازگفت . شهزاده از آن مهربانيها شاد شد ، اما از سوى ديگر دلش به درد آمد و به خود گفت :\r\nكه دشمن همى دوست بايست كرد * ز آتش كجا بر دمد باد سرد\r\nز دشمن نيايد بجز دشمنى * به فرجام هر چند نيكى كنى\r\nآن گاه از سر درد و دل افسردگى نامه‌اى به پدر فرستاد و در آن نوشت : تو و روزگار بر من ستمهاى سخت كرده‌ايد . نخست سودابه مايهء شوربختى و نگونساريم شد . من در جوانى از آيين خرد و راستى و پاكى برنگشتم . به اميد اين كه دگر بار مرا به خاطر خوش آمدن وى نيازارى تن به بلا سپردم و جنگ با افراسياب را كه چون اژدهايى دمان است آماده شدم . شهرهاى ايران را از او بازستاندم ، و براى فرو نشاندن آتش دشمنى ، و پرهيز از خونريزى بيشتر خواهش او را پذيرفتم و با وى آشتى كردم .\r\nهيچيك از خدمتهاى بزرگ من پسندت نيفتاد و ديدگانت از ديدنم سير شد و بيزارى جست . اكنون رضا به قضا مىدهم سپاه و تخت و جاى و آنچه زر و خواسته است تا آمدن طوس به بهرام مىسپارم و مىروم تا آبشخور و انجام كارم چه باشد .\r\nآن گاه سران سپاه را به فرمانبرى از بهرام اندرز داد ، و چون شب درآمد سياوش سيصد تن از سواران برگزيد و به سوى جيحون روانه شد .\r\nچون خبر آمدن شهزاده به توران زمين رسيد پيران از سوى افراسياب پذيره شدن را آماده شد . و آن گاه كه به وى رسيد از اسب فرود آمد ، او را به مهربانى در كنار گرفت سر و پايش را بوسيد و گفت : يزدان را ستايش و نيايش مىكنم كه ترا تندرست مىبينم . اگر مرا كه پيرانه سرم به خدمتگرى بپذيرى دمى از بندگيت روى برنمىتابم . آرزو دارم دمى بىكام دل نباشى . همهء مردمان چه مرد چه زن پرستندهء تو هستند .\r\n\r\n","description":"","footnote":"","page_name":" 215 ","page_number":237},
  {"content":"\r\n\r\nآن گاه از شهر و شهريار پرسيد . در حالى كه با هم به شادى و خرمى سخن مىگفتند از ميان انبوه مردمانى كه در شهرهاى سر راه از بسيارى سرور فرياد شادمانه برمىآوردند گذشتند . در آن وقت شهزاده\r\nبه ياد آمدش بوم زابلستان * بياراسته تا به كابلستان\r\nهمان شهر ايرانش آمد به ياد * همى بركشيد از جگر سرد باد\r\nاز ايران دلش ياد كرد و بسوخت * به كردار آتش رخش برفروخت\r\nبىاختيار سرشك از ديدگانش روان شد ، و براى اين كه پيران بر خسته دلى و دل سوختگيش آگاه نشود ، و اشكباريش را ننگرد روى سوى ديگر كرد . اما پيران بر شوريده حاليش وقوف يافت .\r\nبدانست كاو را چه آمد به ياد * غمى گشت و دندان به لب برنهاد\r\nچنين گفت كاى نامور شهريار * ز شاهان گيتى تويى يادگار\r\nسه چيز است با تو كه اندر جهان * كسى را نباشد ز تخم مهان\r\nيكى آنكه از تخمهء كىقباد * همى از تو گيرند گويى نژاد\r\nو ديگر زبانى بدين راستى * به گفتار نيكو بياراستى\r\nسه ديگر كه گويى كه از چهر تو * ببارد همى بر زمين مهر تو\r\nسياوش به پاسخ گفت : اى پير پاكيزهء راستگوى ، چنين در دلم افتاده كه اگر با من پيمان دوستدارى ببندى هرگز نمىشكنى . اگر از آمدن به اين جا بر من گزند نمىرسد بگوى تا نگران و شوريده خاطر نباشم ، و اگر بيم خطر هست آگاهم كن تا پيش از آنكه چاره از دست بشود به كشور ديگر روم .\r\nپيران گفت : دل بد مدار گر چه افراسياب در سراسر گيتى به بدى شهره شده ، اما نه چنان است . مهربان و پاكيزه خوست . خردور و هوشمند و بلند راى است . به خيره بر كسى نمىتازد و ستم نمىكند . مرا با او به خون خويشى است هم از سران سپاهش هستم و هم رهنمونش .\r\nگنج و بندهء فراوان دارم . هم مرا اسب و سليح و كمان و كمند است و هم\r\n\r\n","description":"","footnote":"","page_name":" 216 ","page_number":238},
  {"content":"\r\n\r\nگوسپند بسيار . مرا پيش افراسياب بسى آبروست . اگر پيش ما بمانى هر چه دارم بر قدمت نثار مىكنم ، و ترا از دل و جان مىستايم .\r\nدل سياوَش از غم آزاد شد . با هم به خوردن نشستند . پس آن گاه خندان و شادان به راه افتادند و جايى درنگ نكردند .\r\nديدن سياوش افراسياب را\r\nچون افراسياب از آمدن سياوَش آگاه شد از ايوان پياده به پيشبازش رفت . شهزاده به ديدنش از اسب فرود آمد و به سوى او دويد .\r\nيكدگر را در آغوش گرفتند ، و چشم و سر هم را بوسيدند . افراسياب به سياوش گفت :\r\nكنون شهر توران ترا بنده‌اند * همه دل به مهر تو آگنده‌اند\r\nمرا با تن و جان همه پيش تست * سپهدار پيران به تن خويش تست\r\nآنگاه افراسياب دست شهزاده را به مهربانى گرفت ، به كاخ خويش برد و كنار خود بر تخت نشاند . سپس به فرمان سپهدار كاخى با شكوه براى سياوش آراستند . شهزاده به آن جا رفت و آرميد . افراسياب چنان دل به مهر سياوَش بست كه تا وقتى با او بود خواب به چشمانش راه نمىيافت ، و چه شادان يا دژم بود با سياوَش بود .\r\nهنر نمودن سياوش پيش افراسياب\r\nيك شب افراسياب به سياوَش گفت : فردا پگاه من و تو بايد با هم در ميدان چوگان بازى كنيم . شبگير اين دو با گروهى از سران سپاه و بزرگان به ميدان رفتند . سپهدار توران گلباد و گرسيوز و جهان و پولاد و پيران و نستيهن و هومان را به همبازيگرى و يارى خود برگزيد ، و شيده و اندريمان و ارجاسب و چند تن ديگر را به همبازيگرى شهزاده انتخاب كرد . سياوش حرمتگزارى را گفت : اى سپهدار بزرگ ، من در چوگان باختن نمىتوانم هماورد تو باشم . افراسياب گفت : نه چنان است كه مىگويى بايد در ميدان هنر خويش بنمايى تا\r\nكنند آفرين بر تو مردان من * شكفته شود روى خندان من\r\n\r\n","description":"","footnote":"","page_name":" 217 ","page_number":239},
  {"content":"\r\n\r\nسياوش گفت اكنون كه ناچارم با تو چوگان بازى كنم بايد كه ياران خود را از ايرانيانى كه با من آمده‌اند برگزينم و چون افراسياب راى وى را پسنديد شهزاده هفت تن از يارانش را برگزيد و شبگير همه با هم به ميدان چوگان بازى رفتند . سياوش چنان در اين كار هنرنمايى كرد كه همه انگشت حيرت به دندان گزيدند و\r\nبه آواز گفتند هرگز سوار * نديديم بر زين چنين نامدار\r\nپس از پايان يافتن چوگان بازى همه شاد و خندان به كاخ بازآمدند . خوان گستردند ، مجلسانه آراستند و به شادخوارى نشستند . پس آنگاه خلعتى گرانمايه به سياوش فرستاد ، و روزى به او گفت : مىخواهم روزى با هم به شكار برويم ، و چون آماده شدند با گروهى از سران ايران و توران به نخجير رفتند . در آن روز نيز شهزاده از هنرنمايى خود چشم همگان را خيره كرد .\r\nبه زن دادن پيران دختر خود را به سياوش\r\nروزى پيران و سياوش گرم و مهربان با هم نشسته بودند . پيران به شهزاده گفت :\r\nاز اين مهربانى كه بر تست شاه * به نام تو خُسبد به آرامگاه\r\nچنان دان كه خرم بهارش تويى * نگارش تويى غمگسارش تويى\r\nاما پدرت پير شده ، و تو نه زن دارى نه برادر ، نه خواهر ، و شاخ گلى را مانى كه تنها كنار چمن روييده است . پس از مرگ كاووس تو شهريار ايران خواهى شد ، و دريغ است اكنون تنها بمانى . افراسياب سه دختر تازه رسيده دارد كه هر كدام به زيبايى از ماه گرو مىبرد . گرسيوز را نيز سه دختر است ، تازه جوان و خوبروى و دلارام . من نيز چهار دختر در شبستان دارم كه جريره بزرگتر از آن سه ديگر است و به ديدار از ماه بهتر و\r\nاگر راى باشد ترا بنده‌ايست * به پيش تو اندر پرستنده ايست\r\n\r\n","description":"","footnote":"","page_name":" 218 ","page_number":240},
  {"content":"\r\n\r\nسياوش گفت : تو مرا چون پدر مهربانى ، و اگر بايد همسرى بجويم جريره را خواهم كه از پشت تست . پيران شادمان شد ، و چون به سراى خود رفت به همسرش گلشهر گفت : برخيز و مجلس بياراى و جريره را به دست آرايشگر بسپار كه نبيرهء كىقباد داماد ما شد .\r\nسخن گفتن پيران با سياوش از فرنگيس\r\nشهزاده از اين پيوند بس شادمان بود . پس از مدتى روزى پيران به او گفت : مىدانى كه سالار توران ترا از همهء بستگان و ياران خود دوست‌تر مىدارد و دل و جان و هوش و توانش تويى ، و\r\nچو با او تو پيوستهء خون شوى * از اين پايه مردم به افزون شوى\r\nگر چه جريره همسر تو دختر من است و دلخواه تو\r\nو ليكن ترا آن سزاوارتر * كه از دامن شاه جويى گهر\r\nدخترش فرنگيس\r\nبه بالا ز سرو سهى برتر است * ز مشك سيه بر سرش افسر است\r\nهنرها و دانش ز ديدار بيش * خرد را پرستار دارد به پيش\r\nاگر خواهى فرنگيس را براى تو خواستگارى كنم .\r\nسياوش با اشك و آه جواب داد : اكنون كه سرنوشتم اينست از كشورم دور باشم دستان را كه پروردگار من است نبينم ، و از ديدار بهرام و زنگهء شاوران و گيو و شاپور و ديگر بزرگان دور باشم هر چه دانى و خواهى بكن .\r\nسخن گفتن پيران باافراسياب\r\nپيران پيش افراسياب رفت و گفت از سوى سياوش پيامى آورده‌ام .\r\nمرا گفت با شاه توران بگوى * كه من شاد دل گشتم و نامجوى\r\nبپرورديم چون پدر در كنار * همى شادى آورد بختم به بار\r\nپس پردهء تو يكى دختر است * كه ايوان و تخت مرا در خور است\r\nفرنگيس خواند ورا مادرش * شوم شاد اگر باشم اندر خورش\r\nسالار توران به هر روى راى پيران را پسنديد . پيران بىدرنگ\r\n\r\n","description":"","footnote":"","page_name":" 219 ","page_number":241},
  {"content":"\r\n\r\nاين مژده به سياوش رساند . دل شهزاده پر آزرم شد از آنكه شوى دختر او بود .\r\nآن گاه پيران به خانه رفت . هزار جامهء زربفت نابريده ، چند طبق پر از زبرجد و پيروزه ، چند جام پر از مشك ، شصت شتروار گستردنى ، پنجاه شتروار جامهء پوشيدنى ، سيصد پرستندهء زرين كلاه ، صد هزار دينار براى نثار ، آماده كرد ، و اين همه را به كاخ فرستاد ، و چون همهء اسباب عروسى آماده شد .\r\nبدادند دختر به آيين خويش * چنان چون بود در خور دين خويش\r\nبيامد فرنگيس چون ماه نو * به نزديك آن تاجور شاه نو\r\nزمين باغ گشت از كران تا كران * ز شادى و آواز رامشگران\r\nكشورى دادن افراسياب سياوش را\r\nچون يك هفته از اين پيوند گذشت افراسياب پادشاهى قسمتى از توران زمين را تا مرزهاى نزديك درياى چين كه صد فرسنگ درازا و پهناى آن بود به سياوش واگذار كرد و چون يك سال بر اين گونه سپرى شد افراسياب به شهزاده پيغام فرستاد : باشد كه از ماندن پيش من دلگير و ملول شوى ، اگر خواهى به كشور خويش سفر كن در آن سرزمين بس شهرهاى بزرگ و خوش آب و هوا و پر نعمت است . هر جا كه خواهى بمان ، و آسوده زندگى كن .\r\nشهزاده شادمان شد . اسباب سفر را هر چه تمام تر آماده كرد .\r\nفرنگيس را در عمارى با شكوهى نشاند . پيران نيز با آنان همسفر شد و همه رو به راه نهادند . رفتند تا به ختن زادگاه پيران رسيدند . چون يك ماه در آن شهر به شادخوارى گذراندند شاهزاده سفرش را ادامه داد تا به جايى رسيد كه يك سو آب و دگر سو كوه بود . درختان سرسبز و خرم و جويهاى آب روان بسيار داشت . هوا چنان خوش و طرب انگيز بود كه دل سالخوردگان جوان مىشد . شهزاده به ديدن آن مكان خرم و بهشت‌آسا\r\n\r\n","description":"","footnote":"","page_name":" 220 ","page_number":242},
  {"content":"\r\n\r\nجانش تازه شد و به پيران گفت : اين جا شهرى بزرگ مىسازم كه در عظمت و زيبايى همتايش در سراسر گيتى نباشد .\r\nساختن سياوش گنگ دژ را\r\nچون از آن خرم جاى به شهر بازگشتند شاهزاده اختر گران را نزد خويش خواند و\r\nاز اختر شناسان بپرسيد شاه * كه گر سازم ايدر يكى جايگاه\r\nاز او فرّ و بختم به سامان بود * و يا دل ز كرده پشيمان بود\r\nاخترگران گفتند : كه ساختن اين شهر براى تو فرخنده نيست .\r\nسياوش به شنيدن اين پيش گويى شوم غمگين و دردمند شد ، و بناگاه اشك از ديدگانش سرازير گشت . چون پيران او را چنين شوريده حال ديد\r\nبه دو گفت پيران كه اى شهريار * چه بودت كه گشتى چنين سوكوار\r\nشهزاده گفت : آرزو داشتم به دلخواه خود شهر بزرگى در اين جايگاه خوش و دلپذير بنا كنم دريغ كه سپهر با من سر سازگارى ندارد ، و اختر شناسان خبر دادند كه ساختن اين شهر بر من شوم و بدفرجام است .\r\nنبايد مرا شاد بودن بسى * نشيند بر اين جاى ديگر كسى\r\nنه من شاد باشم نه فرزند من * نه پر مايه گردى ز پيوند من\r\nبه هر روى شهزاده با دلى دردمند از سرد مهرى روزگار شهر گنگ دژ را ساخت . سراسر شهر گلشن و ايوان و باغ و كاخ بود . هوايش چنان خوش بود كه نه سرمايش گزنده بود و نه گرمايش دل آزار و رنج رسان . و چون همه پرداخته شد از سنگ سخت و گچ و آهك ديوارى بلند و استوار گرداگردش كشيد كه هيچ منجنيق بدان كارگر نبود .\r\nروزى شهزاده به پيران گفت : بر دلم گذشته كه افراسياب به خيره بر من خشم مىگيرد و ناكرده گناه مرا مىكشد . پيران او را دلدارى داد و گفت : بيهوده انديشهء بد در دل راه مده . افراسياب در همهء بلاها پشت و پناه تست من نيز تا زنده‌ام نمىگذارم بادى بر تو بوزد . شهزاده به اندوه\r\n\r\n","description":"","footnote":"","page_name":" 221 ","page_number":243},
  {"content":"\r\n\r\nگفت : اى گرد بسيار هوش ، تا بدين جا رخت كشيده‌ام بهترين نيكخواه و مهربانم تو بوده‌اى . گفته‌هاى نغز و پر اميدت آرام بخش دل دردمند من است . باور بدار به بيهوده سخن نمىگويم در دلم افتاده كه\r\nفراوان بدين نگذرد روزگار * كه بر دست بيدار دل شهريار\r\nشوم زار من كشته بر بىگناه * كسى ديگر آيد بدين تاج و گاه\r\nتو پيمان همى دارى و راى راست * و ليكن فلك را جز اين است خواست\r\nز گفتار بد گوى و از بخت بد * چنين بىگنه بر سرم بد رسد\r\nافراسياب از كردار خود پشيمان مىشود ، اما آن زمان كار از كار گذشته و پشيمانى سود ندارد . چه از خون ريختن من در ايران و توران خروش برپا مىشود ، و مردمان مىآشوبند .\r\nدل پيران به شنيدن اين سخنان دل آزار دردمند و آشفته شد . به خود گفت : اگر آنچه شهزاده مىگويد راست و درست باشد من گنهكارم ، و گناهى بزرگ كرده‌ام ، چه من او را به توران زمين خواندم و آوردم . پس از اين انديشه‌هاى دراز و دل آزار پيران به او گفت : شايد ياد ايران و مهر ميهن ، و ياد بهى روزگاران گذشته ، تخت شاهنشهى و پادشاهى كاووس ترا چنين دلگير و سودا زده كرده است .\r\nپيران به مهربانى و دلنوازى چندان سخنان دلخواه و اميد بخش به شهزاده گفت كه غم از دلش بيرون رفت . آن گاه هر دو بر خوان نشستند و به شادخوارى پرداختند .\r\nفرستادن افراسياب پيران را در كشورها\r\nچون هفته‌اى بدين سان سپرى شد افراسياب به پيران فرمان داد از آن جا تا مرز هند و درياى سند سفر كند و باژ و ساو بگيرد . پيران با سپاهى گران روانهء مرز هند شد .\r\nچندى پس از رفتن پيران نامه‌اى از سوى افراسياب به سياوش رسيد . شهريار توران در آن نامه به شهزاده نوشته بود : از زمانى كه از من جدا شده‌اى دمى آرام و قرار ندارم ، اما چون شادى و آسايش تو در رفتن به\r\n\r\n","description":"","footnote":"","page_name":" 222 ","page_number":244},
  {"content":"\r\n\r\nكشورت بود ، بدين دورى رضا دادم .\r\nگر آن جا كه رفتى خوش و خرم است * چنان چون ببايد دلت بىغم است\r\nبه شادى بباش و به نيكى بمان * تو شادان - بد انديش تو باغمان\r\nساختن سياوش سياوش‌گرد را\r\nشهزاده در آن جا شهر ديگرى بنا كرد . در آن شهر كاخهاى زيبا و با شكوه ساخت . ايوانهاى بلند برآورد و چون بهشت آراست . بر ايوانها نقشهاى بديع نگار كرد . به يك جا صورت كاووس شاه را در حالى كه تاجى زرين و گوهر آگين بر سر داشت نقش بست ، و به ديگر سوىِ ايوان مجلس بزم و كارزار او نگاريد . جاى ديگر نقش افراسياب و سردارانش چون پيران و گرسيوز و سپاهيانش را نگار كرد .\r\nآمدن پيران به سياوش‌گرد\r\nچون پيران از هند و چين بازگشت به تماشاى سياوش گرد مايل شد و رو به آن جا نهاد . وقتى به شهر نزديك شد سياوش به پيشبازش رفت و به ديدنش از اسب فرود آمد . يكديگر را در آغوش گرفتند و به كاخ رفتند . روز ديگر پيران به تماشاى شهر شد . شهزاده يكايك بناهاى بزرگ را به او نشان داد . پيران\r\nچو يك بهر از آن شهر خرم بديد * به ايوان و باغ سياوش رسيد\r\nبه كاخ فرنگيس بنهاد روى * چنان خرم و شاد و ديهيم جوى\r\nفرنگيس به تازه رويى و خرمى پيران را پذيره شد . بر قدمش زر بسيار نثار كرد ، و از حالش پرسيد . چون يك هفته به شادكامى و خرمى به سر بردند پيران هديه‌هايى را كه براى فرنگيس و سياوش آورده بود به آنان داد . پس آن گاه راهى پايتخت افراسياب شد . چون به خدمت پيوست جنگهايى كه كرده بود ، سركشانى را كه به بند درآورده بود ، و باژ و ساوى را كه ستانده بود به شاه عرضه داشت . افراسياب از سياوش و كشور و شهرش پرسيد .\r\nبه دو گفت پيران كه خرم بهشت * كسى كو ببيند در ارديبهشت\r\nيكى شهر ديدم كه اندر زمين * نبيند چنان كس به توران و چين\r\n\r\n","description":"","footnote":"","page_name":" 223 ","page_number":245},
  {"content":"\r\n\r\nچو كاخ فرنگيس ديدم ز دور * چو گنج گهر بود بر سان نور\r\nز گفتار او شاد شد شهريار * كه شاخ برومند آمد به بار\r\nفرستادن افراسياب گرسيوز را نزد سياوش\r\nافراسياب از ساخته شدن سياوش گرد شادمان شد و به گرسيوز گفت : به سياوش گرد پيش سياوش برو و ببين او راستى را به توران زمين دل بسته است يا نه . از ايران زمين هيچ ياد مىكند ؟ روزگار سرورى خود ، و رستم زال و گودرز و بهرام را به خاطر مىآورد ؟ او در خارستانى شهرى با شكوه و آبادان برآورده و براى فرنگيس كاخى عظيم ساخته است . وقتى پيش او شدى آيين ادب را نيكو بجاى آور زبان درازى و پر گويى مكن در مجلسى كه بزرگان نشسته‌اند حرمتش را بسزا نگهدار هديه‌هاى گرانبهايى براى او و فرنگيس ببر و اگر سياوش به گرمى و مهربانى با تو رفتار كرد دو هفته آن جا بمان و سپس باز گرد .\r\nگرسيوز با گروهى از سپاهيان برگزيده به سياوش گرد رفت .\r\nچون نزديك شهر رسيد شاهزاده به پيشبازش رفت ، و به گرمرويى او را پذيره شد . روز ديگر سراسر شهر را به وى نشان داد . گرسيوز هديه‌هايى را كه افراسياب براى او و فرنگيس فرستاده بود به آنان تقديم كرد . دل و مغز برادر افراسياب از آن همه شكوه و آراستگى و فرهى سياوش و فرنگيس به جوش آمد . آتش حسد و كينه در اندرونش زبانه كشيد و در دل گفت :\r\nاگر يك سال ديگر اين گونه بر سياوش بگذرد و سرورى و سالاريش به جا ماند ، من و مانندهاى مرا هيچ مىپندارد . بنا بر اين بايد به نابودى او بكوشم .\r\nروز ديگر گرسيوز با چند تن از تورانيان و سياوش با چند نفر از ايرانيان به بازى چوگان پرداختند در اين بازى ايرانيان پيروز شدند . آن گاه سياوش به خواهش گرسيوز به پرتاب نيزه و انداختن تير با كمان پرداخت و چنان هنرنمايى كرد كه تورانيان از چابكى و دليرى او در اين كارها ، انگشت حيرت به دندان گزيدند . سپس\r\n\r\n","description":"","footnote":"","page_name":" 224 ","page_number":246},
  {"content":"\r\n\r\nبه دو گفت گرسيوز اى شهريار * به ايران و توران ترا نيست يار\r\nبيا تا من و تو به آوردگاه * بتازيم هر دو به پيش سپاه\r\nبگيريم هر دو دوال كمر * به كردار جنگى دو پرخاشخر\r\nنه همتاى تو به دليرى در ايران زمين كس است ، و نه همانند من در سرزمين توران اگر در كشتى من پيروز شدم\r\nچنان دان كه از تو دلاورترم * به مردى و نيرو ز تو برترم\r\nو اگر تو بر من چيره گشتى باور مىكنم كه زورمندتر از منى .\r\nسياوش كه از بددلى و كين توزى گرسيوز آگاه بود به او گفت :\r\nمن تاب هماوردى ترا ندارم . تو مهترى نامجويى ، برادر شاهى ، و فرمانروايى . اگر مىخواهى مرا در نبرد بيازمايى يكى دو تن از دليران توران زمين را برگزين تا با آنان بجنگم . گروى زره و دمور دو نفر از پهلوانان تورانى كه به زورمندى و هنرورى خويش در نبرد به خود مىباليدند آمادهء كارزار با سياوش شدند . نخست گروى زره به ميدان آمد . شهزاده چنگ در كمربند او فرو برد ، به يك زور وى را از زبر زين در ربود و بر زمين افگند . سپس در دمور آويخت . سر و گردنش را گرفت و خوار بر زمين انداخت . گرسيوز در دل از پيروزمندى سياوش در كشتى ، و زبونى دو تن از سرداران خود سخت دژم و خشمگين شد ، و چون از ميدان به كاخ بازگشتند با بزرگان و سران سپاه به شادخوارى نشستند ، و يك هفته به شادى و خوشى پرداختند .\r\nروز هشتم گرسيوز آمادهء بازگشتن به پايتخت افراسياب شد .\r\nسياوش نامه‌اى سراسر نيكخواهى و فرمانبردارى براى شاه توران نوشت ، و همراه تحفه‌هاى و هديه‌هاى گرانبها نزد او فرستاد .\r\nگرسيوز تمام مدتى كه در راه بود از شكستى كه گروى زره و دمور در كشتى از سياوش خورده بودند ، سخت غمگين بود ، و در دل به خود گفت : افراسياب از تيره رايى و خيره‌سرى كسى را به سرزمين توران\r\n\r\n","description":"","footnote":"","page_name":" 225 ","page_number":247},
  {"content":"\r\n\r\nخواند و به دوستى پذيرفت كه اكنون زبون و خوار او شده‌ايم . دمور و گروى دو شير چنگال برومند به نيروى او زار و سرافگنده شدند .\r\nبازگشتن گرسيوز و بد گويى كردن پيش افراسياب\r\nتا زمانى كه گرسيوز بدانديش كينه‌خواه در راه بود از اين غم آرام و خواب نداشت . چون به درگاه سالار توران رسيد نامهء سياوش را به او داد . افراسياب به خواندن نامه شاد و رخسارش تازه شد . اما گرسيوز همچنان بى قرار و آشفته هوش بود و چون شب درآمد تا سحرگاه از بسيارى غم بر خود مىپيچيد . چون روز ديگر نزد شاه توران آمد كاخ را از بيگانه پرداختند ، و با هم به گفتگو و راى زدن نشستند . گرسيوز همين كه فرصت يافت گردان گردان سخن بدين جا كشاند كه سياوش سوداهاى بزرگى در سر دارد . نهانى به كاووس پيوسته است و فرستادگانى ميان اين دو رفت و آمد كرده‌اند . پادشاهان روم و چين نيز با سياوش هم پيمان شده‌اند . وى سپاهيان بسيار فراهم آورده ، و همه را آمادهء كارزار كرده است . از او بينديش و پيش از آن كه اين مار پر زهر اژدها گردد سرش را بكوب .\r\nافراسياب بر سياوش بدگمان شد ، اما دل نباخت و به برادرش گفت : تو مرا به راز بزرگى آگاه ، و بيدار كردى . سه روز بايد در اين كار بينديشم . آن گاه با هم راى مىزنيم و چاره مىكنيم .\r\nچون سه روز سپرى شد گرسيوز دگر بار نزد سپهدار توران رفت .\r\nافراسياب گفت : چنان كه مىدانى من جنگ با كاووس را آماده شده بودم ، اما ديدن آن خواب چنان خاطرم را نگران و بيمناك كرد كه با سياوش سردار سپاه ايران آشتى كردم ، و او نيز پذيرفت . وقتى كاووس از آشتى كردن سياوش با من آگاه ، و بر او خشمگين شد ، پيمان شكنى نكرد ، دل از مهر پدر پرداخت و به من پيوست . چون به توران زمين آمد ، او را گرامى كردم و گنج و كشور به او سپردم\r\nبه خون نيز پيوستگى ساختم * دل از كين ايران بپرداختم\r\n\r\n","description":"","footnote":"","page_name":" 226 ","page_number":248},
  {"content":"\r\n\r\nگر ايدون كه من بدسگالم بدوى * ز گيتى برآيد بسى گفتگوى\r\nهر چه مىانديشم دستاويزى ندارم كه او را بيازارم ، و اگر بىبهانه بر او ستم كنم ، مهان ، زبان به بدگويى من مىگشايند و به تاريك دلى و تيره رايى و پيمان شكنى زبانزد مردمان مىشوم ، و اگر بىگناه باشد ، و ناسزاوار بر او ستم كنم ايزد دادگر بر من خشم مىگيرد .\r\nبهتر آنست او را نزد خود بخوانم و پيش پدرش بفرستم .\r\nگرسيوز گفت : اى شهريار ، اين كار بزرگ و پر خطر را چنين كوچك و خوار مايه مپندار . او اكنون از كم و بيش سپاه و انديشه و كارهاى تو آگاه است . چگونه از او نمىهراسى و وى را به ايران باز مىگردانى ؟ افراسياب لختى انديشيد . سخنان گرسيوز در دلش نشست ، و گفت : كارى دشوار پيش آمده كه آخر نگرى آن دشوار است . چاره جز اين نيست كه درنگ كنيم و ببينيم راى و مشيت پروردگار جهان آفرين ، و گردش سپهر چگونه است . چون چندى بگذرد او را به دربار خويش مىخوانم تا دريابم چه انديشه در سر دارد . اگر دانستم كه راه خطا مىرود بىدرنگ نابودش مىكنم ، و چون گناهكارى او بر همگان آشكار شود هيچ كس زبان به بدگويى من نمىگشايد .\r\nگرسيوز كينه‌جوى دگر باره گفت : اى شهريار ، سياوش نه آن كس است كه پيش از اين بود . اكنون سپاه آماده به كارزار بسيار دارد .\r\nخداوند تخت و تاج و گنج است ، سياوش گرد چنان آبادان است كه به خرمى و زيبايى همانندش در سراسر گيتى نيست . اگر به شهر تو درآيد سپاهيانت همه به او مىگروند كه جوانى رايمند و تابنده روى و بخشنده و مردم گراست .\r\nگاه و بيگاه چندان از اين سخنان دل آزار و بيم دهنده بر پادشاه خواند كه سرانجام سالار توران او را به آوردن سياوش فرستاد . وى را\r\n\r\n","description":"","footnote":"","page_name":" 227 ","page_number":249},
  {"content":"\r\n\r\nگفت : به سياوش گرد برو و دامادم را بگو\r\nبه مهرت دل من بجنبد ز جاى * يكى با فرنگيس خيز ايدر آى\r\nنيازست ما را به ديدار تو * بدان پر هنر جان بيدار تو\r\nنمىخواهى از شهر خود كه به زيبايى و خرمى و صفا جشنگهى را مانند است بيرون بيايى و ماهى چند با ما باشى ؟ در كوههاى پايتخت من نيز نخجير فراوان است ، با شادى و رامش به اين جا خرام تا روزگارى با هم به سر بريم .\r\nباز آمدن گرسيوز به نزد سياوش\r\nگرسيوز فتنه‌ساز آرام سوز با دلى پر كين رهسپار سياوش‌گرد شد .\r\nچون نزديك شهر رسيد كسى را نزد سياوش فرستاد و پيغام داد كه\r\nبه جان و سر شاه توران سپاه * به جان و سر و تاج كاووس شاه\r\nكه از بهر من برنخيزى ز گاه * به پيشم پذيره نيايى به راه\r\nكه تو زان فزونى به فرهنگ و بخت * به فرّ و نژاد و به تاج و به تخت\r\nسياوش گر چه جوان بود هوشمند و نكته انديش بود . وقتى پيغام گرسيوز را از زبان فرستاده شنيد دلش پر انديشه شد ، و به فراست دريافت در اين پيام و كردار رازى است . به خود گفت : نمىدانم گرسيوز در پيشگاه شاه از من چگونه سخن رانده است كه اكنون مصلحت را چنين به گرمى پيش آمده است .\r\nوقتى برادر سالار توران نزديك شاهزاده رسيد سياوش از ايوان فرود آمد و به پيشبازش رفت . به مهربانى در آغوشش كشيد ، و از حال شاه پرسيد . گرسيوز پيام افراسياب را به او رساند . سياوش شاد شد ، و\r\nچنين داد پاسخ كه با ياد اوى * نگردانم از تيغ پولاد روى\r\nمن اينك به رفتن كمر بسته‌ام * عنان با عنان تو پيوسته‌ام\r\nگرسيوز در دل گفت : اگر سياوش با من باز گردد ، چاره‌گريها و دروغپردازيهاى من بىحاصل مىماند . بايد تدبيرى به كار برم و كار را به گونه‌اى سازم كه آمدن را بهانه آورد و نيايد . از اين رو زمانى خاموش\r\n\r\n","description":"","footnote":"","page_name":" 228 ","page_number":250},
  {"content":"\r\n\r\nماند . آب به چشم آورد . و لحظه‌اى چند به روى سياوش نگريست .\r\nشهزاده انديشيد كه در دل غمى بزرگ دارد ، و از آن در رنج است . به مهربانى و گرمى سبب پراگنده دلى و نگرانيش را پرسيد ، و گفت : اگر از شاه توران دژم شده‌اى ، اگر بدخواهى به دشمنى تو برخاسته است ، اگر افراسياب به سببى بر تو خشم گرفته است ، بگوى تا تدبير آن كار كنم .\r\nگرسيوز گفت : هيچ يك اينها نيست . اندوه من از بدگمانى و بدانديشى افراسياب در بارهء تست . او ديو خويى تيز خشم ، توسن دل و ناخوش خيال است چنان كه پيش از اين زمان برادرش اغريرث را ناكرده گناه كشت ، و بسيار بزرگان و جنگاوران و رايمندان را بيهوده از سرافزون طلبى و خشم و غرور كشت . اكنون كين ترا در دل گرفته است .\r\nتو تا آمدستى بدين بوم و بر * كسى را نيامد ز تو بد به سر\r\nهمه مردمى جستى و راستى * جهانى به دانش بياراستى\r\nاما افراسياب كوردل ِ خود مراد و پر گزند ، بهاى راستى و درستى و همدلى را نمىداند و پاس نيكيها و خدمتگزاريهاى نزديكان را نمىدارد . چون دوستدار توام آنچه دانستم گفتم تا بخردانه چاره‌گرى كنى .\r\nسياوش گفت : به خاطر من نگران و دل آشفته مباش . يزدان پاك در همهء تنگناهاى زندگى نگهبان من بوده ، و پس از اين هم مرا در امان خواهد داشت . اگر سپهبد بر من بدگمان و نامهربان بود هرگز كشور و تاج و گاه به من نمىبخشيد و گنج و سپاهم نمىداد . من با تو مىآيم و اگر از من بر آيينهء دلش غبارى نشسته باشد مىزدايم . چراغ دروغ هميشه با فروغ نمىماند ، و خورشيد مدتى دراز زير ابر نمىپايد . گرسيوز دگر باره در چهرهء نيكخواهان گفت : افراسياب نه چنان است كه مىپندارى كسى نيكخواه‌تر از برادرش اغريرث به او نبود . از تيره دلى ميانش را به دو نيم كرد . چه پاك دل و زود باورى ! بيهوده از پدرت رنجيدى افراسياب را بر او\r\n\r\n","description":"","footnote":"","page_name":" 229 ","page_number":251},
  {"content":"\r\n\r\nبرگزيدى ، و به وى پناه آوردى . او دخترش فرنگيس را همسر تو كرد پنداشتى كه هميشه بر تو مهربان خواهد بود . ندانستى كه كين ، آميخته به سرشت اوست . آنچه دانستم گفتم ، صلاح خود بجوى .\r\nهمى گفت و مژگان پر از آب كرد * پر افسون دل و لب پر از باد سرد\r\nسياوش به شنيدن اين گفته‌هاى بيم انگيز نگران و اندوه‌مند شد .\r\nيادش آمد كه اخترگران گفته بودند كوته زندگانى خواهد بود ، و آسمان زود و آسان از او مهر بر مىگيرد . از اين ياد اندوه‌بار دلش پر درد و رخسارش زرد شد ، و به گرسيوز گفت : چندان كه مىانديشم گنهى كه در خور چنين مكافات سخت باشد نكرده‌ام هيچ كس را نيازرده‌ام رده‌ام ، و از من بر كسى ستم نرفته است . با اين همه پراگنده دلى از فرمان افراسياب سر بر نمىتابم به هر چه بر سرم آيد تن در مىدهم .\r\nگرسيوز به او گفت : مصلحت نيست اكنون كه بر تو بدگمان است پيش او بيايى . به پاى خويش در خرمن آتش رفتن و تن به بلاى موجهاى پر خشم و كوه فرساى دريا سپردن كار خردمند نيست . بايد نامه‌اى به برادرم بنويسى و نيامدن را بهانه‌اى نيكو بياورى . من پايمردى مىكنم ، باشد كه دگر بار دلش بر تو گرم و مهربان شود . اگر سرش از كينه تهى شد بىدرنگ ترا آگاه مىكنم .\r\nاميدستم از كردگار جهان * شناسندهء آشكار و نهان\r\nكه او باز گردد سوى راستى * شود دور از او كژّى و كاستى\r\nو اگر همچنان بر سر كين باقى ماند خبردارت مىكنم تا از اين سرزمين دور شوى و به ايران يا كشور ديگر به روى .\r\nنامه سياوش به افراسياب\r\nسياوش از پاك دلى ، نصيحتگرى آن عشوه دهِ آتش نهاد را پذيرفت و نامه‌اى به افراسياب فرستاد . در آن نخست از آفرينندهء جهان ياد كرد سپس خرد ، و از آن پس شاه را ستود ، و بعد نوشت : فرمان داده بودى من و فرنگيس پيش تو آييم ، اكنون سخت بيمار است ، و به لب ناچران و به تن\r\n\r\n","description":"","footnote":"","page_name":" 230 ","page_number":252},
  {"content":"\r\n\r\nناچمان . نالان ، و چون موى ضعيف شده است ، و مرا شب و روز جز تيمارداريش كارى نيست .\r\nفداى تن شاه كشور شود * ز نالندگى چون سبكتر شود\r\nنهادن مرا درد و تيمار اوست * بهانه مرا نيز آزار اوست\r\nروانم فروزان ز گفتار تست * مرا دل پر از راى و ديدار تُست\r\nنامه را مُهر كرد و به گرسيوز سپرد . آن نابكار سيه‌اندرون راه دراز ميان سياوش‌گرد و پايتخت توران زمين را سه روزه پيمود . روز چهارم به درگاه افراسياب رسيد ، و در جواب او كه پرسيد چرا چنين پر شتاب برگشتى ، گفت : چون كارهاى سخت و پر خطر پيش آيد ، سستى و سهل انگارى نبايد كرد . وقتى به سياوش گرد رسيدم ، و به كاخ سياوش درآمدم ، مرا پذيره نشد ، و نگاه به رويم نكرد . نه نامه‌ات را خواند ، و نه اجازهء سخن گفتن داد . مرا زير تختش به زانو نشاند . هر روز پيكى تازه از ايران و روم و چين به دربار او مىرسد ، سپاهى گران از روم و چين و كشور خود فراهم آورده است ، و همه جنگ را آماده‌اند .\r\nتو بر كار او گر درنگ آورى * مگر باد از آن پس به چنگ آورى\r\nترا كردم آگه ز گفتار اوى * نبايد كه پيچى تو از كار اوى\r\nافراسياب به شنيدن اين سخنان بيم انگيز دل آشفته و خشمگين شد . كين كهنى كه در روزگاران گذشته به ايرانيان داشت در دلش زنده گشت ، و آمادهء جنگ با سياوش شد .\r\nاز سوى ديگر ، در آن وقت كه گرسيوز دوال ركاب بر زين استوار مىبست تا از كاخ سياوش پيش افراسياب باز گردد ، چون شاهزاده نزد فرنگيس برگشت ، همسرش به او گفت : چه پيش آمده كه چنين آشفته حال مىنمايى ، و رنگ از رخسارت رفته است ؟ سياوش گفت :\r\nمهربانم ، به گفتهء گرسيوز ، پدرت بر من بدگمان و خشمگين شده ، و قصد جانم كرده است ، و حيران و سرگردان مانده‌ام كه تدبير اين كار چگونه\r\n\r\n","description":"","footnote":"","page_name":" 231 ","page_number":253},
  {"content":"\r\n\r\nكنم ، و چسان دوباره او را بر سر مهر آورم . به شنيدن اين خبر بيم انگيز و دل آزار\r\nفرنگيس بگرفت گيسو به دست * به فندق گل ارغوان را بخست\r\nپر از خون شد آن سنبل مشكبوى * دلش شد پر آتش ، پر از آب روى\r\nهمى كند موى و همى ريخت آب * ز گفتار و كردار افراسياب\r\nو از سر درد و دريغ به سياوش گفت :\r\nز گيتى كرا گيرى اكنون پناه * پناهت خداوند خورشيد و ماه\r\nخواب ديدن سياوش\r\nشهزاده سه روز بر شوربختى و سيه‌روزى خويش و ناسازگارى روزگار ناليد و گريست ، و آرام را بر خود حرام كرد . شب چهارم به وقتى از بسيارى خستگى و فرسودگى ، كنار همسرش به خواب رفته بود ناگهان آشفته و لرزان از خواب برانگيخته شد ، و خروشى سخت بركشيد .\r\nفرنگيس به مهربانى او را در كنار گرفت و پرسيد چه شد كه بناگاه چنين آشفته از خواب برانگيختى و خروشيدى ؟ سياوش گفت : به خواب ديدم كه در يك سويم دريايى بيكرانه و موجزاى بود ، و در ديگر سويم كوهى از آتش كه كرانه‌اش نمايان نبود . جوشنوران هر دو سويم را فرا گرفته بودند ، و آتش زمان به زمان به سياوش گرد نزديك مىشد . در آن هنگامه افراسياب خشمگين به من نزديك شد ، و دريافتم كه گرسيوز سبب برانگيختن دشمنى او شده است .\r\nشاهزاده از بسيارى هراس عده‌اى از سپاهيانش را به طلايه سوى گنگ فرستاد . چون دو بهره از شب گذشت سوار طلايه خبر آورد كه افراسياب با سپاه بسيار از دور نمايان شده است .\r\nاز سوى ديگر گرسيوز به شهزاده پيغام فرستاد كه گفتار من در دل برادرم كارگر نيفتاد و اكنون خشمگين و كينه‌خواه به قصد جان تو مىآيد . چاره بساز .\r\nسياوش پيغام گرسيوز كينه‌توز را باور كرد ، و در كار خويش\r\n\r\n","description":"","footnote":"","page_name":" 232 ","page_number":254},
  {"content":"\r\n\r\nدرماند . فرنگيس گفت : مهربانم ، غم مرا مخور ، بر باره‌اى آتش نعل و بادپا بنشين ، و از توران زمين برو و جان خود بدر بر . شادى من زنده ماندن تست .\r\nاندرز كردن سياوش فرنگيس را\r\nسياوش گفت : مهربانم ، خواب من به حقيقت پيوست ، و زندگيم به پايان رسيد ، تو پنج ماه است از من باردارى ، به دلم افتاده كه پسرى به دنيا مىآورى ، كىخسروش نام كن .\r\nو زان پس سياوش آزاده مرد * رخان را به سوى فرنگيس كرد\r\nورا كرد پدر و دو با او بگفت * كه من رفتنى گشتم اى نيك جفت\r\nآنگاه شاهزاده با همهء ايرانيان راه ايران در پيش گرفت . چون نيم فرسنگ راه بريدند افراسياب و سپاهيانش آمادهء كارزار ، نمايان شدند .\r\nسپهدار توران چون ايرانيان را از دور ديد به دل گفت : سخن گرسيوز راست بود كه سياوش سر به طغيان برداشته است .\r\nچون ايرانيان دانستند كه افراسياب به روى آنها شمشير خواهد كشيد به شاهزاده گفتند : اكنون كه تورانيان مىخواهند خون ما را بر زمين بريزند ، اجازه بده بر ايشان بتازيم ، تا دليرى و دستبرد ما را دريابند .\r\nسياوش اجازه نداد ، و چون نزديك افراسياب رسيد\r\nچنين گفت از آن پس به افراسياب * كه اى پر هنر شاه با جاه و آب\r\nچرا جنگجوى آمدى با سپاه * چرا كشت خواهى مرا بىگناه\r\nسپاه دو كشور پر از كين كنى * زمين و زمان پر ز نفرين كنى\r\nگرسيوز بدسرشت فريبكار كه در كنار سپهدار توران بود برآشفت و گفت : اين سخنهاى نادرست مگو ، اگر قصد جنگ ندارى چرا با زره و تير و كمان نزد شاه آمده‌اى ؟\r\nسياوش چو بشنيد گفتار اوى * به دو گفت كاى ناكس زشت‌خوى\r\nبه گفتار تو خيره گشتم ز راه * تو گفتى كه آزرده گشته است شاه\r\nآن گاه دگر بار به چهرهء افراسياب نگريست و گفت : خون چون\r\n\r\n","description":"","footnote":"","page_name":" 233 ","page_number":255},
  {"content":"\r\n\r\nمن بىگناهى ريختن بازى نيست ، و به گفتار گرسيوز سخت روى فتنه‌انگيز دو كشور ايران و توران را خراب مخواه .\r\nگرسيوز گران جان به شنيدن اين سخن برآشفت و به برادرش افراسياب گفت : از چه با چنين دشمن درشتناك سخن مىگويى ، نه جاى درنگ است .\r\nبه فرمان افراسياب تورانيان بر ياران سياوش تاختند . شهزاده پيمانى را كه با سپهدار توران زمين بسته بود نشكست ، و با او و سپاهيانش به جنگ نكوشيد ، و رها نكرد يكى از يارانش در جنگ پاى پيش نهد . هزار مرد سپاهى كه با سياوش بودند همه كشته شدند . شهزاده نيز از ضربت تير و نيزه سخت مجروح گشت ، و از زبر زين به زير افتاد . گروى زره دستش را بست . بر گردنش پالهنگ نهادند ، و پياده ، كشان كشان او را به سياوش گرد بردند . افراسياب فرمان داد آن شوريده بخت خسته دل را كنار راه بر زمين سخت و بىگياه بكشند . جوانى آزاده كه خردمند و روشن روان بود و پيلسم نام داشت پيش سپهدار توران دويد و گفت :\r\nشتاب و بدى كار اهريمن است * پشيمانى جان و رنج تن است\r\nسرى را كه باشى به دو پادشا * به تيزى بريدن نباشد روا\r\nببندش همى دار تا روزگار * برين بد ترا باشد آموزگار\r\nچه بُرّى همى تو سر بىگناه * كه كاووس و رستم بود كينه خواه\r\nبه يادآور آن تيغ الماس‌گون * كز آن تيغ گردد جهان پر ز خون\r\nچو گودرز و گرگين و فرهاد و طوس * ببندند بر كوههء پيل كوس\r\nبدين كين ببندند يك سر كمر * در و دشت گردد پر از نيزه‌ور\r\nنه من پاى دارم نه مانند من * نه گردى ز گردان اين انجمن\r\nمفرماى كردن بدين بر شتاب * كه توران شود سر به سر زين خراب\r\nافراسياب بدين سخنان پر مايه و درست نرم شد ، اما گرسيوز بىشرم فتنه‌گر برادر را گفت : سخن جوانان را مپذير كه تجربت ندارند\r\n\r\n","description":"","footnote":"","page_name":" 234 ","page_number":256},
  {"content":"\r\n\r\nاگر بر جان سياوش ببخشايى تو و كشورت را رها مىكنم و به جايى مىروم كه از من نشان نيابى . دمور و گروى نيز به افراسياب گفتند :\r\nاكنون كه بر اين دشمن زورمند بدانديش دست يافتى دمار از او برآر كه به بدسگالان امان نبايد داد .\r\nافراسياب گفت : من به چشم خود گناهى از سياوش نديده‌ام ، اما ستاره‌شناسان گفته‌اند كه هم از وجودش سختيها پديد آيد ، و هم از كشتنش بر توران زمين بلاها رسد .\r\nزارى كردن فرنگيس پيش افراسياب\r\nفرنگيس چون از گفته و انديشهء پدر آگاه شد پياده پيش وى آمد ، خاك بر سر افشاند ، سرشك خونين بر چهره باريد و\r\nبه دو گفت كاى پر هنر شهريار * چرا كرد خواهى مرا خاكسار\r\nدلت را چرا بستى اندر فريب * همى از بلندى نبينى نشيب\r\nسر تاج دارى مبر بىگناه * كه نپسندد اين ، داور هور و ماه\r\nمكن بىگنه بر تن من ستم * كه گيتى سپنج است و پر باد و دم\r\nبه گفتار گرسيوز بدگمان * درفشى مكن خويشتن در جهان\r\nبه سوك سياوش همى جوشد آب * كند چرخ نفرين بر افراسياب\r\nستمگر شدى بر تن خويشتن * بسى يادت آيد ز گفتار من\r\nهمى شهريارى ربايى ز گاه * كه نفرين كند بر تو خورشيد و ماه\r\nمده شهر توران تو خيره به باد * مبادا كه پند من آيدت ياد\r\nبه ياد بياور و بينديش تور از منوچهر چه‌ها ديد ، مگر هنرنماييهاى رستم را در جنگ با دشمنان ايران فراموش كرده‌اى ؟ بيم نمىكنى كه گودرز و كشواد و بهرام و زنگهء شاوران بر سپاهيانت بتازند ، و همه را از دم تيغ بگذرانند ؟ آن گاه چون فرنگيس ، سياوش را مجروح و در بند ديد چهره به ناخن خراشيد ، خون از ديدگان باريد و فغان بركشيد\r\nكه شاها دليرا ، گوا ، سرورا * سرافراز شيرا و كندآورا\r\n\r\n","description":"","footnote":"","page_name":" 235 ","page_number":257},
  {"content":"\r\n\r\nبه ايران برو بوم بگذاشتى * سپهدار را باب پنداشتى\r\nكنون دست بسته پياده كشان * كجا افسر و گاه گردن كشان\r\nكجا آن همه عهد و سوگند شاه * كه لرزنده شد مهر و كيوان و ماه\r\nكجا شاه كاووس و گردن كشان * كه بينند اين دم ترا زين نشان\r\nكجا گيو و طوس و كجا پيل تن * فرامرز و دستان و آن انجمن\r\nز گرسيوز آمد ترا بد به روى * كه نفرين به دو باد مور و گروى\r\nمرا كاشكى ديده گشتى تباه * نديدى بدين سان كشانت به راه\r\nمرا از پدر اين كجا بد اميد * كه پردخته ماند كنارم ز شيد\r\nاز اين مويه‌ها و زاريهاى طاقت سوز جهان پيش چشم افراسياب تيره شد . دلش به حال دخترش سوخت ، اما خشم و غرور چشم خردش را دوخت ، و فرمان داد او را به اتاق تاريكى كه در كاخ بود ببرند و به بند بكشند .\r\nكشته شدن سياوش به دست گروى\r\nآنگاه گروى ناپاك پيش سياوش آمد و وى را به خاك درافگند . سياووش به زارى از پروردگار طلب كرد كسى از تخمهء وى كين او را از دشمن بستاند . در آن هنگام پيلسم در حالى كه دلش پر غم و ديدگانش پر از خون بود نزد سياوش شد . شهزاده به او گفت :\r\nدرودى ز من سوى پيران رسان * بگويش كه گيتى دگر شد بسان\r\nبه پيران نه زين گونه بودم اميد * همى پند او باد شد من چو بيد\r\nمرا گفته بود او كه با صد هزار * زره دار و برگستوانور سوار\r\nچو بر گرددت روز يار توام * به گاه چرا مرغزار توام\r\nكنون پيش گرسيوز ايدر دوان * پياده چنين خوار و تيره روان\r\nنبينم همى يار با من كسى * كه بخروشدى زار بر من بسى\r\nبه هر روى افغان و اندوه او در دل هيچ كس اثر نكرد كشان كشان و افتان او را به همان جا كه سياوش و گرسيوز تير اندازى كرده بودند بردند . چون پيش نشانه فراز آمدند گروى تبه كار بدنژاد ، شهزاده را به خاك افگند . سرش را در طشتى زرين پيچيد ، و از تن جدا كرد و\r\n\r\n","description":"","footnote":"","page_name":" 236 ","page_number":258},
  {"content":"\r\n\r\nطشت خون را بر زمين سرازير كرد . همان گاه از آن جايگه گياهى روييد كه خون سياوش نام گرفته است و همان دم چنان غوغايى برخاست كه سراسر دشت و بيابان از غبار سياه ، و خورشيد از سياهى گرد ناپيدا گشت . تيرگى چنان شد كه كسى روى ديگرى را نمىديد .\r\nمردمان در هراس افتادند ، و بر گروى بدكنش نفرين كردند .\r\nاز كاخ سياوش خروش برخاست ، و جهانى از زشت‌كارى گرسيوز توسن دل ِ آتش نهاد به جوش آمد . بندگان روى خراشيدند و موى كندند ، و فرنگيس\r\nبه آواز بر جان افراسياب * همى كرد نفرين همى ريخت آب\r\nنواى جانگزاى زارى و نفرين فرنگيس به گوش افراسياب رسيد .\r\nدر خشم شد ، و فرمان داد چندان بر او چوب زنند تا بچهء نارسيده‌اش بيفتد .\r\nهمهء نامداران و بزرگان سپهبد از فرمان بدش دل شكسته و دردمند شدند ، از آن كه هيچ كس چنين فرمان ناستوده نشنيده بود .\r\nرهانيدن پيران فرنگيس را\r\nپيلسم در حالى كه ديدگانش پر از اشك بود با تنى چند از بزرگان تازان پيش پيران رفتند ، و او را از دستور زشت افراسياب آگاه كردند . پيران به شنيدن خبر كشته شدن سياوش و ستمى كه بر فرنگيس رفته بود بيهوش شد ، و چون به خويشتن آمد جامه چاك كرد . بىدرنگ بر اسب سوار شد ، به دو روز و دو شب خود را به درگاه سپهبد رساند . ديد دو تن از روزبانان به دستور افراسياب قصد كشتن فرنگيس كرده‌اند . آنان را به وعده‌هاى خوش واداشت كه ساعتى در كشتن وى درنگ كنند ، و خود به شتاب نزد سپهبد رفت و به او گفت :\r\nچرا بر دلت چيره شد خيره ديو * ببرد از دلت شرم گيهان خديو\r\nبكشتى سياوش را بىگناه * به خاك اندر انداختى نام و جاه\r\nپشيمان شوى زين به روز دراز * بپيچى همانا به گرم و گداز\r\nبه ايران رسد زين بدى آگهى * بر آشوبد اين روزگار بهى\r\n\r\n","description":"","footnote":"","page_name":" 237 ","page_number":259},
  {"content":"\r\n\r\nبسا پهلوانان كز ايران زمين * كه با لشكر آيند پر درد و كين\r\nكنون زو گذشتى به فرزند خويش * رسيدى به آزار پيوند خويش\r\nچو ديوانه از جاى برخاستى * چنين روز بد را بياراستى\r\nبه فرزند با كودكى در نهان * درفشى مكن خويشتن در جهان\r\nكه تا زنده‌اى بر تو نفرين بود * پس از زندگى دوزخ آيين بود\r\nاگر شاه از ديدن دختر خويش در رنج است او را به من بسپارد تا چون دختر خويش او را نيكو بدارم ، و اگر از كودك جدا ناشده از مادر ، بيم دارد ، من او را پس از به دنيا آمدن به درگاه مىآورم تا هر چه خواهد بر او روا دارد .\r\nافراسياب گفتهء پيران را پذيرفت . پيران فرنگيس را به ختن برد و به گلشهر سپرد تا به مهربانى و نيكويى پرستارى كند .\r\nاندر زادن كيخسرو\r\nيك شب تيرهء بىماه ، پيران سياوش را به خواب ديد كه تيغى به دست داشت و او را آواز داد كه از خواب نوشين برخيز كه روزى نو و جشنى نو است كه كىخسرو به دنيا آمده است . سپهبد بدين مژده از خواب بيدار شد . همسرش گلشهر را جنباند ، و چون سر از بالين برداشت به او گفت : برخيز و پيش فرنگيس برو كه سياوش در عالم خواب به من مژده داد كه فرزندش به دنيا آمده است .\r\nگلشهر شتابان پيش فرنگيس رفت و چون نوزاد را ديد پيش پيران برگشت و به او گفت :\r\nيكى اندر آى و شگفتى ببين * بزرگى و راى جهان آفرين\r\nكه گويى نشايد مگر تاج را * و يا جوشن و گرز و تاراج را\r\nپيران چون طفل را كه يك ساله مىنمود ديد ، ياد سياوش در دلش زنده شد و گفت : اگر جانم در خطر افتد هرگز رها نمىكنم كه از شاه توران بر اين طفل ستم رود . آن گاه پيش افراسياب رفت و گفت :\r\n\r\n","description":"","footnote":"","page_name":" 238 ","page_number":260},
  {"content":"\r\n\r\nدوش پروردگار يكى بر چاكران و بندگان تو افزود . چنان خوبروست كه از همهء خوبرويان به زيبايى گرو مىبرد .\r\nيزدان پاك چنان كرد كه جور و بيداد و بدخواهى از دل افراسياب بيرون شد از ستمى كه بر سياوش كرده بود شرمسار گشت .\r\nگفت هم امروز او را به دست شبانان كوه‌نشين بسپار تا از نژاد خويش آگاه نشود هيچ هنر نياموزد ، و خردور بار نيايد .\r\nسپردن پيران كيخسرو را به شبانان\r\nپيران شادمان شد ، و چون به سراى خود بازگشت شبانان قلو را نزد خويش خواند ، كودك را به ايشان سپرد و گفت او را نيكو نگهداريد ، و هر چه خواهد از او دريغ نداريد . شبانان فرمانبردارى را دست بر دو ديده نهادند ، و پيران دايه‌اى را نيز همراه طفل كرد .\r\nچون كىخسرو هفت ساله شد از چوب كمان ، و از روده زه ساخت ، از شاخه تير درست ، و آهنگ نخجير كرد و وقتى ده ساله شد به جنگ گراز و گرگ رفت . شبانان از دليرى و گستاخى او در شكار شير و پلنگ بيمناك شدند ، نزد پيران رفتند و گفتند : او نخست به شكار آهو مىرفت ، و اكنون با همان تير و كمان كه از چوب و روده ساخته به شكار شير و پلنگ مىرود و اگر بر او گزند رسد از چشم ما نبينيد .\r\nپيران براى ديدن كىخسرو به كوه رفت . شهزاده به ديدن او پيش دويد و دستش را بوسيد . پيران زمانى دراز وى را در آغوش فشرد .\r\nكىخسرو گفت اى پاك دين آزاده ، تو بزرگوارترين و مهربان ترين مردم روزگارى ، از آن كه شبانزاده‌اى را چنين مىنوازى . پيران بر او رحمت آورد و به لطف و دلنوازى گفت : تو شبانزاده نيستى ، نژاده و از گوهر بلندى با تو سخنها دارم كه خواهم گفت . او را بر اسب نشاند ، به ايوان خويش برد ، بر او جامهء خسروانى پوشاند ، اما بيم آن كه افراسياب آن تازه جوان دلير را بيازارد وى را پراگنده دل و نگران مىداشت .\r\nآوردن پيران كيخسرو را به پيش افراسياب\r\nشبى سپهدار توران يكى از كسانش را نزد پيران فرستاد و وى را\r\n\r\n","description":"","footnote":"","page_name":" 239 ","page_number":261},
  {"content":"\r\n\r\nاحضار كرد . چون برفت افراسياب به او گفت : دائم دلم نگران كودك سياوش است از سويى سزاوار و روا نمىدارم كه نبيرهء فريدون را شبانى بپرورد ، و از سوى ديگر بيم دارم اگر از نژاد و گوهر بلند خويش آگاه گردد بر من بشورد . اگر باور كنم از آنچه بر پدرش گذشته آگاه نمىشود او و من هر دو آسوده خاطر خواهيم زيست . اما چنانچه خوى بدِ پدرش در او نمايان شود بىدرنگ خونش را مىريزم .\r\nپيران جواب داد : اى شهريار هوشمند با فرهنگ ، تو خود از همه كس بهتر مىدانى كودكى كه در كوه پرورش يافته و جز شبانان آشنا و همزبان نداشته چه مايه خرد دارد . اگر شاه پيمان بسپارد و سوگند ياد كند بر اين كودك زبون ستم نكند او را به درگاه مىآورم تا خود او را ببيند ، با وى سخن كند ، و دريابد كه گرچه خوبرخ و دلير است اما از هوش و خرد هيچ بهره ندارد و به ديوانگان ماند .\r\nافراسياب به يزدان پاك ، پديد آورندهء هستيها و روز روشن و شب تاريك سوگند خورد كه به كىخسرو ستم نكند . پيران زمين ادب بوسيد ، پس آن گاه\r\nبه نزديك كىخسرو آمد دمان * به رخ ارغوان و به دل شادمان\r\nبه او گفت : امروز وقتى پيش افراسياب مىروى و با او سخن مىگويى بايد خود را چون ديوانگان نمايى ، و هر چه بپرسد پاسخهاى پريشان بگويى ، چه رهايى تو در آن است .\r\nكىخسرو پذيرفت و چون سپهدار تورانيان از او پرسشهايى كرد جوابهاى شوريده و پريشان گفت . چنان كه شاه وى را ديوانه پنداشت و به پيران گفت : اين طفل به هوش و خرد ناقص است . نيك و بدِ كارها ، و كين خواهى پدر نمىداند . او را پيش مادرش بفرست . زر و درم هر چه بايد همراهش كن ، اما بگوى وى را به آموزگار نسپارد .\r\nباز گشتن كيخسرو به سياوش‌گرد\r\nپيران چون از پيش افراسياب به جايگاه خويش بازگشت در\r\n\r\n","description":"","footnote":"","page_name":" 240 ","page_number":262},
  {"content":"\r\n\r\nگنج را گشود . ديبا و دينار و در و گوهر فراوان با هر گونه اسباب نبرد از اسب و سليح و كلاه و كمر به كىخسرو داد و وى را نزد مادرش به سياووش‌گرد فرستاد .\r\nآگاه شدن كاووس از كار سياوش\r\nوقتى خبر كشته شدن سياووش به كاووس رسيد\r\nهمه جامه بدريد و رخ را بكند * به خاك اندر آمد ز تخت بلند\r\nهمه نامداران چون طوس و گودرز و گيو و شاپور و فرهاد و بهرام به سوك سياوش جامه چاك كردند و\r\nتهمتن چو بشنيد زو رفت هوش * ز زابل به زارى برآمد خروش\r\nبه انگشت رخساره بر كند زال * پراگند خاك از بر تاج و يال\r\nرسيدن رستم به نزد كاووس\r\nپس آنگه تهمتن يك هفته به سوك سياووش نشست . به هشتم روز با سپاهى گران و كينه‌خواه رو به درگاه كاووس نهاد . چون به آن جا رسيد جامه بدريد و\r\nبه دو گفت خوى بد اى شهريار * پراگندى و تخمت آمد به بار\r\nترا عشق سودابه و بدخوى * ز سر بر گرفت افسر خسروى\r\nكسى كاو بود مهتر انجمن * كفن بهتر او را ز فرمان زن\r\nسياوش ز گفتار زن شد به باد * خجسته زنى كاو ز مادر نزاد\r\nكشتن رستم سودابه را و لشگر كشيدن\r\nكاووس وقتى به روى رستم نگريست ، و او را چنان دژم و جوشان و شكسته دل ديد ، از شرم پاسخش نداد ، و آب به ديده آورد . خشم پيل تن به گريستن آرام نگرفت . بىخويشتن شد . شتابان به كاخ سودابه رفت ، گيسوانش را به چنگ گرفت . او را از بر تخت به زير افگند ، و با خنجر تنش را به دو نيمه كرد .\r\nچون يك هفته به سوك سياوش نشست ، گودرز و گيو و طوس و شيدوش و فرهاد و گرگين و رهام و شاپور و خراد و ديگر سران سپاه و\r\n\r\n","description":"","footnote":"","page_name":" 241 ","page_number":263},
  {"content":"\r\n\r\nپهلوانان را انجمن كرد و گفت : من اكنون به كين سياوش كمر بسته‌ام ، و سوگند به يزدان كه تا انتقام خون او را از افراسياب ، آن ترك بدنژاد ، نستانم ، آرام نمىگيرم . بزرگان همه با رستم همدل و همداستان شدند و\r\nهمه بر گرفتند يك سر خروش * تو گفتى كه ايران برآمد به جوش\r\nجهان شد پر از كين افراسياب * به دريا تو گفتى به جوش آمد آب\r\nببستند گردان ايران ميان * به پيش اندرون اختر كاويان\r\nكشتن فرامرز رازاد را\r\nصدهزار مرد سپاهى با سرى پر شور از كين خواهى سياوش رو سوى توران نهادند . پيش رو سپاهيان فرامرز بود . چون به مرز توران رسيد ، ورازاد شاه اسپيجاب به شنيدن صداى بوق و كرناى از درآمدن سپاهيان ايران آگاه شد با سى هزار شمشيرزن به مقابله آمد و از پيش رو سپاهيان ايران پرسيد : چه كسى ، چه نام دارى و چرا بدين سو تاخته‌اى ؟\r\nنبايد كه بىنام بر دست من * روانت برآيد ز تاريك تن\r\nفرامرز گفت : من فرزند آن پيل تنم كه چون به خشم آيد پيل و شير را به چنگ پيچان و بىجان كند . او با سپاهى گران و كينه‌خواه و پيكار جوى از دنبال مىآيد تا دمار از افراسياب و سپاهيانش برآرد ، و كشورش را به آتش بسوزاند .\r\nورازاد گفته‌هاى فرامرز را خام و بيهوده انگاشت و به سپاهيانش فرمان حمله داد . جنگى سخت درگرفت . سپاهيان ايران در يك حمله هزار تن از لشكريان پادشاه اسپيجاب را به خاك و خون درافگندند .\r\nفرامرز نيزه چنان بر كمرگاه ورازاد زد كه خفتان و پيوندش گسسته شد . او را از بالاى زين برگرفت . بر زمين كوبيد . سپس از اسب فرود آمد ، سرش را از تن جدا كرد ، و به بوم و برش آتش درافگند . آن گاه نامه‌اى به پدرش پيل تن فرستاد و نوشت : نخستين كين جويى سياوش ، ورازاد را كشتم ، و دمار از كشورش برآوردم .\r\nسالار توران چون از آمدن رستم به كين خواهى سياوش و كشته\r\n\r\n","description":"","footnote":"","page_name":" 242 ","page_number":264},
  {"content":"\r\n\r\nشدن ورازاد به دست فرامرز آگاه شد سخت دژم و دردمند گشت . پيش بينى اخترگران و موبدان و بخردان را به ياد آورد و نگران فرجام كام خود شد . سران و سرداران سپاه را انجمن كرد . سپاهى بزرگ فراهم آورد .\r\nپسرش سرخه را كه دليرى پر شتاب و رزمجويى گستاخ بود ، نزد خويش خواند . به او گفت : با سى هزار سپاهى برگزيده به اسپيجاب برو با فرامرز و سپاهيانش به جنگ بكوش ، دمار از ايشان برآر ، و چون بر فرامرز دست يافتى او را به خونخواهى ورازاد بكش ، و سرش را نزد من بفرست .\r\nاما\r\nنگهدار جان از بد پور زال * به جنگت نباشد جز او كس همال\r\nبه جايى كه پرخاش جويد پلنگ * سگ كارزارى چه سنجد به جنگ\r\nكنون پيش رو باش و هشيار باش * سپه راز رستم نگهدار باش\r\nسرخه به تندى باد خود را به اسپيجاب رساند و با سپاهيان ايران رويارو شد . دو لشكر به هم تاختند . فرامرز به سرخه حمله كرد . پسر افراسياب چون تاب پايدارى در خويش نديد گريخت . اما فرامرز خود را به او رساند . كمربندش را گرفت ، از زبر زين ربود و بر زمين زد . آن گاه دستهايش را بست و به لشكرگاه خود برد . در همين هنگام درفش پيل تن نمايان شد ، و چون به سپاهيان پيش رو پيوست ، فرامرز سرخه را دست بسته پيش او برد . رستم بر فرامرز آفرين خواند و فرمود همان سان كه سر سياوش را جدا كرده‌اند سر وى را ببرند . سپهبد طوس به خون ريختن سرخه شتافت اما چون شمشير برگرفت\r\nبه دو سرخه گفت اى سرافراز شاه * چرا كشت خواهى مرا بىگناه\r\nسياوش مرا بود همسال و دوست * روانم پر از درد و اندوه اوست\r\nمرا ديده پر آب بُد روز و شب * هميشه به نفرين گشادم دو لب\r\nبر آن كس كه آن شاه را سر گرفت * بر آن كس كه آن طشت و خنجر گرفت\r\nدل طوس از زارى و دردمندى سرخه به درد آمد . نزد رستم رفت و\r\n\r\n","description":"","footnote":"","page_name":" 243 ","page_number":265},
  {"content":"\r\n\r\nزارى و بى قرارى او را شرح داد . پيل تن جواب داد : به افسوس و افسونش مپرداز كه از پشت آن بدگهر و ستمگار است ، و چاره و حيله مىسازد . به جان و سرِ شاه ايران زمين كه تا زنده‌ام هيچ كس از تركان را خواه شاه و خواه بنده زنده نمىگذارم . آن گاه زواره را فرمود همان گونه كه با خنجر خون سياوش را در طشت ريخته بودند ، سرخه را بكشد و او چنين كرد .\r\nلشگر كشيدن افراسياب به كين پسر\r\nچون خبر كشته شدن سرخه به پدرش افراسياب رسيد ، از بسيارى اندوه موى از سر كَند و بسى گريست . جامهء خسروى چاك كرد و خاك بر سر پراگند . سپس لشكر آراست و جنگ را آماده شد . پيلسم نزد افراسياب آمد و جنگيدن با رستم را اجازه خواست . شاه توران به او گفت :\r\nاگر پيل تن را به چنگ آورى * زمانه برآسايد از داورى\r\nبه گردان سپهر اندر آرى سرم * سپارم به تو دختر و افسرم\r\nاز ايران و توران دو بهر آن تست * همان گوهر و گنج و شهر آن تست\r\nپيران به شنيدن سخن پيلسم نگران حال او شد و به افراسياب گفت : اين جوان ناآزمودهء نامجوى افزون طلب ، با تن خويش ستيز دارد .\r\nاگر با رستم به جنگ پردازد بىگمان جان مىبازد . پيلسم در پاسخ پيران گفت : نگران و پراگنده دل مباش ، و فال بد مَزن كه اين كار از دست من بر مىآيد . آن گاه به ميدان تاخت و\r\nبه ايرانيان گفت رستم كجاست * كه گويند كو روز جنگ اژدهاست\r\nبگوييد تا پيشم آيد به جنگ * كه بر جنگ او كرده‌ام تير چنگ\r\nگيو چون اين سخن شنيد تيغ كشيد ، بر پيلسم برآشفت و گفت :\r\nرستم ننگش مىآيد كه با يك ترك بجنگد . با من به جنگ بكوش . و آن دو به هم آويختند . سردار توران نيزه‌اش را چنان بر گيو زد كه هر دو پاى او از ركاب بيرون شد . فرامرز با تيغ نيزهء پيلسم را شكست . پيلسم\r\n\r\n","description":"","footnote":"","page_name":" 244 ","page_number":266},
  {"content":"\r\n\r\nهمچنان دليرانه با دو سردار ايران پيكار مىكرد . رستم چون او را بدان گرمى و چابكى گرم كارزار ديد به ميدان تاخت . خروشيد و\r\nچنين گفت كاى نامور پيلسم * مرا خواستى تا بسوزى به دم\r\nببينى كنون زخم جنگى نهنگ * كزان پس نپيچى عنان سوى جنگ\r\nبسوزد دلم بر جوانى تو * دريغا بر پهلوانى تو\r\nآن گاه بر او تاخت ، با نيزه وى را از بالاى زين در ربود ، همچنان بر قلبگاه دشمن تاخت ، و چنان او را به نيرو بر زمين زد كه در دم جان سپرد .\r\nكشته شدن پيلسم به دست رستم\r\nپيران بر مرگ پيلسم گريان گشت . سپس جنگ سختى ميان دو سپاه در گرفت . افراسياب به رزمندگان ايران حمله برد و بسيارى از آنان را كشت ، و چون از نزديك درفش بنفش ، و كاويانى درفش را ديد و دانست كه رستم آن جاست برآشفت و بدان جايگاه تاخت . رستم به ديدن درفش سياه افراسياب بر سالار توران حمله برد . جنگى بزرگ ميان اين دو در پيوست . تهمتن نيزه چنان بنيرو بر اسب افراسياب زد كه تكاور به سر در آمد . شاه توران بر زمين درغلتيد . رستم خواست كمرگاه او را بگيرد . هومان ناگهان از كمين بجست و گرزى بر شانهء پيل تن زد .\r\nهمين كه رستم به وى نگريست افراسياب از چنگش بجست . بر باره‌اى تيزتك نشست و گريخت . سپاهيان توران زمين نيز همه گريزان گشتند .\r\nتهمتن سه فرسنگ آنان را دنبال كرد . پس آنگه بازگشت . سپاهيان ايران غنيمت بسيار به چنگ آوردند .\r\nافراسياب چون به كنار آب رسيد به پيران گفت : مىترسم اگر رستم اين كودك شوم تن را به چنگ آورد او را به ايران برد و بر تخت پادشاهى نشاند . او را بياور و در آب افگن تا از بد او در امان باشيم .\r\nچنين گفت پيران به افراسياب * كه بر كشتن او نبايد شتاب\r\nمر او را بياريم با خويشتن * بريم و نشانيمش اندر ختن\r\n\r\n","description":"","footnote":"","page_name":" 245 ","page_number":267},
  {"content":"\r\n\r\nاگر او را در آب غرقه كنى مردمان تا جاودان بر شهريار سرزنش و نفرين مىكنند .\r\nافراسياب گفت آن كن كه خواهى و پسندى . آن گاه پيران دانشى مردى را به آوردن كىخسرو فرستاد . چون آمد پيران ويسه به پيشبازش رفت . از رنج راه دراز پرسيد . وى را به گرمى و مهربانى ستود و نواخت . در كنار خويش جايش داد ، و از خوردنى و پوشيدنى و گستردنى و باره و خيمه و خرگاه هر چه بايسته بود برايش آماده ساخت ، و چون زمانى چند بدين گونه گذراند به فرمان افراسياب او را به آن سوى درياى چين فرستاد تا كسى از سران سپاه و بزرگان ايران به وى دست نيابد .\r\nپادشاهى رستم در توران زمين هفت سال بود\r\nاز آن پس رستم به نيروى شمشير سراسر چين و ختا و ختن را گشود و بر تخت پادشاهى افراسياب نشست . در گنج‌هاى شاه شوريده بخت را گشود ، و همهء سپاهيان را بدان توانگر ساخت سپس تختى با ياره و طوق به طوس سپرد و\r\nبه دو گفت آن كس كه تاب آورد * دگر ياد افراسياب آورد\r\nهمان گه سرش را ز تن دور كن * وزو كرگسان را يكى سور كن\r\nآنگاه تاجى پر گوهر و شاهوار و تختى با طوق و گوشوار به گودرز داد و او را بر اسپيجاب و سغد فرمانروا كرد .\r\nفريبرز كاووس را نيز به فرستادن دينار و گوهر بسيار نواخت و\r\nبه دو گفت سالار و مهتر تويى * سياوش را خود برادر تويى\r\nميان را به كين برادر ببند * ز فتراك مگشاى هرگز كمند\r\nو چون همه بزرگان و فرمانروايان را پندهاى گرانمايه و نيكو داد خود به پادشاهى توران زمين پرداخت .\r\nرفتن زواره به لشگرگاه سياوش\r\nروزى زواره به عزم شكار بيرون شد ، و تركى را همراهش برد تا رهنمايش باشد . چون مسافتى رفتند به بيشه‌اى رسيدند خرم و پر گل و\r\n\r\n","description":"","footnote":"","page_name":" 246 ","page_number":268},
  {"content":"\r\n\r\nگياه . از هر سويش جويهاى آب روشن روان بود . ترك راهنما به زواره گفت : اين جا نخجيرگاه سياوش بود . شهزاده هر وقت به اين جا مىآمد به خرمى مىنشست و غم از دل بيرون مىكرد . زواره به شنيدن اين سخن و يادآورى روزگاران كهن چنان غمين و بىخويشتن شد كه بر زمين نشست . چون لشكريانش به او پيوستند و وى را چنان دردمند و آشفته حال يافتند ، بر مرد راهنما نفرين كردند و وى را آزردند .\r\nزواره از شدت اندوه آب از ديدگان فرو باريد و سوگند سخت خورد تا آن زمان كه از كين افراسياب نپردازد نه نخجير كند و نه قرار و آرام گيرد . سپس نزد تهمتن شتافت ، و از سر خشم گفت : مگر اين سرزمين نيست كه پادشاه زشت‌كارش سياووش دلير را ناكرده گناه كشت . چرا اين مردمان شاد بمانند و كشورشان آبادان باشد .\r\nويران كردن رستم توران زمين را\r\nتهمتن به شنيدن اين سخنان چنان خشمگين گشت كه به غارتگرى و ويران كردن توران زمين ، و كشتن تورانيان فرمان داد . چون گروه انبوهى كشته شدند و بسيارى شهرها غارت و به آتش سوخته شد جمعى از مهتران با گهر نزد تهمتن رفتند ، وى را نماز كردند ، و به زارى گفتند :\r\nكه بيزار گشتيم از افراسياب * نخواهيم ديدار او را به خواب\r\nاز آن خون كه او ريخت از بىگناه * كسى را نبُد اندر آن راى و راه\r\nچو چيره شدى بىگنه خون مريز * مكن با جهاندار يزدان ستيز\r\nنداند كسى كان سپهبد كجاست * درست است يا در دم اژدهاست\r\nپيل تن به خويشتن آمد . خشم خويش فرو خورد ، و لشكريان را گفت كه از ويران كردن و غارتگرى و كشتن دست نگهدارند . آن گاه بخردان و بزرگان كارآزموده و بيدار دل نزد وى شدند و گفتند : كاووس اكنون تنها و بىرهنماست . اگر افراسياب از راهى نزديك بر ايران بتازد ، آسان بر آن پير بىسردار دست مىيابد ، و رنج تهمتن در گشودن توران زمين\r\n\r\n","description":"","footnote":"","page_name":" 247 ","page_number":269},
  {"content":"\r\n\r\nبر باد مىرود مصلحت آن است پس از شش سال دور ماندن از او به ياريش بشتابيم تا بيش از اين تنهايى و جدايى ما رنج نبرد .\r\nتهمتن را اين راى پسند افتاد از آن همه غنيمت ده هزار پرستنده ، نافهء مشك بسيار ، دينار و زرِ فراوان ، پوشيدنى و گستردنى ، و تاج و تخت و تيغ و سليح زياد ، هديهء شهريار را ، بر پيلان بار كرد ، و از توران زمين راهى زابلستان شد . چون رستم و يارانش به آن جا رسيدند طوس و گودرز و گيو روانهء پارس شدند .\r\nاز سوى ديگر چون افراسياب بدگهر از راهى شدن پيل تن و سرداران و سپاهيان به جانب ايران آگاه شد از باختر به توران زمين بازگشت . از ويرانى كشور و بتاراج رفتن خزائنش از ديده خون باريد ، و به كين جويى كمر بست .\r\nديدن گودرز كيخسرو را به خواب\r\nشبى گودرز به خواب ديد كه ابرى پر آب در آسمان ايران پديد آمد ، و سروشى كه بر آن ابر نشسته بود وى را گفت : اگر مىخواهيد از آسيب اين بدكنش ترك پر گزند رهايى يابيد بايد به جستجوى كىخسرو برويد . او از پشت سياوش ، و از تخمهء كىقباد است ، و از سوى مادر نژاد به تور دارد . چون به ايران درآيد همهء كارها به مراد باشد ، و\r\nميان را ببندد به كين پدر * كند كشور تور زير و زبر\r\nز گردان ايران و گردنكشان * نيابد جز از گيو زو كس نشان\r\nچون از خواب بيدار شد به شكرانهء آن خواب خوش يزدان پاك را نيايش و ستايش كرد . بامدادان بر تخت نشست . گيو را نزد خويش خواند و به دو گفت :\r\nبه فرمان يزدان خجسته سروش * مرا روى بنمود در خواب دوش\r\nچو كىخسرو آيد ز توران زمين * سوى دشمنان افگند رنج و كين\r\nنيارد كس او را ز گردان نيو * جز از نامور پور گودرز گيو\r\n\r\n","description":"","footnote":"","page_name":" 248 ","page_number":270},
  {"content":"\r\n\r\nسپهر فال خوشبختى را به نام تو زده است ، و اگر او را بيابى و بياورى جاودانه نامت به جاى خواهد ماند .\r\nگيو گفت : اى پدر ، هر چه فرمان دهى آن كنم . آن گاه به ايوان شد و ساز رفتن گرفت . بامداد روز بعد ، بر اسب سوار شد و نزد پدر آمد .\r\nگودرز به او گفت : در اين سفر پر خطر يار و همراه تو كيست ؟ گيو جواب داد :\r\nكمندى و اسبى مرا يار بس * نشايد كشيدن بدان مرز كس\r\nچنين گمنام و تنها از كوه و دشت مىگذرم ، باشد كه رهنمايى بيابم . اگر به شهرها در شوم مرا خواهند شناخت و به كام خطر مىافتم . آن گاه گيو از اسب فرود آمد و به نشان خدمتگزارى دست پدرش را بوسيد .\r\nگودرز فرزندش را تنگ در آغوش گرفت و سر و رويش را غرق بوسه كرد ، و\r\nبه يزدان بناليد گودرز پير * كه اى دادگر مر مرا دست گير\r\nسپردم ترا هوش و جان و روان * چنين نامبردار پور جوان\r\nگيو تن ناز ديده را به يزدان سپرد و تنها چندان تاخت تا به مرز توران رسيد . در آن جا از هر كس كه تنها بود به زبان تركى نشان كىخسرو را مىپرسيد . اگر مىگفت جايش را نمىدانم او را مىكشت تا رازش آشكارا نشود .\r\nهفت سال بدين گونه دور از مردمان در كوه و بيابان در جستجوى كىخسرو پويان مىرفت . خورشش گور ، و پوششش هم از چرم گور بود .\r\nچنان روى نمود كه روزى گذارش نزديك آن بيشه افتاد . زمين سرسبز و هر جا جوى آب روان بود . از اسب فرود آمد و نشست . دل افسرده به خود گفت : هر جا كه مىروم نشانى از كىخسرو نمىيابم و بيهوده سرگردان هر سو جستجو مىكنم . ناگهان از دور چشمه‌اى ديد كه بر كنار آن جوانى سر و بالا نشسته بود . چون نزديك شد در چهرهء آن جوان فرهء ايزدى نمايان\r\n\r\n","description":"","footnote":"","page_name":" 249 ","page_number":271},
  {"content":"\r\n\r\nديد . جوان نيز چون نگاهش به گيو افتاد به دل گفت كه او جز گيو نيست كه به جستجوى من آمده است ، و چون نزديك تر شد به او گفت : اى گيو ، به اين جا شاد آمدى .\r\nچگونه سپردى برين مرز راه * ز طوس و ز گودرز و كاووس شاه\r\nچه دارى خبر ؟ جمله هستند شاد ؟ * همى در دل از خسرو آرند ياد ؟\r\nجهانجوى رستم گو پيل تن * چگونه است دستان و آن انجمن ؟\r\nيافتن گيو كيخسرو را\r\nگيو به جوان گفت : چنين مىنمايد كه تو پسر سياوشى . بگو نام گودرز و كشواد و گيو را كه به تو ياد داده است ؟ كىخسرو گفت : مادرم .\r\nپدرم به مادرم گفته بود اگر بر من بد رسد كىخسرو مىبالد و به همت خويش دودمان ما را دوباره برمىافرازد . گيو به اين سرزمين مىآيد ، كىخسرو را به ايران مىبرد ، و ايرانيان كين مرا از تورانيان مىگيرند .\r\nگيو گفت : از گاه كىقباد خالى به فرزندانش به ميراث رسيده است . اين خال بر بازوى همهء فرزندان و نواده‌ها و نبيرگان اوست ، و بر بازوى من نيز اين خال هست . آن گاه بازوى خويش را برهنه كرد ، و خال را به گيو نشان داد . گيو به ديدن آن نشان بر كىخسرو نماز برد .\r\nسپس شادمان به سياوش گرد رفتند . چون اندكى آسودند فرنگيس را نيز همسفر خود كردند ، و هر سه با هم راهى ايران شدند . چون لختى رفتند كسى از گرانجانان رفتن گيو و كىخسرو و فرنگيس را به پيران خبر داد .\r\nاو پراگنده دل گشت و به خود گفت :\r\nچه گويم كنون پيش افراسياب * مرا گشت نزديك او تيره آب\r\nچاره‌گرى دو تن از برگزيدگان پهلوانان توران - گلباد و نستيهن - را با سيصد تن در پى آنان فرستاد تا پيش از آن كه كىخسرو و فرنگيس و گيو از آب بگذرند آنان را بگيرند . سواران هنگامى نزديك ايشان رسيدند كه كىخسرو و فرنگيس خوابيده بودند و گيو نگهبانى مىكرد . همين كه سپاهيان توران را ديد تيغ از ميان بركشيد . چون تندر\r\n\r\n","description":"","footnote":"","page_name":" 250 ","page_number":272},
  {"content":"\r\n\r\nخروشيد و تيغ برآهيخت ، بسيارى از آنان را به تيغ و گرز از ميان برداشت .\r\nديگر باقيماندهء تورانيان با دو پهلوان از بيم كشته شدن گريختند ، و پيش پيران بازگشتند . پيران از شكست خوردن آن سيصد مرد سپاهى در برابر يك تن سخت خشمگين شد ، و به گلباد گفت :\r\nتو رفتى و نستيهن نامور * سپاهى به كردار شيران نر\r\nكنون گيو را ساختى پيل مست * ميان يلان گشته نام تو پست\r\nچو زين يابد افراسياب آگهى * بيندازد آن تاج شاهنشهى\r\nكه دو پهلوان دلير سوار * ابا لشكرى از در كارزار\r\nز پيش سوارى نمودند پشت * بسى از دليران توران بكشت\r\nآن گاه پيران از بسيارى خشم خود با شش هزار مرد سپاهى در پىِ كىخسرو و فرنگيس و گيو شتافت ، و به ياران خود گفت تا رسيدن به آنان نبايد عنان بازگيريد ، و گفت :\r\nكه گر گيو و خسرو به ايران شوند * زنان اندر ايران چو شيران شوند\r\nنماند بر اين بوم و بر خاك و آب * وزين داغ دل گردد افراسياب\r\nسواران شب و روز تاختند تا به كرانهء رودى پهناور رسيدند . آن رود گلزريون ناميده مىشد . در كرانهء برابر ، گيو و كىخسرو خوابيده بودند و فرنگيس با هشيارى نگهبانى مىكرد . فرنگيس همين كه از دور درفش تورانيان را ديد دوان پيش گيو و كىخسرو شتافت . آنان را از خواب برانگيخت و از آمدن تورانيان آگاه كرد . كىخسرو آمادهء كارزار با دشمن شد اما\r\nبه دو گفت گيو اى شه سرفراز * جهان را به تاج تو آمد نياز\r\nپدر پهلوان است و من پهلوان * هميشه بر شاه بسته ميان\r\nبرادر مرا هست هفتاد و هشت * جهان شد چو نام تو اندر گذشت\r\nبسى پهلوان است و شاه اندكى * چه اندك كه پيدا نبينم يكى\r\nاگر من شوم كشته ديگر بود * سر تا جور بايد افسر بود\r\nو گر تو شوى دور از ايدر تباه * نبينم كسى از در تاج و گاه\r\n\r\n","description":"","footnote":"","page_name":" 251 ","page_number":273},
  {"content":"\r\n\r\nآن گاه زره پوشيد بر اسب نشست بر كنارهء رود رفت ، و چون تندر خروشيد ، و چون پيران ناسزايش گفت ، و وى را بيم داد ، گيو در جوابش گفت :\r\nمن اكنون بدين خنجر آبگون * جهان پيش چشمت كنم قيرگون\r\nاگر زنده مانم يكى زين سپاه * ز من نام مردى به گيتى مخواه\r\nپيران بر سر خشم آمد . جوشان با اسب از رود گذر كرد . نزديك گيو رسيد ، و آمادهء كارزار شد . گيو براى اين كه ميان پيران و سپاهيانش جدايى افگند گريزان از پيران دور شد . سردار تورانيان در پى او تاخت .\r\nگيو چون بدين تدبير ميان پيران و سپاهيانش جدايى انداخت ، بناگاه برگشت ، بر او حمله برد . پيران چون نيروى پايدارى در خود نيافت بر جان خويش بيم كرد و گريخت . اما گيو سر او را به خم كمند درآورد . از بالاى زين به زمين انداخت و دستش را بست . تورانيان چون پيران را بدان خوارى گرفتار ديدند بر گيو حمله بردند . سپهدار ايران با گرز چندان از آنان كشت كه از كشته‌شان پشته‌ها پديد آمد . ديگران گريختند .\r\nآن گاه گيو پيران را پياده و خوار پيش كىخسرو برد و خواست سر او را از تن جدا كند . پيران پيش كىخسرو ناليد ، و به زارى گفت : تو خود مىدانى كه من تو و مادرت را به تدبير از خشم افراسياب رهاندم ، و اگر پايمردى و چاره‌گرى من نبود هر دو به فرمان او كشته مىشديد اكنون نوبت آن است به پاداش آن خدمت بزرگ مرا از كين توزى گيو برهانى .\r\nرها كردن فرنگيس پيران را از گيو\r\nفرنگيس به شنيدن اين سخن به گيو گفت : پيران مردى خردمند و راد و روشن روان است . چنان كه گفت او من و كىخسرو را از گزند افراسياب رها كرد . اكنون بر ماست كه حق خدمت به جاى آوريم . گيو گفت : اى سرور بانوان ، سخت سوگندى به تاج و تخت شاه ياد كرده‌ام كه چون بر پيران دست يابم خونش بريزم چگونه سوگند بشكنم ؟\r\n\r\n","description":"","footnote":"","page_name":" 252 ","page_number":274},
  {"content":"\r\n\r\nكىخسرو گفت : براى اين كه سوگند نشكسته باشى گوشش را به خنجر سوراخ كن ، چون از آن خون بر زمين چكد سوگند به جاى آورده باشى .\r\nگيو چنين كرد . آن گاه به فرمان كىخسرو اسبى به پيران داد بدين شرط كه سردار ايران دست پيران را ببندد ، و پيران سوگند ياد كند كه بند دستش را جز همسرش گلشهر كسى نگشايد . پيران بدين ، سوگند سخت خورد . آن گاه كىخسرو و فرنگيس وى را نواختند ، دست بسته بر اسب نشاندند و رها كردند تا پيش گلشهر برود .\r\nچون افراسياب از شكست خوردن گلباد و نستيهن و سپاهيانش به دست گيو آگاه شد ، دلش از خشم لرزيد و جهان پيش ديدگانش تيره شد . بىدرنگ با سپاهى گران در پى گيو و كىخسرو و فرنگيس روان شد . چون به جايى كه گلباد و نستيهن با گيو نبرد كرده بودند رسيد ، پرسيد كه كى و چگونه گيو از ايران زمين لشكر به اين جا كشيد ؟ مردمان گفتند : او تنها با تورانيان نبرد كرد ، و بسيارى از آنان را به ضرب گرز و تيغ و تير كشت .\r\nيافتن افراسياب پيران را به راه\r\nشاه توران در شگفت ، و دلش پر درد شد . چون لختى پيشتر آمد به پيران نزديك شد و ديد سر و روى و برش خونين بود . پنداشت بر گيو پيروز شده و از آن پيشاپيش سپاه آمده است و چون ديد كه دستهايش از پس پشت بسته شده از حالش پرسيد . پيران آنچه را روى داده بود بيان كرد و گفت :\r\nهمى زد همى كُشت گُردان ما * نه انديشه بودش ز مردان ما\r\nسرانجام برگشت يك سر سپاه * جز از من نشد كس برش كينه‌خواه\r\nگريزان ز من تاب داده كمند * بينداخت آمد ميانم به بند\r\nز اسب اندر آمد دو دستم ببست * بر افگند بر زين و خود بر نشست\r\nمرا داد از اين گونه سوگند سخت * بخوردم چو ديدم كه برگشت بخت\r\nكه نگشايد اين دست من هيچ كس * بجز جفت گلشهر در دهر و بس\r\n\r\n","description":"","footnote":"","page_name":" 253 ","page_number":275},
  {"content":"\r\n\r\nافراسياب به شنيدن اين سخنان دل آزار و بيم دهنده چون تندر خروشيد . پيران را به خوارى از پيش خود راند . آن گاه باد در سر افگند ، و از سر غرور و خودكامگى گفت : اگر گيو ابر غرنده يا باد توفنده شود با اين تيغ آهن گذار دمار از او بر مىآورم ، و فرنگيس را به خوارى مىكشم .\r\nبارى پيران دردمند و شرمسار راهى ختن شد ، و افراسياب تازان رو سوى جيحون نهاد . گيو و كىخسرو و فرنگيس چون به كرانهء رود رسيدند ، از نگهبانان خواستند كه آنان را با كشتى بدان كرانه رساند .\r\nمهتر نگهبانان گفت : بايد زره يا اسب يا پرستار يا ريدكى همچو ماه به ما هديه بدهيد . گيو بر نگهبان برآشفت . هر سه بر اسب نشستند ، بر آب زدند و به ديگر كرانه رسيدند . آن گاه سر و تن بشستند و جهان آفرين را نيايش كردند .\r\nديرى نپاييد كه افراسياب و سپاهيانش به كرانهء رود رسيدند . شاه توران چون كشتيها را بر جاى خود ديد از رودبانان پرسيد كه آن سه چگونه بىكشتى از آب جوشان و خروشان گذشتند ؟ نگهبانان با شگفتى گفتند كه آنان اسب بر آب راندند و خود را به كرانه رساندند . افراسياب به آنان گفت : زود يكى از شما با كشتى به ديگر كرانه برود و بنگرد كه آنان رفته‌اند يا خفته‌اند تا در پى ايشان بشتابيم .\r\nهومان ، شاه توران را از دنبال كردن گيو و كىخسرو و فرنگيس باز داشت و گفت :\r\nهمانا كه از گاه سير آمدى * كه ايدر به چنگال شير آمدى\r\nاز اين رود تا چين و ماچين تر است * خور و ماه و كيوان و پروين تر است\r\nتو توران نگهدار و تخت بلند * از ايران كنون نيست بيم گزند\r\nافراسياب بدين سخن با سپاهيانش از كنارهء جيحون بازگشت .\r\nرفتن كيخسرو به اصفهان\r\nچون گيو و همراهان به شهر زم رسيدند پيكى به ايران فرستادند .\r\n\r\n","description":"","footnote":"","page_name":" 254 ","page_number":276},
  {"content":"\r\n\r\nفرستاده نخست به اصفهان درآمد ، و خبر آمدن كىخسرو و مادرش و گيو را به گودرز داد . آن گاه فرستاده به استخر رفت و خبرِ خوشِ آمدن كىخسرو را به كاووس برد . شاه از شادى بر نامهء گيو گوهر افشاند ، و چون مژدهء آمدن شاهزاده در نيمروز به گوش رستم رسيد به شكرانهء پيروزى گيو زر بسيار به درويشان و بينوايان داد .\r\nاز سوى ديگر وقتى خبر آمدن كىخسرو در ايران پراگنده شد مهمان سراسر كشور براى ديدنش به اصفهان آمدند . گودرز كاخ را به ديباى خسروانى و پيرايه‌هاى گرانبها آراست ، و سراسر شهر را آذين بست .\r\nهنگامى كه شهزاده راهى اصفهان شد بزرگان هفتاد فرسنگ به پيشبازش رفتند ، و چون گودرز و كىخسرو به هم رسيدند پهلوان از درد سياوش بسيار گريست و به اندوه گفت :\r\nز تو چشم بدخواه تو دور باد * روان سياوش پر از نور باد\r\nجهاندار يزدان گواى من است * كه ديدار تو جان فزاى من است\r\nسياوخش را زنده گرديد مى * برين گونه از دل نخنديدمى\r\nآن گاه همه به كاخ گودرز در آمدند و يك هفته به شادى و شادخوارى نشستند . روز هشتم راهى استخر شدند . كاووس به ديدن كىخسرو از تخت فرود آمد ، سر و روى او را غرق بوسه كرد ، و از حال افراسياب پرسيد . كىخسرو\r\nچنين داد پاسخ كه آن كم خرد * به بدروى گيتى همى بسپرد\r\nسپهبد چه برسد از آن شوم بخت * كه نه كام بادش نه تاج و نه تخت\r\nپدر را بدان زار و خوارى بكشت * زد آن مادرم را به زخم درشت\r\nكه تا من شوم كشته اندر شكم * كه او را رهايى مبادا ز غم\r\nآن گاه كىخسرو دليريهاى گيو را در جنگ با گلباد و نستيهن و پيران و گذشتن از جيحون با اسب ، و ديگر كارهاى بزرگ او را يكان يكان برشمرد . كاووس سر گيو را در كنار گرفت و بر روى و برش بوسه\r\n\r\n","description":"","footnote":"","page_name":" 255 ","page_number":277},
  {"content":"\r\n\r\nزد . خلعتى شاهوار به او بخشيد ، و فرمانروايى خراسان و رى و قم و اصفهان را به دو سپرد .\r\nسپس شهريار كاخى با شكوه به زيباترين و گرانمايه‌ترين پيرايه‌ها آراست ، تختى زرين در آن نهاد ، به فرنگيس داد ، و\r\nبه دو گفت كاى بانوى بانوان * مبادى ز اندوه هرگز نوان\r\nبرو بوم و پيوند بگذاشتى * فراوان به ره رنج برداشتى\r\nكنون شهر ايران سراى تو است * مرا ره نماينده راى تو است\r\nگردان و سران سپاه و بزرگان و موبدان همه با پادشاهى كىخسرو همدل و همداستان شدند ، اما طوس نوذر بر اين راى بود كه بايد فريبرز بر اورنگ پادشاهى برآيد . گودرز از جدا انديشى و مخالفت طوس برآشفت و به او پيغامهاى درشت فرستاد . طوس نيز پاسخهاى ناهموار داد و گفت : كىخسرو از سوى مادر نژاد به تورانيان مىرساند ، و سزاوار و پسنديده نيست كه شاه ايران از نژاد پشنگ تورانى باشد . فريبرز پسر كاووس به پادشاهى بسى سزاوارتر است كه هم فرّ و زيب دارد ، و هم از سوى پدر و مادر ايرانى است .\r\nرفتن گودرز و توس پيش كاووس از بهر پادشاهى\r\nگيو كه پيام پدر برده بود از جوابهاى سخت و ناهنجار طوس برآشفت و سخنان تلخ و درشت به او گفت . چون دوگانگى و دشمنانگى اين دو سپهدار فزونى يافت به جنگ با يكديگر برخاستند . طوس به گاه نبرد بيم كرد و در دل گفت : اگر اين دو سپاه در هم آويزند بسيارى از سپاهيان كشته مىشوند ، و افراسياب از درگيرى اين جنگ بيهوده شاد مىشود و بهره مىيابد . از سوى ديگر كىكاووس طوس و گودرز را نزد خود خواند و به نرمى و مدارا آنان را از جنگيدن با هم بر حذر داشت . طوس گفت : اگر شاه از تخت و تاج سير شده ، و مىخواهد از پادشاهى كناره‌گيرى كند ، بايد پادشاهى را به آيين شاهان گذشته به فرزند سپارد ،\r\n\r\n","description":"","footnote":"","page_name":" 256 ","page_number":278},
  {"content":"\r\n\r\nنه اين كه نبيره تخت و گاه يابد . گودرز در جواب او گفت :\r\nبه گيتى كسى چون سياوش نبود * چنو را دو بيدار و خامش نبود\r\nبه ايران و توران چنان مرد نيست * چنين خام گفتارت از بهر چيست ؟\r\nآنگاه به تندى برآشفت و گفت :\r\nسليح من ار با منستى كنون * برو يال تو كردمى غرق خون\r\nميان كيان دشمنى افگنى * و زان خويشتن در منى افگنى\r\nطوس به درشتى جواب داد :\r\nاگر تو ز كشواد دارى نژاد * منم طوس نوذر شه و شاهزاد\r\nو گر تيغ تو هست سندان شكاف * سنانم بدرّد دل كوه قاف\r\nبيهوده به خود مناز كه نه شاهزاده‌اى ، و نه نژاد از بزرگان و مهان دارى . پدرت آهنگرى بينوا از مردم سپاهان بود . چون فرمانبرى ما را پذيرفت اندك اندك نام و نشان و سپهدارى يافت .\r\nگودرز گفت : مرا از آهنگرى پدر ننگ و عار نيست . راست مىگويى ، نياى من كاوهء آهنگر بود كه بر ضحاك آن مار دوش ناپاك شوريد و درفش كاويان را برافراشت . اى سبكسر بىآزرم ، مرد را هوش و خرد و مردمى به كار است .\r\nآن گاه به كاووس گفت :\r\nدو فرزند پر مايه را پيش خوان * بر خويش بنشان به روشن روان\r\nببين تا ز هر دو سزاوار كيست * كه با برز و با فرهء ايزديست\r\nسزاوار را بخش تخت و كلاه * اگر سير گشتى ز تخت و سپاه\r\nكاووس گفت : اين راى درست نيست . هر دو فرزند در چشم من يكسان مىنمايند ، و اگر يكى را بر ديگرى برگزينم ، دل آن ديگر به درد مىآيد . درست اينست كه آن دو را به دژ بهمن كه نزديك اردبيل است بفرستم . آن دژ جايگاه اهريمن است . هر يك از دو شهزاده آن دژ را گشود پادشاهى او را باشد . گودرز و طوس اين راى را نيكو يافتند .\r\nنخست فريبرز و طوس با سپاهى گران راهى دژ شدند ، اما چندان\r\n\r\n","description":"","footnote":"","page_name":" 257 ","page_number":279},
  {"content":"\r\n\r\nكه كوشيدند گشودن نتوانستند و مراد نايافته بازگشتند . آن گاه كىخسرو و گودرز با سپاه به آن جا رفتند . به كوشش و خرد طلسم را شكستند .\r\nكىخسرو آتشكدهء آذرگشسب را به شكوه تمام در آن جا بنا كرد ، و گروهى از موبدان و ستاره‌شناسان را آنجا نشاند ، و پس از اين كه او و گودرز يك سال در آن شارسان ماندند نزد كاووس بازگشتند .\r\nباز آمدن كيخسرو با پيروزى\r\nهمهء مهتران بر پيروزى يافتن كىخسرو شادمان شدند ، و بر او نثارها كردند . فريبرز و طوس نيز شهرياريش را گردن نهادند . طوس از مخالفت و گفتارهاى درشت و ناهشيوارش پوزشها خواست ، و كىخسرو\r\nورا گفت كاين كاويانى درفش * هم اين پهلوانى و زرينه كفش\r\nنبينم سزاى كسى در سپاه * ترا زيبد اين نام و اين دستگاه\r\nجز از تو كسى را سزاوار نيست * به دل در ، مرا از تو آزار نيست\r\nترا پوزش اكنون نيايد به كار * نه بيگانه را خواستى شهريار\r\nكىخسرو چون به كاخ كىكاووس درآمد بر او نماز برد . شاه او را در آغوش گرفت پهلوانيش را ستود و تاج بر سرش نهاد .\r\n\r\n","description":"","footnote":"","page_name":" 258 ","page_number":280},
  {"content":"\r\n\r\nپادشاهى كىخسرو\r\nچون كىخسرو بر تخت پادشاهى نشست ، به داد و دهش مردمان را شادان ، و سراسر ايران را آبادان كرد . همهء خلق سر به فرمانش نهادند .\r\nبدان را خوار داشت ، و پاكيزه دلان را گرامى كرد . چون خبر پادشاهى يافتن كىخسرو به نيمروز رسيد رستم و زال و چند تن از مهان و بزرگان با سپاه راهى استخر شدند . شهريار گيو و گودرز و طوس را به پيشباز آنان فرستاد و چون به كاخ درآمدند شاه از تخت فرود آمد . بر رستم آفرين كرد ، زال و ديگر بزرگان را نواخت و در جاى نيكو نشاند . روز ديگر\r\nگرانمايگان نزد شاه آمدند * بدان نامور بارگاه آمدند\r\nچو انبوه گشتند بر پيشگاه * چنان گفت شاه جهان با سپاه\r\nكه خواهم كه بينم سراسر زمين * همه مرز ايران با آفرين\r\nهمهء بزرگان و مهان و سران سپاه چون گيو و گودرز و شاپور و بهرام و گرگين و فرهاد و زنگه شاوران و گرازه در اين كار با شاه هم آواز و همراه شهريار و رستم شدند . كىخسرو در اين سفر شهرها و شهركهاى ناآباد را آبادان كرد . از شهرى به شهرى رفت تا به زمين آذرابادگان رسيد .\r\nآن جا به آتشكدهء آذر گشسب رفت و يزدان پاك ، آفرينندهء همهء هستيها را\r\n\r\n","description":"","footnote":"","page_name":" 259 ","page_number":281},
  {"content":"\r\n\r\nنيايش كرد .\r\nچون شاه و همراهان به استخر بازگشتند يك روز كه كاووس و كىخسرو و رستم و دستان با هم نشسته بودند كاووس به تلخى از افراسياب ياد آورد و گفت : آن بدگهر مردِ پتياره بر سياوش چه ستم بزرگ كرد بسى از پهلوانان ايران را كشت ، و بسيارى از شهرهاى ايران را ويران كرد . آن گاه به كىخسرو گفت : تو همهء اسباب بزرگى و سرورى آماده دارى پهلوانان سر به فرمانت نهاده‌اند سپاه و زر بسيار دارى سوگندت مىدهم كه كين سياوش را از افراسياب بگيرى ، و خويشى مادر را بهانه نينگيزى .\r\nپيمان گشتن كيخسرو با كاووس از كين افراسياب\r\nكىخسرو به دادار خورشيد و ماه ، به خون سياوش ، و جان كىكاووس ، به روز سپيد و شب لاجورد سوگند ياد كرد كه بدين كار بكوشد . چون يك هفته از اين پيمان سپرى شد ، هشتمين روز كىخسرو سر و تن بشست ، سر بر آستان ايزد پاك سود و\r\nهمى گفت كاى دادگر يك خداى * جهاندار و روزى ده و رهنماى\r\nبه روز جوانى تو كردى رها * مرا بىسپاه از دم اژدها\r\nتو دانى كه سالار توران سپاه * نه پرهيز دارد نه تَرس از گناه\r\nبه ويران و آباد نفرين اوست * دل بىگناهان پر از كين اوست\r\nتو دانى مر او را كه بدگوهر است * همان بدنژاد است و افسونگر است\r\nچون از نيايش پاك يزدان بپرداخت به گرانمايگان و نامداران گفت : سراسر ايران را با اسب پيمودم ، هيچ كس را نيافتم كه نفرين افراسياب بر لب نداشته باشد . نخستين جگر خستهء او منم ، و بر آنم كه كين پدر از او باز جويم . اميد دارم مرا در اين كار يارى كنيد . بزرگان گفتند :\r\nاى شهريار ، دل شاد بدار كه تن و جان ما همه از آن تست ، و جمله سر بفرمانيم .\r\nرخ شاه از شادى شكفت . آن گاه فرمود نام سرداران آماده به\r\n\r\n","description":"","footnote":"","page_name":" 260 ","page_number":282},
  {"content":"\r\n\r\nجنگ را در دفتر بنويسند ، و سرِ ماه آمادهء رفتن شوند . سپس در گنجها را گشود ، و هر يك از گرانمايگان را به فراخور كارى كه انجام دادن آن را تعهد كردند ، جامه‌هاى شاهوار ، جامهاى زرين ، غلام ، اسب زرين لگام ، خوان زرين ، و ديگر چيزهاى گرانبها داد .\r\nدر اين هنگام تهمتن به كىخسرو گفت : در مرز زابلستان شهرى است بزرگ و آبادان و زيبا منوچهر آن را از تركان تهى ، و از آن ايران كرد . چون كاووس پيرو نيروى جنگاوريش كاسته شد ، تورانيان دگر بار آن را گرفتند ، و اكنون باژ و ساوش به توران مىبرند . مردمان آن شهر از كشتن و غارتگرى تورانيان به تنگ آمده‌اند ، و سخت در رنج‌اند ، اكنون كه سپاه آراسته و دمان دارى بايد آن شهر را بگيريم و چون آن شهر كليد توران زمين است اگر بر آن دست يابيم شكستن تورانيان بس آسان مىشود .\r\nكىخسرو اين راى را پسنديد ، و فرامرز را به گشودن آن شهر مأمور فرمود . روز ديگر چون آفتاب برآمد فرامرز سپاهى گران براى گشودن شهر آماده كرد .\r\nدل شاه گشت از فرامرز شاد * همى كرد با وى بسى پند ياد\r\nبه دو گفت پروردهء پيل تن * سرافراز باشد به هر انجمن\r\nتو فرزند بيدار دل رستمى * ز دستان سامى و از نيرمى\r\nبه هر جايگه يار درويش باش * همى راد بر مردم خويش باش\r\nببين نيك تا دوستدار تو كيست * خردمند و اندوه‌گسار تو كيست\r\nز تو نام بايد كه ماند بلند * نگر دل ندارى به گيتى نژند\r\nجهان آفرين از تو خشنود باد * دل بدسگالان ز تو دور باد\r\nپس از اين كه فرامرز زمين ادب بوسيد ، و از شاه بدرود كرد براى گشودن شهرى كه در مرز بود با سپاه رو به راه نهاد . پيل تن دو فرسنگ بدرقه‌اش كرد .\r\n\r\n","description":"","footnote":"","page_name":" 261 ","page_number":283},
  {"content":"\r\n\r\nآغاز داستان فرود بن سياوش\r\nروز ديگر چون خورشيد سر زد سپاهيانى كه براى جنگيدن با تورانيان آماده شده بودند با سلاح جنگ نزد شاه رفتند . شهريار بيدار دل به آنان فرمود : بايد همگان طوس سپهبد را فرمانبر باشيد مبادا كه در گذرگاه ، كسى را بيازاريد كه دور از آيين مردمى است . و نيز به سپهبد فرمود : چون بر سر دو راهى رسى از راه كلات مرو . برادرم فرود كه همسال و همانند من است با مادرش جريره دختر پيران ، در آن جا فرمانرواست .\r\nفرود دلير و جهاندار و با فر و با لشكر است و ستيزگرى با او پر خطر . از سوى ديگر راه كلات كوهستانى ، و گذشتن از آن دشوار است بايد از راه ديگر كه بيابان و هموار است بگذريد . طوس گفت : به همان راه مىروم كه تو فرمان دادى . طوس راه مرز را پيش گرفت تا به دو راهىاى رسيد كه يك راه از بيابانى بىآب و گياه مىگذشت ، و راه دگر كوهستانى بود و به كلات مىپيوست .\r\nسپهبد به گودرز گفت : راه بيابانى خشك و گرم و بىآب است ، و اگر بدان در شويم بسيارى از سپاهيان از گرما و تشنگى بىتاب مىشوند و جان مىسپارند . بهتر آنست راه كلات پيش گيريم ، كه آب روان و دشتهاى خرم و سرسبز بسيار دارد .\r\nگودرز گفت : شاه ترا فرمود كه از راه بيابان بگذر و به كلات مرو . طوس گفت : دل بد مكن كه اين راه كوتاه‌تر و آسان گذرتر است .\r\nفرود چون از نزديك شدن سپاهيان طوس آگاه شد . نگران گشت . هر چه پيرامون دژ گوسپند و اسب داشت گرد آورد ، و به جايى دور فرستاد ، چنان كه گرد دژ از اسب و گوسپند چيزى نماند . آن گاه نزد مادر رفت و گفت : از ايران سپاهى گران آماده به جنگ به سردارى طوس پيش مىآيد . ترسم كه بر ما بتازند . راى و تدبير تو چيست ؟ جريره گفت : اكنون شهريار ايران كىخسرو برادر تست . پدرم پيران مرا اول به زنى به سياوش داد ، پس آن گاه پدرت فرنگيس دختر\r\n\r\n","description":"","footnote":"","page_name":" 262 ","page_number":284},
  {"content":"\r\n\r\nافراسياب را به همسرى گرفت . بر تست كه با سپاه ايران در كين جستن خون سياوش از تورانيان ، همداستان شوى .\r\nفرود گفت : من هيچيك از سران سپاه ايران را نديده‌ام و نمىشناسم ، و نامشان را نمىدانم با كه سخن بگويم ؟ جريره نام و نشان زنگهء شاوران و بهرام را كه در توران زمين نزد سياوش بودند ، به پسرش گفت ، و تخوار را كه بيشتر پهلوانان ايران را مىشناخت همراه او فرستاد .\r\nدر اين هنگام ديده‌بانى كه فرود فرستاده بود بازگشت و گفت :\r\nچندان سپاه از ايران زمين آمده كه سراسر دشت و در و كوه را لشكريان فرا گرفته‌اند .\r\nرفتن فرود و تخواره به ديدن سپاه\r\nتخوار و فرود بر سر ستيغ كوه بلندى رفتند تا سپاهيان را ببينند .\r\nلشكريان ايران چون پيش آمدند تخوار ، طوس ، فريبرز ، گستهم ، و زنگه شاوران و شيدوش و گرازه و فرهاد را از دور با اشارهء انگشت به فرود نشان داد .\r\nچون بهرام به فرود نزديكتر شد بسان تندر خروشيد و\r\nچه مردى به دو گفت در كوهسار ؟ * نبينى همى لشكر بىشمار ؟\r\nمگر نشنوى بانگ و آواى كوس ؟ * نترسى ز سالار بيدار طوس ؟\r\nفرود به آواى نرم جواب داد : اى جهان ديده مرد ، سخن به آهستگى و مدارا بر زبان آور لب به گفتار سرد ميالاى اگر تو شير چنگى ، من گور دشت نيستم و به دليرى و زور چنگ بر من فزونى ندارى .\r\nآن گاه گفت : چيزى پرسم اگر به راستى پاسخ دهى از تو شاد مىشوم .\r\nگفت بگوى . پرسيد : سالار سپاه كيست ؟ جواب داد : طوس ، و گردانى چون گودرز و رهام و گيو و شيدوش و گرگين و فرهاد و گستهم و زنگه شاوران و گرازه با اويند .\r\nفرود گفت : از چه نام بهرام را بر زبان نياوردى ؟ بهرام در شگفت\r\n\r\n","description":"","footnote":"","page_name":" 263 ","page_number":285},
  {"content":"\r\n\r\nشد و گفت : چه كسى از بهرام با تو سخن كرده است ؟ فرود گفت :\r\nمادرم . او به من سفارش كرد چون سپاه نزديك شود آنان را پذيره شوم و بهرام و زنگهء شاوران را بجويم كه همانند همشيرگان پدر من بوده‌اند .\r\nبهرام پرسيد : مگر تو فرود پسر سياووش ، و بار آن خسروانى درختى ؟ جوان جواب داد : آرى . بهرام گفت : اگر راست مىگويى بازويت را نشان بده تا ببينم خالى كه نشان قباد است بر آن هست . فرود بازويش را كه خال بر آن بود به بهرام نشان داد ، و به او گفت : چندان از ديدنت شادمان شدم كه اگر پدرم را زنده مىديدم ، از اين شادمان تر نمىشدم و\r\nبر آن آمدم من برين تيغ كوه * كه از نامداران ايران گروه\r\nبپرسم بدانم كه سالار كيست * به رزم اندرون نامبردار كيست\r\nيكى سور سازم چنان چون توان * ببينم به شادى رخ پهلوان\r\nو زان پس لشكريانم با سپاهيان ايران همراه كنم ، و با پهلوانان به كين خواهى خون پدرم بروم . اگر سپهبد و پهلوانان يك هفته اين جا بياسايند كمر به خدمت ايشان مىبندم . آن گاه با آنان به جنگ با تورانيان مىكوشم ، و چنان در پيكار هنرنمايى كنم كه همه انگشت شگفتى به دندان گزند .\r\nبهرام فرود را ستود و گفت : آنچه فرمودى به طوس مىگويم . او مردى آتش خوى و خودكامه و پند ناپذير است . به من گفت : چون به كسى كه بر سر كوه ايستاده رسيدى ، از او نپرس كيستى و اين جا از بهر چيستى ، سرش را به گرز بكوب و باز گرد از اين رو شايد پيام ترا كه خردمندانه ، و سراسر شادى و آشتى است نپذيرد ، و مرا نيز ملامت كند .\r\nاگر به پند و گفتار من رام شد باز مىگردم و ترا نزد او مىبرم اما اگر از پهلوانان ايران جز من كسى نزد تو آمد بر او ايمن مباش . اكنون جاى بپرداز ، در دژ پناه و قرار بگير و به هوش باش .\r\n\r\n","description":"","footnote":"","page_name":" 264 ","page_number":286},
  {"content":"\r\n\r\nبهرام چون خواست به جاى خود باز گردد فرود گرزى پيروزه نشان كه دستهء زر داشت به او داد و گفت : اين را به يادگار من داشته باش شايد روزى ترا به كار آيد .\r\nباز آمدن بهرام نزد توس\r\nچون بهرام نزد طوس بازگشت به او گفت : آن كه بر سر كوه بود فرود برادر شاه است . نشانه‌اى كه اندر نژاد كىقباد است بر بازو دارد .\r\nشما را به دل دوستدار آمده است * بدين كينه او نيز يار آمده است\r\nطوس بر بهرام برآشفت و به تلخى گفت : ترا گفتم از او چيزى مپرس ، دستش را ببند ، و نزد من آر . اگر او شهزاده است من كيستم ؟ در نظر من ترك زاده‌ايست كه بسان زاغچه بر ستيغ كوه نشسته است . تو بىهنر از يك سوار ترسيدى مگر او شير ژيان بود كه از او رميدى ؟ آن گاه روى به گردان كرد و گفت : كسى خواهم كه بر كوه بالا رود ، و سر آن ترك زاده را از تن جدا كند و نزد من آورد .\r\nبهرام بىخويشتن شد و به طوس گفت : اى سپهدار ، از خداوند خورشيد و ماه بترس ، از شهريار شرم بدار ، از آن كه فرود همزاد و هم پيوند اوست افزون بر اين بىتن و توش و دردمند نيست ، و اگر صد سوار قصد او كنند ، يكى رهايى نمىيابد .\r\nپند بهرام در دل سپهبد كارگر نيفتاد . آشفته شد و فرمود چند سوار براى گرفتن فرود به كوه بتازند . چند تن از گردان برون تاختند . بهرام ايشان را آواز داد : به هوش باشيد كه فرود برادر شهريار است ، و چون با او به پيكار درآييد شاه بر شما نمىبخشايد . گردان چون اين سخن شنيدند از راه بازگشتند .\r\nدر اين هنگام ريونيز داماد طوس به قصد گرفتن و كشتن شهزاده راهى كوه شد . فرود او را ديد و از تخوار پرسيد : اين كيست كه سوى ما مىآيد ؟ جواب داد : اين ريونيز داماد طوس است ، چهل خواهر دارد و يگانه پسر خانوادهء خويش است .\r\n\r\n","description":"","footnote":"","page_name":" 265 ","page_number":287},
  {"content":"\r\n\r\nفرود گفت : چنين مىنمايد كه طوس از خيره‌سرى سخنان من و بهرام را خوار گرفته است ، و ريونيز\r\nچو آيد به پيكار كند آوران * بخوابمش بر دامن خواهران\r\nآن گاه به تخوار گفت : با تير اسب را بيفگنم يا سوار را ؟ تخوار گفت : سوار را به تير بينداز تا طوس خودكامه جگرش از خشم بجوشد و بخوشد .\r\nكشته شدن زراسپ از دست فرود\r\nچون ريونيز تيغ بر كف پيشتر آمد ، فرود از بالا خدنگى راند كه به ضرب آن داماد طوس از اسب به زير افتاد و جان سپرد . طوس پسرش زرسپ را به كين خواهى ريونيز فرستاد . فرود به ديدن او نام و نشانش را از تخوار پرسيد . تخوار گفت : اين زرسپ پسر طوس است .\r\nچون به كوه نزديك تر شد ، فرود تيرى چنان بر ميانش زد كه تنش با جوشن و زين دوخته شد . از بالاى كوه به زير افتاد و جان داد .\r\nبا كشته شدن زرسپ خروش از سپاهيان ايران برخاست . دل طوس پر خون و ديدگانش پر آب شد . بىدرنگ زره پوشيد ، بر اسب نشست ، و با دلى كينه‌خواه روى به كوه نهاد .\r\nجنگ توس با فرود\r\nتخوار فرود را گفت : اينك سپهدار طوس به جنگ تو آمده است .\r\nاو دلير مردى كارآزموده و جنگى است با او پيكار كردن نتوانى بهتر آنست در دژ پناه گيريم و در آن را استوار بداريم ، و ببينيم فرجام كار و خواست يزدان چيست .\r\nفرود جوان از گفتهء تخوار به خشم آمد . بر او تيز شد و گفت : چون گاه رزم شود هرگز بيم نكنم\r\nچه طوس و چه پيل و چه شير ژيان * چه جنگى پلنگ و چه ببر بيان\r\nبه جنگ اندرون مرد را دل دهند * نه بر آتش تيز بر ، گل نهند\r\nتخوار گفت : پادشاهان هرگز سخن سخته را خوار نمىدارند . تو يك تن بيش نيستى و اگر از آهن نيز باشى جنگ با سى هزار تن\r\n\r\n","description":"","footnote":"","page_name":" 266 ","page_number":288},
  {"content":"\r\n\r\nنمىتوانى .\r\nفرود جوان در دژ هزار پرستنده داشت . آنان بر بام دژ ايستاده بودند و به فرود و سپاهيان ايران مىنگريستند . فرود بر خود نمىپسنديد كه در برابر نگاههاى جستجوگر ايشان در دژ حصارى شود . تخوار نگرانى وى را دريافت ، و به او گفت : اگر مىخواهى از سر ناچارى با طوس بجنگى هشيار باش كه او را نكشى . اسبش را نشانه بگير و بيفگن ، چون شاهان و سپهداران پياده جنگ نمىكنند او باز مىگردد .\r\nفرود پند تخوار را شنيد . با خدنگ اسب سپهبد را از پا درافگند .\r\nطوس پراگنده دل و دردمند به لشكرگاه برگشت . پرستندگان فرود به ديدن خسته دلى سپهدار خنده برداشتند و نعره‌هاى مستانه بركشيدند و پهلوانان وى را گفتند : اكنون كه از پيكار تندرست بازگشته‌اى ناشاد و شوريده حال مباش . گيو برآشفت و گفت اگر طوس از سر تيز خشمى و خودكامگى چنان كرد كه فرود بر او بدى آورد بايد سزاى جسارت خويش را دريابد .\r\nبدين سخنان درشت سلاح رزم بر خود آراست و گرازان آهنگ بر شدن به كوه كرد . فرود از تخوار پرسيد : اين سرافراز سوار كيست كه بر كوه مىشود ؟ تخوار جواب داد : اين گيو ، همان كس است كه دست پيران ، نياى ترا از پشت بست ، دو لشكر توران را در هم شكست با اسب از جيحون گذشت برادرت كىخسرو را به ايران برد و بر تخت پادشاهى نشاند . اگر خواهى با وى پيكار كنى اسبش را نشانه بگير و از افگندنش بپرهيز چنان كه اسب طوس را به تير كشتى . فرود كمان به زه كرد و تير بر سينه اسب گيو زد . اسب درغلتيد و سپهدار پياده به لشكرگاه برگشت .\r\nبرفتند گردان همه پيش گيو * كه يزدان سپاس اى سرافراز نيو\r\nكه اسب است خسته تو خسته نيى * توان شد دگر بار ، بسته نيى\r\nجنگ بيژن با فرود\r\nبيژن از آن خوارى كه بر پدرش رسيده بود به خشم آمد ، با دلى پر\r\n\r\n","description":"","footnote":"","page_name":" 267 ","page_number":289},
  {"content":"\r\n\r\nدرد پيش گستهم آمد تا يكى از اسبان او را بگيرد و به جنگ فرود رود .\r\nگستهم به او گفت : زرسپ و ريونيز و سپهبد كه گيتى را به چيزى نمىشمارد ، و پدرت كه شير ژيان را آسان در هم مىشكند خسته دل و نايافته كام بازگشتند . مگر شدنى است كه كسى با مشت سندان بخايد يا با سنگ خاره بستيزد ؟ بيژن گفت : بهانه مياور و دلم را مشكن . به دادار گيهان و ديهيم شاه ، به روز روشن و شب تيره سوگند ياد كرده‌ام از اين كوه اسب باز نگردانم ، مگر اين كه كشته شوم ، و اگر تو اسبت را به من ندهى پياده به جنگ فرود مىروم . گستهم بر او رحمت آورد ، و اسب آتش نعل كوه پيمانش را به او داد . بيژن جامهء رزم پوشيد و رو سوى كوه نهاد .\r\nفرود چون او را ديد نام و نسبش را از تخوار پرسيد . تخوار گفت :\r\nاين بيژن فرزند گيو است . ميان جنگ جويان ايران به دليرى مانندش نيست . تير و ژوبين بر او كارگر نمىشود . به جنگ با او برنمىآيى .\r\nاسبش را بيفگن ، باشد كه او نيز به لشكرگاه خود باز گردد .\r\nفرود اسب او را به تير از پاى درآورد . بيژن تيغ در كف گرفت و پياده از كوه بر شد . فرود تيرى به سوى او رها كرد . بيژن سپر بر سر كشيد .\r\nتير سپر را دريد اما بر زره كارگر نشد و چون تيغ كشيد و بر فرود تاخت ، شهزاده به دژ پناه برد . بيژن به دربند حصن درآمد . اما دژبانان چندان بر سر وى سنگ باريدند كه بيژن از رزمگاه نزد طوس بازگشت ، و سپهبد به ايزد يكتا سوگند ياد كرد كه دژ را در هم بكوبد .\r\nچون شب درآمد و همه جا را تيرگى فرا گرفت ، جريره مادر فرود از بسيارى اندوه بىحال و دردمند در خواب شد . به خواب ديد در دژ آتشى بلند افروخته شد كه همهء كسانى را كه در آن بودند سوزاند . از بيم آن خواب بد برانگيخته شد ، و چون بامداد خورشيد سر بر زد ، بر بلندى باره برآمد ، و به هر سو نگريست . همه جانب كوه پر جوشن و زره ديد . از بيم\r\n\r\n","description":"","footnote":"","page_name":" 268 ","page_number":290},
  {"content":"\r\n\r\nرخسارش زرد و دلش پر درد شد . به فرود گفت : بنگر كه پيرامون دژ پر از نيزه‌داران و جوشن وران است و چنين مىنمايد كه بخت از ما برگشته است . فرود گفت : اى گرانمايه مادر ، دل به غم و اندوه مسپار و بر جان من مينديش كه من نه آن كسم كه از دشمن زينهار خواهم .\r\nآن گاه سپاهيانش را گرز و جوشن داد . خود كمان كيانى به دست گرفت ، و همگان از بارهء دژ فرود آمدند . از سوى ديگر سواران ايران جنگ را آماده شدند . در پيكارى خونبار بسيارى از سپاهيان فرود كشته شدند . فرود تنها به جنگ كوشيد و چندان دليرى كرد كه بسى از رزمندگان ايران را از پاى درآورد . شهزاده با بيژن رويارو شد . دست به گرز برد و خواست بر سرش زند كه رهام از پشت سر با تيغ چنان بر بازويش زد كه دستش از كار درماند . فرود در حالى كه دوش و بازويش از زخم تيغ آزرده و به رنج بود اسب بتاخت و خروش بركشيد .\r\nنزديك دژ بيژن به او رسيد و پى اسبش را بريد . فرود به زحمت خود را به دژ درافگند ، و دژبانان در را بستند . مادرش با گروهى از پرستندگان او را بر تخت خواباندند و به تيمارداريش پرداختند . اما پرستارى سود نبخشيد ، و زخم شمشير چنان كارى بود كه جان بر لبش آمد . در دم جان سپردن رو سوى مادر كرد و گفت : مويه كردن و موى كندن سود ندارد . هم اكنون ايرانيان به دژ در مىآيند ، آن را ويران و تاراج مىكنند . دل هر كدام از شما پرستندگان بر حال تباه من مىسوزد بايد بر باره شويد خود را از بالا به زير افگند تا بيژن بر يكى از شما دست نيابد . چون اين بگفت جان سپرد .\r\nپس از مرگ او همهء پرستندگانش بالاى دژ شدند و از فراز آن خويش را به زير افگندند . جريره كوهى از آتش برافروخت ، همهء گنجها را به آتش سوزاند ، سپس پى همهء اسبان را بريد و شكمشان را دريد ، آن گاه بر بالين پسر آمد ، گونه‌هايش را بر گونه‌هاى فرزند\r\n\r\n","description":"","footnote":"","page_name":" 269 ","page_number":291},
  {"content":"\r\n\r\nنهاد ، با دشنه‌اى پهلوى خويش را دريد ، و پس از لحظه‌اى چند جان سپرد .\r\nديرى نپاييد سپاهيان ايران دژ را گشودند و به تاراجگرى پرداختند ، و\r\nچو بهرام نزديك آن باره شد * ز اندوه يك سر دلش پاره شد\r\nبيامد به بالين فرخ فرود * رخش پر ز آب و دلش پر ز دود\r\nو به پهلوانان سپاه گفت :\r\nز كىخسرو اكنون نداريد شرم * كه چندان سخن گفت با طوس نرم\r\nبه كين سياوش فرستادتان * بسى پند و اندرزها دادتان\r\nز خون برادر چو آگه شود * همى شرم و آزرم كوته شود\r\nچون سپهبد وارد دژ شد و در يك سوى كشتهء فرود و مادرش ، و در سوى ديگر بهرام و زنگه شاوران را ديد كه به زارى هر چه بيشتر مىگريستند ، و گودرز و گيو به غم بودند ديدهء طوس از درد فرود و پسر خونبار شد . گودرز به طوس و گيو گفت :\r\nكه تيزى نه كار سپهبَد بود * سپهبَد كه تيزى كند بد بود\r\nخرد بايد اندر سر مرد كار * كه تندى و تيزى نيايد به كار\r\nآن گاه بر ستيغ آن كوهسار دخمه‌اى شاهوار بساختند ، و جسد پاكيزهء فرود و مادرش جريره را در آن به خاك سپردند .\r\nلشگر كشيدن توس با كاسه‌رود\r\nچون « طوس » جنگ با « فرود » را به پايان برد از كوه فرود آمد ، و پس از سه روز درنگ در آن جا به راه افتاد . هر كس از سپاهيان « توران » را در راه مىديد مىكشت . چندان پيش رفت تا به « كاسه‌رود » رسيد . در آن جا خيمه برافراشت . « پلاشان » كه پهلوانى بيدار دل بود براى سنجيدن سپاهيان « طوس » به اردوگاه نزديك شد . « گيو » و « بيژن » كه بر سر كوهى بلند ، اندكى دور از اردوگاه ، نشسته بودند « پلاشان » را ديدند . « بيژن » از بلندى كوه فرود آمد ، بر باره‌اى تيزتك نشست ، نيزه برگرفت ، و به كشتن « پلاشان » شتافت .\r\nپهلوان « كاسه‌رود » اسبش را به چريدن رها كرده بود ، خود آهويى\r\n\r\n","description":"","footnote":"","page_name":" 270 ","page_number":292},
  {"content":"\r\n\r\nافگنده بود و كباب مىكرد و مىخورد . چون اسب او از دور اسب « بيژن » را ديد شيهه كشيد و خروشيد . « پلاشان » دانست كه سوارى بدان جا نزديك شده است . برخاست و به جنگ با « بيژن » درآويخت . پس از مدّتى دراز كشش و كوشش ، به انجام « بيژن » به ضرب عمود « پلاشان » را از پا درآورد . سرش را از تن جدا كرد . سلاح و اسب و سرِ او را برداشت و پيش « گيو » آورد . پدر بر او آفرين بسيار كرد .\r\nچون به افراسياب خبر رسيد كه سپاه ايران به كاسه‌رود درآمده است پيران را به گرد آوردن سپاه فرمان داد . همزمان با اين احوال بادى سهمگين برخاست و در پى آن برفى سنگين همهء سراپرده‌ها و خيمه‌هاى ايرانيان را پوشاند . سرما سپاهيان را چنان در رنج افگند كه جنگ را از ياد بردند و خور و خواب بر آنان تنگ شد . بسيارى از سپاهيان و چهارپايان از گزند سرما فسردند و جان سپردند . پس از يك هفته بلاى سرما گذشت .\r\nخورشيد از زير ابرها نمايان ، و هوا درخشان و گرم شد . بهرام طوس را سرزنش كرد و گفت . نگفتمت از اين راه مرو ، و به فرمان شهريار از راه بيابان بگذر نشنيدى و به چنين بلاهاى سخت گرفتار آمديم . هنوز انجام كار نمايان نيست ، و باشد به رنجها و بلاهاى گران تر دچار شويم .\r\nاز سوى ديگر افراسياب به اميد اين كه راه تاخت و تاز سپاهيان ايران بر توران زمين بسته ماند در مرز كاسه‌رود سدى از هيزم همانند كوهى عظيم برآورده بود . گيو دور از نگاه نگهبانان با پيكان به آن كوه هيمهء آتش درافگند . زبانهء آتش تا سپهر بالا گرفت ، و چنان بود كه تا سه هفته سپاه از آن گذشتن نتوانستند پس از اين مدت دراز راه خويش در پيش گرفتند و به گروگرد رسيدند . مرزدار آن جا پهلوان تژاو بود . او كبوده را كه مردى كارآمد و شايسته بود به جاسوسى فرستاد تا دريابد سپاهيان ايران چندند و سردارشان كيست . چون شب درآمد و هوا تاريك\r\n\r\n","description":"","footnote":"","page_name":" 271 ","page_number":293},
  {"content":"\r\n\r\nشد ، كبوده بر اسب نشست و تا نزديك لشكرگاه ايران پيش رفت . آن شب نگهبان سپاه و طلايه‌دار بهرام بود . چون اسب كبوده نزديك جايگاه بهرام رسيد شيهه كشيد . بهرام دريافت ، و تيرى چنان بر كمربند كبوده زد كه از اسب به زير افتاد ، و زنهار خواست . بهرام گفت : راست بگو براى چه و از سوى كه اين جا آمده‌اى ؟ كبوده گفت : سرورم تژاو است و من چوپان اويم . به خبرگيرى آمده‌ام ، و اگر زينهارم دهى جايش را به تو مىگويم . بهرام به او امان نداد . سرش را بريد . به لشكرگاه آمد ، و خوار ميان سپاهيان افگند .\r\nرزم ايرانيان با تژاو\r\nاز سوى ديگر چون روز بعد خورشيد سرزد و كبوده بازنگشت تژاو دانست كه در بلا افتاده است . غمگين شد ، سپاه آراست ، و جنگ با لشكريان ايران را آماده شد .\r\nگيو و بيژن و چند تن از گردان به ميدان شتافتند . دو سپاه در هم آميختند . بسى بر نيامد كه ارژنگ يكى از سركردگان و يلان تژاو و دو بهره از سپاهيانش كشته شدند ، و تژاو گريخت . بيژن از پى او تاخت .\r\nچون تژاو نزديك دژ رسيد همسرش اسپنوى كه دختر افراسياب بود خروشان و به تلخى وى را گفت : سپاه و زور و دليريت كجا شد ؟\r\nكه بر من چنين پشت برگاشتى * برين دژ مرا خوار بگذاشتى\r\nتژاو دلش بر حال همسرش سوخت و او را دنبال خود بر اسب نشاند . چون مسافتى رو به توران گريختند اسب از سنگينى دو تن از رفتار بازماند . تژاو به همسرش گفت : ترا كسى دشمن نيست ، فرود آى و در گوشه‌اى پنهان بمان ، تا چه پيش آيد ، و خود تازان نزد افراسياب رفت .\r\nچون بيژن بدان جايگاه رسيد و اسپنوى را ديد او را پس پشت خويش سوار كرد و شادان به درگاه طوس رفت . از آن پس سپهبد و سپاهيان دژ را ويران كردند .\r\nتژاو در حالى كه دو ديده‌اش پر آب بود به افراسياب گفت :\r\n\r\n","description":"","footnote":"","page_name":" 272 ","page_number":294},
  {"content":"\r\n\r\nلشكريان سپهدار طوس پلاشان و بسيارى از سپاهيان او را كشتند و به مرز آتش در افگندند . افراسياب به شنيدن اين سخنان دردمند و پراگنده دل شد . صد هزار مرد سپاهى فراهم آورد . پيران را بر آن سپاه گران فرمانروا كرد ، و گفت از بيراهه كه كوتاه‌تر است ناگهان بر لشكريان ايران بتازند .\r\nپيران گروهى را به كارآگاهى و خبرگيرى به اردوگاه ايران فرستاد . آنان خبر آوردند كه طوس و سران سپاه شب و روز به مىگسارى مىپردازند و سرمستند ، و سوار و طلايه در راه ندارند . پيران بدين خبر شادمان شد .\r\nسى هزار سپاهى شمشير زن برگزيد ، و تازان سوى اردوگاه ايرانيان فرستاد . چون به لشكرگاه خصم رسيدند جز گيو و گودرز همهء سران سپاه و سپاهيان در خواب بودند . گيو همين كه از درآمدن دشمن آگاه شد به پرده سراى سپهبد رفت و گفت : برخيز كه دشمن بر ما حمله آورد ، و همهء سرداران و سپاهيان به خوابند . آن گاه پدر را بيدار كرد . تورانيان بر سپاه خواب‌آلوده و ناآمادهء ايران حمله بردند ، و بسيارى از آنان را كشتند .\r\nسپهبد نگه كرد گردان نديد * ز لشكر دليران و مردان نديد\r\nدريده درفش و نگونسار كوس * رخ زندگان گشته چون سندروس\r\nپدر بىپسر بُد پسر بىپدر * همه لشكر گشن زير و زبر\r\nاز بيچارگى و ناتوانى بار و بنه و اسباب جنگ را جمله رها ، و پشت به ميدان كردند . سواران تركان در پى آنان تاختند ، و بسيارى از ايشان را به خاك افگندند . به انجام باقيماندهء سپاهيان ايران به كوه بر شدند ، و آن را حصار خود كردند ، و تورانيان كه از راه دراز و رزم سخت ، كوفته و فرسوده شده بودند از آن جا بازگشتند .\r\nطوس چون آن چنان خود را درمانده و ناتوان يافت كسى نزد كىخسرو فرستاد تا وى را از شبيخون زدن تورانيان ، و بدى كه بر ايرانيان رسيده بود آگاه كند .\r\nكىخسرو چون از شكست خوردن سپاه ايران و كشته شدن دو بهرهء\r\n\r\n","description":"","footnote":"","page_name":" 273 ","page_number":295},
  {"content":"\r\n\r\nايشان و فرجام جنگ با فرود آگاه گشت زبان به نفرين طوس گشود .\r\nبىدرنگ نامه‌اى به پسرش فريبرز نوشت . سر نامه از آفرينندهء زمان و زمين ، و خداوند خورشيد و ماه ياد كرد ، پس آن گاه آورد : طوس را با سپاه گران و چهل سردار زرينه كفش به جنگ افراسياب فرستادم ، و فرمان دادم چون به دو راهى رسد به راه كلات و سپيد كوه نرود كه آن جا برادرم فرمانرواست ، و مادرش با اوست . او كى نژاد و كندآور است ، و چون نداند كه لشكر از كجا رسيده است به جنگ برخيزد و فتنه‌ها و بلاها برپا شود . او فرمان نبرد . به خيره سرى با فرود درآويخت و او را ناجوانمردانه كشت .\r\nدريغ آن برادر فرود جوان * سر نامداران و پشت گوان\r\nز كار پدر زار و گريان بدم * پر از درد يك چند بريان بدم\r\nكنون بر برادر ببايد گريست * ندانم مرا دشمن و دوست كيست\r\nدريغ آن چنان گرد خسرو نژاد * كه طوس فرومايه دادش به باد\r\nاگر او زمانهاى پيش سپهبد بوده اكنون مرا شومى بد اختر بيش نيست . از اين پس سالار لشكر تويى . به كارهاى گران با گودرز راى بزن و آن كه او فرمايد . از ميخوارگى بپرهيز ، و تن به آسايش و آرامش مسپار كه دشمن هوشيار و بيدار و كينه جوست . از سر تندى و شتاب جنگ را آغاز مكن ، و طلايه‌دارى و پيش روى سپاه را به گيو بسپار كه آخر انديش و داناست . طوس را بىدرنگ پيش من بازگردان .\r\nفريبرز به رسيدن نامهء شهريار گيو و گودرز و ديگر گردان و دليران را نزد خود فراهم آورد و نامهء شاه را بر ايشان خواند . همه بر شهريار آفرين خواندند ، و سپهدار طوس درفش كاويانى و زرينه كفش و پيل و كوس را به فريبرز سپرد .\r\nطوس بىآنكه جايى درنگ كند به پايتخت بازگشت ، و چون نزديك پادشاه شد زمين ادب بوسيد . خسرو نخست به رويش\r\n\r\n","description":"","footnote":"","page_name":" 274 ","page_number":296},
  {"content":"\r\n\r\nننگريست ، سپس به ناسزا گفتن او لب گشود .\r\nو زان پس به دو گفت كاى بدنشان * ترا نام گم باد از سركشان\r\nنترسى همى از جهاندار پاك * ز گردان نيامد ترا شرم و باك\r\nكيانى كلاه و كمر دادمت * به پيكار دشمن فرستادمت\r\nنخستين به كين من آراستى * نژاد سياوخش را كاستى\r\nبرادر سرافراز جنگى فرود * كه چون او دگر در زمانه نبود\r\nبكشتى كسى را كه در كارزار * چو تو لشكرى خواستى روزگار\r\nاز آن پس كه رفتى بدان كارزار * نبودت بجز رامش و بزم كار\r\nتو در خور سرورى و گردن فرازى نيستى ، بلكه سزايت بند و زندان است ، و اگر نژاد از منوچهر نداشتى و حرمت ريش سفيدت نبود سر از تنت جدا مىكردم .\r\nآن گاه فرمود وى را در بند كنند .\r\nشكسته شدن ايرانيان به جنگ تركان\r\nفريبرز چون به جاى طوس سپهبد شد ، رهام را كه دانا مردى تيز هوش و سخن پرداز بود نزد پيران فرستاد و به او پيغام داد : هر فرمانده دلير و جنگى مىداند كه شبيخون زدن آيين پرخاشگران بلند نام نيست .\r\nپهلوان آنست كه به ميدان درآيد ، هماورد بطلبد و بجنگد . اكنون از آنچه رفته است سخن نبايد گفت . كار از دو روى بيرون نيست ، گرت راى جنگ است ، من آماده‌ام و اگر خواهى سى روز درنگ آوريم تا خستگان از جنگ بياسايند ، و نيرو باز يابند .\r\nچون رهام نزديك سپاه تورانيان رسيد ، طلايه‌دار نام و نشان او را پرسيد . رهام گفت : من رهام ام ، و آمده‌ام تا نامه و پيام فريبرز كاووس شاه را به پيران برسانم . طلايه كسى را نزد پيران فرستاد تا وى را از آمدن فرستادهء فريبرز آگاه كند . سپهبد سپاه توران فرمود تا وى را با تازه رويى و حرمتگزارى نزد او ببرند . چون درآمد پيران به مهربانى و گشاده‌رويى\r\n\r\n","description":"","footnote":"","page_name":" 275 ","page_number":297},
  {"content":"\r\n\r\nاو را نواخت . رهام نامهء فريبرز را داد . پيران پس از خواندن نامه گفت :\r\nشما را بد اين پيش دستى به جنگ * نديديم با طوس جاى درنگ\r\nچه مايه بكشت و چه مايه ببرد * بد و نيك اين مرز يكسان شمرد\r\nكنون گر تويى پهلوان سپاه * چنان چون ترا بايد از من بخواه\r\nگر ايدون كه يك ماه خواهى درنگ * ز لشكر سوارى نيايد به جنگ\r\nو گر جنگ جويى منم جنگ خواه * بياراى و بركش صف رزمگاه\r\nآن گاه پيران به رهام خلعتى شايسته داد ، و خوشدل بازگرداند .\r\nفريبرز چون نامهء پيران را خواند و دانست كه پيران با درنگ يك ماهه همراى است ، آسوده خاطر در گنجها را گشود و كسانى را به هر سو براى گرد آوردن سپاه فرستاد ، و چون مهلت يك ماه پايان يافت بر دو صف آراستند و جنگ را آماده شدند . فريبرز به لشكريان خود گفت : بايد امروز چنان بجنگيم كه دشمن را به ستوه آوريم و بشكنيم . اگر اين بار نيز شكست بخوريم ننگش تا جاودان بر ما مىماند . آن گاه از هر دو سو تيرباران آغاز شد . از بس نيزه و گرز و شمشير به كار رفت چنان نمود كه رستخيز پديد آمده است . اين بار نيز سپاهيان ايران شكست خوردند و به كوه پناه بردند . در اين ميان گودرز به بيژن گفت : نزد فريبرز رود و درفش كاويان را از او بگيرد تا به جنگ ادامه دهند . فريبرز درفش را نداد ، و بيژن از بسيارى خشم درفش را با تيغ دو نيم كرد ، و آن نيم را كه فرا چنگ آورده بود برافراشت . تورانيان دگر بار براى گرفتن درفش حمله بردند .\r\nپيرامون درفش جنگى سخت درگرفت . هومان سردار تورانى به سپاهيان گفت : بكوشيد تا درفش را از بيژن بگيريد كه نيروى ايران بدان است .\r\nدرفش بنفش ار به چنگ آوريم * جهان بر دل شاه تنگ آوريم\r\nدر اين گير و دار ريونيز پسر كاووس جان باخت ، تورانيان كوشيدند تاج او را بربايند . اين كار بر ايرانيان گران آمد . سرانجام بهرام به كوشش تاج را با نيزه از ميان گروه در ربود . تركان از پيروزى خويش به\r\n\r\n","description":"","footnote":"","page_name":" 276 ","page_number":298},
  {"content":"\r\n\r\nطرب نشستند و شاديها كردند گوش از ناله و زارى گردان ايران كرمى شد ، چه هر يك از كشته شدن كسان خويش فغان و شيون مىكردند .\r\nباز گشتن بهرام به جستن تازيانه به رزمگاه\r\nچون پاسى از شب گذشت و دو سپاه دور از هم آرميدند ، بهرام پيش پدر رفت و گفت :\r\nبدان گه كه آن تاج برداشتم * به نيزه به ابر اندر افراشتم\r\nيكى تازيانه ز من گُم شده است * چو گيرند بىمايه تركان به دست\r\nبه بهرام پر مايه باشد فسوس * جهان پيش چشمم بود آبنوس\r\nنام من بر چرم آن تازيانه نوشته شده و مرا ننگ است كه به دست سپهدار تركان بيفتد . مىروم تازيانه‌ام را بيابم . گودرز پير جواب داد : پسرم ، مىخواهى براى پاره چرمى كه بر آن تسمه‌اى بسته شده ، در اين شبانگاه خود را به كام خطر بيندازى ، و زندگى را بر همه تلخ كنى .\r\nبهرام گفت : خون من سرخ‌تر از خون ديگر سرداران نيست . اگر در اين كار كشته شدم چه باك . مرگ هر زمان و هر جا مقدر است فرا مىرسد ، و از آن گريختن نتوان . گيو به بهرام گفت : من چند تازيانه دارم . دستهء يكى از زر و سيم ، و دستهء دو تاى ديگر آراسته به گوهر است يك تازيانه نيز كاووس شاه به من بخشيده كه گوهر آگين و پر بهاست .\r\nپنج تازيانهء ديگر نيز دارم كه همه زرنگار است . همه را به اين شرط كه به جستجوى تازيانهء خود نروى به تو مىبخشم .\r\nبهرام گفت : اى بزرگ مرد پر خرد ، چنان كه گفتم من اين ننگ به خود نمىپسندم كه تازيانه‌ام به دست سپهدار تركان بيفتد و به دشمنان بنمايد . آنگاه بر اسب نشست و به رزمگاه رفت . ميدان جنگ از تابش ماه نيمه روشن ، و تن بىجان سپاهيان پراگنده بود . يكى از آنان رمقى در تن داشت . چون بهرام از كنارش گذشت\r\n\r\n","description":"","footnote":"","page_name":" 277 ","page_number":299},
  {"content":"\r\n\r\nبه دو گفت اى شير من زنده‌ام * بر كشتگان اندر افگنده‌ام\r\nدو روز است تا نان و آب آرزوست * مرا بر يكى جامه خواب آرزوست\r\nكشته شدن بهرام به دست تژاو\r\nبهرام بر او مهر آورد كنارش نشست پيراهن خويش را دريد زخمهايش را بست و گفت : همين جا بمان تا من بازگردم . زخمهايت كارى نيست ، و پس از چند روز بهبود مىيابد . آنگاه بهرام به جستجوى تازيانه‌اش تا نزديك انبوه سپاهيان دشمن پيش رفت . آن را يافت . از اسب فرود آمد تا برگيرد . همان دم اسبش به شنيدن صداى ماديانى برانگيخته شد ، و بدان سو تاخت . بهرام خسته و غمگين پياده در پى اسب رفت ، و چون به آن رسيد و سوار شد ، چندان كه ران فشرد اسب از جا نجنبيد . از بسيارى خشم شمشير كشيد ، و سر اسب را افگند و پياده آهنگ بازگشتن كرد . دشمنان بر حالش آگاه شدند ، و صد تن سوار به گرفتن او تاختند . بهرام بيشتر آنان را به تير كشت . باقى مانده پيش پيران بازگشتند و آنچه روى داده بود گفتند . پيران پهلوانى را كه رويين نام داشت با سواران زياد به دستگيرى وى فرستاد . بهرام رويين را به تير مجروح كرد ، و بسيارى از سوارانش را به خاك افگند . ديگران نزد پيران بازگشتند . پيران غمگين شد . خود بر باره نشست ، و با گروهى از سواران رو سوى بهرام كرد . چون به او نزديك شد گفت :\r\nبه توران تو تا با سياوش بدى * خردمند و بيدار و خامش بدى\r\nمرا با تو نان و نمك خوردن است * نشستن همان مهر پروردن است\r\nنبايد كه با اين نژاد و گهر * بدين شير مردى و چندين هنر\r\nز بالا به خاك اندر آيد سرت * بگريد به تو دوده و كشورت\r\nبهرام گفت : اى پهلوان ، سه روز است بىخوردن نان و آب ، شب و روز ، با دشمن مىكوشم . اگر راستى را با من بر سر مهرى اسبى به من بده تا خود را به گودرز و ديگر بزرگان برسانم .\r\nپيران گفت : اى نامجوى ، اگر از افراسياب بيم نداشتم اسبى به\r\n\r\n","description":"","footnote":"","page_name":" 278 ","page_number":300},
  {"content":"\r\n\r\nتو مىدادم دريغ كه از خشم او مىترسم . سپس پيران به جايگاه خود بازگشت . ساعتى بعد ، تژاو كه پيل زور و شير افگن بود به قصد گرفتار كردن بهرام به رزمگاه آمد . چون به وى نزديك شد ، خروشيد و گفت : از لشكريان ما جان بدر نمىبرى . بسيارى از سپاهيان ما را به خاك افگندى و سر بريدى . اكنون بايد در اين جا سر بر باد دهى . آن گاه به سوارانش فرمان داد با تير و ژوبين و خنجر بر او حمله بردند .\r\nبهرام كمان به زه ، و به دشمن تير باران كرد ، و چون همهء تيرها را انداخت با گرز و تيغ بر آنان حمله برد ، و بسيارى به خاك درافگند ، اما سرانجام از بسيارى زخمهايى كه بر او رسيده بود ناتوان گشت . در چنان شوريده حالى تژاو تيغى بر بازويش زد ، دستش بيفگند و خوار و زار در ميدان رها كرد و رفت .\r\nچون روز به پايان رسيد و تاريكى بر همه جا سايه افگند گيو از بازنگشتن برادرش بهرام نگران شد و با بيژن به آوردگاه رفت مگر او را بيابد .\r\nپس از جستجوى زياد آن دو ديدند كه بهرام ِ دليرِ خسته و نيم جان بر زمين افتاده ، و نيز يك دستش جدا شده است .\r\nبه ديدن اين منظرهء جان شكار گيو از سر درد بسان ِ شيرى خشماگين خروشيد ، و از بسيارى اندوه از زين بر زمين افتاد .\r\nبهرام به شنيدن آواز گيو اندك رمقى يافت ، و به او گفت :\r\nتن ِ من ترا و جفا پيشه خَست * نكرد ايچ ياد از نژاد و نشست\r\nپس از اين كه مرا به خاك سپردى كين مرا از او بگير كه جز تو هيچ كس توان نبرد با او ندارد .\r\nكشتن گيو تژاو را به كين بهرام\r\nگيو به شنيدن اين سخن اشك در ديدگان آورد و به دادار دارنده و به روز سپيد و شبِ لاجورد سوگند ياد كرد تا كين برادرش بهرام را از تژاو نگيرد جامهء رزم از تن دور نكند . اتفاق را ديرى نگذشت كه تژاو از طلايه درآمد ، و سردار ايران او را ديد . همين كه تژاو از لشكرش ميدانى\r\n\r\n","description":"","footnote":"","page_name":" 279 ","page_number":301},
  {"content":"\r\n\r\nجدا ماند گيو سوىِ او تاخت ، با كَمَند ميانش را به بند افگند ، و آسان از پشت زين برگرفت . تژاو در پاى او بسيار گريست و به زارى گفت :\r\nگيو بر سرش تازيانه زد و گفت : اى دروغزن ِ فرومايهء بدگهر ، پوزشگرى مكن كه سود ندارد . آن گاه كشان كشان او را پيش بهرام برد و گفت : اين تژاو تبه كار بدنژاد است كه به كين خواهى تو ، او را مىكُشم .\r\nتژاو چون دريافت كه هنوز بهرام توان گفتن دارد خود را به خاك در غلتاند و به بهرام گفت : بر جان من ببخش كه گنهكارم و اميد بخشش دارم .\r\nبهرام بر او رحمت آورد و به گيو گفت : سرِ پر گناهش را از تن جدا مكن همين مكافات او را بس كه تا پايان عمر از كشتن ِ من در رنج ، و از بخششم شرمسار باشد . اما گيو از بسيارى خشم بر او نبخشيد خروشيد ، ريش تژاو بدگهر را در مشت گرفت ، و سرش را با تيغ از تن جدا كرد . بهرام از كردهء گيو آب به ديده آورد و همان دم جان سپرد .\r\nگيو از مرگ ِ بهرام خاك بر سر افشاند ، بسيار گريست آن گاه تن بىجان ِ وى را بر زين اسب تژاو نهاد و به ايرانشهر برد دخمه‌اى با شكوه ساخت و به آيين پادشاهان به خاك سپرد .\r\nبازگشتن ايرانيان به نزد خسرو\r\nروز ديگر چون خورشيد سر زد سپاهيان پراگندهء ايران گرد هم فراهم آمدند . سران سپاه با هم راى زدند و گفتند :\r\nبر شاه بايد شدن بىگمان * ببينيم تا بر چه گردد زمان\r\nاگر جنگ فرمان دهد شهريار * بسازد يكى لشكرِ نامدار\r\nبياييم دلها پر از كين و جنگ * كنيم اين جهان بر بدانديش تنگ\r\nچون سپاهيان به كاسه‌رود رسيدند طلايه‌داران لشكر تورانيان پيش آمدند تا از حال و كار سپاهيان شكست خوردهء ايران خبر گيرند .\r\nهيچ كس را نديدند . به پيران خبر بردند . او به نظاره آمد ، و چيزهايى را كه سپاهيان ايران به هنگام گريز بر جاى نهاده بودند برگرفت ، و به\r\n\r\n","description":"","footnote":"","page_name":" 280 ","page_number":302},
  {"content":"\r\n\r\nلشكريان خود بخشيد . آنگاه پيكى نزد افراسياب فرستاد تا خبر پيروزى تركان را به او دهد . سالار توران به شنيدن اين آگهى شاد شد ، و چون پيران به توران زمين بازگشت ، افراسياب او را به خلعتهاى گرانبها از هر گونه نواخت و به او گفت :\r\nبه هر سو خردمند كار آگهان * پراگنده بفرست هر سو نهان\r\nز برگشتن دشمن ايمن مشو * زمان تا زمان آگهى خواه نو\r\nبه جايى كه رستم بود پهلوان * گر ايمن بخُسبى بپيچد روان\r\nجز از وى مرا از كس انديشه نيست * كه جز كينه جستن ورا پيشه نيست\r\nبترسم كه بر جوشد از جايگاه * به توران برآرد ز ايران سپاه\r\nپيران پند افراسياب را به كار بست . با سپاهى گران به ختن رفت تا نگهبان آن مرز باشد .\r\nخوار كردن خسرو توس را\r\nاز سوى ديگر گودرز و گيو و فريبرز و ديگر بزرگان همه سوكوار از كشته شدن فرود و شرمسار از پيروز شدن تورانيان به ايران بازگشتند .\r\nچون گناهكار و شرمگين نزد شاه رفتند شهريار به خشم در ايشان نگريست . رو به آسمان كرد و دردمند به پروردگار ناليد كه : اى ايزد پاك دادگر ، اگر از تو بيم نداشتم مىگفتم تا هزار دار بر پا كنند و همهء اين بزرگان ناسزاوار را بر دارها بياويزند . اندوه مرگ پدر هنوز از دلم بيرون نشده بود كه غم كُشته شدن برادر بر دلم نشست . به طوس ، اين سركش ناخوش خيال گفتم كه از راه كلات نرود كه آنجا فرود و مادرش نشسته‌اند . او كىنژاد و كندآور است . طوس فرومايه را نمىشناسد ، و نمىداند از چه لشكر بدان سو رانده است . به جنگ مىكوشد ، و فتنه‌ها برمىخيزد . اكنون از خيره‌سرى و تيره رايى او آنچه از آن بيم داشتم روى نمود .\r\nدريغا فرود سياوش دريغ * كه با زور دل بود و با گرز و تيغ\r\nبسان پدر كشته شد بىگناه * به دست سپهدارِ من با سپاه\r\n\r\n","description":"","footnote":"","page_name":" 281 ","page_number":303},
  {"content":"\r\n\r\nبه گيتى ندانم كم از طوس كس * كه او از در بندِ جاه است و بس\r\nنه در سرش مغز و نه در تنش رگ * چه طوس فرومايه پيشم چه سگ\r\nآن گاه آنان را به خشم و خوارى از درگاه راند . سران سپاه بيمناك و پراگنده دل از قهر شهريار ، به درگاه رستم رفتند ، و به اندوه و زارى گفتند : اين قضا و قدر بود كه رفت . پايمردى و خواهشگرى كن مگر كين ما از دلش بيرون شود .\r\nآمرزش كردن خسرو ايرانيان را\r\nروز ديگر چون خورشيد سرزد ، تهمتن نزد شاه رفت و گفت : اگر شهريار از طوس و ديگر سران ِ سپاه دل آزرده و خشمگين شده ، آنان را به من ببخشد . چون فرزند و دامادش در جنگ كشته شدند خِرَدش سستى گرفت و خويشتندارى نتوانست . تو خود مىدانى شكيبايى بر مرگ پسر آسان نيست ، و اگر او نه به فرمان خرد رفت شگفت نيست ، و\r\nچنان دان كه كس بىزمانه نمرد * دلت را بدين غم نبايد سپرد\r\nچه بيرون شود جان چه بيرون كنند * نماند و گر سيصد افزون كنند\r\nكىخسرو گفت : دلم از كشته شدن آن جوان بَرومند سخت دردمند و غمگين بود ، اما گفته‌هاى حكيمانهء تو رنجم را كاست .\r\nتهمتن به نشان سپاسگزارى زمين را بوسه داد ، و چون روز ديگر خورشيد سر زد ، سپهبد طوس و گيو و ديگر سران سپاه را نزد شهريار برد .\r\nطوس آفرين فراوان بر شاه خواند ، و گفت : من از آنچه كرده‌ام سخت پشيمانم گنه كرده‌ام و پوزشگر آمده‌ام . اگر شاه بر من و ديگر سران ِ سپاه كه انباز گناهكارى من بوده‌اند ببخشايد ، دگر بار به جنگ تورانيان مىرويم و اين بار دمار از روزگارشان برمىآوريم .\r\nشاه به گفتار طوس شاد شد و پس از اين كه در كار سپاه راندن به توران زمين با پيل تن راى زد ، سپهبَد طوس را به گرد آوردن سپاه دستور داد .\r\nفرستادن خسرو توس را به توران\r\nروز ديگر طوس و رهام و گرگين و گودرز و خراد و زنگه شاوران\r\n\r\n","description":"","footnote":"","page_name":" 282 ","page_number":304},
  {"content":"\r\n\r\nو بيژن و ديگر سران سپاه نزد شهريار آمدند . شاه آنان را نواخت . گيو را پيش خواند و گفت : طوس تيز خشم و پر شتاب است به كارهاى گران با او راى بزن ، و رها مكن بىمصلحت انديشى و رضاى تو فرمانى نادرست براند .\r\nآن گاه به سران سپاه و سپاهيان زر و سيم داد و پس از اين كه اخترگران روزى فرخنده را براى راهى شدن سپاه به توران زمين برگزيدند شاه پيل و كوس را به طوس داد ، و او با سپاه فراوان به جانب مرز توران رو نهاد . چون به رود شهد رسيد پيران از پيش آمدن سپاهيان ايران آگاه و غمگين شد و با گروهى از لشكريانش براى دريافتن شمارهء سپاهيان ايران و سران ِ لشكر به طلايه پيش رفت . پس آن گاه پيكى دانا و چرب زبان نزد سپهبد فرستاد و\r\nبگفت آن كه من با فرنگيس و شاه * چه كردم ز خوبى به هر جايگاه\r\nز دردِ سياوش پريشان بُدم * چو بر آتش تيز جوشان بدم\r\nكنون بارِ ترياك زهر آمدست * مرا زان همه ، درد بهر آمدست\r\nپيغام پيران به سپاه ايران\r\nطوس فرستاده را گفت : به پيران روشندل بگو ، اگر سخن براستى مىگويى ، و از پيكار كردن با سپاه ايران به دل ناخشنودى از توران و تورانيان دل بپرداز ، سپاهيان را رها كن ، و تنها به ايران بيا تا شاه ترا پهلوانى دهد ، بيش از آنچه اميد دارى نيكو بدارد ، و از زر و سيم و نعمت و جاه بىنيازت كند . پيران پيغام فرستاد كه : من ديرى است در اين انديشه‌ام ، و بسى نخواهد گذشت كه با بستگان و پيوستگانم به ايران مىآيم ، و از توران زمين و شاه توران دل مىگسلم .\r\nپيران بدين ترفندها و دروغ پردازيها طوس را فريب داد . از سوى ديگر نامه‌اى به افراسياب فرستاد و آنچه را ميان او و طوس رفته بود براى وى نوشت و شرح داد :\r\nكز ايران سپاه آمد و بوق و كوس * ابا لشكر گيو و گودرز و طوس\r\n\r\n","description":"","footnote":"","page_name":" 283 ","page_number":305},
  {"content":"\r\n\r\nفراوان فريبش فرستاده‌ام * ز هر گونه‌اش پندها داده‌ام\r\nسپاهى ز جنگ آوران برگزين * از آن نامداران و مردان كين\r\nمگر بيخشان از بُنه بر كنيم * به بوم و به بر آتش اندر زنيم\r\nسپاه فرستادن افراسياب به نزديك پيران\r\nچون نامهء پيران به افراسياب رسيد ، سپهبد سران سپاه را انجمن كرد و گفت : بايد به جنگ آماده شويد . آن گاه چنان لشكرى آراست كه از گرانى آن چشمهء آفتاب تاريك شد . چون سپاه توران به آن سوى رود شهد رسيد طلايه‌داران ايران آن را ديدند ، و به طوس خبر بردند كه : پيران به دروغ و فريب با تو سخن كرده است ، و هم اكنون سپاهيانش بدان سوى رود شهد پيوسته‌اند و جنگ را آماده شده‌اند .\r\nسپهبد طوس نيز سپاه آراست . دو لشكر به هم درآويختند .\r\nبسيارى از سپاهيان ايران و توران به خاك و خون در افتادند . از كشش و كوشش جنگ جويان زمين ارغوانى ، و هوا آبنوسى شد . در اين ميان از سپاهيان توران زمين دليرى كه ارژنگ نام داشت به ميدان آمد و هماورد طلبيد . سپهبد طوس چون از دور ارژنگ پورِ زره را ديد پرسيد نام تو چيست ؟ گفت : من ارژنگم آنم كه هم اكنون خاك را از خون تو رنگين مىكنم . طوس بر او تاخت و به يك زخم وى را كشت . پيران و كندآوران توران از كشته شدن ارژنگ به خشم آمدند ، و هومان به كين خواهى ارژنگ در آمد . طوس بر او نهيب زد و گفت : از ويسهء شوربخت و بدنژاد ، ديوانه سار شومى چون تو برآيد . ديدى كه ارژنگ را كه از تو زورمندتر و بىباك تر بود ، به يك زخم از پاى درآوردم .\r\nبه جان و سر شاه ايران سپاه * كه بىجوشن و گرز و رومى كلاه\r\nبه جنگ تو آيم بسان پلنگ * كه از كوه يازد به نخجير چنگ\r\nهومان گفت : چنين بر خود مناز اگر بيچارهء شوربختى را به دست تو زمان به سر رسيد ، غره مباش كه ارژنگ خود را در برابر من به\r\n\r\n","description":"","footnote":"","page_name":" 284 ","page_number":306},
  {"content":"\r\n\r\nچيزى نمىشمرد . چرا رزمندگان ايران به ميدان نمىآيند ، و سپهبد را به پيكار برمىانگيزند ؟ شرم نمىدارند ؟ بيژن و گيو و گودرز و ديگر سران سپاه كجايند كه خود را نمىنمايند ؟ تو كه سپهبدى بايد اختر كاويان را بدارى و جنگ را به ديگران بسپارى . اگر تو به دست من كشته شوى دل سپاهيان بد مىشود و جنگ كردن نمىتوانند .\r\nسپهبد طوس گفت : زبان در كام گير ، و سخن بيهوده مگوى .\r\nمن ، هم سپهبدم ، هم رزمنده ، مگر تو از سران سپاه نيستى . از چه رو به ميدان آمده‌اى ؟ از سوى ديگر شاه ايران مرا فرموده است كه در اين پيكار نبايد به پيران گزند رسد ، از آنكه پيران وى را تيمارها و مهربانيها كرده است .\r\nجنگ هومان با توس\r\nطوس و هومان در اين گفتگو بودند كه گيو در حالى كه رنگ رويش از خشم تيره شده بود پيش آمد . به طوس گفت : چرا با اين ترك ناداشت و خيره سرِ بىخرد چندين سخن به آهستگى مىگويى ، با او جز به شمشير سخن مگوى .\r\nهومان به شنيدن اين سخنان برآشفت و به گيو گفت : اگر من در اين پيكار جان ببازم هيچ نقصان پديد نمىآيد افراسياب و پيران كين مرا باز مىستانند ، اما اگر طوس به دست من تباه شود ، هيچ يك از اين سپاهيان جان به در نمىبرد . تو برو و بر مرگ برادرت گريه كن ، و پند به طوس مده .\r\nطوس به هومان گفت ، از اين بيهوده گوييها درگذر ، و آمادهء پيگار باش . نخُست هر دو دست به گرز بردند ، و چون يكى بر ديگرى پيروز نشد با شمشير بر يكديگر تاختند . شمشيرشان بر اثر شدت پيگار ريز ريز شد . به كشتى گرفتن پرداختند . اسب هومان به تير خدنگ از پاى درآمد . سپاهيان توران چون هومان را پياده و درمانده و شوريده حال يافتند او را در ربودند .\r\n\r\n","description":"","footnote":"","page_name":" 285 ","page_number":307},
  {"content":"\r\n\r\nاز سوى ديگر چون شب فرا رسيد طوس از ميدان جنگ به لشكرگاه بازگشت . روز ديگر پگاه دو سپاه برابر هم صف آراستند .\r\nهومان به سپاهيان خود گفت : بيدار و هشيار باشيد ، همين كه من اسب به ميدان برانگيختم همه با هم تيغ بر كشيد و حمله كنيد . اين بار بايد زمين را از وجود دشمن پاك سازيم ، تا دگر بار ايرانيان نيرو و جرأت سپاه راندن به توران زمين نداشته باشند .\r\nجادوى كردن تورانيان بر سپاه ايران\r\nبا زور يكى از تركان ، جادوگرى فتنه‌ساز و پر آشوب بود . پيران به او گفت : بر سر كوه نزديك ميدان جنگ برو و به افسون و جادو باد و سرما و برفى بلاانگيز بياور ، تا سپاهيان ايران جمله از سرما فسرده و هلاك شوند . بازور چنين كرد . دست همهء نيزه‌گذاران ايران از شدت سرما فسرده گشت و از كار فرو ماند . آن گاه هومان اسب به ميدان تاخت ، تورانيان حمله كردند و\r\nبكشتند چندان از ايرانيان * كه درياى خون شد همى در ميان\r\nدر و دشت گشته پر از برف و خون * سواران ايران فگنده نگون\r\nز كشته نبد جاى گشتن به جنگ * ز برف و ز افگنده شد جاى تنگ\r\nآن گاه سپهبد و سران سپاه و پهلوانان سر سوى آسمان كردند به درگاه يزدان ناليدند\r\nكه اى برتر از دانش و هوش و راى * تويى آفريننده و رهنماى\r\nهمه بندهء پر گناه توايم * به بيچارگى داد خواه توايم\r\nتو باشى به بيچارگى دستگير * توانا اَبَر آتش و زمهرير\r\nاز اين سخت سرما تو فرياد رس * نداريم جز تو كسى را به كس\r\nهوا گشت از آن سان كه از پيش بود * فروزنده خورشيد و گردون كبود\r\nگودرز به طوس گفت : چنين مىنمايد كه دوران سرورى و فرهى ما به آخر رسيده است ، و طوس در پاسخ گفت : اى جهان ديده پير ، نااميد مباش ، اكنون هوا دگر بار ملايم و خوش شده ، چرا دل به نااميدى و\r\n\r\n","description":"","footnote":"","page_name":" 286 ","page_number":308},
  {"content":"\r\n\r\nنابودى سپاريم ، و دشمن را جسور و گستاخ كنيم . بايد به جنگ بكوشيم ، اگر من كشته شدم تو سپاه را سردار و راهنما باش .\r\nديرى نگذشت كه دگر بار هنگامهء رزم گرم شد ، و از پيكان و گرز و ژوبين و تير زمين چون درياى قير سياه گشت . تورانيان چنان دليرانه كوشيدند كه بيشتر سپاهيان ايران گريختند و در حالى كه طوس چون شير به تورانيان مىتاخت موبدى به او گفت : هيچ كس از سپاهيان به دنبال تو نيست ، و همه گريخته‌اند . به هوش باش مبادا دشمن ترا در ميان گيرد .\r\nطوس چون اين بدانست به گيو گفت : بنگر كه سپاهيان جبان چگونه پشت به ميدان جنگ كردند و ما را تنها گذاشتند . تو برو به آنان بگو از سرزنش دشمن و از روى شاه شرم بدارند و باز گردند . گيو سپاهيانى را كه پراگنده شده بودند گرد آورد و بازگرداند . چون شب درآمد طوس به مهتران گفت : بايد جايى امن و آرام بجوييم ، و شب آن جا بمانيم تا سرنوشت چه باشد و چه پيش آيد .\r\nرفتن ايرانيان به كوه هماون\r\nاز سوى ديگر پيران به سپاهيان گفت : از دشمن بسى نمانده است چون عمر شب به پايان رسد و خورشيد سر زند به يك حمله همه را بىجان مىكنيم . بدين خيال به شادى نشستند ، و اسباب طرب ساز كردند .\r\nوزين نيمه ايرانيان مستمند * پدر بر پسر سوكوار و نژند\r\nهمه دشت پر كشته و خسته بود * به خون بزرگان زمين شسته بود\r\nهمه مهتران جامه كردند چاك * به سر بر پراگند گودرز خاك\r\nهمى گفت كاندر جهان كس نديد * به پيران سر اين بد كه بر من رسيد\r\nطوس نيز به فغان در آمد و به اندوه و شكوه گفت : اگر نوذر تخم مرا نمىكاشت ، و مادرم مرا به دنيا نمىآورد چنين در رنج و تيمار نبودم ،\r\n\r\n","description":"","footnote":"","page_name":" 287 ","page_number":309},
  {"content":"\r\n\r\nو درد روز نبرد و غم كشتگان آزارم نمىداد .\r\nآن گاه فرمان داد كشتگان را به خاك سپارند ، بُنه را سوى كوه هماون كشند ، و خيمه و خرگاه برپا كنند .\r\nاز سوى ديگر سوارى نزد كىخسرو فرستاد تا رستم را با سپاهى گران به يارى ايشان بفرستد . سپاهيان ايران شبانگاه خسته و دردمند راه كوه در پيش گرفتند . شب همهء شب راه بريدند تا به كوه رسيدند . چون سپيده بامداد دميد تركان از آن جا كه شب آسوده بودند رو به ميدان كارزار نهادند . چون طلايه به آنجا رسيد و ديد كه سپاهيان ايران بيشتر خيمه و بُنه خويش را به جا نهاده‌اند و رفته‌اند ، مژده به پيران برد .\r\nسپهدار با بزرگان راى زد كه اكنون چه كنيم ؟ هومان گفت : درنگ به هيچ روى سزاوار نيست ، و بايد به دنبال سپاه شكسته و در هم ريختهء دشمن بتازيم . اگر در اين كار شتاب نكنيم سپاهيان ايران دگر بار به رسيدن لشكريان تازه نفس نيرو مىگيرند ، و رزم را به جان آماده مىشوند و اگر رستم با ايشان آيد و بر ما بتازد ، به تنهايى روز را بر ما سياه مىكند .\r\nچون سران سپاه به دنبال كردن ايرانيان همدل و همداستان شدند لهاك را با دويست تن به طلايه فرستادند ، و خود با جملهء سپاهيان به دنبال ايشان در حركت آمدند . لهاك خبر آورد كه ايرانيان بر كوه هماون خيمه و خرگاه برآورده‌اند ، و همهء راه‌هاى بر شدن به كوه را بسته‌اند .\r\nپيران به هومان گفت : اكنون زمان هنرنمايى و دليرى تست ، بر ايشان بتاز و درفش كاويان را از چنگشان درآور . اگر اين پيروزى يافتى پشتشان شكسته مىشود ، و توان پايدارى از ايشان مىرود . من نيز با همهء سپاهيان به دنبالت مىآيم .\r\nهومان سى هزار سوار شمشيرزن سپردار برگزيد و سوى كوه\r\n\r\n","description":"","footnote":"","page_name":" 288 ","page_number":310},
  {"content":"\r\n\r\nهماون راهى شد . چون سپاهيان ايران از رسيدن سواران تورانى آگاهى يافتند جنگ را آماده شدند . هومان به گودرز و گيو گفت : شما براى گشودن توران زمين به اين سرزمين تاخته‌ايد از چه رو اكنون چون آهوان صياد ديده به كوهستان پناه برده‌ايد و از جنگيدن بيزارى مىجوييد ؟ شرمتان نمىآيد كه چون جانوران ناتوان خور و خواب و آرامتان بر اين سنگستان باشد ؟ چون فردا آفتاب برآيد شما را از آن جايگاه كه پناه جسته‌ايد فرود مىآورم ، دستتان را مىبندم و نزد افراسياب مىفرستم .\r\nآن گاه به پيران پيغام فرستاد كار نه آن گونه است كه مىپنداشتيم . طوس را هنوز سپاهى گران و نيرومند است ، و پيروزى بر آنان آسان نيست . پيران به شنيدن اين پيام ناشاد شد ، و بىدرنگ با همهء سپاهيان به يارى هومان شتافت .\r\nهومان به رسيدن سپاهيان قوىدل گشت ، و با دلى پر كينه به سپاهيان ايران نزديك شد . خروشيد و به طوس گفت : پنج ماه است كه به رزم مىكوشى . در اين طول زمان گروهى از برگزيده‌ترين سپاهيانت كشته شدند . مپندار كه چون در كوه پناه جسته‌اى در امانى . بىگمان آخر به بند در مىافتى .\r\nطوس جواب داد : نخست پادشاه توران سياوش را كشت ، و ايرانيان را به كين جويى برانگيخت . بيهوده سخن مگوى ، و اين اميد ناشدنى در دل مپرور كه تورانيان بر ايرانيان چيره شوند . اگر از رزمگاه سپاه بدينجا كشيدم سبب اين بود كه علف اسبان در آن جا بسنده نبود .\r\nبه زودى سپاهى تازه نَفَس به سردارى رستم بدين سو مىآيد . چون در رسد نه سواران جنگ جو به توران مىمانم ، نه اسب ، و نه گياه .\r\nپيران به شنيدن اين سخنان بيم دهنده پيرامون كوه هماون را در حصار گرفت و گفت : چون راه آمد و شد و فراهم آوردن خواربار بر ايرانيان بسته شود ، و علف اسبان كاستى گيرد سپاهيان بر مىآشوبند\r\n\r\n","description":"","footnote":"","page_name":" 289 ","page_number":311},
  {"content":"\r\n\r\nسر از فرمان طوس بر مىتابند و به زينهار ما در مىآيند . بهتر آنست كه روزى چند ايشان را به حال خويش رها كنيم و به رزم نكوشيم .\r\nشبيخون كردن ايرانيان\r\nچون طوس و گودرز از سگالش و انديشهء دشمن آگاه شدند چاره جز جنگ نديدند . گودرز جهان ديده و خردمند به طوس گفت : ما را خوردنى سه روز بيش نيست بار و بُنه و خيمه و خرگاه چندان كه بايد و شايد نداريم ، و سپاه را گرسنه و بىبُنه نمىتوان داشت بايد چون شب در رسد بر خصم شبيخون زنيم .\r\nچو بگذشت يك پاس از تيره شب * ببستند مردم ز گفتار لب\r\nبياراست طوس از پى كارزار * بخواند آنچه بودند مردان كار\r\nبه سوى سپهدار پيران شدند * چو آتش به قلب سپه بر زدند\r\nچو درياى خون شد همه رزمگاه * خروشى برآمد بلند از سپاه\r\nبدين شبيخون پر نهيبِ بيم انگيز درفش تورانيان دو نيم ، و دل سپاهيان خصم پر هراس شد ، و چون هومان آن همه كشته ديد بانگ بر سران سپاه زد كه از چه طلايه بر راه‌ها نگماشتيد تا از اندك سپاه ايران بر ما چنين گزند نرسد . ما در برابرِ هر جنگى ايران سيصد سوار دلير داريم از چه رو ناتوان و درمانده و زبون شده‌ايم ؟ هلا تيغ به كف گيريد ، سپرها برداريد ، و ناگهان با هم بر ايشان تازيد ، و چنان دليرانه به جنگ بكوشيد كه يكى از آنان از ميدان كارزار جان به در نبرد .\r\nديرى نپاييد كه خروشيدن كرناى برآمد . سپاهيان ايران لشكريان توران را در ميان گرفتند ، و در شب تيره بسيارى از آنان را از دم تيغ گذراندند . چون روز شد و خورشيد با تابش خود جهان را روشن كرد سپاهيان ايران دگر بار به كوه پناه بردند ، و\r\nبه گردان چنين گفت سالار طوس * كه از گردش هور تا زخم كوس\r\nز گردنكشان چشم بد دور باد * به فرجام اين رزم ما سور باد\r\nز يزدان پاكيزه خواهم همى * نباشد بدين لشكر اندر كمى\r\nپناهم به دويست تا جاودان * كه شادان برون آورد زين ميان\r\n\r\n","description":"","footnote":"","page_name":" 290 ","page_number":312},
  {"content":"\r\n\r\nچون سپاهيان توران در خيمه‌ها فرود آمدند طلايه بر سر راه برگماشتند . پيران گفت : جنگ امروز بر مراد و آرزوى ما نبود و دشمنان بر ما سخت گرفتند . چون سواران و گردان آسودند ، از نو جنگى آغاز كنيم كه هيچ كس نديده باشد و نشنيده باشد .\r\nاز روى ديگر چون كىخسرو از برترى سپاه توران بر لشكريان ايران آگاه شد تهمتن را نزد خويش خواند و\r\nبه رستم چنين گفت كاى سرفراز * بترسم كه اين دولت ديرباز\r\nهمى سرگرايد به سوى نشيب * دلم شد ز كردار آن پر نهيب\r\nتويى پرورانندهء تاج و تخت * فروغ از تو گيرد جهاندار بخت\r\nدل چرخ در نوك شمشير تست * سپهر و زمين و زمان زير تست\r\nبكندى دل و مغز ديو سپيد * زمانه به مهر تو دارد اميد\r\nز تيغ تو خورشيد بريان شود * ز گرز تو ناهيد گريان شود\r\nتو تا بر نهادى به مردى كلاه * بر ايران نكرد ايچ دشمن نگاه\r\nآگاهى يافتن كيخسرو از كار سپاه\r\nاكنون طوس و گودرز و گيو و بسيار ديگر از سران سپاهيان خسته‌دل از پيروزى تورانيان به كوه هماون پناه جسته‌اند ، و همه دست بر آسمان دارند كه پيل تن به يارى ايشان شتابد ، و از آن بلاى بزرگ رهايى بخشد . اميد سپهبد و همهء سپاهيان به تست و اگر دير بجنبى همه به دست دشمن جان مىسپارند . اين كار بزرگ را سست مگير هر چه اسب و سلاح و گنج و سپاه خواهى برگير و بىدرنگ به ياريشان بشتاب .\r\nرستم جواب داد : تو شاه جهانى و من رهى ، و گوش دارم تا چه فرمايى . من از آغاز نوباوگى زمانى بيكار و آرام ننشسته‌ام ، در تاريكى بيابانهاى درشتناك پيموده‌ام ، با جادوها و تُنبلها رويارو شده‌ام تشنه و گرسنه ، راه‌هاى دراز و بيم انگيز سپرده‌ام اكنون نيز از جنگاورى با دشمن اندك هراس ندارم .\r\nآن گاه به گردآورى سپاه پرداخت ، و چون جمعى فراهم آمدند آنان را به فريبرز سپرد و گفت : شتابان خود را به طوس رسان و به او بگو\r\n\r\n","description":"","footnote":"","page_name":" 291 ","page_number":313},
  {"content":"\r\n\r\nاز تيز خشمى به جنگ آغاز مكن و زمان نگهدار تا من با سپاه گران به تو پيوندم .\r\nبه زن خواستن فريبرز ، فرنگيس مادر كيخسرو را\r\nاز سوى ديگر همزمان با اين احوال فريبرز به تهمتن گفت :\r\nيكى آرزو دارم اندر نهان * نيارم به كس گفتن اندر جهان\r\nمگر با تو اى پهلوان زمين * سزاوار مهر و كلاه و نگين\r\nزنى كز سياوش بمانده است باز * مرا زيبد اى گُرد گردنفراز\r\nاگر به شاه بگويى سر مرا به گردون برافراشته‌اى .\r\nرستم گفت : چنان كنم كه تو خواهى . آن گاه پيل تن نزد شهريار شد و گفت : حاجتى دارم كه اگر شاه فرمان دهد بگويم . فريبرز كاووس آرزو دارد كه به جاى برادرش سياووش بنشيند . او به كين خواهى برادر كمر بسته است و بر اين پندار است كه هيچ كس نمىتواند چون دختر افراسياب رنج او را ارج نهد و پاداش دهد و ماه با آفتاب قرين به .\r\nشهريار جواب داد : تو مىدانى كه من نمىتوانم مادرم را بدين كار ناچار كنم . با او سخن مىگويم ، اگر پذيرفت نيكو باشد . آن گاه هر دو نزد فرنگيس رفتند . كىخسرو نخست مادر را بسزا ستود ، سپس گفت :\r\nچنين راى بيند همى پورِ زال * كه باشى فريبرز يل را همال\r\nچه بينى برين در چه فرمان دهى * كه جفت تو بادا بهى و مهى\r\nفرنگيس به شنيدن اين سخن سياوش را به ياد آورد . ياد روزگاران خوشى كه در كنار هم به شادمانى گذرانده بودند دلش را به درد آورد . گريست و گفت : هرگز در اين خيال نبوده‌ام كه پس از سياوش دل به ديگرى بدهم ، اما از رستم شرم مىدارم كه جز به مرادش سخن بگويم .\r\nو زان پس گو پيل تن پهلوان * چنين گفت كاى بانوى بانوان\r\nاگر بشنوى پند و اندرز من * تو دانى كه نشكيبد از شوى زن\r\nجوان كى شكيبد ز جفت جوان * به ويژه كه باشد ز تخم كيان\r\n\r\n","description":"","footnote":"","page_name":" 292 ","page_number":314},
  {"content":"\r\n\r\nكه مرد از براى زنانند و زن * فزون تر ز مردش بود خواستن\r\nبه دستورى و راى و فرمان شاه * پسنديده‌ام شاه را جفت ماه\r\nچه گويى پسنديده آيد ترا ؟ * به جفتى فريبرز شايد ترا ؟\r\nشهبانو تا زمانى دراز از غم لب به سخن نگشود چند بار آهِ سرد از سينه برآورد ، از شرم پسر پاسخ نداد و پس از درنگ بسيار گفت : اگر چه هيچ جوان به مردى فريبرز نيست ، اما با سياوش كى برابر افتد ولى از گفتهء تو اى پيل تن ، گره بر زبانم افتاده تا شاه چه فرمان دهد .\r\nچون كار بدين گونه راست شد ، شاه موبدان را خواند ، و فرنگيس را به آيين و كيش همسر فريبرز كرد .\r\nفريبرز سه روز پس از عروسى با فرنگيس رو سوى كوه هماون نهاد . تهمتن روز بعد به يارى طوس سپاه كشيد . شاه دو فرسنگ وى را بدرقه كرد . رستم شب و روز راه پيمود ، دو منزل يكى كرد .\r\nديدن توس سياوش را به خواب\r\nدر آن شبهاى پر اندوه كه طوس دلى پر تيمار داشت ، شبى سياوش را به خواب ديد . شاهزاده با لبان پر خنده به او گفت : دل به غم مسپار و اندوه مخور كه سرانجام ايران پيروز است و از كشته شدن من غمگين مباش كه در دنياى ديگر با ديگر كشته شدگان ايران شاد و سرخوشيم ، و زير درختان گل مجلسانه آراسته‌ايم . طوس از شادى بيدار شد . پگاه آنچه به خواب ديده بود به گودرز گفت ، و گفت چنين پندارم كه رستم به زودى با سپاهى گران به يارى ما مىرسد . آن گاه فرمود در ناى دميدند و لشكر در كوه به جنبش درآمد . اختر كاويان را برافراشتند و آمادهء كارزار شدند . پيران نيز لشكر آراست اما از سپاهيان او كسى به ميدان نرفت .\r\nچنين گفت هومان به پيران كه جنگ * همى جست بايد ، چه جويى درنگ\r\nنه لشكر به دشت شكار اندرست * تن و اسب ما زير بار اندرست\r\nپيران گفت : تيزى و شتاب مكن بينديش كه دوش سه تن از\r\n\r\n","description":"","footnote":"","page_name":" 293 ","page_number":315},
  {"content":"\r\n\r\nدليران ايران چگونه باران بلا بر سر ما باريدند . سر بسيارى از نامداران بر باد رفت ، و زمين از خون دليران گلگون شد . آنان بر سر كوهى خشك به بند افتاده‌اند ، و اسبانشان بىعلف مانده‌اند ، اگر همچنان راه بر سپاهيان ايران بسته ماند از نبودن خوردنى به جان مىآيند ، و زنهار مىخواهند .\r\nچون دشمن بىجنگ به چنگ مىآيد پيگار چرا بايد كرد ؟ گردان توران بدين اميد پس از گماشتن طلايه سوى خيمه بازگشتند و سر به خوردن و خوابيدن نهادند . در اين هنگام سپهدار طوس به لشكرگاه آمد و به گودرز گفت : گِرد بر گِرد ما سپاهيان دشمن به كمين نشسته‌اند خوراك اسبان و باركشهامان جز خار بيابان چيزى نيست ، و سپاه را خورش جز دو سه روز بيش نمانده است . جز رزم چاره نيست .\r\nاگر يزدان پاك بخواهد و اختر نيك يارى دهد بر دشمن پيروز مىشويم ، و به هر روى\r\nهمان مرگ خوشتر به نام بلند * از اين زيستن با هراس و گزند\r\nفرستادن افراسياب خاقان و كاموس را به يارى پيران\r\nاز روى ديگر چون روز ديگر خورشيد سر زد فرستادهء افراسياب نزد پيران رسيد و به او خبر داد به زودى از چين و روم و هند و اسپيجاب و ديگر كشورهاى دوست سپاهيان بسيار به يارى او مىآيند . دل و جان پيران بدين خبر خوش شاد و شكفته شد ، و بسى نگذشت كه خاقان چين ، كاموس كشانى ، فرطوس ، منشور ، و چند تن ديگر با سپاه به او پيوستند .\r\nآن گاه به هومان گفت : پس از شكستن و كشتن آن سپاهيان ايران كه در كوه هماون محاصره شده‌اند و راه گريز بر آنها بسته شده ، سپاهيان پيروزمند توران را به سه گروه تقسيم مىكنم . يك دسته به گشودن كابلستان ، يك دسته به گرفتن بلخ ، و يك دسته سوى ايران مىفرستم و\r\nزن و كودك و خرد و پير و جوان * نمانم كه ماند تنى با روان\r\nبر و بوم ايران نمانم به جاى * كه نه دست بادا از ايشان نه پاى\r\n\r\n","description":"","footnote":"","page_name":" 294 ","page_number":316},
  {"content":"\r\n\r\nخاقان چين از پيران پرسيد گردان ايران چه نام دارند ، و از چه بر فراز اين كوه خيمه و خرگاه برافراشته‌اند ؟ پيران گفت : سپاهيان ايران تاب و نيروى پايدارى در برابر لشكريان تورانيان را نداشتند ، ناچار بدين كوه پناه بردند . سپهدارشان طوس است كه از رويارو شدن با شير نمىهراسد . گودرز ، گيو ، رهام ، و چند تن ديگر سران ِ سپاهيان او هستند .\r\nروز ديگر چون خورشيد سر زد و طوس و گودرز تورانيان را آرام و خاموش يافتند بر ايشان بدگمان گشتند و به هم گفتند : از چه رو اينان بىجنبش و آرام نشسته‌اند ؟ اگر از نو لشكرى به ياريشان آمده كار ما زار است ، و اگر رستم خود را بدين جا نرساند يكى از ما زنده به جاى نمىماند . گيو به طوس گفت : اى سپهبد انديشهء بد از دل دور كن ، ما را ايزدِ پاك ياور است . از يزدان دادگر نبايد نااميد شد . از پس تيرگيهاى شب و روز روشن فرا مىرسد . افزون بر اين بىگمان شهريار به نيروى تازه و مجهز ما را مدد مىرساند . اگر تركان يك روز به جنگ نكوشيدند و آرام بودند انديشهء بد نبايد در دل راه داد .\r\nآگاهى يافتن گودرز از آمدن رستم\r\nچون خورشيد سوى باختر گراييد گودرز غوغايى شنيد دگر بار دلش پر آشوب شد و\r\nچنين گفت كز گردشِ روزگار * مرا بهره كين آمد و كارزار\r\nنبير و پسر داشتم لشكرى * شده نامبردار هر كشورى\r\nبه كين سياوش همه كشته شد * ز من بخت بيدار برگشته شد\r\nنزادى مرا كاشكى مادرم * نگشتى سپهر بلند از برم\r\nآن گاه به ديده‌بان گفت : به اطراف بنگر و ببين كه نشان پيش آمدن سپاهيان ايران پديدار است يا نه . ديده‌بان به هر سو نگريست و گفت : نشان از آمدن سپاه نمايان نيست . پهلوان از نااميدى آب به چشم آورد\r\nبناليد و گفت اسب را زين كنيد * از اين پس مرا خشت بالين كُنيد\r\nبه پدرود كردن رخ هر كسى * ببوسم ، ز مژگان ببارم بسى\r\n\r\n","description":"","footnote":"","page_name":" 295 ","page_number":317},
  {"content":"\r\n\r\nهمين كه گودرز بر اسب نشست ديده‌بان مژده آورد كه از راه ايران تيره گردى برخاسته و درفش بسيار ديده مىشود .\r\nگودرز بدين نويد شادمان شد ، و ديده‌بان را گفت : اگر آنچه گفتى براست آيد ترا از زر و مال بىنياز مىكنم . اكنون بار دگر ديده‌بانى كن و ببين و بگوى تا كى پيش ما مىرسند . ديده‌بان گفت باشد كه فردا پگاه به كوهِ هماون برسند .\r\nاز سوى ديگر سوارى پيران را به آمدن سپاهيان تازه نفس مژده داد .\r\nلشكريان توران بدين خبرِ خوش فرياد شادمانه برآوردند ، و گردان ِ ايران به غم نشستند .\r\nطوس به بيژن گفت : بر سر كوه برو و ببين سپاهيانى كه به يارى دشمن مىآيند چون و چندند ، و از كدام راه مىآيند . بيژن بر سر كوه رفت و ديد چندان سپاه و پيل سوى لشكرگاه تورانيان روانند كه آسمان از گردشان تيره شده است . چون طوس را از نزديك شدن آن سپاهِ بىشمار آگاه كرد سپهدار سران سپاه را نزد خويش خواند و به آنان گفت : چاره جز اين نيست كه امشب بناگاه بر دشمن شبيخون آوريم . گرچه ابزار جنگ و سپاهمان بسيار نيست اما نبايد بهراسيم ، تا پس از ما دشمنان نگويند از بيم جان به جنگ نكوشيدند ، و تن به زبونى سپردند .\r\nرفتن خاقان چين به ديدن سپاه ايران\r\nچون شب در رسيد ، و روىِ گيتى از تيرگى بكردارِ قير سياه شد سپاهيان اندك اندك آمادهء كارزار شدند . هنوز برنينگيخته بودند كه ماه از پس افق درآمد و پرتو افشاند ، و به دنبال برآمدن ماه ديده‌بان دوان دوان پيش طوس آمد و مژده آورد كه سپاهيان ايران نزديك شده‌اند . سپهدار بدين خبرِ خوش شادمان شد و مهتران را گفت : اكنون شبيخون نزنيم و آرام بگيريم تا سپاهيان تازه نفس برسند . آن گاه به خوشدلى آرام گرفتند .\r\n\r\n","description":"","footnote":"","page_name":" 296 ","page_number":318},
  {"content":"\r\n\r\nاز روى ديگر چون روز ديگر خورشيد از پس افق سر بر زد خاقان چين به پيران گفت : سپاهيان تازه رسيده هنوز از تاختن در نشيب و فراز راه دراز رنجه‌اند ، امروز بياسايند تا فردا چه پيش آيد . من امروز مىخواهم از دور ايرانيان را بنگرم و ببينم چندند و چون اند . آن گاه بر پيل نشست و با گروهى از سپاهيان به كوه هماون نزديك شد . طوس چون آمدن ايشان را ديد سپاه بركشيد و اختر كاويان را برافراشت . كاموس و منشور و شنگل و بيورد و ديگر همراهان خاقان چين چون از دور آراستگى و آمادگى سپاه ايران را ديدند و خروش ايشان را شنيدند لب به آفرين آنان گشودند . پيران نيز با ايشان هم آواز شد و گفت :\r\nنديدم سواران و گردنكشان * به گردى و مردانگى زين نشان\r\nآن گاه به خاقان گفت : شما هنوز از رنج راه نياسوده‌ايد ، سه روز آرام گيريد و به شادى بنشينيد پس از آن به جنگ مىكوشيم . كاموس گفت : من با اين مولش همراى نيستم\r\nبدين مايه مردم بدين كوه سنگ * چرا بايدت جست چندين درنگ\r\nبسازيم و يكباره جنگ آوريم * بر ايشان در و كوه تنگ آوريم\r\nبه ايران گذاريم از ايدر سپاه * نمانيم تخت و نه تاج و نه شاه\r\nبر و بوم يكباره ويران كنيم * به كام دليران و شيران كنيم\r\nامشب همهء راهها را بسته داريد و رها نكنيد كسى از آن بگذرد .\r\nفردا من و سپهدار هند بر ايرانيان مىتازيم ، و چنان كنيم كه يك تن سپاهى ايشان زنده بر جاى نماند . خاقان و ديگر نامداران با كاموس هم سخن شدند . از پاى كوه بازگشتند و همهء شب به لشكر آرايى پرداختند .\r\nرسيدن فريبرز به كوه هماون\r\nچون خورشيد از پس افق سركشيد ديده‌بان به گودرز خبر آورد كه سياهى سپاهيان از نزديك نمايان شد . گودرز از جا جست بر اسب سوار شد ، و به آن سو كه ديده‌بان سياهى سپاه را نمود خيره شد . چون مدتى كوتاه گذشت درفش سپهدار فريبرز نمايان گشت . گودرز پير از اسب\r\n\r\n","description":"","footnote":"","page_name":" 297 ","page_number":319},
  {"content":"\r\n\r\nفرود آمد ، و چون فريبرز از راه رسيد او را در آغوش كشيد و گفت : سپاس يزدان را كه ترا دگر بار مىبينم . گودرز از بختِ بد ناليد و گفت : ببين كه بر من چه رنجهاى جانكاه رسيده است . در اين جنگ بلاخيز چند تن از پسران و نبيرگان من كشته شدند . از چين و هند و سقلاب و روم چندان سپاه به رزم ما كمر بسته‌اند كه سراسر دشت و راغ از بسيارى ايشان سياه شده است . تا نگويى رستم كجاست و چه گفت ، دلم آرام نمىگيرد .\r\nفريبرز گفت : من پيش رو سپاهيانم چون فردا سپيده بامداد نمايان شود رستم به ما مىپيوندد . او گفت تا من به شما نرسم جنگ را آغاز نكنيد . گودرز پس از شنيدن اين سخنان خاطرش آسوده شد ، و با فريبرز به لشكرگاه رفتند .\r\nمشورت پيران با خاقان چين\r\nاز سوى ديگر چون ديده‌بانان توران سپاه ، آمدن سپاهيان ايران را ديدند پيران را خبر كردند . وى پيش خاقان چين رفت . او را از رسيدن لشكريان ايران آگاه كرد و گفت : نمىدانم سالار سپاه كيست و تدبير چيست . كاموس وى را سرزنش كرد و گفت : تو با اين سپاه گران كه دارى در برابر اندك سپاه ايران در مدت پنج ماه كه از آغاز جنگ گذشته است چه كردى ؟ اكنون كه بر سپاهيان ايران افزوده شد بنگر تا هنرنماييهاى مرا ببينى . تو مرا از رستم مىترسانى ، باش تا بنگرى چگونه از او دمار برمىآورم ، و همهء گردان دشمن را پاى و دست بسته پيش افراسياب مىفرستم . سپس به ايران مىتازم و شاه را از تخت به زير مىكشم .\r\nپيران بدين لافها و گزافها شادمان شد ، و بر او آفرين گفت .\r\nچون به لشكرگاه باز آمدند كارآگهان به پيران گفتند سردار لشكرى كه از ايران رسيده فريبرز است . پيران به هومان گفت : اگر رستم نيايد از آمدن فريبرز و سردارانى همانند او واهمه ندارم .\r\nبه دو گفت گلباد كان درد چيست * چرا بايد از طوس و رستم گريست\r\n\r\n","description":"","footnote":"","page_name":" 298 ","page_number":320},
  {"content":"\r\n\r\nز بس گرز و شمشير و پيل و سپاه * ميان اندرون باد را نيست راه\r\nچه ايرانيان پيش ما در ، چه خاك * ز كىخسرو و طوس و رستم چه باك\r\nآن گاه شادان به جايگاه خود رفتند .\r\nرزم گيو و توس با كاموس\r\nروز ديگر چون خورشيد گيتى را به تابش خود روشن كرد كاموس با سپاهى گران و آماده به جنگ سوى كوه هماون پيش رفت .\r\nطوس و فريبرز و گيو نيز سپاه آراستند كاموس پاى كوه تاخت و\r\nاز آن پس بر آن كوه آواز كرد * كه اى شير مردان روز نبرد\r\nببينيد بالا و برز مرا * بر و بازو و تيغ و گرز مرا\r\nگيو به شنيدن غوغاى او به ميدان تاخت ، و به كاموس تيرباران گرفت . كاموش سرش را زير سپر نهان كرد و با نيزه حمله برد . كاموس نزديكتر آمد و نيزه‌اى بر كمرگاه گيو زد . طوس كه در قلب سپاه ايستاده بود دانست كه گيو هماوردِ كاموس نيست . خروشان به يارى او آمد .\r\nكاموس چون خود را رويارو با دو گرديد با تيغ سر اسب طوس را افگند .\r\nاسب درافتاد . طوس چون شرزه شير ايستاد و پياده با نيزه چندان جنگيد كه روز به آخر رسيد . همه جا تاريك شد ، و طوس و كاموس به جايگاه خود بازگشتند .\r\nرسيدن رستم نزديك ايرانيان\r\nچون پاسى از شب گذشت ديده‌بان گودرز خبر داد كه سپاهى از سوى ايران پيش مىآيد ، و درفش رستم نمايان است . گودرز شادان به پيشباز پيل تن رفت ، و چون نزديك او رسيد هر دو از اسب فرود آمدند ، و يكديگر را در آغوش گرفتند\r\nبه دو گفت گودرز كاى پهلوان * هشيوار و جنگى و روشن روان\r\nهمى تاج و تخت از تو گيرد فروغ * سخن هر چه گويى نباشد دروغ\r\nتو ايرانيان را زمام و پدر * بهى و ز تخت و ز گنج و گهر\r\nچو ديدم من اين خوب چهر ترا * همين پرسش گرم و مهر ترا\r\n\r\n","description":"","footnote":"","page_name":" 299 ","page_number":321},
  {"content":"\r\n\r\nمرا سوك آن ارجمندان نماند * به بخت تو جز روى خندان نماند\r\nچنانيم بىتو كه ماهى به خاك * به سنگ اندرون سر تن اندر مغاك\r\nرستم او را از مرگ عزيزانش كه در جنگ با تورانيان كشته شده بودند دلدارى داد . طوس و سپاهيان از رسيدن تهمتن شادمان و قوىدل شدند . بر كوه خيمه‌ها راست كردند و درفش پيل تن را برافراشتند . آن گاه سران سپاه همگان انجمن كردند ، شمع برافروختند ، و طوس و گودرز از جنگ و سپاهيان دشمن ، و آمدن خاقان چين و كاموس و شنگل و منشور به يارى تورانيان سخن راندند و گفتند سپاهيان اينان و تورانيان چندان است كه از اين كوه تا رود شهد جاى خالى از ايشان نمانده است .\r\nسپاه آراستن تورانيان و ايرانيان\r\nروز ديگر چون گيتى افروز از پشت كوه نمايان گشت و تيرگى شب بشد ، تبيره از سپاهيان تورانيان برآمد . هومان از سپاه پيش تاخت تا دريابد چه كسى به يارى ايرانيان آمده كه چندين خيمه و خرگاه برپا داشته‌اند . چون نيك نظر كرد فريبرز كاووس را ديد كه خيمهء او نزديك خيمهء طوس بود ، و سراپردهء بسيار ، و خيمه‌هاى ديگر آن سوتر برپا شده بود . با دلى پر درد پيش پيران رفت و گفت : از ايران سپاه فراوان به يارى طوس آمده است . پرده سرايى سبز برپا داشته‌اند و درفشى اژدهافش برافراشته‌اند ، پندارم كه رستم به رزمگاه درآمده است .\r\nبه دو گفت پيران كه بد روزگار * اگر رستم آيد بدين كارزار\r\nنه كاموس ماند نه خاقان چين * نه شنگل ِ نه گردان توران زمين\r\nآن گاه هومان ، كاموس ، منشور و فرطوس را از آمدن رستم و سپاهيانش آگاه كرد . كاموس گفت : رستم كيست كه اين همه از او ياد مىكنى و مىهراسى ؟ گيرم كه كىخسرو و همهء سپاهيان ايران زمين به جنگ من بيايند ، من هرگز از ايشان بيم به دل راه نمىدهم . رستم\r\nدرفش مرا گر ببيند به چنگ * دلش ماتم آرد به هنگام جنگ\r\nبرو لشكر آراى و بركش سپاه * درفش اندر آور به آوردگاه\r\n\r\n","description":"","footnote":"","page_name":" 300 ","page_number":322},
  {"content":"\r\n\r\nچو من با سپاه اندر آيم به جنگ * نبايد كه باشد شما را درنگ\r\nببينى تو پيگار مردان كنون * شود دشت يك سر چو درياى خون\r\nدل هومان به سخنان كاموس شاد شد ، و پس از اين كه سپاه آراست پيش خاقان چين رفت و گفت : همهء سپاهيان پشت گرمى به تو دارند ، و اگر تو به ميدان رزم درآيى همه قوى دل مىشوند . ما بايد امروز به جنگ بكوشيم . او گفته است اگر از آسمان سنگ ببارد من به دشمنان امان نمىدهم ، و دمار از روزگارشان بر مىآورم .\r\nخاقان به شنيدن سخنان كاموس با سپاه آراسته در قلب لشكريان جاى گرفت ، و كاموس در ميمنه ، و پيران در ميسره ايستاد .\r\nرستم به طوس گفت : من زود آمدن را سه منزل يكى كردم ، و پاهاى رخشم از رنجِ راه دراز سخت كوفته شده است امروز شما به جنگ بكوشيد تا ببينم گردش آسمان چگونه است ، و بر كه خشم و بر كه مهر دارد .\r\nآن گاه گودرز بر ميمنه ، فريبرز در ميسره و طوس در قلب لشكر جا گرفتند . از جنبش سپاهيان ايران هوا پر باد و زمين پر خاك شد . پيل تن بر سر كوه رفت ، به نظارهء خاقان و سپاهيان دشمن پرداخت و ديد روى زمين از بسيارى سپاه كشانى و چغانى و چينى و هندى و رويم سياه شده است . به ديدن آن همه مرد سپاهى و پيلان جنگى در شگفت شد ، و در دل گفت : من از گاه تازه جوانى هيچگاه آرام نبوده‌ام و بسيار جنگ كرده‌ام ، اما هرگز چنين سپاه بزرگ در يك جا آمادهء كارزار نديده‌ام .\r\nچون سپاهيان در هم آويختند از گرد جنگ جويان هوا تيره و تار گشت و خروش سواران و اسبان به بهرام و كيوان رسيد . از پرش نيزه و پيكان فضا تاريك شد .\r\nرزم رستم با اشكبوس\r\nكاموس به سپاهيانش گفت : سستى نكنيد ، و اگر از آسمان سنگ ببارد از كارزار مهراسيد . در اين ميان اشكبوس كشانى به ميدان\r\n\r\n","description":"","footnote":"","page_name":" 301 ","page_number":323},
  {"content":"\r\n\r\nتاخت و\r\nخروشيد كاى نامداران مرد * كدام از شما آيد اندر نبرد ؟\r\nكه گردد به آورد با من درون * بدان تا برانم بر او جوى خون\r\nرهام از گفتار اشكبوس به جوش آمد به ميدان تاخت ، و بر او تيرباران گرفت . تيرهايش بر اشكبوس كه غرق پولاد بود كارگر نشد . رهام با گرز با او درآويخت سود نكرد . سپس اشكبوس چنان گرز بر سر رهام كوبيد كه كلاه خودش خرد ، و تنش رنجه شد ، و به سوى لشكرگاه رو نهاد . طوس برآشفت و خواست به ميدان شتابد ، تهمتن رها نكرد و گفت :\r\nتو قلب سپه را به آيين بدار * كه تا من پياده كنم كارزار\r\nآن گاه كمان به زه كرد چند تير بر كمر بند زد ، به ميدان درآمد بر اشكبوس خروشيد و گفت : بر جاى بمان كه هماورد تو منم :\r\nكاموس كشانى به سخره بر پيل تن خنديد و گفت : نام تو چيست ؟ و چون به دست من كشته شدى بر مرگت كه خواهد گريست ؟ تهمتن بر او نهيب زد و گفت :\r\nمرا مام من نام مرگ ِ تو كرد * زمانه مرا پتك ترگ ِ تو كرد\r\nپياده نديدى كه جنگ آورد ؟ * سرِ سركشان زير سنگ آورد ؟\r\nبه شهر تو شير و پلنگ و نهنگ * سوار اندر آيند هرگز به جنگ ؟\r\nپياده مرا زان فرستاد طوس * كه تا اسب بستانم از اشكبوس\r\nو چون پشت گرمى و نازش اشكبوس را به اسبش ديد با يك تير آن را از پاى درآورد . اشكبوس كمان را به زه كرد و باران تير بر پيل تن باريد .\r\nرستم به او گفت : بيهوده جان و تن و بازوان خويش را رنجه مدار تير باريدن اين سان بايد . آن گاه يك چوبه تير خدنگ از بندِ كمر جدا كرد و چنان بر سينهء اشكبوس زد كه جان از تنش بيرون شد . چون\r\n\r\n","description":"","footnote":"","page_name":" 302 ","page_number":324},
  {"content":"\r\n\r\nتهمتن به جايگاه خود برگشت خاقان يكى را فرستاد تا تير از تن بىجان اشكبوس بيرون كشد و بياورد . چون آن را آورد پنداشتند كه نيزه است .\r\nخاقان چين دلش از بيم تپيد ، و به پيران گفت : تو مرا گفتى كه گردان ايران ناداشت و بىهنرند ، و اكنون مىبينم تيرشان برابر نيزه است ، و به سختى كوه را مانندند . پيران روى زرد و دردمند نام پيل تن را از گردان پرسيد . هومان به او گفت : بزرگان هرگز نام بزرگان را به زشتى بر زبان نمىآورند ، و دشمن را خرد نمىشمارند . مردان سپاهى ايران همه پهلوان و گشاده‌دلند ، و زنجير آهنين را آسان مىگسلند . اكنون كه به ايشان مدد رسيده بيم آنست كه هر روز بر لشكريان ما بناگاه حمله برند .\r\nپيران گفت : اگر رستم نباشد مرا از ديگران باك نيست ، و جز طوس مرد جنگى نام آور ندارند . فريبرز و گرگين هماورد كاموس نيستند ، و در جنگ با او بر نمىآيند . آن گاه پيران پيش كاموس و منشور و فرطوس رفت ، و گفت : امروز جنگى بزرگ روى داد و اشكبوس پهلوان كشته شد .\r\nكاموس گفت : شايد آن كه اشكبوس را بدان خوارى كشت رستم بود . به من بگو پيل تن چگونه به ميدان جنگ در مىآيد ، ديدارش چگونه است ، و اگر اين جا آيد در ميدان كارزار چگونه بايد با او رويارو شد .\r\nپيران جواب داد : هرگز اين مباد كه به جنگ ما آيد . اگر بيايد و با ما بجنگد همه نابود مىشويم . رستم به بالا سرو سهى است و به ديدار با زيب و فر . سليحش را هيچ كس نمىتواند برتابد ، چون شير ژيان زورمند است . هيچ پهلوانى نمىتواند گرزش را بردارد . زه كمانش از پوست شير است . اگر سنگ خارا در مشت بفشارد در نظرش چون موم مىنمايد . جامه‌اش از پوست پلنگ ، و چنان است كه نه به آتش مىسوزد و نه به آب تر مىشود . آن را كه ببربيان نام نهاده از خفتان و جوشن برتر و\r\n\r\n","description":"","footnote":"","page_name":" 303 ","page_number":325},
  {"content":"\r\n\r\nفزون تر مىشمارد . اسبش رخش ، آتش نعل ، و به صلابت همانند كوه است با اين همه دليرى و زورمندى در برابر پهلوانى تو ناتوان و بىهنر است .\r\nكاموس را سخن او خوش آمد . گفت : اى پهلوان سخت‌ترين و بزرگترين سوگندها را ياد مىكنم كه تا تلخى شكست و نامرادى را بر او نچشانم زين از پشت اسبم بر نمىدارم .\r\nچون شب درآمد همه دليران لشكر تورانيان در خرگاه خاقان چين گرد آمدند . در كار كارزار با هم راى زدند ، و بر آن شدند كه با هم يكباره بر سپاهيان ايران بتازند ، و آنان را از ميان بردارند . آن گاه با دلى پر اميد همه به خيمهء خويش رفتند و آسودند .\r\nبامدادان چون خورشيد پهنهء دشت و كوه را به فروغ خود روشن كرد ، سپاه از دو سوى به جوش و خروش درآمدند . خاقان به سران سپاه گفت : امروز نبايد كه چون روز گذشته در جنگ كردن درنگ كنيم .\r\nپيران ديروز ما را از رزم آزمايى با ايرانيان بازداشت . بايد چنان پنداريم كه پيران نيست . ما از راه دراز بدين كار آمده‌ايم از ده كشور لشكر بدينجا كشانده‌ايم و خطاست كه به خوردن و آسودن روزگار بگذرانيم .\r\nبزرگان همه فرمان بردند و گفتند : فرماندهى همه كشورها تراست ، و گوش بفرمانيم .\r\nاز سوى ديگر رستم سليح نبرد پوشيد ، و سركردگان و گردان سپاه را به جنگيدن برانگيخت . ديرى نگذشت كه از هر دو سپاه غوغاى بوق و كوس برآمد ، و از هر سو خروش لشكر غريو افگند . نخست كاموس در حالى كه گرزهء گاو پيكر بر دست داشت به ميدان آمد ، و خروش برآورد : آن جنگ جو كه ديروز پياده بود و مىجنگيد كجاست ؟ بيايد تا به تير و كمان روزگارش را به سر آورم .\r\n\r\n","description":"","footnote":"","page_name":" 304 ","page_number":326},
  {"content":"\r\n\r\nهيچ كس از گردان ايران به هماوردى او نيامد .\r\nيكى زابلى بود الواى نام * سبك تيغ كين بر كشيد از نيام\r\nكجا نيزهء رستم او داشتى * پس پشت او هيچ نگذاشتى\r\nبه رنج و به سختى جگر سوخته * ز رستم هنرها بياموخته\r\nكشته شدن الوا به دست كاموس\r\nالواى به قصد كشتن كاموس تيغ بركشيد . كاموس كشانى با نيزه الواى را از زين برگرفت و چندان بر زمين كوفت كه جان از تنش برآمد .\r\nتهمتن از كشته شدن الواى سخت دردمند شد . پيچان كمند را از فتراك گشود . در حالى كه كمند به بازو و گرز به دست داشت به ميدان آمد و چون پيل مست غريد .\r\nبه دو گفت كاموس چندين مدم * به نيروى اين رشتهء شست خم\r\nچنين داد پاسخ مر او را كه شير * چو نخجير بيند بغرّد دلير\r\nهمى رشته خوانى كمند مرا * ببينى كنون تنگ بند مرا\r\nكاموس كمند برانگيخت و تيغش را به قصد افگندن سر پيل تن فرود آورد . بر گردن رخش رسيد و برگستوان آن را بريد ، اما بر تن رخش گزند نرسيد . تهمتن كمندش را حلقه كرد و كاموس را به بند درافگند .\r\nكشانى خواست به نيروى تن كمند را بگسلاند ، نتوانست . پيل تن چون او را مسافتى كشان كشان از رزمگاه دور كرد از رخش فرود آمد . دستهاى كاموس را به پشت بست . او را به لشكرگاه برد ، و به گردان گفت :\r\nكنون اين سرافراز مرد دلير * كه بودى هميشه هم آورد شير\r\nبه ايران همى شد كه ويران كند * بر و بوم ما جاى شيران كند\r\nنيندازد از دست كوپال را * مگر گم كند رستم زال را\r\nكفن شد كنون مغفر و جوشنش * ز خاك افسر و گرد پيراهنش\r\nآن گاه او را پيش سران سپاه بر خاك افگند و آنان بدنش را به شمشير چاك چاك كردند .\r\nداستان رستم با خاقان چين\r\nچون خاقان چين و ديگر سپهبدان از كشته شدن كاموس آگاه شدند بر جان خويش لرزيدند ، و\r\n\r\n","description":"","footnote":"","page_name":" 305 ","page_number":327},
  {"content":"\r\n\r\nهمه يك به ديگر نهادند روى * كه اين پر هنر مرد پرخاش جوى\r\nچه مرد است و اين مرد را نام چيست * هم آورد او در جهان مرد كيست\r\nپيران به هومان گفت : امروز مرا سرِ رزم با ايرانيان نيست .\r\nدليران ما وقتى كشته شدن كاموس را كه سر آمدِ جنگ جويان ما بود به ياد مىآورند ، دلشان از بيم مىلرزد . آنگاه همهء سران سپاه پيش خاقان چين رفتند و از كشته شدن كاموس گريستند . خاقان چين آنان را دلدارى داد و گفت :\r\nمن او را كه كاموس از او شد هلاك * به خم كمند اندر آرم به خاك\r\nهمه شهر ايران كنم رود آب * به كام دل شاه افراسياب\r\nرزم چنگش با رستم\r\nچنگش كه سوارى تنومند و پر زور بود به خاقان گفت : اين كار را به من بازگذار . من كين كاموس را از او مىستانم . خاقان بر وى آفرين كرد و گفت : اگر اين دليرى به جاى آورى ترا از هر چه خواهى بىنياز مىكنم . همان گاه چنگش بر اسب برآمد ، و چون نزديك ايرانيان رسيد از سرِ غرور و خيره‌سرى گفت : كمندافگنى كه كاموس را به بند درانداخت و كشت كجاست ؟ اگر به آوردگاه بيايد سزايش را مىدهم .\r\nرستم از جاى جست بر رخش نشست به آوردگاه رفت و چون به چنگش رسيد ، گفت : هم اكنون ترا نيز همچون كاموس خاك در چشم مىكنم .\r\nچنگش چون نيك در پيل تن نگريست و بالاى بلند و بازوان ستبر و نيرومندش را ديد ، ترسيد ، پشت به ميدان كرد و اسب برانگيخت ، و خواست به لشكرگاه خود بازگردد . پيل تن رخش در پى او تاخت و چون به وى رسيد دم اسبش را گرفت او را از زين در ربود و بر زمين زد .\r\nچنگش زينهار خواست ، اما تهمتن بر جان او نبخشيد ، و سر از تنش جدا كرد .\r\nخاقان چين از كشته شدن چنگش دردمند شد ، و به هومان\r\n\r\n","description":"","footnote":"","page_name":" 306 ","page_number":328},
  {"content":"\r\n\r\nگفت : توانى نام و نيت آن مرد جنگى را از خود او بپرسى ؟ هومان لختى انديشيد و گفت : نزد او مىروم تا چه پيش آيد . آن گاه به خيمه درآمد ، ترگ ديگر بر سر نهاد جوشن و سپرى دگرگونه برداشت درفشى ديگر جست بر اسبى ديگر نشست نزد رستم آمد و گفت : اى نامدار كمندافگن ، مرا دوستىِ پهلوانان در دل است ، و تا اين زمان كسى به جنگاورى تو نديده‌ام . بگو از نژاد كيستى ، چه نام دارى ، و از كدام شهرى ؟ از سران سپاهيان ايران هيچ كس را به زورمندى تو نيافته‌ام اگر نام خود را به من بگويى و از بر و بوم و پيوند و آرام خود آگاهم كنى سپاسگزارت خواهم بود .\r\nرستم جواب داد : تو چه كسى ؟ چرا پيش من آمده‌اى ؟ بر و بوم و آرام و كشورت كجاست ؟ مرادت از آمدن پيش من و چندين چرب زبانى چيست ؟ اگر خواهان و جوياى آشتى هستى و مىخواهى كين كهن از ميان برداشته شود ، نخست بنگر كه گنهكار كيست ، كه خون سياوش را ريخت و مايهء دشمنى و جنگ شد ؟ بايد كشندهء خون سياوش و آنچه را كه آن شهزاده از اسبان آراسته و زر و سيم به توران زمين آورد به ما باز دهيد . اگر چنين كنيد من بىدرنگ با شما آشتى مىكنم ، و از شهريار ايران مىخواهم كه بر دشمنان و كشندگان سياوش ببخشايد ، و از سرِ جان آنان درگذرد . من آنان را مىشناسم ، و\r\nكنون برشمارم به تو نامشان * كه نه نامشان بادونه كامشان\r\nسركين ز گرسيوز آمد نُخست * كه درد دل و رنج ايران بجست\r\nكسى را كه دانى تو از تخم تور * كه بر خيره كردند اين آب شور\r\nگروى زره وانكه از وى بزاد * نژادى كه هرگز مباد اين نژاد\r\nستم بر سياوش از ايشان رسيد * كه زو آمد اين بند بد را كليد\r\nكسى كو دل و مغز افراسياب * تبه كرد و خون راند بر سان آب\r\nنيز اين را مىدانم همهء بزرگان كه از تخمهء ويسه‌اند مانند\r\n\r\n","description":"","footnote":"","page_name":" 307 ","page_number":329},
  {"content":"\r\n\r\nهومان و لهاك و فرشيدورد و گلباد و نستيهن همه دو روى ، رياكار ، و سيه‌دلند . اگر آنچه گفتم بجا نياوريد ، به جان و سر شهريار ايران كه دمار از مرز توران برمىآورم . نه شنگل به جا مىمانم نه خاقان چين ، و نه يك تن از گردان توران زمين .\r\nهومان به شنيدن اين سخنان سخت ترسيد چه دريافت كه پهلوان ايران همه گنهكاران را از دودمان او مىداند . به رستم گفت : اى پهلوان ، اگر نام خود را به من بگويى شادمان به جايگاه خود مىروم ، و هر چه گفتى به سران سپاه مىگويم . پيل تن جواب داد : نام مرا مجوى ، هر چه گفتم به آنان بگوى . اين را نيز بدان دلم به حال پيران مىسوزد زيرا تنها او از كشته شدن سياوش خسته دل و غمگين است . او از تركان يگانه مردى است كه آخر انديش و آهسته است . اگر مىتوانى او را نزد من بفرست تا با او ساعتى به گفتگو بنشينم .\r\nمشورت پيران با هومان و خاقان\r\nهومان در حالى كه از شدت بيم رنگ از رويش پريده بود به اردوگاه بازگشت و\r\nبه پيران چنين گفت كاى نيكبخت * بد افتاد ما را از اين كار سخت\r\nكه اين شيردل رستم زابلى است * بدين لشكر اكنون ببايد گريست\r\nسخن گفت و بشنيد پاسخ بسى * همى كرد ياد از بد هر كسى\r\nبجز بر تو بر كس نديدمش مهر * فراوان سخن گفت و بگشاد چهر\r\nاز اين لشكر اكنون ترا خواستست * ندانم كه بر دل چه آراستست\r\nچو بينيش با وى سخن نرم گوى * برهنه مكن تيغ و تندى مجوى\r\nپيران به هومان گفت : اگر اين پهلوان رستم است دوران سرورى ما به پايان رسيده و گاه سوكوارى ماست . چنان بيمناك و هراسانم كه پندارم آتش به بر و بوم ما در افتاده است .\r\nآن گاه پيران خسته دل و شوريده حال پيش خاقان رفت و گفت : اى شاه ، اكنون كار ما سخت شوريده و دشوار شده است . همان\r\n\r\n","description":"","footnote":"","page_name":" 308 ","page_number":330},
  {"content":"\r\n\r\nساعت كه كاموس پهلوان كشته شد دانستم ما را سرانجامى بد در پيش است . باورم اين است كه رستم به كين خواهى ما آمده است .\r\nاز او ديو سير آيد اندر نبرد * چه يك مرد پيشش چه يك دشت مرد\r\nمرا خواست زين بىكران انجمن * ندانم چه خواهد ز ما پيل تن\r\nخاقان گفت پيش او برو و سخن به آهستگى و نرمى بگو . اگر جوياى آشتى بود به جان مىپذيريم ، اما اگر سرِ جنگ داشت ، زبونى روا نيست ، هر چه پيش آيد به پيگار برمىخيزيم . آخر تن او همچون تن ما از خون و گوشت و استخوان و موى است از روى و آهن نيست و به نيرو از پيل فزون تر نمىباشد . شمارهء سپاهيان ما سيصد برابر سپاهيان اوست ، با اين عدهء بسيار زشت و ناسزاوار است كه از او بهراسيم .\r\nپيران در حالى كه از ديدن رستم سخت هراسان بود ناچار با دلى پر درد و بيم سوى لشكرگاه ايرانيان روان شد . چون به آن جا رسيد خروشيد كه اى مهتر نامدار ، شنيده‌ام كه از ميان تركان خواستار گفتگو با من شده‌اى اينك آمده‌ام تا چه فرمايى .\r\nآمدن پيران نزد رستم\r\nچون رستم از آمدن پهلوان ترك آگاه شد نزديك وى رفت و\r\nبه دو گفت كاى ترك نام تو چيست ؟ * بدين آمدن راى و كام تو چيست ؟\r\nچنين داد پاسخ كه پيران منم * سپهدار و از گرز گيران منم\r\nز هومان وَيسه مرا خواستى * به خوبى زبان را بياراستى\r\nدلم تيز شد بر تو اى پهلوان * كدامى ز گردان و جنگاوران ؟\r\nپيل تن جواب داد : من رستم هستم . پيران به شنيدن اين جواب از اسب فرود آمد و بر او نماز برد . تهمتن وى را گرامى كرد ، و از سوى شهريار ايران و مادرش دختر افراسياب به او درود فرستاد . پيران گفت :\r\nز نيكى دهش آفرين تو باد * فلك را گذر بر نگين تو باد\r\nبگويم ترا گر ندارى گران * گله كردن كهتر از مهتران\r\nبكشتم درختى به باغ اندرون * كه برگش كبست آمد و بار خون\r\nز ديده همى آب دادم به رنج * به دو بُد مرا زندگانى و گنج\r\n\r\n","description":"","footnote":"","page_name":" 309 ","page_number":331},
  {"content":"\r\n\r\nسياوش مرا چون پدر داشتى * به پيش بديها سپر داشتى\r\nبدادم به دو كشور و دخترم * كه رخشنده گردد از او گوهرم\r\nكنون آن گهر كِم از او بد فرود * ز جان و ز دل دادم او را درود\r\nبزارى بكشتند با دخترم * چنين بود گويى مگر در خورم\r\nبسا رنج با درد و سختى كه من * كشيدستم از شاه و آن انجمن\r\nايزد دانا بر آنچه گفتم گواه است . از آنچه كرده‌ام بهره‌ام جز گزند و نامرادى نشد . اكنون ميان دو كشور و دو شاه چنين شوريده حال و خوار و مستمند افتاده‌ام . نه مىتوانم از افراسياب روى برتابم ، و نه جايى ديگر كه به كام دل زندگى توانم كرد ، مىيابم . چنان برگشته بخت و شكسته دلم كه به روشن روان سياوش سوگند كه مرگ از اين زندگى و سرورى كه دارم شيرين تر و گواراتر است . تو بىگمان آگاهى كه افراسياب قصد كشتن فرنگيس را كرده بود من به ترزبانى اين انديشهء بد را از سرش به در كردم . اگر به خاطر دارايى و چارپايان و غم وطنم نبود ، هرگز لحظه‌اى پيش افراسياب نمىماندم . افزون بر اين پسران و دخترانم مرا وادار به درنگ در توران زمين مىكنند . اى پهلوان پاك نژاد ، به آنچه گفتم نيكو بينديش و انصاف بده كه دور از آيين پهلوانى نيست كه بر من شوريده حال نبخشايى ؟ اكنون\r\nبگو تا چه بينى تو داناترى * به رزم و به مردى تواناترى\r\nرستم چون اين سخنان از پيران شنيد به گرمى و مهربانى گفت :\r\nبه نظر من ميان تركان كسى بىآزارتر و خردورتر و زبان آورتر از تو نيست .\r\nجز از راستى سخنى از تو نشنيده‌ام . بدان ، شرط آشتى دو چيز است نخست اين كه بايد همهء كسانى را كه در كشته شدن سياوش به گونه‌اى گنه‌كارند در بند كنى و نزد شهريار ايران زمين بفرستى ديگر آنكه خود از افراسياب ببرى و در خيل بندگان پادشاه ايران درآيى . در اين صورت شهريار ده برابر بهاى آنچه در توران زمين جا مىگذارى به تو مىبخشد .\r\n\r\n","description":"","footnote":"","page_name":" 310 ","page_number":332},
  {"content":"\r\n\r\nپيران در دل انديشيد كه نه مىتواند از افراسياب روى بتابد و پيش شهريار ايران رود و نه روا مىدارد نام گنهكاران ِ كشتن سياوش از جمله هومان و گلباد و فرشيدورد را كه همه از بستگان و نزديكان افراسياب‌اند بر زبان آورد . از اين رو گفت : اى پهلوان ، مىروم و در اين باره با منشور و شنگل و خاقان چين راى مىزنم ، و نيز آنچه فرمودى به افراسياب مىگويم تا چه انديشد .\r\nمشورت تورانيان از جنگ ايرانيان\r\nپيران پس از بدرود كردن با رستم پيش ياران خويش بازگشت و گفت :\r\nبدانيد كاين شيردل رستم است * كنون رزمگاه از در ماتم است\r\nز تركان گنهگار جويد همى * دل از بىگناهان بشويد همى\r\nچو او كينه كش باشد و رهنماى * سواران گيتى ندارند پاى\r\nببينى كه نه تاج ماند نه گاه * نه پيلان جنگى نه تخت و كلاه\r\nبه افراسياب تيز خشم بيدادگر گفتم كه از ريختن خون سياوش بپرهيز ، و كارى مكن كه كشور و پادشاهى و دودمانت بر باد شود . آن جفا پيشهء كم خرد پند مرا نپذيرفت و همه را در بلا افگند . دريغ بر اين دليران و سپاهيان كه به دست رستم تباه مىشوند . و يكى جان به در نخواهد برد و اين همه كالا و تجمل و اسباب رزم يك سره به تاراج ايرانيان درخواهد آمد .\r\nآن گاه پيران با دل پر درد و ديدهء اشكبار نزد خاقان رفت تا آنچه را از رستم شنيده بود بازگويد . چون بر او درآمد سراپرده‌اش را پر از ناله و شيون ديد . همهء حاضران در مجلس خاقان همزبان بودند كه از اين پس سرورى و بزرگى را بايد به خواب ببينند ، مگر اين كه از هر كشور سپاه بسيار فراهم آيد و رستم كشته و سيستان ويران شود .\r\nپيران از انديشه و گفتار ايشان پيچان شد و\r\nچنين گفت : كاى زار و بيچارگان * پر از درد و تيمار و غمخوارگان\r\n\r\n","description":"","footnote":"","page_name":" 311 ","page_number":333},
  {"content":"\r\n\r\nنداريد از اين آگهى بىگمان * كه ايدر شما را سر آيد زمان\r\nچون لختى بر ايشان خروشيد نزد خاقان چين شد و گفت :\r\nافراسياب كوتاه خرد آشفته هوش به وسوسهء گرسيوز نابكار سياوش را كشت ، و چنان آتشى برافروخت كه شرارهء آن خشك و تر توران را خواهد سوزاند . اكنون رستم با سپاه گران به خونخواهى آمده است . بايد هوشمندان و بخردان به راى زدن بنشينند ، مگر چارهء كار را دريابند .\r\nشنگل گفت : هر يك از ما از كشورى به يارى افراسياب شتافته‌ايم در شگفتم از يك مرد سگزى چرا چنين ترسان ، و بر جان خود بيمناك شده‌ايد .\r\nچون پيران خود از رستم مىترسد مىپندارد كه ما نيز از آن مرد سگزى مىهراسيم . رستم پيل مست نيست كه با او برنتابيم ، و چندان كه پيران زورمندى او را مىستايد در جنگ جويى دلير و هنرمند نيست . ما بيش از صد هزار مرد جنگى داريم ، ننگ است با اين عده سپاهى از يك تن بيم كنيم . بايد همزمان با دميدن سپيدهء بامداد گرزها را بركشيم و بر رستم و سرداران و سپاهيانش ناگهان حمله بريم .\r\nهمهء همرزمان به شنيدن اين سخن بر شنگل آفرين گفتند . از سوى ديگر چون هومان از تصميم سرداران آگاه شد غمين گشت برآشفت و به گلباد گفت : مگر خرد از شنگل شده كه پادشاهان كشورهايى را كه به يارى افراسياب آمده‌اند به جنگيدن با رستم بر مىانگيزد ؟\r\nگر آن رستم است آن كه من ديده‌ام * ز گردنكشان نيز بشنيده‌ام\r\nنه شنگل بماند بر اين دشت كين * نه كندر نه منشور و خاقان چين\r\nگلباد گفت : اى جنگى دلير ، تا توانى در كارها فال بد مزن از بديها و بلاهاى ناآمده نگران مباش ، و دل به غم مسپار .\r\nسخن گفتن رستم با سپاه خويش\r\nاز سوى ديگر رستم يلان و سران سپاه را نزد خويش خواند ، به ايشان سخنهاى بايسته گفت . گفت :\r\n\r\n","description":"","footnote":"","page_name":" 312 ","page_number":334},
  {"content":"\r\n\r\nز يزدان بود زور ، ما خود كه‌ايم ؟ * بدين تيره خاك اندرون بر چه‌ايم ؟\r\nكه گيتى نماند همى بر كسى * نبايد به دو شاد بودن بسى\r\nنبايد كشيدن كمان بدى * ره ايزدى بايد و بخردى\r\nچون پيران پيش من آمد با داغ دل از نيكوييهايى كه با سياوش كرده بود سخن گفت ، و شرح داد چگونه افراسياب را از كشتن فرنگيس بازداشته است . با اين كه بر دلم گذشته و بىگمان مىدانم پيران در جنگهايى كه در پيش است كشته مىشود روا نمىدارم به دست من بىجان شود . اگر گنهكارانى را كه سبب كشته شدن سياوش شده‌اند ، و آنچه را شهزاده به توران زمين برده بود ، با خود آورد و دادن باژ و ساو را پذيرفت با تورانيان آشتى مىكنيم و\r\nنداريم كس را به كشتن نگاه * كه نيكى دهش مان خرد داد و راه\r\nچون گودرز اين سخنان را شنيد بر پاى خاست و پس از اين كه رستم را بسزا ستود ، گفت : بىگمان آشتى از جنگ نيكوتر است ، اما بدگوهران دلشان با زبانشان هم آواز نيست . بگاه درماندگى و ناتوانى و زبونى آشتى مىجويند ، اما همين كه نيرو و توان يافتند پيمان مىشكنند و برمىآشوبند . در نخستين جنگى كه ميان ايران و توران روى داد و سردار سپاه تورانيان پيران بود ، چون خويش را ناتوان يافت به من پيغام فرستاد كه از جنگ بيزارم ، و در دل دارم كه دل از توران و افراسياب بركنم ، و به ايران بشتابم و بندگى شهريار ايران كنم .\r\nبگفتم از ايدر بيايى رواست * به ايران ترا تخت و گنج و نواست\r\nچون چند روز زمان گرفت بىدرنگ با پيكى تيز رفتار افراسياب را از آمدن سپاه ايران آگاه كرد ، و همين كه به نيروى سپاهيان تازه نفس قوىدل شد پيمان را شكست و جنگ را آماده شد . اكنون نيز با تو اى پهلوان بىهمال آن كند كه با من كرده است .\r\nدروغ است يك سر همه گفتِ اوى * نباشد جز از اهرمن جفتِ اوى\r\n\r\n","description":"","footnote":"","page_name":" 313 ","page_number":335},
  {"content":"\r\n\r\nرستم جواب داد : من مىدانم كه اين پير با ما دل دگرگونه دارد\r\nو ليكن من از خوب كردار اوى * نجويم همى نيز پيگارِ اوى\r\nنگه كن كه با شاه ايران چه كرد * به كار سياوش چه تيمار خورد\r\nگر از گفتهء خويش بازآيد اوى * و گر پيش ما جنگ ساز آيد اوى\r\nز نيكو گمان اندر آيم نخست * نبايد مگر جنگ و پيگار جست\r\nاكنون شب فرا رسيده ، بايد دل از اين انديشه‌ها بپردازيم تا نيمه شب به شادخوارى بنشينيم و پس آن گاه تيمار لشكر بريم .\r\nسپاه آراستن ايرانيان و تورانيان\r\nاز سوى ديگر چون شب سپرى شد و خورشيد سر زد پيران پيش شنگل رفت و گفت : دوش گفتى كه فردا پگاه به جنگ رستم مىروم و او را مىكُشم . شنگل جواب داد : من از گفتهء خويش باز نگشته‌ام امروز كين كاموس را از او مىگيرم ، و كار را بر ايرانيان تنگ مىكنم .\r\nآن گاه شنگل تيغ بر كف گرفت و جنگ را آماده شد .\r\nدر اين هنگام پيران پيش هومان آمد و گفت : تو امروز و فردا در جنگ مكوش در صف مقدم مباش پسِ پشتِ خاقان چين بايست تا ببينيم چه پيش مىآيد . سپس پيش پيل تن رفت و گفت : چون از پيش تو نزد سران سپاه توران بازگشتم پيامت را به آنان گفتم . گفتند پهلوان ايران زر و سيم و خواسته هر چه خواهد مىدهيم اما آنان كه در نابودى سياوش كوشيده‌اند همه از خويشان و بستگان افراسياب‌اند و نمىتوانيم آنان را تسليم كنيم و چون مىدانند كه در آشتى بسته است جنگ را آماده شده‌اند و شنگل پادشاه هند بيش از ديگر هم پيمانان ، آنان را به جنگ برمىانگيزد . رستم به شنيدن اين ترفندها سخت برآشفت و گفت :\r\nچه رانى چنين رنگ و چندين فريب * كجا پاى دارى تو اندر نهيب\r\nمرا از دروغ تو شاه جهان * بسى ياد كرد آشكار و نهان\r\nچو ديدم كنون دانش و راى تو * دروغ است يك سر سراپاى تو\r\n\r\n","description":"","footnote":"","page_name":" 314 ","page_number":336},
  {"content":"\r\n\r\nچون پيران به اردوگاه خود بازگشت رستم نزد سپاهيانش آمد و گفت : به هر روى جنگ را آماده شده‌ام اگر سرنوشت اين است كه در ميدان نبرد كشته شوم به هيچ تدبير و نيرو از تقدير نمىتوان گريخت .\r\nسپاهيان گفتند : همه سر به فرمان توايم ، و چنان در ميدان نبرد دليرى كنيم كه تا روز رستخيز نام ما بر سر زبانها باشد .\r\nاز سوى ديگر شنگل در برابر سپاهيانش لب به آفرين گويى و وصف دليرى خويش گشود و گفت : امروز در ميدان نبرد چنان داد مردانگى بدهم كه آن سگزى بدنشان انگشت تحير به دندان گزد .\r\nآغاز رزم\r\nچون آواز و خروش شنگل به گوش رستم رسيد بر اسب نشست ، به ميدان جنگ شتافت و گفت : خويش را بپاى كه نه شنگل را به جا مىگذارم نه خاقان چين و نه گردى از گردان توران زمين را . اى بدنژاد فرومايه ، زال زر نام مرا رستم نهاد از چه رو مرا سگزى مىخوانى . دمى درنگ كن تا دريابى كه سگزى نام مرگ تست . آن گاه نيزهء جان ستان را در مُشت گرفت و با يك ضربت وى را از زَبَر زين بر گرفت ، و به قوت بر زمين كوبيد ، و خواست سرش از تن جدا كند . در اين هنگام گروهى از تركان و هندوان و سقلابيان بر تهمتن حمله بردند ، شنگل را در ميان گرفتند ، و وى را از روى زمين در ربودند ، و شاه هنديان در حالى كه رنگ رخسارش از بيم زرد و جبينش از شدت وحشت پر آژنگ شده بود ، گريخت و چون به اردوگاه خويش رسيد گفت : اكنون دانستم كه در سراسرِ گيتى كسى هماورد رستم نيست به نيرو چون ژنده پيل است ناشدنى است كه كسى با او برآيد ، و بايد همزمان با هم بر او حمله بريم و چون همهء سپاهيان بر پيل تن حمله كردند رستم دست به شمشير برد\r\nنه با جنگ او كوه را جاى بود * نه با خشم او پيل را پاى بود\r\nبه يك زخم صد نيزه كردى قلم * خروشان و جوشان چو شير دژم\r\nدليران ايران پس پشت اوى * به كينه دل آگنده و جنگجوى\r\n\r\n","description":"","footnote":"","page_name":" 315 ","page_number":337},
  {"content":"\r\n\r\nز كشته همه دشت آوردگاه * تن و دست و سر بود و ترگ و كلاه\r\nرزم رستم با ساوه\r\nآن گاه با گرز حمله برد . ساوه كه يكى از بستگان كاموس بود و به دليرى و جنگاورى زبانزد پهلوانان ، با تيغ هندى به جنگ رستم آهنگ كرد . تهمتن به يك زخم گرز وى را از پاى درآورد . كهار كهانى خون در تنش جوشيد . از ميان سپاهيان اسب برانگيخت . رو سوى تهمتن آورد .\r\nهمين كه نزديك وى رسيد و هيبت و صلابت او را ديد ، از بيم رنگ رخسارش چون گل شنبليد زرد شد و در دل گفت :\r\nگريزى بهنگام با سر به جاى * به از پهلوانى و سر زير پاى\r\nگريزان بيامد سوى قلبگاه * نظاره بر او بر به هر سو سپاه\r\nاما رستم به وى مجال پنهان شدن نداد ، در پى او تاخت . نيزه بر كمربندش زد . خفتان و پيوندش را دريد ، و به همان آسانى كه برگى را از درخت جدا مىكنند از زين بر زمين انداخت . به ديدن اين هنرنمايى ، خروش از سپاهيان برآمد . رستم گفت : هزار سوار دلير نزد من فرستيد تا به يارى آنان دمار از سپاهيان دشمن برآرم پيل و تخت و عاج پادشاه ايشان را بستانم و به شهريار ايران بفرستم . چون هزار سوار به پيل تن پيوستند به ايشان گفت : بايد در اين جنگ دليرى و پهلوانى خويش را بنماييد و چندان كه توانيد بكوشيد . به جان و سرِ شاه و به خورشيد و ماه سوگند هر يك از شما در جنگ سستى كند يا بگريزد كلاه كاغذى بر سرش مىنهم و او را در بند مىكنم يا مىكشم . همه همگام و همعنان بر سپاهيان چين و خاقان حمله بردند و\r\nز بانگ سواران و زخم سنان * نبود ايچ پيدا ركيب از عنان\r\nتو گفتى كه خورشيد در پرده شد * زمين زير نعل اندر آزرده شد\r\nهوا گشت چون روى زنگى سياه * ز كشته نديدند بر دشت راه\r\nرستم بسان رعد خروشيد و فرياد كشيد : اين پيل و تخت عاج و ياره و افسر و طوق و تاج سزاوار كىخسرو شهريار ايران است ، شما را با\r\n\r\n","description":"","footnote":"","page_name":" 316 ","page_number":338},
  {"content":"\r\n\r\nاينها چه كار ؟ بىآنكه رنج جنگ بر خود هموار كنيد سر تسليم فرود آوريد تا از كشتن شما درگذرم و گرنه نه منشور را زنده مىگذارم نه خاقان چين را .\r\nخاقان چين به شنيدن اين سخنان لب به دشنام گشود ، و پيل تن و شهريار ايران را ناسزا گفت . از آن پس جنگ آغاز ، و از گرمى تيرباران ، فضا تيره شد . پيل تن فرياد زد :\r\nايا گم شده بخت بيچارگان * همه زار و غمخوار و آوارگان\r\nشما را ز رستم نبود آگهى * و يا مغزتان از خرد بُد تهى\r\nكه او اژدها را نگيرد به مرد * همه پيل جويد به روز نبرد\r\nآن گاه كمند از فتراك گشود . به هر سو كه مىافگند زمين را از دليران مىپرداخت . خاقان چين چون از بالاى پيل دليرى و زور بازوى رستم را ديد بر پايان كار خود انديشيد . يكى از مردان سپاهى را كه زبان ايرانى مىدانست پيش رستم فرستاد ، و پيغام داد : در نبرد چنين تندى مكن افراسياب پادشاهى است كه اگر خشم گيرد آب را از آتش نمىشناسد . ما همه از هر كشور به يارى او آمده‌ايم ، اما مىدانيم كه آشتى بهتر از جنگ است .\r\nچون فرستادهء خاقان چين پيغام گزارد پيل تن جواب داد : شما نخست به تاراج كردن ايران رو نهاديد ، اكنون لابه و گفتگو سود ندارد اگر خاقان خواهد كه بر جانش ببخشم بايد تاج و تخت عاج و پيلانش را به من تسليم كند تا بگذارم به شهر خويش بازگردد .\r\nفرستاده گفت اى خداوند رخش * به دشت آهوى ناگرفته مَبَخش\r\nهمه دشت مردست و پيل و سپاه * چو خاقان كه با تاج و گنج است و گاه\r\nكه داند كه خود چون بود روزگار ؟ * كه پيروز گردد بدين كارزار ؟\r\nگرفتار شدن خاقان\r\nرستم به شنيدن اين سخنان درنگ نكرد . گفت : هنگام فسون و پند نيست . رخش را برانگيخت ، و به هر كمند سوارى از زبر زين به زير\r\n\r\n","description":"","footnote":"","page_name":" 317 ","page_number":339},
  {"content":"\r\n\r\nمىافگند . همچنان پيش رفت تا نزديك پيل سپيد خاقان چين رسيد .\r\nخاقان به ديدن پيل تن رنگ از رخسارش پريد ، و از جان خويش نااميد شد . از سر ناچارى ژوبينى به سوى رستم رها كرد . چون كارگر نشد تهمتن كمند به جانب او انداخت . سر خاقان به بند آمد ، و از بالاى پيل سپيد به زير افتاد . سران سپاه ايران دستهاى خاقان چين را بستند ، و پياده و كشان كشان تا رود شهد بردند . آن گاه تهمتن به گرز گران دست برد ، و بسيارى از سپاهيان دشمن را كشت . پيران چون به ميدان نبرد نگريست نه از خاقان چين نشانى يافت ، نه از منشور و فرطوس و ديگر گردان درفش همه را نگونسار و افتاده به خاك ديد . غمين و دردمند از بى راه و راه شتابان به ميدان جنگ پشت كرد .\r\nاز سوى ديگر ، گيو پس از تاراج كردن ميمنه سپاهيان دشمن را چندان كه جستجو كرد پيران را نيافت . پس از مدتى در حالى كه همهء سران سپاه ايران از جنگ خسته و رنجه و اسبان كوفته و فرسوده شده بودند ، و تهمتن پيشاپيش همه مىرفت سوى كوه روانه شدند . سر و رو و جامهء گردان ايران چنان به خون رنگين بود كه يكديگر را باز نمىشناختند اما دلشان شاد بود كه يكى از دشمنان بزرگ خود ، يعنى خاقان چين را در بند كرده‌اند .\r\nخواسته بخش كردن رستم\r\nسران سپاه چون از اسب فرود آمدند . رستم به ايشان گفت :\r\nهنگام آنست پيش از هر كار سر بر خاك نهيم و يزدان پاك را كه اين پيروزى بزرگ بهرهء ما كرده است نيايش و ستايش كنيم . راست اين است كه چون به فرمان شاه براى جنگيدن با دشمنان از ايران به اينجا شتافتم و خاقان چين و آن همه سپاه و ساز و برگ خاصه كاموس را بدان فرو بُرز ، و آن دست و گرز ديدم بر خود بيم كردم و به دل گفتم كه زمانم به سر رسيده است .\r\n\r\n","description":"","footnote":"","page_name":" 318 ","page_number":340},
  {"content":"\r\n\r\nكنون گر همه پيش يزدان پاك * بگرديم با درد هر يك به خاك\r\nسزاوار باشد كه او داد زور * بلند اختر و بخش كيوان و هور\r\nسپاس از جهاندار پيروزگر * كز ويست مردى و بخت و هنر\r\nبزرگان بر او خواندند آفرين * كه بىتو مبادا كلاه و نگين\r\nپسنديده باد آن نژاد و گهر * همان مام كو چون تو زايد پسر\r\nما خود مىدانيم كه با ما چه نيكوييها كردى . در برابر دشمن جان شكار درمانده و شكست خورده بوديم تو ما خستگان را بر دشمن پيروز گرداندى ، و از نو جان و توان دادى .\r\nپس از پايان يافتن مراسم نيايش مى خسروانى آوردند ، و چون همه شاد و خرم شدند و شب در رسيد طلايه بر كوه و دشت فرستادند .\r\nروز ديگر چون خورشيد سر از افق بركشيد تهمتن گفت : از پيران جايى نشان نيافتم ، بايد به رزمگاه برگرديم و ببينيم دشمن چگونه صف‌آرايى كرده است .\r\nبيژن با دسته‌اى از سپاهيان براى آگاه شدن از حال و كار دشمن به ميدان نبرد بازگشت . آن جا را پر از كشته و خواسته ديد ، و يك تن زنده بر جاى نبود . از دشمن هر كه را رمقى مانده بود گريخته بود .\r\nچون پيل تن از فرار كردن دشمن آگاه گشت از آسان گيرى و غفلت سران سپاه ايران تافته و خشمگين شد ، و به تلخى و تندى به آنان گفت چرا طلايه‌داران و ديده‌بانان بسيار بر همه بلنديها و دشتها نفرستاديد ، و تن به خواب و آسايش داديد تا دشمن خسته و فرسوده آسان در تاريكى شب بگريزد .\r\nبرآشفت با طوس همچون پلنگ * كه اين جاى خوابست يا دشت جنگ ؟\r\nچون زمانى سپرى شد ، و اندك اندك خشم پيل تن فرو نشست همه به ميدان رزم رفتند ، و سپاهيان به گرد آوردن آنچه دشمن به گاه گريز بر جاى نهاده بود ، پرداختند .\r\n\r\n","description":"","footnote":"","page_name":" 319 ","page_number":341},
  {"content":"\r\n\r\nز تير و كمان و ز برگستوان * ز كوپال و ز خنجر هندوان\r\nكمرهاى زرين و بيجاده تاج * ز ديباى رومى و از تخت عاج\r\nكوهى فراهم آمد . پيل تن بدانها نگريست و از سر عبرت گفت :\r\nبر آن بود كاموس و خاقان چين * كه آتش برآرند از ايران زمين\r\nبدين ژنده پيلان و اين خواسته * بدين لشكر و گنج آراسته\r\nبه گنج و به انبوه بودند شاد * زمانى ز يزدان نكردند ياد\r\nكه چرخ و زمين و زمان آفريد * بسى آشكار و نهان آفريد\r\nاكنون از ميان اسيران اين كشورها بايد مهتران آنان را برگزينيم ، و با اين ژنده پيلان و كمرهاى زرين و تاجهاى بيجاده و تخت عاج و ديباهاى رومى و ديگر چيزهاى سزاوار كه به غنيمت يافته‌ايم براى شهريار بفرستيم . سپس به گنگ بتازيم ، سر دشمنان بت‌پرست را به خاك دراندازيم و مردمان را به يزدان پرستى بخوانيم .\r\nنامه نوشتن رستم به كيخسرو\r\nپس آن گاه دبير جهان ديده را پيش خواند . دبير به فرمان تهمتن بر پرنيان نامه‌اى به شهريار نوشت\r\nسرِ نامه كرد آفرين خداى * كجا هست و باشد هميشه به جاى\r\nبرآرندهء ماه و كيوان و هور * نگارندهء فرّ و ديهيم و زور\r\nسپهر و زمين و زمان آن اوست * روان و خرد زير فرمان ِ اوست\r\nو زان پس آورد : ميان دو كوه به جايى رسيديم كه صدهزار سپاهيان سه كشور ، به جنگ با ايرانيان آماده شده بودند . آتش نبرد چهل روز افروخته بود . به يارى يزدان پاك و بخت بلند شهريار بر آنان پيروز شديم . شهريار چين را كه از بالاى پيل به خم كمند به زير كشيديم با هديه‌هاى شاهوار كه به غنيمت گرفته‌ايم به خدمت فرستاديم . اكنون به خاك توران پيش مىتازيم باشد كه بر گروى كه در كشتن سياوش گناه بزرگ داشته است دست يابيم و او را بكشيم .\r\nزبانها پر از آفرين تو باد * سرِ چرخِ گردان زمين تو باد\r\nآن گاه نامه را مُهر كرد و به فريبرز سپرد تا به شهريار برساند .\r\n\r\n","description":"","footnote":"","page_name":" 320 ","page_number":342},
  {"content":"\r\n\r\nروز ديگر تهمتن توشه برداشت و با سران سپاه و لشكرى انبوه به عزم جنگ با دشمنان رو به راه نهاد .\r\nاز سوى ديگر چون خبر نزديك شدن فريبرز به كىخسرو رسيد گروهى از بزرگان را با سپاهى گران و بوق و كوس به پيشباز فرستاد .\r\nفريبرز چون به كاخ شهريار درآمد زمين ادب بوسيد و نامهء پهلوان را به دو داد . پادشاه از آگاه شدن پيروزى سخت شادمان شد ، تاج كيان را از سر برداشت از تخت\r\nفرود آمد و پيش يزدان به خاك * بغلتيد و گفت اى جهاندارِ پاك\r\nستمگاره اى كرد بر من ستم * مرا بىپدر كرد با درد و غم\r\nتو از درد و غمها رهانيديم * بدين تاج و دولت رسانيديم\r\nپاسخ نامه رستم از كيخسرو\r\nپس آن گاه پاسخ نامهء پيل تن را نوشت . در آن نخست بر آفريدگار بزرگ يكتا كه چنان پيروزى بزرگ بهره‌اش كرده بود ، خداوند خورشيد و ماه ، پاك يزدان كه سپهر بلند را بر پاى و شب و روز را گيتى آراى كرد ، آفرين گفت از آن پس نوشت : اى بزرگ پهلوان ، آرزو دارم كه پيوسته پاكيزه تن و روشن روان بمانى . از آن روز كه از من جدا ، و رهسپار جنگ شدى تا زمانى كه نامه‌ات رسيد شب و روز غم تو مىخوردم . از رنجى كه از سپاه راندن به توران ، و درنگ كردن در آوردگاه بر خود هموار كردى آزرده دل و نوان بودم\r\nپرستندهء چون تو ندارد سپهر * ز تو بخت هرگز مبرّاد مهر\r\nآن گاه نامه را مُهر كرد و به فريبرز داد تا به تهمتن برساند و نيز خلعتهاى شاهوار براى رستم و همهء سران سپاه فرستاد .\r\nآگاهى يافتن افراسياب در كار سپاه\r\nاز سوى ديگر چون افراسياب از كشته شدن كاموس و گرفتارى خاقان چين و هزار تن ديگر از بزرگان سپاه ، و رفتن پيران به ختن ، و\r\n\r\n","description":"","footnote":"","page_name":" 321 ","page_number":343},
  {"content":"\r\n\r\nشتاب رستم به جنگ ، آگاه گشت ، دلش پر درد و سرش پر دود شد .\r\nموبدان و ردان را به رايزنى خواند ، و آنچه را روى نموده بود بر ايشان خواند و گفت :\r\nچه سازيم و اين را چه درمان كنيم * نشايد كه اين بر دل آسان كنيم\r\nگرانمايگان گفتند : اگر پادشاهان سقلاب و چين و هند و ديگر كشورها در جنگ با سپاه ايران زمين شكست خورده‌اند و دو بهره از سه قسمت سپاهيان ايشان كشته شده‌اند سپاهيان توران زمين به جنگ نرفته‌اند و يك تن ايشان كشته نشده است . با اين نيرو و ساز و برگ كه دارند اگر با دشمن ِ رنجه از جنگ ، پيگار كنيم بىگمان بر آنان پيروز مىشويم .\r\nافراسياب به شنيدن اين پاسخِ اميد دهنده قوىدل شد . در گنجها را گشود و لشكريان را به دادن زر شادان كرد .\r\nجنگ رستم با كافور مردم خوار\r\nاز سوى ديگر رستم و سپاهيانش شتابان پيش رفتند تا به شهر سُغد رسيدند . دو هفته در آن جا به شادخوارى نشستند تا بياسايند . از آن پس پيل تن دگر باره پيش راند . در يك منزلى به شهر بيداد رسيد كه دژى استوار داشت . خوراك كافور فرمانرواى بيداد ، گوشت دختران و زنان زيبا روىِ تمام خلقت بود . تهمتن گستهم را با سه هزار مرد جنگى به گشودن دژ فرستاد ، و بيژن و هژير را نيز همراه گستهم كرد . كافور چون از نزديك شدن سپاه ايران آگاه شد خفتان جنگ پوشيد و با لشكريانش به سپاه ايران حمله برد .\r\nز گردان ايران بسى كشته شد * سر رزمجويان همه گشته شد\r\nگستهم بيژن را نزد رستم فرستاد كه به يارى آنان بشتابد . چون پيل تن به ميدان جنگ رسيد .\r\nبه كافور گفت اى بدِ بىهنر * كنون رزم را بر تو آرم به سر\r\nو با عمود چنان بر سرش زد كه مغز سرش از بينيش بيرون\r\n\r\n","description":"","footnote":"","page_name":" 322 ","page_number":344},
  {"content":"\r\n\r\nريخت و جان داد . پس از كشته شدن كافور مدافعان دژ چندان پاى فشردند كه بيشترشان كشته شدند ، و چون سپاهيان بيداد را گشودند .\r\nبسى زر و سيم و گرانمايه چيز * ستور و غلام و پرستار نيز\r\nاز آن جا ببردند ايران سپاه * به سوى بُنه برگرفتند راه\r\nبه شكرانهء اين پيروزى بزرگ ، تهمتن و همهء سران سپاه سر و تن بشستند و به نيايش پاك يزدان پرداختند .\r\nآن گاه رستم گيو را با ده هزار سپاه به مرز ختن فرستاد تا مانع بهم پيوستن سپاهيان دشمن شوند . سه روز بعد پيل تن نيز با سران سپاه و سپاهيان به جنگ افراسياب شتافتند .\r\nآگاهى يافتن افراسياب از آمدن رستم\r\nچون شاه توران از پيش روى سپاه ايران و شتاب رستم به جنگ آگاه گشت ، ترسان و دلش پر تيمار شد . چون سران سپاه ترسندگى و بى قرارى وى را از رويارو شدن با رستم دريافتند ، وى را دلدارى و جرأت دادند و گفتند :\r\nسليح است بسيار و مردان و گنج * دل از جنگ جستن چه دارى به رنج ؟\r\nچنان دان كه يك سر وى از آهن است * اگر چه دلير است هم يك تن است\r\nسر او ز ابر اندر آور به خاك * از آن پس ز شاه و ز ايران چه باك\r\nنگه كن بدين لشكر نامدار * جوانان شايستهء كارزار\r\nز بهر بر و بوم و فرزند خويش * زن و كودك و خرد و پيوند خويش\r\nهمه سر به سر تن به كشتن دهيم * از آن به كه كشور به دشمن دهيم\r\nافراسياب به شنيدن اين سخنان ترس از دل بيرون ، و ضرب شستى را كه از پيل تن ديده بود ، فراموش كرد و به آراستن لشكر فرمان داد . آن گاه فرغار را كه جوانى رزم ديده و هشيار بود به كارآگاهى به اردوگاه ايران فرستاد تا دريابد رستم چگونه مردى است ، و سواران و سپاهيانش چند است . چون مدتى از رفتن فرغار گذشت دگر بار دل افراسياب از بيم جنگيدن با رستم آشفته شد . پسرش شيده را پيش خواند ،\r\n\r\n","description":"","footnote":"","page_name":" 323 ","page_number":345},
  {"content":"\r\n\r\nو در خلوت به او گفت : از پايان كار خويش هراسانم . چنان كه مىدانى رستم با سپاهى نه بسيار ، كاموس و منشور و خاقان چين و كهار و فرطوس و كندر و شنگل پادشاه هند و سپاهيان همهء آنان را كه شمارشان از ستارگان افزون بود شكست داد . بسيارى از آنها را كشت ، و برخى را به بند كشيد . بيم دارم كه روزگار سرورى من نيز به نهيب او به سر آيد . بر آن سرم كه همهء گنجها و تاج و كمر و طوقها و سپرهاى خود را سوى الماس رود بفرستم ، از آن كه رستم\r\nبه مردم نماند به روز نبرد * نپيچد ز زخم و ننالد ز درد\r\nتو گويى كه از روى و از آهن است * نه مردم نژاد است ، كاهريمن است\r\nسليح است چندان برو روز كين * كه سير آيد از بار پشت زمين\r\nبا اين همه بيم و وحشت كه مرا از او در دل است جز جنگيدن چاره ندارم . اگر بخت يار باشد دمار از ايران و شهريارش برمىآورم .\r\nشيده در جواب پدر گفت : راى من اين است اكنون به جنگ نكوشى سوى گنگ به روى ، و پس از اين كه از هر كشور سپاه بسيار گرد آوردى جنگ را پذيره شوى .\r\nچون شب در رسيد فرغار از ايران سپاه برگشت و گفت :\r\nسراپرده‌اى سبز ديدم بزرگ * سوارى به كردار درّنده گرگ\r\nبه خيمه درون ژنده پيل ژيان * ميان تنگ بسته چو ببر بيان\r\nفروهشته از كوههء زين لگام * به فتراك بر حلقه‌اش خم ّ خام\r\nسپهدار چون طوس و گودرز و گيو * فريبرز و گرگين و شيدوشِ نيو\r\nنامه افراسياب به پولادوند\r\nافراسياب سخت دردمند و غمگين گشت . چاره‌گرى را نامه‌اى به پولادوند پادشاه بخشى از كشور چين نوشت . او را به يارى خواند ، و پيمان سپرد اگر رستم به دست او تباه شود به پاداش نيمى از كشور و نيمى از گنجهايش را به او بدهد .\r\nشيده نامه را به پولادوند رساند . وى سپاه آراست ، و يارى\r\n\r\n","description":"","footnote":"","page_name":" 324 ","page_number":346},
  {"content":"\r\n\r\nافراسياب را آماده شد . چون اين دو به هم رسيدند پادشاه توران زمين گذشته سخنها باز نمود و گفت :\r\nهمان است رستم كه مازندران * تبه كرد و بستند به گرز گران\r\nبدرّيد پهلوى ديوِ سپيد * جگر گاهِ پولادغندى و بيد\r\nمرا نيست پاياب در جنگ اوى * نيارم به بد كردن آهنگ اوى\r\nپولادوند به شنيدن اين سخنان افراسياب را به گفته‌هاى اميد آفرين دلخوش و قوىدل كرد . آن گاه به باده‌خوارى نشستند ، و چون پولادوند مست و مغرور شد گفت :\r\nمن اين زابلى را به شمشير تيز * برآورد گه بركنم ريز ريز\r\nروز ديگر با سر زدن خورشيد پولادوند سپاهيانش را به حركت درآورد . خود پيش رو بود . چون دو سپاه متخاصم صف بركشيدند . تهمتن ببر بيان بر خود راست كرد . بر رخش نشست بر ميمنهء سپاه حمله برد ، و بسيارى از سپاهيان دشمن را به خاك افگند . از سوى ديگر پولادوند بر طوس چيره شد و گيو را نيز كه به يارى او آمده بود رنجور كرد . رهام و بيژن را نيز از زين به زير افگند . رستم در خشم شد . جنگ با پولادوند را آماده ، و نزديك او شد . وى را بسان كوهى بلند يافت .\r\nبيفشرد ران ، رخش را تيز كرد * برآشفت و آهنگ آويز كرد\r\nبه دو گفت كاى ديوِ ناسازگار * ببينى كنون گردش روزگار\r\nرزم رستم با پولادوند\r\nو چون گيو و رهام و طوس و بيژن را پياده ، و اسب آنان را كشته ديد خشمش تيزتر شد . كمند سوى پولادوند رها ساخت . پادشاه چين يال خود را دزديد و به رستم گفت :\r\nنگه كن كنون آتش جنگ ِ من * كمند و دل و زور و آهنگ من\r\nاز اين پس نيابى ز شاهت نشان * نه از نامداران و گردنكشان\r\nپيل تن عمودش را چنان بر سر پولادوند كوفت كه چشمانش تيره گشت . رستم پنداشت كه مغز سر او از دو گوشش بيرون آمد اما چون ديد كه پولادوند همچنان بالاى زين ماند پيل تن از كارگر نشدن ضربت عمود\r\n\r\n","description":"","footnote":"","page_name":" 325 ","page_number":347},
  {"content":"\r\n\r\nخويش دردمند شد ، و در دل به درگاه ايزد يكتا ناليد و گفت :\r\nكه اى برتر از گردش روزگار * جهاندار و بينا و پروردگار\r\nگر اين گردش جنگ ِ من داد نيست * روانم بدان گيتى آباد نيست\r\nور افراسياب است بيدادگر * تو مستان ز من زور دست و هنر\r\nروا نيست كز دست پولادوند * روان مرا برگشايى ز بند\r\nكه گر من شوم كشته بر دست اوى * به ايران نماند يكى جنگجوى\r\nكشتى گرفتن رستم و پولادوند\r\nبار دگر رستم و پولادوند با هم بگشتند . چون يكى بر ديگرى پيروز نشد ، پولادوند جنگى گفت : اكنون كشتى بگيريم تا چه پديد آيد .\r\nروزگار با كه دمسازى كند ، و كه را نامراد گرداند . پيل تن پذيرفت و پيمان بستند كه از دو رويه سپاه ، هيچ كس به يارى آنان نكوشد . هر دو دوال كمر يكديگر را گرفتند . شيده پسر افراسياب چون بر و يال پيل تن را ديد باد سرد از جگر كشيد ، و به پدرش گفت : بىگمان ديرى نمىپايد كه رستم سر پولادوند را به خاك درمىآورد . افراسياب جواب داد : غمين مباش و فال بد مزن ، هم اكنون خود را به وى برسان ، به زبان تركى چند فن كشتى به او بياموز ، و بگوى چون پيل تن را از پاى درآورد با خنجر كارش را بسازد . شيده گفت : اى پدر ، مگر دو حريف پيمان نبستند كه كسى به يارى هيچ يك آن دو نيايد . اين پيمان شكنى است ، و شكستن پيمان گناهى بزرگ است . افراسياب به پسرش سخنان تلخ و ناهموار گفت . گفت اگر رستم بر پولادوند پيروز گردد ، يك تن از سپاهيان ما را زنده بر جاى نمىگذارد . گيو كه به افراسياب مىنگريست گفتهء او را شنيد . پيش رستم شتافت و او را از سخن افراسياب آگاه كرد . پيل تن جواب داد : اكنون كه اين جادوى بىخرد پيمان خود را شكست باش تا مكافات بيند .\r\nبارى ، پس از مدتى كشش و كوشش رستم حريف را چنان بر زمين كوفت كه همهء استخوانهايش خرد شد . پيل تن پنداشت كه او جان به جان آفرين تسليم كرد . پولادوند مدتى بر زمين بيهوش افتاد پس از اين\r\n\r\n","description":"","footnote":"","page_name":" 326 ","page_number":348},
  {"content":"\r\n\r\nكه رمق يافت گريخت و خود را به افراسياب رساند . آن گاه بيژن و گيو و رهام و گرگين و سپاهيان به فرمان پيل تن بر سپاه دشمن تيرباران كردند .\r\nپولادوند درنگ نكرد و با سپاهيانش گريخت .\r\nگريختن افراسياب از رستم\r\nپيران به افراسياب گفت : نگفتم با رستم مستيز او چنگ شير دارد . اكنون چاره جز اين نيست كه سپاهيان را رها كنى و خود و بستگان و بزرگانت به آن سوى چين برويد . افراسياب پند پيران را پذيرفت ، و بىدرنگ رو به آن سوى چين نهاد . آن گاه پيل تن و سپاهيان با شمشير و گرز بر تورانيان حمله بردند و چندان از آنان كشتند كه روى زمين از كشتگان پوشيده شد . چون هيچ كس از دشمن به جا نماند سپاهيان به جمع‌آورى غنائم پرداختند ، و زر و سيم و افسر و تيغ و كمر و كلاه و اسبان بسيار يافتند . پيل تن نيم آنها را به سپاهيان بخشيد و نيم ديگر را براى شاه فرستاد . چون اين كارها پرداخت با سپاه پيروزمند و خاطر شاد از توران زمين راهى ايران شد .\r\nبازگشتن رستم به درگاه شاه\r\nاز شنيدن خبر بازگشتن تهمتن و سران سپاه و لشكريان ، شاه و بزرگان همه شادمان گشتند ، و با تجمل بسيار به پيشواز رفتند . تهمتن چون نزديك كىخسرو رسيد از اسب فرود آمد و پيشش نماز برد . شهريار وى را در آغوش كشيد ، و بر آن نامور پهلوان آفرين خواند . چون به بارگاه رسيدند و شهريار بر تخت برآمد پيل تن را به مهربانى و گرمى كنار خويش نشاند و به وى گفت :\r\nكسى كِش خرد باشد آموزگار * نگهداردش گردش روزگار\r\nاز اين پهلوان چشم بد دور باد * همه زندگانيش با سور باد\r\nيك ماه چون بدين گونه به شادى و سرور گذشت پيل تن به شهريار گفت :\r\nجهاندار با دانش و نيك خوست * و ليكن مرا چهر زال آرزوست\r\n\r\n","description":"","footnote":"","page_name":" 327 ","page_number":349},
  {"content":"\r\n\r\nشهريار در گنج را گشود و بسيارى از پر بهاترين چيزهايى كه داشت بر صد شتر ، و صد اسب بار كرد و با چندين تن از كنيزكان پرى چهره به تهمتن بخشيد . دو منزل نيز او را بدرقه كرد سپس وى را بدرود نمود . پيل تن به سيستان رفت و شهريار به جايگاه خويش بازگشت .\r\nاز آن زمان جهان به فرمان كىخسرو شد ، و آسايش و آرامش و آبادانى جاى جنگ و ستيز و ويرانى را گرفت .\r\nافسانهء اكوان ديو\r\nخردمند كاين داستان بشنود * به دانش گرايد بدين نگرود\r\nو ليكن چو معنيش يادآورى * شوى رام و كوته شود داورى\r\nخرد كو بدين گفته‌ها نگرود * مگر نيك معنيش مىنشنود\r\nروزى كىخسرو از بامداد مجلسانه‌اى خرم چون بهار آراست ، و گودرز و طوس و گستهم و برزين و گيو و رهام و گرگين و خراد به ياد شاهنشاه به باده پيمايى نشستند . چون يك ساعت از روز برآمد چوپان پادشاه از دشت آمد و\r\nبشد پيش خسرو زمين بوسه داد * چنين گفت با شاه فرخ‌نژاد\r\nكه گورى پديد آمد اندر گله * چو ديوى كه از بند گردد يله\r\nسراسر پوست آن گور چون زر زرد رنگ است ، و خطى سياه از يال تا آخِر دُم ِ اوست . بمانند سمند بلند بالاست ، و اسبها را آسان از هم مىدرد .\r\nخسرو دانست كه آن جانور گور نيست . چه گور به زور از اسب بر نمىآيد . افزون بر اين خسرو جهان ديده بود ، و از مردان كهن شنيده بود كه چشمهء نزديك مرغزارى كه چراگاه اسبان است جايگاه اكوان ديو است . شهريار به چوپان فرمود اين كار را آسان مگير كه آن حيوان ، گور نيست و به پهلوانان گفت : يكى بايد كه به نيرو چون شير ژيان باشد ، و\r\n\r\n","description":"","footnote":"","page_name":" 328 ","page_number":350},
  {"content":"\r\n\r\nاكوان ديو را از ميان بردارد و چون به همه گردان نگريست ، و كسى كه اين كار تواند كرد ، نيافت ، نامه‌اى پر مهر به رستم نوشت به گرگين داد و گفت : بادآسا ، تند بگذر ، جايى درنگ مكن ، و چون به زابلستان رسيدى ، و پيل تن نامه را خواند\r\nدرودش ده از من فراوان به مهر * بگويش كه بىتو مبادا سپهر\r\nيكى روى بنماى و خيز ايدر آى * چو نامه بخوانى به زابل مپاى\r\nتهمتن چون از فرمان شاه آگاه شد بىدرنگ رو به راه نهاد ، و چون به بارگاه و نزديك تخت خسرو رسيد زمين بوسه داد و گفت گوش به فرمانم تا چه فرمايى . شهريار به مهربانى وى را نواخت و گفت :\r\nمرا روز فرخ به ديدار تست * همه بختم از جان بيدار تست\r\nجستن رستم ديو را\r\nكارى بزرگ روى نموده است و آنچه را از زبان چوپان شنيده بود به پيل تن باز گفت . رستم روز ديگر كمند به بازو درافگند بر رخش نشست ، و به دشتى كه جايگاه گلهء اسبان بود روانه شد . سه روز پيرامن مرغزار به جستجوى گور گرديد و آن را نيافت . روز چهارم گور را از دور ديد ، و رخش را به دنبالش برانگيخت . به خود گفت : اين را بايد به كمند بگيرم ، و همچنان زنده به درگاه شهريار برم . چون كمند برگرفت تا بيفگند گور به جادويى ناگهان از نظرش ناپديد شد . پيل تن دانست كه اين جانور گور نيست ، اكوان ديو است زور به كار نمىآيد ، و به تدبير بايد بر او برآمد . ديرى نگذشت كه دگر بار گور بر او نمايان شد . تهمتن رخش تندتاز را به دنبالش برانگيخت اما همين كه خواست تيرى به سويش رها كند دگر بار از نظرش ناپيدا شد . در آن پهن دشت اسب را به تاخت درآورد . پس از يك روز و يك شب تكاپو و جستجو وى را نيافت .\r\nخسته و فرسوده ، تشنه و گرسنه ، به چشمه‌اى رسيد . از اسب فرود آمد .\r\nرخش را آب داد . زين از او برداشت ، و به چرا رها كرد و بر نمد زين آن خوابيد .\r\n\r\n","description":"","footnote":"","page_name":" 329 ","page_number":351},
  {"content":"\r\n\r\nافكندن اكوان ديو رستم را به دريا\r\nچون پيل تن به خواب رفت اكوان ديو او را از زمين در ربود و به آسمان بالا برد . تهمتن بيدار گشت ، و چون دانست كه به دام اكوان ديو گرفتار آمده است از سرِ درد و اندوه به خويشتن گفت :\r\nدريغا دل و زور و اين يال ِ من * همان زخم شمشير و كوپال ِ من\r\nجهانى از اين كار گردد خراب * برآيد همه كام ِ افراسياب\r\nنه گودرز ماند نه خسرو نه طوس * نه تخت و كلاه و نه پيل و نه كوس\r\nاكوان به تهمتن گفت : اكنون روزگارت به سر آمده است بگو ترا از اين بالا به دريا بيندازم يا به كوه . رستم دانست در آن حال با او برنمىآيد رضا به قضا داد . در دل گفت : كار ديوان باژگونه است اگر گويم به دريا بينداز ، به كوه مىاندازد اگر گويم به كوه رها كن به دريا مىاندازد بايد كارى كنم كه مرا به دريا اندازد باشد كه رهايى يابم . پاسخ داد : دانايان گفته‌اند : هر كه در آب غرقه شود به مينو راه نمىيابد . به كوهم بينداز تا ببران و شيران بازو و چنگال مرد دلير را ببينند .\r\nچنان كه پيل تن انديشيده بود ، خلاف گفتهء او ، اكوان ديو وى را از بالا به دريا رها كرد . همين كه تهمتن از هوا به دريا افتاد نهنگان آهنگ او كردند . پيل تن به دست و پاى چپ شنا مىكرد و با دست راست نهنگان را مىكشت ، و رو به كناره راه مىگشود . سرانجام پا به خشكى نهاد . ايزد پاك را نيايش كرد ، و خود را به چشمه‌اى كه پيش از گرفتارى به چنگ اكوان كنار آن خفته بود ، رساند . هر چند پيراهن چشمه جستجو كرد رخش را نديد . زين و لگام را برداشت ، پى اسبش را گرفت و رفت تا به مرغزارى رسيد . آن جا چراگاه اسبان افراسياب بود .\r\nرخش را ميان گلهء اسبان ديد . با كمند گرفت زين برنهاد ، و گلهء اسبان افراسياب را به پيش راند . گله‌دار چون بانگ اسبان را شنيد سراسيمه از خواب بيدار شد . گروه سواران نگهبان را كه چون او به خواب بودند بيدار كرد . همه در پى پيل تن تاختند ، تا او و اسبان را بگيرند .\r\n\r\n","description":"","footnote":"","page_name":" 330 ","page_number":352},
  {"content":"\r\n\r\nچو رستم شتابندگان را بديد * سبك تيغ كين از ميان بركشيد\r\nبغريد چون شير و برگفت نام * كه من رستمم پور دستان سام\r\nبه شمشير از ايشان دو بهره بكشت * چو چوپان چنان ديد بنمود پشت\r\nرستم در پى ايشان تاخت ، و با تير بر آنان حمله برد . اتفاق را در همين هنگام افراسياب با گروهى از سران سپاهيان به قصد باده پيمايى و شادخوارى بدان مرغزار درآمدند . از اسبان و چوپان و نگاهبانان نشان نديدند . چوپان كه از بيم تير تهمتن گريخته بود . در حالى كه سخت كوفته و نالان شده بود چون به شاه توران رسيد ، گفت رستم گلهء اسبان را به جبر از پيش ما راند و بسيارى از نگهبانان را كشت . به شنيدن اين سخن خون در تن افراسياب جوشيد ، و به همراهانش گفت : ننگ بر ماست يك تن رمهء اسبان ما را ببرد ، نگهبانان را بكشد ، و همچنان آرام و زبون باشيم . او از سر خشم با چهار پيل و سپاهيانى كه همراهش بودند به دنبال كردن پيل تن شتافتند . چون نزديك رستم رسيدند ، و تهمتن آنان را ديد با تير و تيغ بر ايشان حمله برد . پس از اين كه شصت تن را در افگند دست به گرز برد ، و چهل تن ديگر را كشت . افراسياب پيلها را بجا نهاد . بر باره‌اى تندتاز سوار شد ، و با خاصانش گريخت . رستم دو فرسنگ دنبال آنان تاخت و بيشتر ايشان را به ضرب گرز كشت . آن گاه پيلان و رمهء اسبان و بنه و چيزهاى گرانبهايى را كه بجا مانده بود برگرفت و به كنار چشمه باز گشت . اتفاق را اكوان ديو او را ديد و گفت : از جنگ و ستيز سير نشدى ؟\r\nبرَستى ز دريا و چنگ نهنگ * به دشت آمدى باز پيچان به جنگ\r\nببينى تو اكنون همان روزگار * كه ديگر نجويى همى كارزار\r\nتهمتن به ديدن او امانش نداد . با كمند وى را گرفت با گرز چنان سرش را كوبيد كه سر و مغز و پايش در هم شكست . آن گاه با خنجر سرش را بريد ، و با آنچه برگرفته بود روانه شد . چون شاه از\r\n\r\n","description":"","footnote":"","page_name":" 331 ","page_number":353},
  {"content":"\r\n\r\nبازگشتن رستم خبردار شد با بزرگان و سپاه بسيار به پيشباز پهلوان رفت .\r\nتهمتن همين كه به پيشباز آمدگان نزديك شد و درفش شاهنشاه را ديد از اسب فرود آمد و خاك را بوسيد و چون به بارگاه شهريار آمد گلهء اسبان را بر بزرگان و سران سپاه بخش كرد ، و پيلان را به پيل خانهء شاه فرستاد . رستم داستان اكوان ديو را براى شهريار و بزرگان بيان كرد و گفت : سرش چون سر پيل بود موهايش دراز ، چشمانش سپيد ، لبانش سياه و تنش چنان زشت بود كه آدمى از ديدنش سخت رنجه مىشد .\r\nخسرو از چنان ديوى در شگفت شد . دو هفته همچنان شادمان و دل آسوده به شادخوارى و سرمستى گذراندند :\r\nسه ديگر تهمتن چنين كرد راى * كه پيروز و شادمان رود باز جاى\r\nمرا بويهء زال سام است گفت * چنين آرزو را نشايد نهفت\r\nشوم ، زود آيم به درگاه باز * ببايد دگر كينه را كرد ساز\r\nكه كين سياوش به اسب و گله * نشايد چنين خوار كردن يله\r\nشاه جهان در گنج را گشود ، و تحفه‌هاى گرانبها ، غلامان رومى زرين كمر ، پرستندگان زيبا و با طوق زر به تهمتن بخشيد ، و چون رستم به شبگير روانهء زابلستان شد ، شهريار دو فرسنگ وى را بدرقه كرد . از آن پس به جايگاه خود بازگشت .\r\nداستان بيژن و منيژه\r\nدادخواهى ارمانيان از خسرو\r\nروزى كىخسرو ، شادان و دل آسوده مجلسانه آراسته بود و با سران ِ سپاه و بزرگان چون فريبرز و گستهم ، و گودرز ، و فرهاد ، و گيو ، و گرگين ، و شاپور ، و نوذر ، و خراد . و بيژن به شادخوارى و مىگسارى نشسته بودند .\r\nپرى چهرگان پيش خسرو به پاى * سر زلفشان بر سمن مشكساى\r\nهمه بزمگه پر ز رنگ و نگار * كمر بسته در پيش سالار بار\r\nدر گرماگرم چنين سور و سرور يكى از پرده داران نزديك\r\n\r\n","description":"","footnote":"","page_name":" 332 ","page_number":354},
  {"content":"\r\n\r\nشهريار شد ، و گفت گروهى از ارمانيان آشفته حال و دردمند ، از راه دراز ، به درگاه آمده‌اند ، و بار مىخواهند . شاه اجازه داد ، و ارمانيان غريوان و گريان و دادخواه پيش شهريار آمدند و گفتند : اى جهاندارِ دادگر ، از راهى دراز به دادخواهى آمده‌ايم . ارمان شهر ما در مرز ايران و توران است . تورانيان پيوسته بر ما ستم مىكنند ، اما دلخوشيمان به اينست در سويى كه به جانب ايران راه داريم بيشه ايست سرسبز و خرم كه درختان سايه‌افگن و ميوه‌دار بسيار دارد . از يك سو خود از آن بهره مىبريم ، و از سوى ديگر سبزه‌زارهاى بيشه چراگاه چهارپايان ماست .\r\nچند ماه است كه گرازان تيز دندان بسيار به بيشه در آمده‌اند . چهار پايان و كشتمندهاى ما را تباه ، و درختان تنومند را با دندان به دو نيم مىكنند .\r\nشاه چون شكوه آن مستمندان را شنيد دلش به درد آمد . گنجور را فرمود گوهر بسيار آورد . آن گاه به سران ِ سپاه و بزرگان كه انجمن كرده بودند گفت :\r\nكه داند يكى رنج من رنج خويش * و زان پس كند گنج من گنج خويش\r\nهيچ كس جز بيژن گيو جواب نداد . او بر شاه آفرين كرد و گفت :\r\nمن آيم به فرمان بر اين كار پيش * ز بهر تو دارم تن و جان خويش\r\nگيو از بىباكى فرزندش نگران شد و گفت : جوانى مكن و به نيروى خود چنين مغرور مباش . نخست بايد نيك و بد كارها را سنجيد ، تجربت آموخت ، آن گاه به كارهاى گران رويارو شد . بيژن جواب داد :\r\nاى پدر نيكخواه و مهربان ، گرچه جوانم اما راى و تدبير پيران دارم ، و خواهى ديد كه در اين كار ، هر چند گران و خطرمند باشد پيروز مىشوم .\r\nرفتن بيژن به جنگ گرازان\r\nشاه به دو آفرين كرد ، و چون راه ارمان را نمىدانست گرگين ميلاد را با او فرستاد تا راهنمايش باشد .\r\nبيژن و گرگين چندان رفتند تا به بيشه رسيدند . بيژن گرگين را\r\n\r\n","description":"","footnote":"","page_name":" 333 ","page_number":355},
  {"content":"\r\n\r\nگفت : چون من به گلهء گرازان حمله برم و آنها را به تير بزنم ، هشيار و آماده باش تا هر كدام از تيررسم گريخت سرش را با گرز بكوبى .\r\nگرگين گفت تو اسب و گهر به پاداش اين كار گرفتى و به اين رزم كمر بستى ، از من يارمندى چه مىجويى ؟ افزون بر اين پادشاه مرا فرمان داده كه راه را به تو بنمايم نه در جنگ با گرازان با تو يارمندى كنم .\r\nدل بيژن از سرد مهرى گرگين تيره گشت . تنها درون بيشه شد .\r\nچون تندر غريد . خنجر در دست گرفت و به گلهء گرازان حمله برد .\r\nخوكى سهمگين بر بيژن بر آشفت و زرهش را دريد . بيژن به نيروى تمام خنجر بر تنش زد و او را به دو نيم كرد . چون ساعتى چند گذشت همهء گرازان را كشت سرشان را جدا كرد و دندانهاشان را كند تا به نشان پيروزمندى پيش شاه برد .\r\nفريب دادن گرگين بيژن را\r\nگرگين چون دليرى و پيروزى بيژن را ديد\r\nبه دلش اندر آمد از آن كار درد * ز بد نامى خويش ترسيد مرد\r\nز بهر فزونى و از بهر نام * به راه جوانى بگسترد دام\r\nو به او گفت اكنون كه اين همه نيرو و هنر دارى ترا به كارى رهنمون مىشوم كه از آن شاديها و خرميها و سودهاى بسيار به تو رسد . من چندين بار با رستم و گيو و گستهم و طوس و گژدهم و برخى ديگر از پهلوانان و بزرگان بدين بيشه و پيرامن آن گرديده‌ام ، و مىدانم دو روز راه دور از اين جا ، در خاك توران پهن دشتى است كه سراسرِ آن\r\nزمين پرنيان و هوا مشكبوى * گلابست گويى مگر آبِ جوى\r\nخم آورده از بار شاخِ سمن * صنم شد گل و گشته بلبل شمن\r\nاز اين پس كنون تا نه بس روزگار * شود چون بهشت آن لب جويبار\r\nپرى چهره بينى همه دشت و كوه * به هر سو به شادى نشسته گروه\r\nمنيژه دختر افراسياب كه به تازه رويى و نكو اندامى بىهمتا و زبانزد همهء مردمان است با صد كنيزك چون نگار در آن مرغزار خيمه مىزند و به شور و نشاط و سرمستى روزگار مىگذراند .\r\n\r\n","description":"","footnote":"","page_name":" 334 ","page_number":356},
  {"content":"\r\n\r\nهمه رخ پر از گل همه چشم خواب * همه لب پر از مى به بوى گلاب\r\nهمه دشت بينى بياراسته * چو بتخانهء چين پر از خواسته\r\nاگر ما به آن جشنگاه بتازيم ، چند كنيزك از آن گروه بربائيم و به ارمغان پيش خسرو بريم به ديدن آنان شاد مىشود .\r\nرفتن بيژن به ديدن منيژه دختر افراسياب\r\nبيژن نامجو و كام طلب ، بدين سخنان پر فسون فريفته ، و همراه گرگين به جشنگاه نزديك شد . چون دو روز در آن جا به خرمى گذراندند ، منيژه دختر افراسياب با كنيزكان و همزبانان و دايه‌اش به جشنگاه درآمدند ، و سراسر آن دشت از فريادهاى شادمانه‌شان پر غلغله شد . بيژن به گرگين گفت : من تنها و نهانى به جشنگاه مىروم تا دور از نظر ديگران چگونگى آن جا را دريابم . سپس باز مىگردم تا با هم در اين كار راى بزنيم .\r\nآن گاه بيژن رومى قبائى گرانبها پوشيد تاج بر سر نهاد خويش را به طوق كىخسرو و يارهء گوهر نگار گيو آراست . كمر زرين گوهرآگين بر ميان بست بر اسب نشست و به سوى آن پهن دشت تاخت . چون كنار جشنگاه رسيد از اسب فرود آمد آن را بست ، زير سايهء درخت سروِ كهنى كه لب چشمه‌اى روشن و زيبا منظر بود آرميد و پنهان به تماشا پرداخت .\r\nسراسر دشت از ديدارِ مهرويان چون بهار جان افزا و طرب‌انگيز شده بود و فضا از آواى مستانه و خنده‌هاى جان بخش پرى چهرگان پر غلغله شده بود .\r\nاتفاق را نگاه منيژه بر بيژن افتاد . جوانى ديد افراخته بالا ، به رخسار چون سهيل يمن ، با جامهء گرانبها . بر او فتنه شد .\r\nفرستاد مر دايه را چون نوند * كه رو بر آن شاخ سرو بلند\r\nنگه كن كه آن ماه ديدار كيست * سياوش مگر زنده شد يا پريست\r\nبگويش كه تو مردمى يا پرى * بر اين جشنگه بر همى بگذرى\r\nنديدم چو تو هيچ اى ماهروى * چه نامى تو و از كجايى بگوى\r\nدايه نزد بيژن آمد ، بر او آفرين كرد و پيام منيژه را به او رساند و\r\n\r\n","description":"","footnote":"","page_name":" 335 ","page_number":357},
  {"content":"\r\n\r\nگفت : چگونه به جشنگاه آمدى ؟ كه ترا به اين جا آورد ؟ دل دختر زيباى پادشاه توران چنان به مهرت پاىبند شده كه از آن دم كه ترا ديده لحظه‌اى قرار و آرام ندارد .\r\nبيژن از پيام منيژه شادمان شد . چون گل شكفت و به فرستاده گفت : به بانوى خود بگو : نه پرى زاده‌ام ، نه سياوش . من بيژن پسر گيوم .\r\nاز ايران به جنگ گرازان آمدم . همهء آن جانوران پر نهيب را كشتم . چون از اين جشنگاه آگاه شدم به سوداى ديدن روى دختر افراسياب به اين جا شتافتم . اگر مرا نزد او ببرى زر بسيار به تو مىدهم .\r\nدايه بىدرنگ و شتابان بازگشت ، و آنچه بيژن گفته بود به منيژه باز گفت . شاه دخت ، دايه را در پى بيژن فرستاد و گفت : به آن جوان كه به زيبايى و خوش‌اندامى به كمال خلقت است بگو :\r\nگر آيى خرامان نزديك من * برافروزى اين جان تاريك من\r\nبه ديدار تو چشم روشن كنم * در و دشت و خرگاه گلشن كنم\r\nآمدن بيژن به سراپردهء منيژه\r\nچون بيژن از پيام دلباختگى و كامخواهى منيژه آگاه شد پياده رو به سراپردهء وى نهاد . چون رسيد منيژه در آغوشش كشيد . كمر از ميانش گشود و پرسيد : كه همراه تو به جنگ گرازان آمد ؟ چرا به چنين رنج بزرگ تن در دادى ؟ و پس از اين كه پايش را به مشك و گلاب شستند و خورش خوردند ، سراپرده از بيگانه پرداختند ، مجلسانه گستردند و پرستندگان به نواختن بربط و چنگ و رامشگران به پايكوبى پرداختند .\r\nسه روز و سه شب بدين گونه به شادخوارى گذراندند ، و چون هنگام رفتن از جشنگاه فرا رسيد ، منيژه دل بركندن از بيژن نتوانست . معشوق را با داروى بيهوشى بىخويشتن كرد و نهانى در عمارى نهاد . چون نزديك شهر رسيد بيژن بىهوش را زير پرده پنهان داشت ، و شبانگاه دور از نظر نامحرمان به كاخ خويش در آورد و با دارو به هوش آورد .\r\nبردن منيژه بيژن را به كاخ خود\r\nبيژن چون به خويشتن آمد ، و خود را در ايوان افراسياب كنار منيژه\r\n\r\n","description":"","footnote":"","page_name":" 336 ","page_number":358},
  {"content":"\r\n\r\nديد بر پايان كار خود انديشناك شد ، بر خويشتن پيچيد ، و از بدها به يزدان پناه برد\r\nمنيژه به دو گفت دل شاد دار * همه كار نابوده را باد دار\r\nپرى چهرگان رود برداشتند * به شادى شب و روز بگذاشتند\r\nنگهبان كاخ از آن حال آگاه شد . از بيم جان نزد افراسياب رفت . و وى را خبر داد . شاه توران از شدت خشم بىخويشتن شد .\r\nز ديده به رخ خون مژگان برُفت * برآشفت و اين داستان باز گفت\r\nكرا از پس پرده دختر بود * اگر تاج دارد بد اختر بود\r\nافراسياب از بسيارى درد و اندوه قراخان سالار را پيش خواند و گفت : در كار اين دختر ناپارسا چه تدبير كنم ؟ قراخان جواب داد :\r\nخويشتن به خشم مسپار اندكى درنگ كن و خود بنگر تا آنچه گفته‌اند راست است يا نه ، از آنكه فرق است ز ديده تا شنيده . شاه توران گرسيوز را گفت : بنگر از ايران چه گزندها و بديها بر ما رسيد ، و چه‌ها خواهيم ديد\r\nبه گيتى كه را بُد چنين روز بد * غم شهر ايران و فرزندِ خود\r\nبا گروهى از سواران ورزيده و چابك پيرامون و بام كاخ منيژه را حصار كن خود به كاخ او برو ، و اگر نامحرمى با او ديدى در بند كن و نزد من بياور .\r\nبردن گرسيوز بيژن را به پيش افراسياب\r\nگرسيوز بر در كاخ منيژه رفت . چنان كه شاه توران گفته بود از بالا و پايين ، آن را در حصار گرفت . در را بسته ديد و غلغل شادمانى شنيد . در اتاقى را كه آواى ساز و سرور و نوش از آن بر مىآمد شكست ، و به درون رفت . بيژن را كنار منيژه ، و سيصد پرستنده را در كار نبيد و رباب و سرود و سرور ديد . گرسيوز\r\nبلرزيد از خشم و پس بانگ كرد * كه اى خويش نشناس ناپاك مرد\r\nفتادى به چنگال شير ژيان * كجا برد خواهى تو جان از ميان\r\nبيژن از آن بدى كه روى نموده بر خود پيچيد ، و در دل گفت :\r\nچگونه با اين دشمن خنجر به دست ، برهنه تن و بىسلاح رزم سازم ؟ او\r\n\r\n","description":"","footnote":"","page_name":" 337 ","page_number":359},
  {"content":"\r\n\r\nهميشه خنجرى آبگون در ساق موزه داشت . چون چاره نديد آن خنجر را بركشيد خروشيد\r\nكه من بيژنم پور كشوادگان * سرِ پهلوانان و آزادگان\r\nاگر خيزد اندر جهان رستخيز * نبيند كسى پشتِ من در گريز\r\nندرّد كسى پوست بر من مگر * همى سيرى آيد تنش را ز سر\r\nآن گاه به گرسيوز گفت : بخت بد مرا بدين جا كشاند . تو نياكان مرا مىشناسى و پهلوانيم را مىدانى . اگر با من به جنگ بكوشى با همين خنجر چندان از تورانيان بكشم كه در شمار نيايد . اگر مرا پيش افراسياب ببرى داستان آمدنم را بدين جا به او مىگويم ، و بىگناهيم را به او مىنمايانم .\r\nگرسيوز چون دانست كه اگر با بيژن بستيزد خون بسيار كسان را مىريزد به وى پيمان سپرد كه با او مدارا و مهربانى كند . به چرب زبانى خنجرش را گرفت . سراپايش را بست ، و بدان گونه خسته و بسته پيش افراسياب برد . بيژن چون با شاه توران رويارو شد به او گفت :\r\nنه من بآرزو جُستم اين پيشگاه * نبود اندرين كار كس را گناه\r\nاز ايران به جنگ گراز آمدم * بدان جشن توران فراز آمدم\r\nبه زير يكى سرو رفتم بخواب * كه تا سايه دارد مرا ز آفتاب\r\nهنوز چشمم خوب به خواب گرم نشده بود كه پرى اى مرا از زمين در ربود و به جايى آورد كه سواران منيژه مىرفتند . عماريهاى بسيار از برابر چشمم گذشت . ميان آنها عمارىاى ديدم كه چادرى از پرنيان بر آن كشيده بود و پرى رويى در آن آرميده بود . پرى نام بسيارى از اهرمنها را بر زبان آورد ، و مرا در آن عمارى افگند . آن گاه افسونى خواند كه تا آمدن در ايوان از خواب بيدار نشدم .\r\nگناهى مرا اندرين بوده نيست * منيژه بدين كار آلوده نيست\r\nافراسياب گفت : روز بد ترا بدين جا كشاند . تو به جنگ با من شتافته‌اى ، و اكنون كه دست و پا بسته شده‌اى چون زنان خواب و خيال\r\n\r\n","description":"","footnote":"","page_name":" 338 ","page_number":360},
  {"content":"\r\n\r\nمىپردازى . سخن از ديو و پرى مىگويى ، و سرِ آن دارى كه سرِ مرا به باد دهى .\r\nبيژن گفت : اى شهريار : گرازان با دندان ، و شيران با چنگ ، هر جا و به هر روى بر دشمن حمله مىتوانند كرد ، يلان هم با شمشير و تير و كمان آسان مىتوانند بر حريف بتازند اما من دست بسته بر تو كه زره پولادين بر تن و شمشير در كف دارى چگونه مىتوانم به جنگ بكوشم . اگر مىخواهى دليرى مرا بيازمايى ، اسبى و گرزى به من بده ، پا و دستم را بگشاى ، و هزار تن از گُردانت را به جنگ با من بفرماى ، اگر يك تن از آنان را بجا ماندم ، مردَم مشمار .\r\nافراسياب به شنيدن اين سخنان سخت خشمگين شد و به گرسيوز گفت\r\nنبينى كه اين بد كُنش ريمنا * فزونى سگالد همى بر منا\r\nبسنده نبودش همين بَد كه كرد * كنون رزم جويد به ننگ و نبرد\r\nبرو دارى بر پا كن ، و اين بد كُنش را بياويز ، تا از اين پس ايرانيان به بدخواهى تورانيان بر نخيزند . بيژن از بدانديشى و بدكردارى افراسياب سخت دژم گشت . اشك به ديدگان آورد و به خود گفت : اگر كردگار دانا سرنوشتم اين كرده است ، از دار و كشته شدن نمىهراسم دلم از اين غم مىسوزد كه گردان ِ ايران به من سرزنش مىكنند كه دست بسته به بيهودگى و هوسناكى جان خود را بر باد داده‌ام ، و دشمنانم از مرگم شادكام مىشوند . كاش باد پيام مرا به پدرم مىرساند ، و خبر مىبرد كه از بدانديشى گرگين و فريبكارى او به دست دشمن جان باختم . اى باد به گرگين بگو در ديگر سراى با من چگونه رويارو مىشوى و جواب گناه خود را چه مىگويى ؟\r\nجان بيژن خواستن پيران از افراسياب\r\nدر اين هنگام پيران از دور نمايان شد . چون به آنجا رسيد و دريافت كه بيژن را براى آويختن به دار مىبرند . به گرسيوز گفت زمانى\r\n\r\n","description":"","footnote":"","page_name":" 339 ","page_number":361},
  {"content":"\r\n\r\nكوتاه درنگ كن تا افراسياب را ديدار كنم . با اسب تا در كاخ تاخت .\r\nآن گاه فرود آمد ، پيش تخت شتافت ، و شاه را نماز برد . افراسياب دانست كه وى به آرزويى آمده است . گفت چه مىخواهى ؟\r\nاگر زر تو خواهى و گر گوهرا * و گر پادشاهى و گر لشكرا\r\nندارم دريغ از تو من گنج خويش * چرا برگزينى همى رنج خويش ؟\r\nپيران جواب داد : آنچه بايد مرا به دولت تو حاصل است و دگرم هيچ نمىبايد . در روزگاران گذشته چند بار پادشاه را در كارها رهنمون شدم ، اما راى مرا نپذيرفت ، و هر بار پشيمان شد . گفتم سياوش را مكش كه رستم و طوس به دشمنى برمىخيزند و فتنه‌هاى بزرگ و دامنگير بر پا مىشود ، نشنيدى و دو بهره از سرزمين تورانيان به دست ايرانيان ويران و تاراج شد . هنوز رستم كين خواهى كشته شدن سياوش را فراموش و رها نكرده كه فرمان داده‌اى بيژن را بر دار كنند . بينديش كه\r\nچو كينه دو گردد نداريم پاى * ايا پادشاه جهان كدخداى\r\nبه از تو نداند كسى گيو را * نهنگ دژم رستم نيو را\r\nچو گودرز كشواد پولاد چنگ * كه آيد ز بهر نبيره به جنگ\r\nافراسياب گفت :\r\nكه بيژن ندانى كه با ما چه كرد * به ايران و توران شدم روى زرد\r\nنبينى كزين بىهنر دخترم * چه رسوايى آمد به پيران سرم\r\nهمه نام پوشيده رويان من * ز پرده بگسترد بر انجمن\r\nكزين ننگ تا جاودان بر درم * بخندد همه كشور و لشكرم\r\nگر او يابد از من رهايى به جان * ز هر سو گشايند بر من زبان\r\nپيران دگر بار بر افراسياب آفرين بسيار كرد و گفت : آنچه شاه فرمود درست و راست است اما به راى من كشتن وى مصلحت نيست .\r\nبهتر آن كه او را به بندهاى گران ببنديم تا همهء سران سپاه ايران به شنيدن خبر گرفتارى وى پند و عبرت گيرند ، و به بدخواهى ما بينديشند .\r\nبه زندان افكندن افراسياب بيژن را\r\nافراسياب نصيحتگرى پيران را پذيرفت و به گرسيوز گفت : دو\r\n\r\n","description":"","footnote":"","page_name":" 340 ","page_number":362},
  {"content":"\r\n\r\nدست بيژن را در غل و زنجير كشد ، در چاه اندازد ، و سر چاه را با سنگى بسيار سنگين بپوشاند . آن گاه به كاخ منيژه رود ، همه اسباب سروَرى و مهترى او را بگيرد و سر و پاى برهنه او را بر سر چاه ببرد تا آن را كه به گاه ديد در چاه ببيند و خدمتگر و تيماردارش باشد .\r\nگرسيوز به فرمان افراسياب دست و پاى بيژن را به بندهاى گران بست و در چاه جاى داد . آن گاه به ايوان منيژه رفت و كشان كشان و گشاده سر و برهنه پاى بر سر چاه آورد ، و\r\nبه دو گفت اينك ترا خان و مان * زوارى بر اين بسته تا جاودان\r\nچون گرسيوز از سر چاه رفت و دور شد ، منيژه از درد و رنج بيژن گريستن آغاز كرد و به سر پنجه ، اندك اندك راهى بر سر چاه گشود .\r\nشبها همچنان بر سر چاه ناله و زارى و بى قرارى مىكرد ، و روزها بر در خانه‌ها مىشد . نان و ديگر خوراكيها به گدايى مىگرفت و از آن راه كه گشوده بود براى بيژن فرو مىريخت .\r\nباز رفتن گرگين به ايران زمين و دروغ گفتن در كار بيژن\r\nاز سوى ديگر چون گرگين يك هفته چشم به راه بازگشتن بيژن ماند و نيامد ، از بدى و ناجوانمردى كه در بارهء او كرده بود پشيمان گشت .\r\nدر آن مرغزار بسيار به جستجوى او گشت ، و به انجام اسب او را در حالى كه گسسته لگام و نگونسار زين بود پيدا كرد . دانست كه به دست كسان افراسياب گرفتار آمده است . تنها به ايران بازگشت .\r\nگيو چون از گم شدن فرزندش آگاه شد ، جامه بر تن دريد . موى كند ، خاك بر سر افشاند به پروردگار بزرگ ناليد و گفت :\r\nچو از من جدا ماند فرزند من * روا دارم ار بگسلى بند من\r\nروانم بر آن جاى نيكان برى * ز درد دل من تو آگه‌ترى\r\nمرا خود ز گيتى همين بود و بس * چه اندوه‌گسار و چه فرياد رس\r\nآن گاه از سر خشم به گرگين گفت : پسرم را چه كردى ؟ چگونه\r\n\r\n","description":"","footnote":"","page_name":" 341 ","page_number":363},
  {"content":"\r\n\r\nناپيدا شد ؟ اسب گسسته و لگام و زين برگشتهء او را كجا يافتى و كجا از تو جدا شد ؟ گرگين تيره راى گفت : نزديك ارمان به بيشه‌اى رسيديم كه كنام گرازان بود . به يارى هم همه را كشتيم و دندانهاشان را كنديم .\r\nچون شادان به ايران رو نهاديم گورى بس زيبا و بزرگ اندام نمايان گشت . بيژن آهنگ گرفتن او كرد و كمند انداخت . همين كه كمند در گردن گور افتاد چون باد به نيروى تمام دويدن گرفت ، و بيژن نيز در پى او اسب راند . ديرى نگذشت كه كمند افگن و گور از نظرم ناپديد شدند .\r\nچندان به جستجوى بيژن تاختم كه اسبم از رفتار باز ماند و از او نشان نيافتم .\r\nگيو به شنيدن اين سخنان از پريدگى رنگ ، و تن لرز لرزان گرگين دريافت كه گفته‌اش بىنور و همه افسون و فريب است . ديو خشم در دل گيو راه يافت و خواست گرگين را به كين خواهى بيژن بكشد . اما خرد بر خشم چيره شد و در دل گفت : از كشته شدن گرگين به گم گشته فرزندم چه سود مىرسد ؟ بهتر آن كه او را نزد شاه برم ، و داد از او بخواهم . گيو در حالى كه سخت دل آشفته و غمين و كينه‌خواه بود نزد شاه رفت بر او آفرين كرد و گفت : گرگين كه با بيژن به كشتن گرازان رفته بود تنها بازگشت ، و اسب پسرم را بىسوار ، زين برگشته و گسسته لگام آورد . سخنانش آشفته و پر فريب و روانش پر گناه است . شهريار بايد دادِ مرا از او بستاند .\r\nآوردن گيو گرگين را به نزد خسرو\r\nكىخسرو از دل آزردگى و غم جان شكارِ گيو دردمند ، و دلش پر تيمار شد ، و پرسيد گرگين چه گفت ؟ گيو آنچه را در بارهء ديوى كه به صورت گورى درآمده بود ، و بيژن را به دنبال خود كشانده بود ، به شاه باز گفت .\r\nچو از گيو بشنيد خسرو سخُن * به دو گفت منديش و زارى مكن\r\n\r\n","description":"","footnote":"","page_name":" 342 ","page_number":364},
  {"content":"\r\n\r\nكه بيژن بجايست خرسند باش * بر اميد گم بوده فرزند باش\r\nتو شو دل بدين كار غمگين مدار * من او را همانا بسم خواستار\r\nگيو با دل دردمند و پر اندوه ، و ديدگان اشكبار از پيش شاه رفت و چون گرگين به درگاه خسرو رسيد زمين بوسيد ، وى را نماز برد دندانهاى گرازان را پاى تخت نهاد ، و چون شهريار از چگونگى گم شدن بيژن پرسيد گرگين در حالى كه از بيم رخش زرد و تنش لرز لرزان بود ياوه‌گوييهاى تازه كرد . شاه گفت : اگر از يزدان نمىهراسيدم سرت را چون سر مرغ از تن جدا مىكردم . آن گاه به پولادگر فرمان داد بندى گران از آهن بسازد و پايش را به بند كند . سپس گيو را فرمود به جستجوى بيژن بكوش من نيز يافتن او را به هر سو سواران مىفرستم ، اگر از او آگهى نيافتم شكيبا باش تا نوروز فرا رسد ، آن گاه در جام جهان نما مىنگرم و جاى بيژن را به تو مىگويم .\r\nگيو به شنيدن اين نويد شاد ، و از غم و تيمار آزاد شد . سپس به جستجوى پسرش هر جا گشت و نشان از او نيافت .\r\nديدن كيخسرو بيژن را در جام گيتى نماى\r\nچون نوروز آمد ، شبگير شهريار قبايى رومى بر تن آراست به نيايش يزدان پاك پرداخت\r\nخروشيد پيش جهان آفرين * به رخشنده بر چند كرد آفرين\r\nز فرياد رس روز فرياد خواست * و ز اهريمن بد كنش داد خواست\r\nپگاه كلاه كيانى بر سر نهاد جام جهان نما را بر كف گرفت ، همه جا را نگريست . در گرگساران بيژن را در چاهى ژرفناك و تاريك به بند ديد ، و ديد كه دخترى پاكيزه گوهر اما نژند و دردمند خدمتگرى و تيمارداريش مىكند .\r\nآن گاه به گيو گفت : دل شاد دار كه بيژن زنده است . در توران به چاهى در بند است ، و نامور دخترى او را خدمتگرى و تيماردارى مىكند .\r\nرهاندنش را جز رستم كسى نمىتواند . هم اكنون نامه‌اى به او مىنويسم و\r\n\r\n","description":"","footnote":"","page_name":" 343 ","page_number":365},
  {"content":"\r\n\r\nبه درگاه مىخوانم ، تو خود به سيستان برو ، نامه را به وى برسان .\r\nنامه نوشتن خسرو به رستم\r\nسپس شهريار نويسندهء نامه را پيش خواند ، و به تهمتن نوشت :\r\nكه اى پهلوان زادهء پر هنر * ز گردان گيهان برآورده سر\r\nتويى از نياكان مرا يادگار * هميشه كمر بستهء كارزار\r\nهمه جادوان را شكستى به گرز * بيفروختى جان شاهان به برز\r\nچه افراسياب و چه خاقان چين * نبشته همه نام تو بر نگين\r\nگشايندهء بندِ بسته تويى * كيان را سپهر خجسته تويى\r\nچو اين نامهء من بخوانى مپاى * سبك باش و با گيو خيز ايدر آى\r\nبردن گيو نامه كيخسرو را به نزد رستم\r\nگيو نامه را گرفت و بادآسا راهى سيستان شد . چون به آنجا رسيد و پيل تن او را خسته دل و دژم يافت ، دانست كه بدى بر او رسيده است . وى را در آغوش كشيد ، از شهريار ، گودرز ، طوس ، گستهم ، شاپور ، رهام ، بيژن ، فرهاد ، گرگين و ديگر سران سپاه و بزرگان پرسيد .\r\nهمين كه نام بيژن بر زبان تهمتن گذشت خروش از دل برآورد و گفت :\r\nاى سرورِ همهء مهتران ، اينان كه نامشان را بر زبان آوردى با ديگر بزرگان همه تندرست و شادند جز بيژن كه شاه توران در بند كرده و به چاه در انداخته است .\r\nز گيتى مرا خود يكى پور بود * كه هم پور و هم پاك دستور بود\r\nشد از چشم من در جهان ناپديد * بدين دودمان كس چنين غم نديد\r\nز بيژن شب و روز چون بيهشان * به گيتى بجستم به هر كس نشان\r\nبه هنگام جشن هرمزد فروردين ، شاه ، يزدان پاك را نيايش بسيار كرد ، و پس از اين كه از آتشكده سوى گاه آمد ، در جام جهان نما نگريست و ديد در توران در بند افتاده است . اكنون با دلى پر اميد ، زرد روى و دو ديده سپيد ، به چاره‌گرى نزد تو شتافته‌ام از آن كه\r\nترا ديدم اندر جهان چاره‌گر * تو بندى به فرياد هر كس كمر\r\nپيل تن از گرفتار شدن بيژن سخت ناشاد شد ، از آن كه گيو و تهمتن خويشاوند بودند . زن گيو دختر رستم بود و بيژن از او به دنيا آمده\r\n\r\n","description":"","footnote":"","page_name":" 344 ","page_number":366},
  {"content":"\r\n\r\nبود . تهمتن خواهر گيو را به زنى داشت و فرامرز را وى زاده بود . رستم بر حال گيو رحمت آورد . به او گفت : نگران مباش كه من پيش از آن كه بيژن را از چاه برآورم و به دستت بسپارم زين از رخش برنمىدارم . آن گاه به دلجويى و تيماردارى گيو پرداخت و گفت : هر چند از ديدنت بسيار شادمان شدم اما نمىخواستم ترا چنين دردمند و غمين ببينم . سه روز در خانهء من بياساى كه از راه دراز آمده‌اى ، و رنج بسيار كشيده‌اى روز چهارم سوى پايتخت شاهنشاه روانه مىشويم .\r\nبزم ساختن رستم از بهر گيو\r\nسپس سالار خوان را به آوردن خوان ، و خواندن زواره و فرامرز و دستان و ديگر بزرگان دستور داد . چون فراهم آمدند مجلسانه آراستند و سه روز به شادكامى نشستند . روز چهارم تهمتن فرامرز را در زابل گذاشت و خود با گيو و صدهزار مرد سپاهى زابلى رو سوى ايرانشهر نهادند . چون به دو منزلى ايران رسيدند گيو پيش افتاد و به رفتن شتاب كرد تا خبر آمدن رستم را به شهريار بدهد . شاه چون از نزديك شدن پيل تن آگاه گشت همهء بزرگان و سران سپاه و لشكريان را پيشباز فرستاد . رستم به ديدن شهريار بر او نماز برد ، آفرين كرد و گفت :\r\nآمدن رستم نزد خسرو\r\nكه هرمزد بادت بدين پايگاه * چو بهمن نگهدار تخت و كلاه\r\nهمه ساله ارديبهشت هژير * نگهبان تو باد و بهرام و تير\r\nز شهرير بادى تو پيروزگر * به نام بزرگى و فرّ و هنر\r\nسپندارمذ پاسبان تو باد * خرد جان روشن روان تو باد\r\nدى و فرودينت خجسته بواد * در هر بدى بر تو بسته بواد\r\nاز آذرت رخشنده شب همچو روز * تو شادان و تاج تو گيتى فروز\r\nو ز آبانت هم كار فرخنده باد * سپهر روان پيش تو بنده باد\r\nشاه پيل تن را به گرمى و مهربانى كنار خويش نشاند و گفت :\r\nمرا به ديدار خود شاد كردى . پس از اين كه سخنها رفت شهريار گرفتار شدن بيژن را به دست پادشاه تورانيان بيان كرد و گفت :\r\n\r\n","description":"","footnote":"","page_name":" 345 ","page_number":367},
  {"content":"\r\n\r\nبدين كار اگر تو نبندى كمر * نبينم به گيتى دگر چاره‌گر\r\nرستم به شنيدن اين سخن بر پا خاست . زمين بوسيد . بر شاه آفرين كرد و گفت : به فرّ تو اين كار را هر چند پر رنج و پر خطر باشد به پايان مىبرم .\r\nخواست كردن رستم گرگين را از شاه\r\nاز سوى ديگر چون گرگين از آمدن رستم به درگاه شاه خبردار شد به وى پيام فرستاد كه اگر از گفتارم رنجه نمىشوى آنچه در دل دارم بگويم . روزگار و گردش سپهر مرا به تاريكى كشاند . گناهى كرده‌ام كه اگر مرا بسوزاند و نبخشايد ، به سوختن دل مىنهم . اگر پايمردى كنى كه شهريار گناهم را ببخشد پيش بيژن به خاك مىافتم ، مگر مرا دگر بار از پرستندگان خويش بشمارد .\r\nتهمتن به فرستاده جواب داد به گرگين بگو :\r\nتو دستان نمودى چو روباه پير * نديدى همى دام نخجير گير\r\nنشايد برين بيهده كام تو * كه من پيش خسرو برم نام تو\r\nگناهت بس بزرگ و نابخشود نيست اما چون سخت پشيمان شده‌اى ، و به كار خويش درمانده‌اى پيش شهريار پايمردى مىكنم . به اين شرط كه اگر به يارى دادار گيهان بيژن از بند رها شد و ترا بخشيد به جان در امان خواهى بود اما اگر سپهر به گونهء ديگر گردد ، و تقدير جز اين باشد ، من يا گيو كين بيژن را از تو مىستانيم .\r\nدو روز بعد تهمتن به خواهشگرى ، نزد شهريار رفت . پادشاه گفت : جز اين هر آرزو ، هر چه خواهى بخواه ، از آن كه به بهرام و ناهيد و خورشيد و ماه سوگند خورده‌ام كه اگر بيژن از اين بلاى سخت رهايى نيابد گرگين را سخت كيفر دهم . پيل تن گفت : گرگين اكنون پشيمان شده است ، و به جبران اين گناه بزرگ كه كرده ، آمادهء هر گونه جانبازى است . و شاه سرانجام به خواهشگرى پياپى پيل تن گرگين را بخشيد و از\r\n\r\n","description":"","footnote":"","page_name":" 346 ","page_number":368},
  {"content":"\r\n\r\nبند و تاريكى چاه رهايش كرد .\r\nآراستن رستم سپاه خويش\r\nآنگاه شهريار از تهمتن پرسيد : براى رهاندن بيژن از بند افراسياب چه مايه گنج و لشكر مىخواهى ؟\r\nبترسم ز بد گوهر افراسياب * كه بر خون بيژن بگيرد شتاب\r\nكه او بادسار است و ديو نژند * به دو داده افسون و نيرنگ و بند\r\nتهمتن گفت : اين كار به زور گرز و شمشير و سنان بر نمىآيد .\r\nتدبير به كار است . بايد با چند تن به صورت گروه بازرگان با زر و سيم و گوهر بسيار و گستردنيها و پوشيدنيهاى گرانبها به توران زمين برويم . باشد به يارى يزدان و بخت روشن شاه ، به آرزو برسيم .\r\nگنجور به فرمان شهريار كاخ را از دينار و گوهر آراست . تهمتن آنچه را نيكو و سزاوار يافت ، برگزيد . ده شتروار دينار ، و صد شتروار رخت و بُنه بار كرد . هزار تن از سواران چابك و جنگاور برگزيد ، و با گرگين و زنگه شاوران و گستهم و گرازه و رهام و فرهاد و اشكش روانهء توران زمين شد . چون به مرز رسيد سپاهيان را گفت تا هنگامى كه باز گردم همين جا درنگ كنيد و جنگ را بسيجيده باشيد . آن گاه خود و هفت تن گردان جامه برسان بازرگانان بر تن كردند ، و رو سوى شهر توران نهادند . جز رخش هفت اسب داشتند ، و ده شتر كه بار همه گوهر بود و صد شتر بارهاى گوناگون ديگر .\r\nرفتن رستم به شهر ختن به نزد پيران\r\nدر مرز به شهرى رسيدند كه جايگاه پيران بود . او آن روز به شكار رفته بود . پيل تن هنگامى كه پيران از شكار باز مىگشت وى را ديد .\r\nجامى زرين پر از گهر كرد . سرِ آن را به ديبا پوشاند و با دو اسب كه زين هر دو زرين و آراسته به گوهر بود براى وى فرستاد . اندك زمانى بعد خود به ديدار او رفت و بر وى آفرين كرد .\r\nپيران پرسيد : از كجايى ؟ كيستى ؟ و براى چه به توران زمين آمده‌اى ؟ پيل تن كه در زى سوداگران بود به دو گفت :\r\n\r\n","description":"","footnote":"","page_name":" 347 ","page_number":369},
  {"content":"\r\n\r\nبه بازارگانى از ايران به تور * بپيمودم اين راه دشوار و دور\r\nاگر پهلوان گيردم زير پر * خرم چارپاى و فروشم گهر\r\nچون پيران جام پر از گوهر را ديد او را نواخت ، كنار خويش نشاند و گفت : شاد و آسوده خاطر باش ، كالاى خود را به دلخواه به فروش ، و هر آنچه خواهى بخر . پاسبانانى بر در سرايت مىگمارم تا كسى بر تو ستم نكند .\r\nرستم خانه‌اى گرفت و بار و بنه‌اش را به آنجا برد . ديرى نگذشت مردمان خبردار شدند كه كاروانى از ايران با كالاهاى گوناگون و گرانبها به شهر درآمده است ، و هر روز خريداران گروه گروه به سراى بازرگانان درمىآمدند . منيژه نيز خبر يافت كه كاروانى از ايران به شهر آمده است . برهنه سر و اشكباران پيش تهمتن آمد و با سوز دل گفت :\r\nهميشه خرد بادت آموزگار * خنك شهر ايران و خوش روزگار\r\nآمدن منيژه به پيش رستم\r\nاز گيو و گودرز و گردان و سران سپاه ايران چه خبر دارى ؟ مگر خبر در بند شدن بيژن به ايران نرسيده است ؟ چگونه گيو آرام گرفته و به رهايى او نشتافته است ؟ پاهاى بيژن از بند گران سوده ، و دستهايش از رنج زنجير خونين شده ، و هيچ يك از گودرزيان به يارى وى نيامده است . من به شبان دراز از تيماردارى او خواب ندارم ، و از ناليدنش پيوسته ديدگانم پر آب است . در شگفتم از چه بزرگان ايران از او ياد نمىكنند .\r\nرستم از گفتار وى در ميان جمع بيم كرد . بر او بانگ زد كه : از پيش من برو نه خسرو مىشناسم و نه گودرز و گيو نه بيژن و نه ديگر كسانى كه نام بردى .\r\nمنيژه بدين گفتار سرد زار زار گريست . گفت : اگر از آنچه مرا آرزوست سخن نمىگويى بارى به خوارى و سرد مهرى مرا از خود مران .\r\nچنين باشد آيين ايران مگر * كه درويش را كس نگويد خبر\r\nچون سرا از خريداران پرداخته شد و كسى نماند ، تهمتن به منيژه\r\n\r\n","description":"","footnote":"","page_name":" 348 ","page_number":370},
  {"content":"\r\n\r\nگفت : از اين تندى و پرخاشگرى كه بر تو كردم مرنج كه به گرمى بازار خود دل بسته بودم و ديگر آنكه من در پايتخت كىخسرو نمىنشينم و گودرز و گيو و ديگر بزرگانى كه نامشان را گفتى نمىشناسم . آن گاه تهمتن فرمود تا خوردنى پيش منيژه نهند ، و از او پرسيد تو كيستى و از شاه و پايتختش و بزرگان سپاهش از چه رو سخن مىگويى ؟ گفت :\r\nمنيژه منم دخت افراسياب * برهنه نديده تنم آفتاب\r\nاكنون به گناه مهرورزى و وفادارى روزگار چنان بر من ستم كرده كه با ديدگان پر خون و دل پر درد از اين در به آن در مىروم تا نان كشكين بيابم و اين غم بزرگتر كه بيژن بيچاره روزگارى است كه در بُن چاهى ژرفناك و تاريك در بند است . در تيرگى چاه شب و روز را از هم باز نمىشناسد ، و از يزدان مرگ آرزو مىكند . اكنون آرزويم اين است كه چون به ايران بازگشتى به درگاه خسرو به روى ، باشد كه گيو يا رستم را ببينى ،\r\nبگويى كه بيژن به چاه اندرست * و گر دير آيى شود كار پست\r\nچو خواهى ببينى مياساى دير * كه بر سرش سنگ است و آهن به زير\r\nرستم گفت : اى زيبا روى ، چرا بزرگان و نزديكان پدرت را به پايمردى بر نمىانگيزى تا آسايش و شكوه و سرفرازى از دست شده را بازيابى ؟ آن گاه پيل تن به خواليگران فرمود كه مرغى بريان و گرم پيچيده در نان براى منيژه بياورند . چون آوردند تهمتن دور از چشم همه انگشترى خويش را ميان مرغ جاى داد ، و به منيژه گفت : اين مرغ بريان را به جوان بيچاره و بىگناهى كه در بُن چاه در بند است برسان .\r\nآگاهى يافتن بيژن از آمدن رستم\r\nمنيژه بر سر چاه آمد ، و آن مرغ بريان را همچنان كه در نان پيچيده بود به بيژن رساند . بيژن به ديدن آن مرغ خيره شد ، و از منيژه پرسيد اين خورش را از كجا يافتى ؟ منيژه گفت : مايه‌ور بازرگانى با گوهر و زر و سيم فراوان و\r\n\r\n","description":"","footnote":"","page_name":" 349 ","page_number":371},
  {"content":"\r\n\r\nكالاهاى بسيار از ايران به توران آمده كه نشانه‌هاى هوشمندى و فر و شكوه و دريا دلى در سيماى او نمايان است . او اين خورش را به من داد تا به تو برسانم ، و اگر باز هم بخواهى مىدهد . بيژن با دلى نگران و پر از اميد و بيم نان را باز كرد ، و در ميان مرغ انگشترى رستم را ديد .\r\nبخنديد خنديدنى شاهوار * چنان كامد آوازش از چاه سار\r\nمنيژه چون صداى خنده‌اش را شنيد بيم كرد مگر بيژن بر اثر رنج بسيار ديوانه شده است . پرسيد از چه مىخندى ، و چه رازى در اين است ؟ گفت : اگر سوگند ياد كنى كه از آن با كس سخن نگويى راز آن را به تو مىگويم . منيژه از بدگمانى بيژن گريان گشت . گفت : دريغ كه من همهء گنجها و تاج و گهرها و شكوه و جاهمندى ، و مادر و خويشان خود را در كار عشق‌ورزى تو فدا كردم چنين برهنه پا ، خسته‌دل و گريان ، در كوچه‌ها دوانم و هنوز تو بر من بدگمانى .\r\nبيژن حالش دگرگون شد . گفت اى مهربان ، مرا ببخش كه از رنج كشيدن بسيار و بدى ديدن از ياران ، بر همه كس بدگمان شده‌ام .\r\nبدان آن مايه‌ورِ سوداگر كه خواليگرش مرغ بريان آورد ، براى رهايى من از ايران به توران آمده است .\r\nبه نزديك او رو بگويش نهان * كه اى پهلوان ِ كيان جهان\r\nبه دل مهربان و به تن چاره‌جوى * اگر تو خداوند رخشى بگوى\r\nمنيژه به كردار باد پيش رستم آمد ، و پيام بيژن را رساند . پيل تن چون دانست كه بيژن از او سخن كرده است ، گفت : به او بگو ، آرى ، خداوند رخش در آرزوى رهاندن تو از زابل به ايران ، و از ايران به توران آمده است . و گفت : چون جواب پيام رساندى از آن با هيچ كس سخن مگو . به روز خرمنى از هيمه فراهم آور ، و چون شب فرا رسد بر افروز تا روشنى آتش به سوى چاه راهنمايم باشد .\r\nمنيژه به شنيدن اين مژده شادمان و شكفته خاطر شد . دمان بر سرِ\r\n\r\n","description":"","footnote":"","page_name":" 350 ","page_number":372},
  {"content":"\r\n\r\nچاه آمد و گفت : پيام ترا رساندم . شاد باش ، همان كس است كه مىگفتى . او مرا گفت به روز انبوهى هيمه بر سر چاه فراهم آورم و چون شب فرا رسد بيفروزم تا روشنى و شعلهء آتش رهنماى او سوى چاه باشد .\r\nبيژن به شنيدن اين مژده\r\nسوى كردگار جهان كرد سر * كه اى پاك بخشندهء دادگر\r\nز هر بد تو باشى مرا دستگير * تو زن بر دل و جان بدخواه تير\r\nمگر بازيابم بر و بوم را * بمانم به خاك اختر شوم را\r\nو تو اى مهربان ، كه به خاطر من رنج بسيار كشيدى ، و تاج و تخت و كمر و گنجها و پدر و مادر و خويشان خود را به خاطر من رها كردى ، و هرگز از تيماردارى من روى ترش نكردى اگر از اين بند رها گشتم به پاداش آن همه مهربانيها و تيمارداريها تا زنده‌ام چون پرستنده‌اى سر به فرمان تو خواهم بود .\r\nبرآوردن رستم بيژن را از چاه\r\nآن گاه منيژه به گرد آوردن هيزم شتاب كرد ، و چون شب فرا رسيد آتش برافروخت . تهمتن رومى زره را بر تن راست و ايزد پاك را نيايش كرد . سپس با هفت تن گردان همراهش كه همه آمادهء جنگ بودند سوى چاه روانه شدند . چون بدان جا رسيدند و سنگ عظيم اكوان ديو را ديدند پيل تن به آن هفت دلير گفت : به نيروى بازوى هم آن سنگ را از سر چاه برگيرند . گردان نيروى بسيار كردند ، خسته و درمانده شدند ، و سنگ از جاى نجنبيد . چون از ايشان نااميد شد خود به يزدان پاك پناه برد ، زور بازو از او خواست و به يك قوت آن سنگ عظيم را از سرِ چاه برداشت و به بيشه در افگند . آن گاه\r\nبه دو گفت رستم كه بر جان تو * ببخشود بخشنده يزدان تو\r\nكنون اى خردمند فرخنده خوى * مرا مانده از تو يكى آرزوى\r\nبه من بخش گرگين ميلاد را * ز دل دور كن كين و بيداد را\r\nبيژن به درد و اندوه فراوان گفت : اى پهلوان ، اگر مىدانستى كه\r\n\r\n","description":"","footnote":"","page_name":" 351 ","page_number":373},
  {"content":"\r\n\r\nاز بدانديشى و تيره رايى اين مردِ بدسگال بر من چه رنجها رسيده ، هرگز اين سخن بر زبان نمىآوردى و پايمردى او نمىكردى . اگر او را بيابم رها نمىكنم دمى زنده بماند .\r\nتهمتن گفت : با اين همه كين كه از او در دل دارى ، اگر بدخويى كنى و او را نبخشى به جاى خود باز مىگردم و ترا همچنان بسته در غل و زنجير در بُن چاه مىگذارم .\r\nبيژن به شنيدن اين جواب تند پيمان بست كه دل از كين گرگين بزدايد . آن گاه تهمتن او را با كمند از چاه برآورد . تن جوان از رنج بند و زنجير ريش و خونين بود . تنش برهنه و موى و ناخنش دراز بود . رستم چون وى را بدان حال تباه ديد با دست زنجيرها و بندها را بگسست ، و حلقه‌ها و پاىبندها را جدا كرد . آن گاه در حالى كه پيل تن به يك دست بيژن و به دست ديگر دست منيژه را گرفته بود به جايگاه خود رفتند .\r\nبه فرمان رستم سر و تن بيژن را شستند و جامه‌اى نو و گرانبها بر تنش آراستند . و چون گرگين نزديك او شد ، از كار بدِ خود پوزش طلبيد و روى بر خاك ماليد بيژن از گناهش درگذشت . سپس رستم سليح نبرد پوشيد و هفت تن گردان نيز آمادهء نبرد شدند . تهمتن بُنه‌ها را با اشكش از پيش فرستاد و به بيژن گفت : تو و منيژه همراه اشكش برويد تا من و دليران همراهم امشب دمار از روزگار افراسياب برآوريم ، و چنان چشم زخمى بر او زنيم كه سپاهيانش بر او بخندند . بيژن جواب داد : من نيز با شما به جنگ با او مىكوشم ، چه از او بيدادها ديده‌ام و ستم رسيده بايد كه كينه‌كش باشد .\r\nشبيخون كردن رستم به ايوان افراسياب\r\nپس رستم و بيژن و هفت گُرد نيمه شب با شمشير آخته به كاخ افراسياب تاختند . پيل تن به نيروى چنگ بند و مسمار درها را گسست .\r\nسرِ نگهبانان را به تيغ جدا كرد و از دهليز كاخ فرياد برآورد : منم رستم زابلى كه به كين خواهى بيژن آمده‌ام . برخيز كه نه گاه خفتن و آسايش\r\n\r\n","description":"","footnote":"","page_name":" 352 ","page_number":374},
  {"content":"\r\n\r\nاست . به جنگ بكوش . در و بند زندان بيژن را شكستم و اينك وى را ببين كه به جنگ تو آمده است . آن گاه بيژن خروش برآورد : اى ترك بد گهرِ تيره هوش ، يادت مىآيد كه بر تخت نشسته بودى و مرا دست بسته به پاى داشته بودى ؟ اكنون بنگر كه در شمشيرزنى گشاده دستم .\r\nافراسياب از نهيب گردان از جاى برانگيخت ، و بانگ بر نگهبانان زد كه مگر خفته‌ايد . از هر سو راه بر جنگ جويان ببنديد ، و آنان را به دام آوريد . از هر جانب خروش و تكاپو برخاست . هر كس از سپاه توران پيش آمد تهمتن سرش را انداخت . افراسياب از كاخ گريخت . رستم با شتاب تمام به اردوگاه خود و سپاهيانى كه چشم به راه رسيدن وى بودند پيوست ، و به گردان و لشكريان گفت : بىگمان افراسياب به زودى با لشكرى گران به جنگ ما مىشتابد . شما آمادهء نبرد باشيد . روز ديگر\r\nسواران توران گشاده كمر * به پيش سپهدار بر خاك سر\r\nكز اندازه بگذشت ما را سُخُن * چه افگند بايد بر اين كار بُن\r\nبه ايران به مردان نخوانندمان * زنان كمر بسته دانندمان\r\nسپهدار توران به شنيدن اين سخنان جنگ را آماده شد . سپاهى گران گرد آورد ، و در پى تهمتن و گردان تاخت . رستم منيژه را با بنه و بارها از پيش فرستاد . خود جامهء كارزار پوشيد ، و به سران ِ سپاه و گردان و لشكريان گفت :\r\nهنرها كنون كرد بايد پديد * بدين دشت كينه ببايد كشيد\r\nبياراست رستم يكى رزمگاه * كه از گرد اسبان جهان شد سياه\r\nآمدن افراسياب به جنگ رستم\r\nچون افراسياب به ايرانيان نزديك شد ، و آن سپاه آراسته و آماده و پيگار جوى را ديد غمى گشت . از سر ناچارى سواران خود را برابر سپاهيان ايران بداشت . رستم چون وى را ديد\r\nفغان كرد كاى ترك شوريده‌بخت * كه ننگى تو بر كشور و تاج و تخت\r\nترا چون سواران دل جنگ نيست * ز گردان لشكر ترا ننگ نيست\r\n\r\n","description":"","footnote":"","page_name":" 353 ","page_number":375},
  {"content":"\r\n\r\nچو در جنگ لشكر شود تيز چنگ * همه پشت بينم ترا سوى جنگ\r\nبدين دشت و هامون تو از دست من * رهايى نيابى به جان و به تن\r\nشكست يافتن افراسياب از ايرانيان\r\nافراسياب به شنيدن اين سخن بر سپاهيان خود برآشفت و به تندى گفت : به جنگ آمده‌ايد يا به بزم و سور ؟ به پيگار بكوشيد تا پس از پيروزى گنجتان بخشم .\r\nسواران توران به گفتار افراسياب به جنبش در آمدند . دو سپاه به هم در آويختند .\r\nبجنبيد دشت و بتوفيد كوه * ز بانگ سواران هر دو گروه\r\nهمى گرز پولاد همچون تگرگ * بباريد بر جوشن و خود و ترگ\r\nاز سوى ديگر رستم به هر جانب كه رخش مىجهاند سران سواران توران بر زمين مىپراگند . سراسر ميدان جنگ جوى خون ، و درفش سپهدار توران سرنگون شد . افراسياب چون سران سپاه خود را كشته و بخت خويش را برگشته ديد شمشير هندى از دست بيفگند . بر اسبى تازه نفس و راهوار نشست ، و با گروهى از خاصانش گريخت . رستم دو فرسنگ به دنبالش تاخت و هزار تن از تورانيان را به اسيرى گرفت . سپس به شكرانهء اين پيروزى سپاهيان را از خواسته بىنياز كرد .\r\nبازآمدن رستم پيش كيخسرو\r\nچون شاه از رهايى يافتن بيژن و پيروز شدن سپاهيان ايران بر لشكر توران آگاه شد به درگاه پاك آفريدگار جهان نيايش كرد و رخ بر خاك ماليد . آن گاه به فرمان شهريار همهء سران سپاهيان به پيشباز پيل تن رفتند ، و چون تهمتن نزديك شهر رسيد شهريار او را پذيره شد . رستم به ديدن شاه از اسب فرود آمد ، بر او نماز برد\r\nجهاندار خسرو گرفتش به بر * كه اى پشتِ مردى و جان هنر\r\nبر او آفرين كرد خسرو به مهر * كه جاويد بادا به كامت سپهر\r\nسرت سبز باد و دلت شادمان * تن پاك دور از بدِ بدگمان\r\nخنك زال كش بگذرد روزگار * بماند به گيتى چو تو يادگار\r\n\r\n","description":"","footnote":"","page_name":" 354 ","page_number":376},
  {"content":"\r\n\r\nخجسته بر و بوم زابل كه شير * همى پروراند گوان دلير\r\nخوشا شهر ايران و فرخ گوان * كه دارند چون تو يكى پهلوان\r\nوزين هر سه برتر سر بخت من * كه چون تو پرستد همى تخت من\r\nجشن آراستن خسرو\r\nچون به كاخ در آمدند به فرمان خسرو بزرگان را خواندند . خوان بنهادند . مجلسانه آراستند و تا بيگاه به شاد خوارى نشستند . روز ديگر به شبگير تهمتن از شهريار اجازهء بازگشتن به سيستان گرفت . شاه يك دست جامهء زربفت آراسته به گهر ، با قبا و كلاه ، جامى پر گوهر شاهوار ، صد اسب با زين زرين و صد شتر با بارهاى گرانبها ، صد پرى روى بسته كمر ، صد پرستندهء با طوق زر ، به پيل تن بخشيد . آن گاه رستم بر رخش نشست و راه سيستان در پيش گرفت .\r\nچو از كار گردان بپرداخت شاه * به آرام بنشست در پيشگاه\r\nبفرمود تا بيژن آمد به پيش * سخن گفت از آن رنج و تيمار خويش\r\nاز آن تنگ زندان و آن كارزار * فراوان سخن راند با شهريار\r\nبه فرمان شاه ، گنجور صد جامهء ديباى زربفت مزين به گونه‌گون گوهر ، تاجى گوهرنگار ، با فرشهاى گرانبها ، زر بسيار و چندين پرستنده ، و ديگر چيزها حاضر آورد . شهريار آنها را به بيژن داد تا براى منيژه برد ، و گفت :\r\nتو با او جهان را به شادى گذار * نگه كن بر اين گردش روزگار\r\nيكى را برآرد به چرخ بلند * ز تيمار و دردش كند بىگزند\r\nهمان را كه پرورد در بر به ناز * در افگند خيره به چاه نياز\r\nجهان را ز كردار خود شرم نيست * كسى را به نزديكش آزرم نيست\r\nتمامى بگفتم من اين داستان * بدان سان كه بشنيدم از باستان\r\nداستان جنگ دوازده رخ\r\nخواندن افراسياب ، سپاه را\r\nپس از آن كه رستم افراسياب را سخت شكست داد و ناچار به\r\n\r\n","description":"","footnote":"","page_name":" 355 ","page_number":377},
  {"content":"\r\n\r\nفرار كرد پادشاه توران شكسته‌دل و دردمند ، گريزان و تازان خود را به خَلّخَ رساند . در آن جا پيران و ديگر سران سپاه و بزرگان را نزد خويش گرد آورد از گذشته بر ايشان سخنها گفت و گفت :\r\nكه تا بر نهادم به شاهى كلاه * مرا گشت خورشيد و تا بنده ماه\r\nمرا بود بر مهتران دسترس * عنان مرا بر نتابيد كس\r\nامّا چندى است روزگار من دگرگونه شده است ايرانيان بر كاخم شبيخون مىكنند ، و\r\nدلاور شد آن مردم نادلير * گوزن اندر آمد به بالين شير\r\nاز اين پس آرام و درنگ روا نيست . اگر بر دشمن سخت نتازيم و او را ناتوان و درمانده نكنيم زود باشد كه دمار از اين بوم و بر برآورد .\r\nبايد از هر كشور سپاه فراهم كنيم و بناگاه بر ايران حمله بريم .\r\nچون بزرگان در اين كار با وى همزبان و همداستان شدند به فغفور پادشاه ختن و ديگر پادشاهان دور و نزديك نامه نوشت ، و از آنان به فرستادن سپاه يارى خواست . پس از دو هفته از بسيارى از كشورها ، سپاهيان فراوان به مدد وى آمدند . چون سپاه آراسته گشت هر لشكرى را به يكى از سرداران نامى خود سپرد پنجاه هزار نفر نيز زير فرمان پيران نهاد ، و\r\nبه دو گفت تا شهر ايران برو * بِنه تخت بر تخت سالار نو\r\nدر آشتى هيچ گونه مجوى * سخن جز به جنگ و به كينه مگوى\r\nكسى كو برد آب و آتش به هم * اَبَر هر دوان كرده باشد ستم\r\nفرستادن كيخسرو ، گودرز را به جنگ تورانيان\r\nچون كىخسرو از رزمجويى و صف‌آرايى افراسياب آگاه شد دستان و رستم و گودرز و گيو ، شيدوش و فرهاد و رهام و بيژن و اشكش و گستهم و گرگين و زنگه و گژدهم ، طوس و نوذر و فريبرز و ديگر سران ِ سپاه و نامداران لشكر و بزرگان را انجمن كرد ، و خبر لشكركشى افراسياب را به آنان گفت . و فرمود اكنون كه دشمن آمادهء جنگ شده\r\n\r\n","description":"","footnote":"","page_name":" 356 ","page_number":378},
  {"content":"\r\n\r\nاست ما را نيز جز پذيره شدن چاره نيست .\r\nهمهء بزرگان بر شاه آفرين كردند ، و جنگ را آماده شدند .\r\nشهريار هر لشكر را به يكى از سران ِ سپاه سپرد . رستم را با سى هزار مرد سپاهى به هندوستان و غزنين ، لهراسب را با گروهى انبوه از سواران شايستهء كارزار به آلانان و غردژ فرستاد و اشكش را با سى هزار نيزه گذار روانهء خوارزم كرد . سپهبدى را به گودرز سپرد ، و وى را مأمور فرمود به جلوگيرى پيران به مرز توران شتابد . گرگين و زنگه و گستهم و شيدوش و فرهاد و گيو و خراد و گرازه و رهام را نيز به فرمان او در آورد و به گودرز فرمود :\r\nنگر تا نيازى به بيداد دست * نگردانى ايوان آباد پَست\r\nكسى كو به جنگت نبندد ميان * چنان ساز كز تو نبيند زيان\r\nكه نپسندد از ما بدى دادگر * سپنجست گيتى و ما بر گذر\r\nبه هر كار با هر كسى داد كن * ز يزدان نيكى دهش ياد كن\r\nچون به مرز توران پيوستى جهان ديده مردى نكو راى و تيز زبان را نزد پيران فرست باشد به گرمى و مهربانى وى را از جنگ و خونريزى باز دارد .\r\nپيام بردن گيو از گودرز نزد پيران\r\nچون سپاهيان ايران نزديك ريبد رسيدند ، گودرز پسرش گيو را پيش خواند و گفت : ترا با ده هزار سوار كار به پيامبرى نزد پيران مىفرستم ، چون وى را ديدى از سوى من به او بگو : به فرمان شاه با سپاهى گران به ريبد در آمده‌ام و جنگ را آماده‌ام . تو خود مىدانى كه تورانيان بر ايرانيان چه ستمها كرده‌اند ميان تركان تو تنها كسى هستى كه خود را به مهرجويى و نرم گفتارى مىستايى ، من بىگمان مىدانم دل تو نيز خالى از مهر و صفاست ، اما شاه ايران سفارش فراوان فرموده با تو به نرمى و آهستگى و مدارا سخن بگويم . اگر براستى از ستيزگرى و جنگ جويى بيزارى كسانى را كه به ريختن خون سياوش دست\r\n\r\n","description":"","footnote":"","page_name":" 357 ","page_number":379},
  {"content":"\r\n\r\nيازيده‌اند ، و همهء آنان را مىشناسم و نامشان را مىدانم دست بسته تسليم من كن ، و نيز آنچه اسب و گوهر و ديبا و دينار و شمشير و ديگر آلات جنگ سياوش همراه خود به توران آورده ، به ايران بازگردان .\r\nهمچنين پسرت و دو برادرت را به گروگان به دربار ايران بفرست تا ميان دو كشور آشتى برقرار گردد . اگر اين نمىتوانى از دربار افراسياب مهر ببُر ، و با بستگانت به ايران بيا ، تا از شهريار ما نكوييها ببينى . اگر اين نيز نمىخواهى سپهدارى را رها كن ، و از جنگ با ايران بپرهيز و اگر آنچه گفتم ترا خوش نمىآيد و سوداى جنگ در سر دارى بىگمان به فرجام پشيمان مىشوى ، و\r\nرفتن گيو به ويسه‌گرد به نزديك پيران\r\nپشيمانى آن گه نداردت سود * كه تيغ زمانه سرت را درود\r\nگيو شتابان خود را به ويسه گرد كه جايگاه پيران و سپاهيانش بود رساند ، و پيام گودرز را به او گفت . پيران با پيكى تيز رو پيام سپهدار ايران را به افراسياب رساند ، و شاه توران به او جواب داد :\r\nنه گودرز بايد كه ماند نه گيو * نه فرهاد و گرگين نه رُهام نيو\r\nكه بر ما سپاه آمد از چهار سوى * همى گاه توران كنند آرزوى\r\nبيارم سواران تركان كنون * همه شهر ايران كنم جوى خون\r\nپيران به شنيدن اين جواب جوياى جنگ شد و\r\nبه گيو آن گهى گفت برخيز و رو * سوى پهلوان سپه باز شو\r\nبگويش كه از من تو چيزى مجوى * كه فرزانگان آن نبينند روى\r\nمرا مرگ بهتر از آن زندگى * كه سالار باشم كنم بندگى\r\nو ديگر كه پيغام شاه آمدست * به فرمان جنگم سپاه آمدست\r\nرده بركشيدن هر دو سپاه\r\nچون گيو پيش پدر بازگشت و پاسخ پيران را گفت سپهبد براى رويارو شدن با دشمن سپاه آراست . ديده‌بانان نيز بر ستيغ كوه‌ها گماشت\r\nشب و روز گردن برافراخته * از آن ديدگه ديده‌بان ساخته\r\n\r\n","description":"","footnote":"","page_name":" 358 ","page_number":380},
  {"content":"\r\n\r\nبجستى همى راه توران سپاه * پى مور را گر بديدى به راه\r\nسپاهيان ايران سه روز و سه شب همچنان آمادهء جنگ بودند ، اما هيچ يك به رزم پيش دستى نكرد .\r\nرفتن بيژن به نزد گيو و رزم خواستن\r\nروز چهارم بيژن از درنگ بسيار گودرز در آغاز نهادن جنگ سخت ناآرام و تافته شد . پيش پدرش گيو رفت ، جامه چاك كرد ، خاك بر سر افشاند و گفت : فردا پنجمين روز است كه جنگ جويان تن آسان و به آسايش نشسته‌اند . ايرانيان پس از رستم پهلوان جنگاورى چون گودرز نداشته‌اند . اما از روزى كه چندين پسرش در جنگ كشته شده‌اند ، خسته‌دل و بيزار جنگ و آويز شده است . از او اين آسايگرى و پرهيز از نبرد شگفت نيست چه پير و فرتوت شده است\r\nشگفت از تو آيد مرا اى پدر * كه شير ژيان از تو جويد هنر\r\nدو لشكر همى بر تو دارند چشم * يكى تيز كن مغز و بنماى خشم\r\nاكنون هنوز گرمى و روشنى هوا چنان است كه جنگيدن دشوار نيست . اگر اين روزها همچنان به آسايگرى و غفلت بگذرد و زمستان فرا رسد انگشتان سپاهيان بر اثر سرما بر نيزه فسرده مىشود ، و جنگ كردن نمىتوانند . اگر از جنگيدن با تورانيان مىهراسى گروهى از سپاهيان را به من سپار تا دمار از روزگار دشمن برآورم .\r\nگيو بر گفتهء پسرش خنديد . بر او آفرين خواند ، و ايزد پاك را نيايش كرد كه چنين پسرى هوشمند و پارسا و مردافگن به وى داده است ، و آن گاه به آهستگى و مهربانى وى را گفت :\r\nو ليكن تو اى پور چيره سُخُن * زبان بر نيا بر گشاده مكن\r\nكه او كار ديده است و داناترست * بر اين لشكر نامور مهترست\r\nكسى كو بود سودهء روزگار * نبايد به هر كارش آموزگار\r\nسپاهيان دشمن پاى كوه صف‌آرايى كرده‌اند گودرز منتظر است كه تركان به قصد حمله پيش آيند تا پسِ پشتشان براى تاخت و تاز\r\n\r\n","description":"","footnote":"","page_name":" 359 ","page_number":381},
  {"content":"\r\n\r\nباز شود . آن گاه بر صف دشمن بتازد . اگر چنين شود تو كوپال گودرز را خواهى ديد ، و مىنگرى كه چگونه مرزها را در مىنوردد .\r\nدستورى نبرد خواستن هومان از پيران\r\nاز سوى ديگر از سپاهيان توران هومان جوشان و خروشان پيش پيران سپهدارِ تركان رفت و گفت : اى برادر ، پنجمين روز است كه سپاهيان در جامهء جنگ ، و آمادهء نبرداند ، اما تو همچنان دل آسوده و آرام روزگار مىگذرانى ، و پيوسته به سپاهيان ايران مىنگرى\r\nگرت راى جنگ است جنگ آزماى * و گر راى برگشتن ايدر مپاى\r\nورت آرزو نيست خون ريختن * نخواهى همى لشكر انگيختن\r\nگروهى از سپاهيان را به فرمان من بدار تا ببينى چگونه صف دشمن را در هم مىشكنم .\r\nپيران گفت : اى برادر ، سخن ناسنجيده مگوى گودرز شايسته‌ترين و رزم آزموده‌ترين پهلوانان كىخسرو است . به راى و فرزانگى و هشيوارى همانند ندارد . لشكريانش را ميان دو كوه چنان صف‌آرايى كرده كه اگر از جاى نجنبد و حمله نكند ، از هيچ سو بر آنان راه نيست . بايد مُنتظر بود كه به جنگ پيش دستى كند . اگر لشكريانش را به دشت كشيد چنان بر سرش تير ببارم كه يك تن جان به در نَبَرد .\r\nسخن پيران در دل هومان ننشست و از سر غرور گفت :\r\nترا خود همين مهربانى است خوى * مرا كارزار آمد است آرزوى\r\nو گر كِت به كين جستن آهنگ نيست * به جانت درون آتش جنگ نيست\r\nشوم چَرمهء گام زن زين كنم * سپيده دمان جستن كين كنم\r\nرزم خواستن هومان از رهام\r\nروز ديگر هومان سپيده دمان تنها نزديك سپاهيان ايران رفت .\r\nطلايه‌داران وى را ديدند ، اما چون دستور جنگ نداشتند ، راه را بر او گشودند . هومان به قلب لشكرگاه ايران آمد و رهام را به هماوردى طلبيد و گفت : اگر تو با من نمىآيى گستهم يا فروهل را بفرست . رهام وى را\r\n\r\n","description":"","footnote":"","page_name":" 360 ","page_number":382},
  {"content":"\r\n\r\nگفت :\r\nز تركان ترا بخرد انگاشتم * از اين سان كه هستى نپنداشتم\r\nكه تنها بدين رزمگاه آمدى * دلاور به پيش سپاه آمدى\r\nاگر جان بر سرِ غرور و بىخردى نباختى بر خويش مناز كه سپهدار فرمان جنگ نمىدهد . هومان تيره خرد جواب داد بيهوده بهانه ميار تو مرد جنگ نيستى و اين نيزه كه به دست دارى دوكى ماند كه پير زنان براى رشتن به كار مىگيرند .\r\nاز سوى ديگر چون پيران از كار هومان آگاه گشت از تيره رايى و خيره‌سرى وى دلش به جوش آمد و گفت :\r\nسبكسار تندى نمايد نخُست * به فرجام كار انده آرد درست\r\nزبانى كه اندر سرش مغز نيست * اگر در ببارد همان مغز نيست\r\nچو هومان بدين رزم تندى نمود * ندانم چه آرد به فرجام سود\r\nجهان داورش باد فرياد رس * جز اويش نبينم همى يار كس\r\nرزم خواستن هومان از فريبرز\r\nهومان سپس از قلب لشكر گذشت ، با فريبرز رو يا رو شد و او را به هماوردى خواست . فريبرز نيز گفت كه گودرز فرمان جنگ نمىدهد ، و اگر مرا دستور بود زبانت را از كامت بيرون مىكشيدم ، و سرت را از تن جدا مىساختم . آن گاه هومان ِ سبكسر ، نزديك گودرز آمد و بانگ برآورد كه\r\nشنيدم همه هر چه گفتى به شاه * و زان پس كشيدن سپه را به راه\r\nكه گر چشم من در گه كارزار * به پيران فتد زو برآرم دمار\r\nچو شير ژيان لشكر آراستى * همى بآرزو جنگ ما خواستى\r\nكنون از پس كوه چون مستمند * نشستن به كردار غَرْم نژند\r\nچنين بود پيمانت با شهريار * كه بر كينه در كوه گيرى حصار\r\nرزم خواستن هومان از گودرز\r\nو چون گودرز يا يكى از پسرانش را به هماوردى طلبيد سپهدار خويشتندارى از دست نداد ، و جواب گفت :\r\nچو در پيش من بر گُشادى زبان * بدانستمت آشكار و نهان\r\n\r\n","description":"","footnote":"","page_name":" 361 ","page_number":383},
  {"content":"\r\n\r\nكسى را ز تركان نباشد خرد * كز انديشهء خويش رامش برد\r\nندانى كه شير ژيان روزِ جنگ * نيالايد از خون روباه چنگ\r\nهومان به شنيدن اين جواب خنديد . روى از سپهبد برتافت ، و در راه بازگشتن چهار تن از روزبانان ايران را كشت .\r\nآگاه شدن بيژن از كردار هومان\r\nاز روى ديگر چون بيژن از ترك تازى هومان بىخرد آگاه شد ، و خبر يافت كه چهار تن از روزبانان را كشته است سخت برآشفت ، رومى زره جنگ را پوشيد ، بر اسب نشست جوشان و خروشان پيش پدرش گيو رفت و گفت : نگفتم كه گودرز بر اثر كشته شدن چند پسرش در جنگ ، و درد و تيمار بسيار حالش دگرگون شده است نشان اين كه تركى ناداشت نيزه به دست پيش او شتافت چون مستان خروشيد ، پرخاشگريها كرد ، و هيچ كس از ميان لشكريان وى را به زخم نيزه خاموش نكرد .\r\nتو اى مهربان باب بسيار هوش * دو كتفم به درع سياوش بپوش\r\nنشايد جز از من كه با او نبرد * كند تا برآرم ز مرديش گرد\r\nگيو به بيژن گفت : پسرم ، زمانى به گفتار من گوشدار ، به تو گفتم كه هرگز در كارهاى بزرگ تيزى و شتابزدگى مكن . گودرز مصلحت را به هيچيك از جنگاوران اجازه نداد كه با او به جنگ بكوشد .\r\nمن نيز رها نمىكنم كه با هومان به جنگ بياويزى .\r\nبيژن كه همچنان خشمگين و بىخويشتن بود گفت : هم اكنون پيش گودرز مىروم و از او اجازه مىگيرم . آن گاه تازان پيش گودرز شتافت ، و چون به او رسيد گفت :\r\nكه اى پهلوان جهاندار شاه * شناساى هر كار و زيباى گاه\r\nشگفتى همى بينم از تو يكى * وگر چند هستم به هوش اندكى\r\nكه اين رزمگه بوستان ساختى * دل از كين تركان بپرداختى\r\nشگفتىتر آن كز ميان سپاه * يكى ترك بدبخت گُم كرده راه\r\nبيامد كه يزدان نيكى دهش * همى بدسگاليد بر بد كنش\r\n\r\n","description":"","footnote":"","page_name":" 362 ","page_number":384},
  {"content":"\r\n\r\nبياوردش از پيش توران سپاه * بدان تا به دست تو گردد تباه\r\nبه دام آمده گور بگذاشتى * ندانم كزين در چه پنداشتى\r\nچون هيچ كس با آن تيره راى خيره‌سر در نياويخت و سزاى گستاخيش را نداد ، هنگام بازگشتن چهار تن از روزبانان را كشت ، من اكنون آمادهء جنگ با او شده‌ام ، و آمده‌ام تا به گيو فرمان دهى كه ترگ و رومى زره سياوش را به من دهد .\r\nگودرز بر بيژن آفرين خواند ، و جواب داد : دمى چند نيكو بينديش و بنگر كه بر او پيروز مىشوى . رضا بده كه جاى تو كسى ديگر را به جنگ بفرستم .\r\nبيژن بدين جواب دل آزرده گشت و گفت :\r\nمرا زندگانى نه اندر خور است * گر از ديگرانم هنر كمتر است\r\nو اگر مرا از جنگ با هومان باز دارى از تو پيش شاه شكوه مىكنم و مىنالم .\r\nدادن گيو زره سياوش را به بيژن\r\nگودرز از بىباكى و زبان آورى بيژن شاد شد ، به وى اجازه داد كه به جنگ هومان برود ، و گيو را فرمود كه زره سياوش را به دو بدهد .\r\nبيژن به شكرانهء اين محبت ، چابك از اسب فرود آمد و زمين ادب بوسيد .\r\nگيو با نگرانى خاطر زره و اسب سياوش را به او داد . بيژن زره را بر تن راست كرد ، بر اسب نشست و به سوى جايگاه هومان شتافت . چون نزديك او رسيد وى را به نبرد خواست .\r\nچو بشنيد هومان بخنديد سخت * چنين داد پاسخ كه اى شوربخت\r\nبس ايمن شدى بر تن خويش بر * مگر سيرى آمد تنت را ز سر\r\nاكنون شب فرا رسيده ، و به زودى همه جا در تاريكى فرو مىرود فردا به گاه دميدن سپيدهء بامداد به اين جا باز مىگردم تا با هم بجنگيم .\r\nآمدن هومان به جنگ بيژن\r\nهر دو به جايگاه خود بازگشتند ، و روز ديگر چون سپيده دميد ، هومان پيش پيران رفت و آنچه ميان او و بيژن رفته بود به وى گفت . پس\r\n\r\n","description":"","footnote":"","page_name":" 363 ","page_number":385},
  {"content":"\r\n\r\nآن گاه به اردوگاه آمد ، و چشم به راه آمدن بيژن دوخت . ديرى نگذشت كه بيژن در حالى كه سراپا لباس رزم پوشيده بود با ترجمانى كه همراه داشت به ميدان رزم درآمد و\r\nبه هومان چنين گفت كاى بادسار * ببردى ز من دوش سر ياد دار\r\nاميدستم امروز اين تيغ من * سرت را چنان بگسلاند ز تن\r\nكه از خاك خيزد ز خون تو گل * يكى داستان اندر آرى به دل\r\nهومان گفت : بايد در جايى دور از دو لشكر ايران و توران بجنگيم ، تا از هيچ سو كسى به يارى ما نيايد . و نيز پيمان بستند كه هر يك آن دو بر هماورد چيره شود ترجمان ديگرى را نيازارد . آن گاه به دشتى رفتند كه هرگز پاى آدمى بدانجا نرسيده بود . در آن دشت از بامداد تا شامگاه با گرز و شمشير و نيزه و كمان و كمند نبرد كردند ، و چون يكى بر ديگرى چيره نشد از اسب فرود آمدند و به كشتى با هم در آويختند ، و چندان نيرو كردند كه تن هر دو از عرق تر و دهانشان از تشنگى خشك شد . چون از تشنگى توان در تن هيچيك نماند به دستورى هم پويان سوى آبخور رفتند . بيژن پس از آشاميدن آب سر سوى آسمان كرد و به يزدان\r\nچنين گفت : كاى دادگر كردگار * تو دانى نهان من و آشكار\r\nاگر داد بينى همى جنگ من * و زين جستن كين و آهنگ من\r\nز من مگسل امروز توش مرا * نگهدار بيدار هوش مرا\r\nكشته شدن هومان به دست بيژن\r\nپس از بازگشتن از آبشخور دگر بار با كشتى با هم درآويختند .\r\nهومان به زور از بيژن فزون بود ، اما پهلوان ايران بناگاه هومان را از زمين در ربود بر زمين افگند ، و سرش را از تن جدا كرد . آنگاه يزدان بزرگ را به شكرانهء اين پيروزى نيايش سزاوار كرد و سر هومان را به فتراك بست .\r\nچون آهنگ بازگشتن كرد دريافت كه جز گذشتن از نزديك سپاهيان توران گذرگاه ندارد . بيم كرد كه چون تورانيان بر كشتن هومان آگاه شوند\r\n\r\n","description":"","footnote":"","page_name":" 364 ","page_number":386},
  {"content":"\r\n\r\nبر او بتازند . از اين رو زرهء سياوش را از تن جدا كرد و خفتان هومان را پوشيد ، درفش وى را برگرفت و برافراشت ، چون ديده‌بانان تور از دور درفش و سنان هومان را ديدند پنداشتند اوست كه پيروزمند به لشكرگاه باز مىگردد . پيكى تيز تاز پيش پيران فرستادند و او را از بازگشت پيروزمندانهء برادرش آگاه كردند .\r\nپس از اين كه بيژن بدين تدبير از نزديك صفوف سپاه تورانيان گذشت ترجمان هومان به لشكرگاه رسيد ، و آنچه روى داده بود گفت .\r\nپيران از خبرِ بدِ كشته شدن برادرش جامه بر تن دريد و\r\nغريويدن آمد ز توران سپاه * ز سر بر گرفتند گُردان كلاه\r\nديده‌بانان ايران هنگام گذشتن بيژن از نزديك صف لشكريان توران پنداشتند كه هومان درفش سياه تورانيان را در دست دارد ، و بيژن در كشاكش نبرد از پا درآمده است . هنگامى كه بيژن درفش تورانيان را رها و نگونسار كرد دريافتند كه وى بر هماورد خويش پيروز شده است .\r\nديده‌بانان بىدرنگ مژده به سران سپاه بردند و گيو\r\nبغلتيد و بنهاد بر خاك سر * همى آفرين خواند بر دادگر\r\nگرفتش به بر باز فرزند را * جوان دلير و خردمند را\r\nآن گاه گيو و بيژن پيش گودرز رفتند . سپهدار ايران چون سر و اسب هومان را ديد\r\nز بيژن چنان شاد شد پهلوان * كه گفتى برافشاند خواهد روان\r\nگرفت آفرين پس به دادار بر * بر آن اختر و بخت بيدار بر\r\nبه گنجور فرمود پس پهلوان * كه تاج آر با جامهء خسروان\r\nگهر بافته پيكر و بوم زر * درافشان چو خورشيد تاج و كمر\r\nده اسب آوريدند زرين لگام * پرى روى زرين كمر ، ده غلام\r\nشبيخون كردن نستيهن و كشته شدن او\r\nپيران از كشته شدن هومان چنان دردمند و پر خشم شد كه نستيهن برادر هومان را به كين خواهى و شبيخون كردن بر ايرانيان برانگيخت .\r\n\r\n","description":"","footnote":"","page_name":" 365 ","page_number":387},
  {"content":"\r\n\r\nنستيهن شبانگاه با ده هزار سوار جنگى نبرد آزموده ، جنگ را آماده شدند چون دو بهره از شب سپرى شد تاختن آغاز نهادند . سپيده دمان ديده‌بانان ايران نزديك شدن تورانيان را ديدند و بىدرنگ به گودرز خبر بردند . اين بار نيز بيژن به جلوگيرى و جنگ با تورانيان شتافت . نخست بر اسب نستيهن تير زد . چون اسب به سر اندر آمد بيژن عمود بر گرفت و چنان بر سر دلير تورانى فرو كوفت كه مغزش پريشان شد و جان سپرد آن گاه سپاهيان ايران حمله بردند و دو بهره از لشكريان توران را كشتند . پيران به شنيدن خبر كشته شدن نستيهن بىتاب شد موى كند و گريست و\r\nبزد دست و ببريد رومى قباى * برآمد خروشيدن هاى هاى\r\nيارى خواستن گودرز از خسرو\r\nگودرز پس از كشته شدن هومان و نستيهن در اين انديشه شد كه افراسياب به يارى پيران خواهد شتافت . او نيز بر آن شد كه از كىخسرو مدد طلبد . از اين رو نامه‌اى به شهريار نوشت . نخست از آنچه ميان او و پيران به پيغام گذشته بود آورد سپس كشته شدن هومان و نستيهن را به دست بيژن ، نگاشت\r\nبپرداخت ز آن پس به افراسياب * كه با لشكر آمد به نزديك آب\r\nگر او از لب رود جيحون سپاه * به ايران گذارد . سپه را به راه\r\nتو دانى كه با او نداريم پاى * ايا شاه ايران جهان كدخداى\r\nمگر خسرو آيد به پشت سپاه * به سر بر نهد بندگان را كلاه\r\nپس از اين كه نامه را مهر كرد به پسرش ، هجير داد تا به شهريار برساند . هجير هفت شبانروز جز اندكى نياسود ، همه وقت مىتاخت تا به پايتخت شهريار رسيد . شاه به ديدنش شادمان شد ، و چون خبر پيروزى سپاهيان ايران را خواند بدين مژده دهان هجير را از ياقوت بياكند و چون شب آمد به شبگير سر و تن بشست ، به درگاه يزدان پاك نيايش كرد و\r\nاز او خواست پيروزى و فرهى * از او جست ديهيم و تخت مهى\r\nبه يزدان بناليد از افراسياب * به درد از دو ديده فرو ريخت آب\r\n\r\n","description":"","footnote":"","page_name":" 366 ","page_number":388},
  {"content":"\r\n\r\nچون يك شب و يك روز سپرى شد به گودرز پاسخ داد .\r\nنخست بر سپهبد آفرين كرد و او را به هوشمندى ، رايمندى ، رزم آزمايى ستود از پيروزى يافتن سپاهيان ايران بر دشمن اظهار شادمانى و قدرشناسى كرد و نوشت : انديشهء افراسياب از لشكر راندن به جيحون نه اينست كه بىدرنگ بر ايران بتازد ، بل كه در آن جا تا رسيدن لشكر چين خواهد ماند . از سوى ديگر شاه توران اگر از جيحون بگذرد ، رستم كه براى گرفتن هند و كشمير ، و اشكش كه براى تصرف خوارزم ، و لهراسب كه براى گرفتن آلانان و غز رفته بودند ، و همه پيروز شده‌اند ، پُشت سر سپاهيان توران در مىآيند ، و آنان را نابود مىكنند . افزون بر اين من نيز پس از آماده كردن سپاه به يارى تو مىشتابم . اگر پيران ترا به هماوردى خواند ترس در دل راه مده و به جنگ او برو .\r\nسپاه آراستن خسرو\r\nپس از اين كه نامه را به پايان برد مُهر كرد و به هجير داد تا به گودرز برساند . و زمانى بسيار نگذشت كه خسرو با صدهزار مرد سپاهى به يارى گودرز روانه شد .\r\nاز روى ديگر وقتى ، هجير به لشكرگاه بازگشت و نامهء شاه را به گودرز داد سپهبد همهء سران سپاه را گرد آورد ، و نامه را بر آنان خواند .\r\nهمه شادمان و آمادهء جنگ و جانبازى شدند . همزمان با اين احوال پيران سردار سپاه توران به گودرز نوشت :\r\nاگر تو كه گودرزى اين خواستى * كه كينه به گيتى بياراستى\r\nنگه كن كه چندان دليران من * ز خويشان نزديك و شيران من\r\nتن بىسران شان فگندى به خاك * ز يزدان ندارى همى شرم و باك\r\nز مهر و خرد روى برتافتى * كنون آنچه جُستى همه يافتى\r\nاكنون هنگام آن رسيده كه پس از آن همه جنگ و خونريزى به آشتى و مهربانى گرايى . بنگر كه از ايران و توران چه مايه دليران به خاك در افتاده‌اند و جان باخته‌اند . تا چند مىكوشى ، و به كين خواهى\r\n\r\n","description":"","footnote":"","page_name":" 367 ","page_number":389},
  {"content":"\r\n\r\nيك تن كه از كُشته شدنش روزگارى سپرى شده زندگان را تباه مىكنى ؟ اكنون كه گذشته‌ها و رفته‌ها را نمىتوان بازگرداند بينديش و بيش از اين تخم كينه و جنگ مكار . اگر اين دشمنيها و كينه‌ورزيها به خاطر شهر و كشور است به هر شهرى كه چشم دارى بگوى تا از تركان تهى كنم و به ايران سپارم . اگر بدين رضا و خوشدل شدى پيمان مىسپارم كه از اين پس هرگز بدخواه و بدانديش تو نباشم مگر خسرو نيز آشتى جويد و ره مهربانى سپارد . اما توقع دارم كه آشتى جويى مرا به درماندگى و ناتوانى گمان نبرى . چنان كه آگاهى گنج و سپاه توران بيش از ايران است ، و از اين ره هيچ نگرانى ندارم . اما دلم مىخواهد كه خونريزى و كين خواهى ميان دو كشور همسايه از ميان برداشته شود . امّا اگر به گفتهء من در ننگرى ، و جز از كينه‌گسترى انديشه ندارى\r\nهميدون من و تو به آوردگاه * بگرديم يك بادگر كينه‌خواه\r\nو اگر چنين كار پيش آيد و تو به من دست يا بى بايد پيمان كنى كه پس از كشته شدنم سپاهيانم را نيازارى و رها كنى كه بىبيم به توران زمين بازگردند ، و توران را به آتش نسوزانى . اگر من نيز پيروز شدم بر سپاهيانت خشم نمىرانم و راه را بر ايشان مىگشايم تا آسوده خاطر به ايرانشهر بازگردند ، و اگر به جنگ تن به تن من و تو رضا نيستى و برآنى كه سپاهيان دو طرف در هم آويزند خونى كه بر زمين ريخته شود گناهش به گردن تست و در روز رستاخيز و جزا بايد پاسخ داور را بگويى .\r\nپيران پس از پايان بردن نامه آن را با پسرش رويين پيش گودرز فرستاد . سپهدار ايران به ديدن فرستادهء پيران وى را به مهربانى در آغوش گرفت . از پيران و شاه و گردان و سران سپاه و لشكريانش پرسيد . يك هفته رويين را به گرمى پذيرا شد ، آن گاه جواب نامهء پيران را بدين گونه نوشت :\r\nپاسخ نامهء پيران از گودرز\r\nرويين نامهء پند آميز و ره‌آموز ترا آورد . سخنها همه سخته و\r\n\r\n","description":"","footnote":"","page_name":" 368 ","page_number":390},
  {"content":"\r\n\r\nخردمندانه بود افسوس كه\r\nدلت با زبان ايچ همسايه نيست * روان ترا از خرد مايه نيست\r\nبه هر كار چربى به كار آورى * سخنها چنين پر نگار آورى\r\nكسى را كه از بن نباشد خرد * گمان بر تو بر مهربانى بَرَد\r\nچو كردى همه جنگ را دست پيش * سپه را تو بر كندى از جاى خويش\r\nچه پيمان شكستن چه كين آختن * هميشه به سوى بدى تاختن\r\nاى جهان ديده مردِ پر فريب ، يزدان دادگر مرا زندگى دراز از آن داد كه توران زمين را به جنگ زير و رو كنم ، بنا بر اين جنگ را آماده باش .\r\nچون رويين پاسخ نامه را بُرد و پيران خواند ، دلش پُر درد ، و جانش پر نهيب شد . بىدرنگ به افراسياب فرستاد او را از كشته شدن هومان و نستيهن و پيروز گشتن سپاه ايران آگاه كرد . نوشت : خبر ديگر اين كه كىخسرو با سپاهى گران ، يارى سپاهيان ايران را رو به راه نهاده من با اين جنگ جويان اندك كه باقى مانده‌اند توان پايدارى ندارم\r\nمگر شاه با لشكر كينه‌جوى * نهد سوى ايران بدين جنگ روى\r\nبگرداند اين بد ز تورانيان * ببندد به كينه كَمَر بر ميان\r\nپاسخ پيام پيران از افراسياب\r\nچون نامهء پيران به افراسياب رسيد و از كشته شدن هومان و نستيهن و پيروزى ايرانيان آگاه شد خسته‌دل و شوريده حال گشت و جواب نوشت :\r\nاز لشكركشى كىخسرو نگران و ترسان مباش من به زودى با سپاهى گران سوى جيحون به يارى تو مىآيم ، نه خسرو را زنده مىگذارم و نه گودرز و طوس را . اكنون تا آمدنم سى هزار سپاهى فرستادم ، چون رسيدند درنگ مكن ، بر ايرانيان بتاز و تا پيروزى دست از ايشان مدار .\r\nپيران به رسيدن نامه و سپاهيان تازه نفس صف جنگ را آراست .\r\nدر گرماگرم رزم ميدان نبرد از كُشتگان پوشيده شد . گيو چون پيران را از\r\n\r\n","description":"","footnote":"","page_name":" 369 ","page_number":391},
  {"content":"\r\n\r\nدور ديد سوى او تاخت ، و چهار تن از دليران را كه همراه وى بودند به تير انداخت . اما همين كه خواست به نيزه به روى حمله كند اسبش از رفتن باز ايستاد ، و از آن جا كه بود پاى پيش ننهاد . ناچار كمان به زه كرد ، و چهار تير سوى پيران انداخت ، اما بر او كارگر نشد . سه چوبه تير بر اسب سردار توران زد ، آن نيز كارگر نيفتاد . پيران از سر خشم بر گيو حمله برد .\r\nسردار ايران با نيزه خُود از سرِ پيران افگند ، اما به او آسيب نرسيد .\r\nدر اين هنگام پسر گيو به پدرش گفت : از شهريار شنيده‌ام كه پيران به دست گودرز كشته مىشود ، و جز او هيچ كس بر او چيره نمىگردد .\r\nدر اين هنگام سپاهيان ايران به گودرز پيوستند . پيران از بيم سوى لشكريان خويش بازگشت و خروشان و پيچان به لهاك و فرشيدورد ،\r\nچنين گفت كاى نامداران من * دليران و خنجرگذاران من\r\nشما را ز بهر چنين روزگار * همى پرورانيدم اندر كنار\r\nو آن دو را به جنگ گيو برانگيخت . اين دو به گيو حمله بردند و چون بر او برنيامدند از سرِ خشم انگشت شگفتى به دندان گزيدند .\r\nاز شبگير تا شامگاه سپاهيان ايران و توران به هم درآويختند .\r\nرزمى سخت در پيوست ، و از هر دو روى گروهى كشته و مجروح شدند .\r\nچون تاريكى بر همه جا سايه گسترد ، سران هر دو سپاه پيمان بستند كه تا سپيده‌دم روز ديگر دست از جنگ بدارند . وقتى گيو پيش گودرز آمد گفت : اى پدر ، در گرماگرم نبرد هنگامى كه با پيران روبرو شدم ، و خواستم بر او بتازم ، اسبم ناگهان از رفتار بازماند ، و گام پيش ننهاد چنان آشفته شدم كه نزديك بود سرِ اسب را با تيغ بيندازم . در آن حال به ياد سخن بيژن افتادم كه مرا گفته بود جز گودرز كسى بر پيران چيره نمىشود .\r\nگودرز جواب داد : آرى ، پيران را به دست من زمان به سر\r\n\r\n","description":"","footnote":"","page_name":" 370 ","page_number":392},
  {"content":"\r\n\r\nمىرسد . به يارى خدا كين هفتاد پسر و نواده‌ام را كه در جنگ با او كشته شده‌اند خواهم گرفت .\r\nسپاهيان توران از شكستى كه بر آنان آمده بود سخت دردمند ، و بر كُشتگان خود سوكوار بودند . پيران آنان را دلدارى داد و گفت : از يك شكست دل شكسته و نااميد نباشيد جهان سر به سر نشيب و فراز است . با گودرز پيمان بسته‌ام كه از هر لشكر تنى چند با هم پيكار كنند ، و ديگر لشكريان بياسايند . آن گاه لهّاك و فرشيد ورد را گفت : شما فرمانده و نگهبان سپاهيان باشيد ، بر سر كوه ديده‌بان بگماريد ، اگر در جنگ روزگار ما به سرآمد نبرد را دنبال مكنيد ، و با سپاهيان تازان به توران زمين بازگرديد .\r\nگودرز چون گفتار پيران را شنيد نخست كردگار دانا را ستود و زان پس شاه را آفرين كرد و گفت :\r\nمرا حاجت از كردگار جهان * بر اين گونه بود آشكار و نهان\r\nكه روزى تو پيش من آيى به جنگ * كنون كامدى نيست جاى درنگ\r\nبه پيران سر اكنون به آوردگاه * بگرديم يك بادگر بىسپاه\r\nآن گه گودرز و پيران هر يك با ده تن از دليران خود به جنگ تن به تن پيمان نهادند و آمادهء پيكار شدند . ميدان نبرد را دشتى ميان دو كوه ، دور از دو سپاه برگزيدند ، و هر يك از سپهبدان به دليران خود فرمان داد كه چون بر هماورد پيروز گردد بر كوه نزديك سپاه خود فراز آيد و درفش خويش را برافرازد .\r\nرزم فريبرز با كلباد\r\nنخست فريبرز با گلباد ويسه در آويخت . او را به تيغ كشت ، و به نشان پيروزى درفش خويش را برافراشت .\r\nرزم گيو با گروىزره\r\nاز آن پس گيو و گروى زره جنگ تن به تن را آغاز نهادند .\r\nپهلوان ايران را در دل گذشت كه هماورد خويش ، كشندهء سياوش را زنده به چنگ آورد ، و به درگاه خسرو برد . چون اين دو رويارو شدند گروى\r\n\r\n","description":"","footnote":"","page_name":" 371 ","page_number":393},
  {"content":"\r\n\r\nزره به قصد گيو تيغ بركشيد . پهلوان امانش نداد ، و با گرز چنان بر سرش كوفت كه خون از سر و رويش روان شد . از زبر زين به زمين افتاد و بيهوش گشت . آن گاه گيو بادآسا از اسب فرود آمد ، وى را بر پيش زين گرفت ، به بالاى كوه تاخت ، و درفش خويش را برافراشت .\r\nرزم گرازه با سيامك\r\nاز آن پس گرازه با سيامك ، فروهل با زنگله ، رهام با بارمان ، بيژن با رويين ، هجير با سپهرَم ، گرگين با اندريمان ، برته با كُهرُم ، زنگهء شاوران با اخواست ، از پى هم پيكار كردند در همهء نبردهاى تن به تن دليران ايران يكى پس از ديگرى پيروز شدند .\r\nپيران پس از كشته شدن ده تن از دليران سپاه توران سخت دردمند و دل شكسته شد دانست زمان ِ او نيز سرآمده است . اما دل نباخت .\r\nدو سالار پير و هشيار به رزمگاه درآمدند . گودرز به تير خدنگ اسب پيران را از پاى درآورد . سالار توران فرو افتاد و اسب به رويش درغلتيد .\r\nخسته و دردمند به رنج بسيار تنش را از زير اسب بيرون آورد و به سوى تپه گريخت . گودرز چون وى را بدان حال ديد از گردش روزگار ترسيد گريست و\r\nفغان كرد كاى نامور پهلوان * چه بودت كه ايدون پياده روان\r\nنيامد ز لشكر ترا يار كس * وزيشان نبينمت فرياد رس\r\nچو كارت چنين گشت زنهار خواه * به جان تات زنده برم پيش شاه\r\nببخشايدت شاه پيروزگر * كه چون برف بيند ترا ريش و سر\r\nپيران به اندوه جواب داد : يزدان آن روز را نياورد كه به اميد زنده ماندن به زينهار كسى درآيم .\r\nرزم گودرز با پيران\r\nچون پيران ديد كه گودرز گرفتن او را از كوه بالا مىآيد ، خنجرش را جانب او رها كرد كه به بازويش رسيد . گودرز به خشم آمد و ژوبين را به نيروى تمام سوى وى رها كرد . ژوبين زره را دريد از پشت او فرو شد ، جگرش را خَست ، و از بالا به زير فرو غلتيد ، و جان از تنش\r\n\r\n","description":"","footnote":"","page_name":" 372 ","page_number":394},
  {"content":"\r\n\r\nبيرون شد .\r\nده تن دليران ايران كه بر هماوردان تورانى خود پيروز شده بودند از كوه فرود آمدند ، و روى به لشكرگاه خويش نهادند . چون سران لشكر گودرز را ميان ايشان نديدند پنداشتند مگر سردارِ پير به دست پيران كُشته شده است ، و همه زار زار گريستند . ديرى نگذشت كه درفش گودرز از دور نمايان شد . زارى همه به شادى بَدَل گشت ، و بزرگان به پيشبازش رفتند . گودرز به انگشت جاى نبرد را به آنان نمود ، و رهام را فرمود به جايگاه رزم برود ، جسد پيران را روى زين اسب ببندد و بياورد .\r\nزارى كردن لهاك و فرشيدورد بر پيران\r\nاز سوى ديگر ديده‌بانان تركان شيون كنان به سران سپاه خود گفتند : يزدان دليران تركان را گرفتار هلاك كرد . شوربختى ديگر اين كه زمين از گرد سپاهيان تازه نَفَسى كه از ايران به يارى جنگاوران خود آمده‌اند ، سياه شده است . فرشيدورد و لهّاك چون از مرگ پيران ، برادر خود آگاه گشتند زار زار گريستند . آن گاه اندرز پيران را كه گفته بود اگر او در نبرد تن به تن كشته شود لهّاك و فرشيدورد سپاهيان را بىدرنگ به توران زمين بازگردانند به ياد آوردند . از اين رو راه توران در پيش گرفتند . چون لختى رفتند به ده تن از راهداران ايران رسيدند .\r\nتورانيان هشت تن آنان را كشتند . چون گودرز اين خبر بشنيد برآشفت و به دليران خود گفت :\r\nكه جويد كنون نام نزديك شاه ؟ * بپوشد سرِ خود به رومى كلاه\r\nشود نزد لهّاك و فرشيدورد * برآرد ز هر دو به شمشير گرد\r\nجز گُستهم كسى جواب نداد . گفت : اى سالار بزرگ ، هنگامى كه به آورد توران رفتى ، و ده تن از دليران را بردى كه با ده تن از پهلوانان توران جنگ تن به تن كنند ، مرا نبردى ، و نگهبانى لشكر و پرده سراى را به من سپردى . هر يك از آن دليران پس از پيروزى بر هماورد كام و نام جستند ، و من بىبهره ماندم . اكنون من به جنگيدن با فرشيدورد و لهّاك\r\n\r\n","description":"","footnote":"","page_name":" 373 ","page_number":395},
  {"content":"\r\n\r\nاز همه سزاوارترم .\r\nرفتن گستهم از پس لهاك و فرشيدورد\r\nگودرز بر او آفرين گفت . گستهم درع نبرد پوشيد از همهء گردان بدرود كرد ، و در پى آن دو ترك تاخت .\r\nچون بيژن از تنها رفتن گستهم آگاه شد سخت آشفته خاطر و دژم گشت چه بيم كرد آن دو ترك سيه دل كينه‌توز وى را تباه كنند .\r\nخروشان پيش گودرز رفت و به تندى گفت :\r\nنه خوب آيد اى پهلوان از خرد * كه هر نامدارى كه فرمان برد\r\nمَر او را به خيره به كشتن دهى * بهانه به چرخ روان بر نهى\r\nدو گرد دلاور ز توران سپاه * برفتند چون شير پويان به راه\r\nكنون گستهم شد به جنگ دو تن * نبايد كه آيد بر او بر شكن\r\nمن بر پايان كار او بيم دارم . غم او مىخورم ، و بايد همين دم به ياريش بشتابم .\r\nگودرز گفت : نگران مباش ، گستهم دلير و قوىپنجه است و بىگمان بر هر دو دست مىيابد ، اما براى آسودگى خاطر تو فردا كسى را به ياريش مىفرستم .\r\nبيژن گفت : اى پهلوان ، هنوز كه گستهم زنده است بايد كسى او را يارى دهد وقتى كه به دست دشمن كشته شد اگر سوارى به ياريش فرستى چه سود دارد ؟ اجازه بده همين دم در پى وى بشتابم ، و اگر اجازه ندهى هم اكنون سرم را با خنجر مىبرم .\r\nكه من زندگانى پس از مرگ اوى * نخواهم كه باشد بهانه مجوى\r\nگودرز گفت : اگر جان خود را دوست ندارى ، و روا مىدارى دل پدرت را از اين بىباكيها بسوزانى برو . بيژن بر اسب نشست و در پى گستهم تاخت .\r\nگيو را خبر دادند كه بيژن به جنگ لهّاك و فرشيدورد رفت . وى غمين و خشمگين گشت . بىدرنگ بر اسبى تيز تاز نشست و در پى وى\r\n\r\n","description":"","footnote":"","page_name":" 374 ","page_number":396},
  {"content":"\r\n\r\nتاخت . چون به بيژن رسيد عنان اسبش را كشيد و به او گفت :\r\nنمىخواهى كه روزى خاطرم از سوى تو آسوده باشد ؟ چرا هميشه در پى آزار دل منى ؟ و در پيرانه سرى دمى آرامم نمىگذارى ؟ از اين كار به خاطر رضاى دل من درگذر .\r\nبيژن گفت : اى پدر ، گستهم چندين بار در جنگ با دشمن به يارى من آمده ، و چند بار مرا از خطر رهانده است اكنون سزاوار نيست كه وى را تنها رها كنم .\r\nبدين سخن زبان گيو بسته ماند . پسرش را به يزدان سپرد و بازگشت . بيژن تازان در پى گستهم رفت ، مبادا كه از تركان بر او گزندى رسد .\r\nكشته شدن لهاك و فرشيدورد به دست گستهم\r\nاز روى ديگر چون لهّاك و فرشيدورد تازان در مدت يك ساعت هفت فرسنگ تاختند به بيشه‌اى رسيدند پر آب و پر سبزه و درخت . به نخجير كردن رو نهادند ، و چون شكار بسيار افگندند كباب كردند و به خوردن نشستند . پس از سپرى شدن ساعتى لهّاك خوابيد و فرشيدورد به پاسبانى او پرداخت .\r\nدر آن وقت گستهم به آن جا رسيد . اسبش چون بوى اسبان شنيد خروش برآورد . اسبان دو ترك نيز شيهه كشيدند . فرشيدورد به شنيدن صداى اسب گستهم از جا جست ، لهّاك را از خواب برانگيخت و گفت\r\nهلا زود بشتاب كامد سپاه * از ايران و بر ما گرفتند راه\r\nنشستند بر اسب هر دو سوار * كشيدند پويان از آن مرغزار\r\nگستهم از پى آنان تاخت . دو مرد تُرك او را ديدند و شناختند و چون دريافتند كه تنهاست ، درنگ كردند تا گستهم به آنان نزديك شد .\r\nوى نعره بركشيد و بر ايشان تير باريدن گرفت . چون فرشيدورد به جنگ اندر آمد ، گستهم چنان تيغ بر سرش نواخت كه خون و مغزش با هم درآميخت . از اسب نگون شد ، و در دم جان سپرد . لهّاك وقتى برادر را\r\n\r\n","description":"","footnote":"","page_name":" 375 ","page_number":397},
  {"content":"\r\n\r\nكشته ديد جهان پيش چشمش تاريك شد و تيرى سوى گستهم رها كرد . زمانى دراز اين دو به شمشير با هم درآويختند . سرانجام گستهم با تيغ سر وى را از تن جدا كرد . بر اثر جنگ دراز مدت گستهم چنان خسته و دردمند شده بود كه گفتى بندهايش از هم مىگسست . در حالى كه نيم جان بر زين افتاده بود خود را به چشمه سارى رساند . فرود آمد ، اسب را به درختى بست ، آب خورد ، و از بسيارى جراحت به يزدان پاك ناليد ، و\r\nهمى گفت كاى كردگار جهان * برانگيز از آن لشكر و دودمان\r\nبه دلسوزگى بيژن گيو را * و گرنه دلاور يكى نيو را\r\nكه تا زنده يا مرده زين جايگاه * بَرَد مَر مَرا سوى ايران سپاه\r\nبدان تا بداند كه من جز به نام * نمردم ، به گيتى همين است كام\r\nديدن بيژن گستهم را به مرغزار\r\nچون خورشيد سر زد بيژن بدان جايگاه رسيد و پيرامن آن مرغزار مىگشت مگر از گستهم نشانى يابد . نگاه از دور سمندش را ديد كه زينش نگون و لگامش گسسته بود ، و ركاب و كمندش به خون رنگين بود . پنداشت كه گستهم به دست دشمن كشته شده است . فغان برداشت .\r\nمويه كرد . بر پى اسب رفت ، و گستهم را نيم جان كنار چشمه‌سار افتاده ديد . چون گستهم بيژن را دردمند و گريان يافت به او گفت : گريه و مويه سود ندارد . بكوش تا جان از تنم بيرون نشده مرا پيش شهريار برسانى . از آن پس اگر بميرم دريغ نيست كه سرانجام هيچ كس را جز خاك نهالى نيست . و نيز بكوش تا جسد لهّاك و فرشيد ورد را كه به دست من كشته شده‌اند به لشكرگاه ببرى تا سپاهيان بدانند كه من به خيره كشته نشده‌ام و اگر بردن ِ جسد آنان را نتوانى سرشان را ببُر و با سلاحشان به لشكرگاه ببَر .\r\nگستهم پس از گفتن اين سخنان بىهوش شد . بيژن پيراهن خود را دريد و با پاره‌هاى آن زخمهاى گستهم را بست . آن گاه شتابان نمد\r\n\r\n","description":"","footnote":"","page_name":" 376 ","page_number":398},
  {"content":"\r\n\r\nزين اسب را برگرفت . او را روى آن خواباند . بر اسب نهاد و سوى لشكرگاه روانه شد . چون لختى راه پيمود از دور دو تن تورانى ديد . يكى از آن دو را به كمند گرفت ، و بدين شرط وى را نكشت كه فرمانبردارش باشد . آن گاه بر سرِ كشتهء لهاك و فرشيدورد آمد . به كمك مرد تورانى جسدِ آن دو را با سلاحشان بر اسب نهاد ، و رو به راه گذاشت :\r\nدخمه كردن كيخسرو بر پيران و سران توران و كشتن گروىزره را\r\nاز روى ديگر روز بعد خسرو به لشكرگاه رسيد . همهء سران سپاه و نامداران او را پذيره شدند ، و كشتگان تورانيان را به دو نمودند . چون جسدِ پيران را ديد\r\nفرو ريخت آب از دو ديده به درد * كه كردارِ نيكش همه ياد كرد\r\nبفرمود تا مشك و كافور ناب * به عنبر برآميخته با گلاب\r\nبه ديباى رومى تن پاك اوى * بپوشيد و آن چهر غمناك اوى\r\nشهريار دخمه‌اى با شكوه بر گور پيران برآورد و چون نگاهش بر گروى زره افتاد بر او نفرين بسيار كرد ، و فرمود به كين سياوش سر از تنش جدا كنند . سپس هر يك از رزمندگان و سران سپاه را به فراخور كوشش آنان در جنگ با دشمن ، خلعت و پاداش داد . در اين هنگام باقيماندهء سپاهيان توران از شهريار ايران زينهار خواستند ، و گفتند : ما در كشته شدن سياوش بىگناهيم اهرمن دل افراسياب را از راه بيرون كرد .\r\nاو بادسارى است ناپاك راى كه نه از پروردگار دادگر بيم دارد و نه شرم از بزرگان . اگر ما را زينهار دهى تا واپسين دم زندگى بنده‌وار كمر به خدمت مىبنديم و هر چه خسرو كند شيرين بود . شاه آزاد مرد همه را بخشيد زينهار داد و فرمود هر كس خواهد پيش شاه خود باز گردد ، راه را بر او نمىبندم ، و هر كس مىخواهد در ايرانشهر بماند در پناه من است .\r\nچون تورانيان اين نويد از زبان شاه شنيدند از شدت شوق و شادى كلاه خود را به هوا پرتاب كردند و سوگند خوردند كه تا زنده‌اند شاه را بنده و پرستنده باشند .\r\n\r\n","description":"","footnote":"","page_name":" 377 ","page_number":399},
  {"content":"\r\n\r\nباز آمدن بيژن با گستهم\r\nدر آن هنگام ديده‌بانان ايران به سپاهيان خبر دادند كه سه اسب و سه كشته با يك سوار از دور نمايان شده‌اند . لشكريان در شگفت ماندند ، و چشم به راه دوختند . ديرى نگذشت كه بيژن در حالى كه كمان بر بازو افگنده بود ، و جسدِ لهّاك و فرشيدورد و بدن خستهء گستهم را بر اسب نهاده بود ، نزديك رسيد و چون شاه را ديد روى بر خاك نهاد .\r\nشهريار به ديدن وى شادمان شد . بيژن گفت : گستهم پس از كشتن دو دشمن دلير بر اثر بسيارى جراحتى كه بر او رسيده سخت خسته و دردمند شده ، جز اندك رمقى براى او نمانده ، و در آخرين دقايق زندگى آرزو دارد كه شهريار را ببيند . شاه به ديدن بدن نيم جان گستهم آب به ديده آورد . همهء بزرگان نيز گريان گشتند . شهريار مهره‌اى را كه از هوشنگ و تهمورس و جمشيد به ميراث يافته بود و بر بازو داشت ، از دست گشود و به بازوى گستهم بست . پس آن گاه به جايگاه نماز رفت و از پاك يزدان به زارى طلبيد كه خستگيها و زخمهاى تن گستهم را درمان كند . پس از دو هفته گستهم بهبود يافت . وى را بر اسب نشاندند و نزد شاه بردند . شاه به حاضران فرمود : باور كنيد كه گستهم بجان رسيده از عنايت پروردگار بزرگ شفا يافت ، و اگر مهر دادگر نبود نه نيروى سحرآميز مهره اثر داشت و نه دانش و كوشش پزشكان .\r\nجنگ بزرگ كيخسرو با افراسياب\r\nبارى پس از مدتى كىخسرو براى اين كه كار جنگ با افراسياب را يك سره كند به گرد آوردن سپاه پرداخت ، و نامداران كابل و كرمان و فارس و خوزيان و ديگر جاها را به يارى طلبيد . ديرى نگذشت كه سپاهى گران و آمادهء كارزار به خدمتش پيوستند . از روى ديگر افراسياب وقتى از كشته شدن پيران ، زينهار خواستن سپاهيان تورانى از شهريار ايران ، و لشكركشى كىخسرو آگاه شد سخت دردمند و دژم گشت . از چين و ماچين و ديگر كشورهاى دوست و همسايه و هم پيمان خود سپاهى عظيم آراست و به جنگ كىخسرو شتافت . چون دو سپاه نزديك و\r\n\r\n","description":"","footnote":"","page_name":" 378 ","page_number":400},
  {"content":"\r\n\r\nروياروى هم رسيدند و شهريار ايران انبوه لشكريان افراسياب را ديد ، گرداگرد سپاهيان خندقى كَند ، و آب در آن بست . هر يك دو سپاه از آغاز نهادن جنگ پرهيز مىكرد . شيده پسر افراسياب از درنگ كردن پدرش بىتاب شد ، و از او دستور خواست كه با شاه ايران نبرد كند .\r\nافراسياب وى را به شكيبايى خواند . به پيغام برى نزد شهريار ايران فرستاد و به او گفت :\r\nپيام فرستادن افراسياب به نزديك كيخسرو\r\nبه كىخسرو از من پيامى رسان * بگويش كه گيتى دگر شد بسان\r\nنبيره كه جنگ آورد با نيا * دلش بر بدى باشد و كيميا\r\nهمه ريگ و دريا مرا لشكرند * همه نرّه شيرند و كند آورند\r\nو ليكن همى ترسم از روزگار * ز خون ريختن و ز بد روزگار\r\nكه چندين سر نامور بىگناه * جدا گردد از تن برين رزمگاه\r\nاگر از جنگ كردن چشم بپوشى و به آشتى گرايى هر چه خواهى به تو مىدهم . اما اگر اهرمن ترا به رزم برانگيزد و فرمان برى ، باش تا من و تو با هم پيگار كنيم اگر تو به دست من كشته شوى پيمان مىبندم كه سپاهيانت در زينهار من باشند ، و بر هيچيك ستم نكنم و اگر تو بر من پيروز شدى سپاهيانم همه سر به فرمانت مىنهند . اگر اين نپسندى چاره جز جنگ نيست تا پيروزى كه را باشد ، و ببينيم سپهر بلند كه را خوار ، و كه را ارجمند دارد .\r\nشيده با هزار تن مرد سپاهى راهى لشكرگاه ايرانيان شد . شهريار چون از آمدنش آگاه گشت گفت : او خال من ، و به بالا و مردى همال من است . قارن يكى از دليران و گردنكشان را به پيشباز وى فرستاد .\r\nقارن از سوى شاه به او درود گفت ، و شيده پيام پدرش افراسياب را گزارد . ساعتى بعد قارن نزد شهريار شد ، و آنچه را از زبان شيده شنيده بود عرضه داشت . شهريار خنديد و گفت : افراسياب از اين كه از رود جيحون گذشته پشيمان شده . او به بىآزرمى سخن بسيار گفته و مرا دل از\r\n\r\n","description":"","footnote":"","page_name":" 379 ","page_number":401},
  {"content":"\r\n\r\nدردهاى كهن آگنده است . بر آن سرم از هيچ خطر بيم نكنم و با او به جنگ تن به تن بكوشم . سران سپاه و بخردان گفتند : اين راى درست نيست افراسياب مردى بدانديش ، بدخو ، فريبكار و فسون ساز است .\r\nبر اين مراد شيدهء تيز خشم را فرستاده كه به سخنان تلخ و ناهموار خشم ترا برانگيزد و با شهريار نبرد كند\r\nتو بر تيزى او دليرى مكن * از ايران و از تاج سيرى مكن\r\nبه آورد گستاخ با او مگرد * نبايد كه ما نيم با رنجِ و درد\r\nاگر شيده به دست تو كشته شود ، يكى از دليران تورانيان كم شده ، اما اگر خداى ناكرده تو به دست او هلاك شوى شهر و بر و بوم ايران ويران و تباه مىشود ، و يكى از ما زنده به جاى نمىماند . اگر با افراسياب آشتى جويى هر شهرى را كه خواهى به ايران مىدهد و اسبان و گنج و درمهايى را كه سياوش با خود برده به ما باز مىگرداند . آن گاه پيروزمند و شادان به ايران باز مىگرديم .\r\nرستم راى آنان را نپسنديد ، از آن كه هنوز از كشته شدن سياوش سخت اندوهگين بود .\r\nاز روى ديگر شهريار از انديشه و راى بزرگان دژم و ناخرسند گشت . خيره به ايشان نگريست و گفت : چگونه مىتوان پس از تحمل اين همه رنج لشكركشى با دشمن خونخوار كه چندان بر ما ستم كرده ره آشتى بپرسيم ؟ مگر تورانيان ايرج بىگناه را نكشتند ؟ افراسياب بدگوهر چه بلا بر سر نوذر آورد ! از ياد برده‌ايد كه سياوش را چگونه خوار و زار كشت ؟\r\nفريبنده تركى از آن انجمن * بيامد خرامان به نزديك من\r\nگراز من همى جست خواهد نبرد * شما را چرا شد چنين روى زرد\r\nهمى از شما اين شگفت آيدم * همان كين پيشين بيفزايدم\r\nسران سپاه و بزرگان چون دانستند كه مصلحت‌انديشى ايشان در\r\n\r\n","description":"","footnote":"","page_name":" 380 ","page_number":402},
  {"content":"\r\n\r\nنظر پادشاه ناپسند افتاده شرمنده شدند و پوزش طلبيدند . گفتند : توقع داريم يكى از ما را به جنگ شيده فرستد تا دشمنان نگويند ميان سران سپاه ايران كسى هماورد شيده نبود ، و شهريار به تن خويش با او نبرد كرد .\r\nشاه فرمود : جنگ با شيده را آسان نگيريد ، او پدرش را در جنگ به كسى نمىشمارد . جادوان سليحِ شيده را چنان افسون كرده‌اند كه سلاح شما بدان كارگر نمىشود . نژاد اسبش از ديو است ، و جز من كه يزدان پاك خداوند فر كرده است كسى با او برنمىتابد .\r\nهمگان بر شاه آفرين خواندند .\r\nپاسخ فرستادن كيخسرو افراسياب را\r\nآن گاه شهريار قارن را نزد خويش خواند و گفت : شيده به پدرش افراسياب بگويد كه ما از تو به واگذارى چند شهر توران و دادن گنج و مال خرسند نمىشويم . از تورانيان بر ما بيدادها رفته است ، و تا كين خود را نستانيم آرام نمىگيريم . فردا سپيده دمان نخست من و شيده با هم جنگ تن به تن مىكنيم پس از آن يلان با يكديگر كارزار مىكنند .\r\nشيده پس از شنيدن پيام شاه آشفته حال پيش پدرش بازگشت ، و آنچه شنيده بود باز گفت . شاه تركان دژم و هراسان گشت و دريافت كه دوران سروريش به سراشيبى زوال نزديك شده است .\r\nرزم كيخسرو با شيده پسر افراسياب\r\nروز ديگر پگاه ، كىخسرو و شيده آماده به جنگ ، رويارو شدند .\r\nنهادند پيمان كه از هر دو روى * به يارى نيايد كسى كينه‌جوى\r\nسپس به هم درآويختند . نخست با نيزه چندان جنگيدند كه بر نيزه‌هاشان سنان نماند گُرز و شمشير را به كار گرفتند . شيده از زور بازو و دليرى كىخسرو در شگفت ماند . سرشك از ديده به رخسارش دويد ، و\r\nبدانست كان فرّهء ايزديست * از او بر تن خويش بايد گريست\r\nكشته شدن شيده بر دست خسرو\r\nچون دريافت به سلاح بر شاه بر نمىآيد ، حيله‌گرى و فسونسازى\r\n\r\n","description":"","footnote":"","page_name":" 381 ","page_number":403},
  {"content":"\r\n\r\nرا گفت : پادشاها ، نبرد با تيغ و سنان كار مردان سپاهى نيست ، اگر فرمايى از اسب فرود آييم ، و به كشتى با هم درآويزيم . كىخسرو انديشهء پُر فسون شيده را دريافت ، اما به كشتى گرفتن رضا داد . هر دو از اسب فرود آمدند ، و در هم آويختند . پس از مدتى كشش و كوشش كىخسرو به دست چپ گردن و با دست راست پشت شيده را چنان فشرد كه مهره‌هاى پشتش شكست . سپس تيز با تيغ تيز پهلو و دل او را دريد ، و چون به جاى خود بازگشت فرمود شيده خال من است ، پس از مرگش بر او مهربانى كنيد سرش را با مشك و گلاب و تنش را با كافور بشوييد ، و دخمه‌اى با شكوه براى او بر پا داريد .\r\nرزم دو سپاه به انبوه\r\nاز سوى ديگر چون افراسياب از كشته شدن شيده آگاه شد از جهان نااُميد گشت از سرِ درد و حسرت موى سرش را كه چون كافور سپيد بود ، كند ، خاك بر سر افشاند و سپاهيان را برانگيخت تا به انبوه بر ايرانيان حمله برند . از هر دو سو سپاهيان به هم تاختند . پيگارى سخت درگرفت . ايرانيان پيروز شدند . شهريار پس از اين كه همهء رزمندگان را ستود به شكرانهء اين پيروزى يزدان دادگر را نيايش كرد ، و\r\nبماليد رخ را بر آن تيره خاك * چنين گفت كاى داور داد و پاك\r\nتو دانى كز او من ستم ديده‌ام * بسى روز بد را پسنديده‌ام\r\nگريختن افراسياب\r\nچون شب در رسيد افراسياب از بيم حملهء ديگر سپاهيان ايران عزم گريز و بازگشتن به كشور خويش كرد . از اين رو به لشكريانش گفت : چون من نيم شب از رود جيحون بگذرم شما همه به دنبالم در حركت آييد ، و درنگ نكنيد .\r\nشاه توران و سپاهيانش در تاريكى شب گريختند ، و طلايه‌داران ايران چون سحرگاه ميدان كارزار را از دشمن خالى ديدند و دانستند كه افراسياب و سپاهيانش گريخته‌اند به خسرو خبر بردند . شاه بدين مژده\r\n\r\n","description":"","footnote":"","page_name":" 382 ","page_number":404},
  {"content":"\r\n\r\nشاد گشت ، روى به خاك نهاد ، و\r\nهمى گفت كاى روشن كردگار * جهاندار و دادار و پروردگار\r\nتو دادى مرا فرّ و ديهيم و زور * تو كردى دل و جان بدخواه كور\r\nافراسياب پس از گذشتن از رود جيحون ، سه روز در شهر « گلزريون » درنگ كرد و از آن پس به بهشت گنگ كه دژى استوار داشت درآمد .\r\nبدان جايگه شاد و خندان بخفت * تو گفتى كه با ايمنى گشت جُفت\r\nمى و گلشن و بانگ چنگ و رباب * گل و سنبل و رطل و افراسياب\r\nهمى بود تا بر چه گردد زمان * بدين آشكارا چه دارد نهان\r\nگذشتن خسرو به جيحون\r\nاز سوى ديگر شهريار با سپاهيان پيروزمند از پى افراسياب شتافت ، و پس از اين كه از جيحون گذشت و به سغد درآمد يك ماه در آن جا درنگ كرد تا سپاهيانش بياسايند . همهء مردمان سُغد به شوق و رضا فرمانبردار شاه ايران شدند .\r\nچون افراسياب از نزديك شدن سپاه ايران آگاه گشت به كاردانان گفت :\r\nكه اكنون كه دشمن به بالين رسيد * به گنگ اندرون چون توان آرميد\r\nهمه برگشادند گويا زبان * كه اكنون كه نزديك شد بد گمان\r\nجز از جنگ ديگر نبينيم راه * زبونى نه خوبست و چندين سپاه\r\nهمهء سران سپاه توران به جنگيدن همزبان و همداستان شدند ، و بىدرنگ به آراستن سپاه پرداختند .\r\nرزم كردن كيخسرو بار ديگر با افراسياب\r\nروز ديگر دو سپاه به هم درآويختند . پيگار چنان سخت شد كه شهريار ايران بر پايان آن انديشناك گشت . دور از نظر ديگران\r\nبيامد به يك سوز پشت سپاه * به پيش جهاندار شد دادخواه\r\nكه اى برتر از دانش پارسا * جهاندار بر هر كسى پادشا\r\nاگر نيستم من ستم يافته * چو آهن به بوته درون تافته\r\nنخواهم كه پيروز باشم به جنگ * نه بر دادگر بر كنم كار تنگ\r\n\r\n","description":"","footnote":"","page_name":" 383 ","page_number":405},
  {"content":"\r\n\r\nآن گاه روى نياز به خاك نهاد و به آستان پاك يزدان ناليد .\r\nديرى نگذشت كه توفانى مهيب برخاست ، و چندان خاك بر چشم و روى تورانيان افشاند كه جنگ كردن بر آنان دشوار گشت . افراسياب از بسيارى خشم سَرِ هر سپاهى را كه در رزمندگى دليرى نمىكرد به خنجر مىافگند . تا در آمدن ِ شب بسيارى از تورانيان كشته شدند .\r\nپادشاه توران ناچار به « بهشت گنگ » بازگشت . در دژِ آن پناه گرفت و از فغفور چين يارى طلبيد . آن گاه فرمان داد بر باره سنگهاى گِران و منجنيق‌هاى بزرگ بركشند . چون اين كارها همه راست شد دل به شادى سپرد .\r\nپناه گرفتن افراسياب در گنگ بهشت\r\nاز روى ديگر سه هفته پس از پناه جستن افراسياب در بهشت گنگ كىخسرو و سپاهيانش بر در شهر رسيدند و آن را در حصار گرفتند . روز ديگر چون خورشيد سر زد جهن با پيغام افراسياب نزد كىخسرو آمد .\r\nنخست از سوى پادشاه توران درود گفت ، سپس عرضه داشت : سرور من از كشتن سياوش سخت پشيمان و غمين است تو كه خردمند و آخِرنگرى\r\nنگه كن كه تا چند شهر فراخ * پُر از باغ و ميدان و ايوان و كاخ\r\nشُدست اندرين كينه جستن خراب * بهانه سياوخش و افراسياب\r\nيكى منزل اندر بيابان نماند * به كشور جز از شهرِ ويران نماند\r\nجهان آفرين از كين جويى خشنود نيست ، و اگر همچنان دل به دشمنى انباشته داريم بفرجام بدِ آن گرفتار مىآييم . مرا در بهشت گنگ گنج و خواسته و همه گونه اسباب شادى و خوشى آماده است .\r\nكشتزارهاى گشادهء سرسبز و خرم و چشمه‌سارهاى صاف و گوارا دارم ، اما ترا اين همه نيست . چندگاه ديگر زمستان فرا مىرسد و هوا چنان سرد مىشود كه دستها بر نيزه‌ها فسرده مىگردد . اگر آشتى جويى ، سپاهيانت را از مال و خواسته بىنياز مىكنم . ترا به هر انجمنى شهريار مىخوانم سر به فرمانت مىنهم و در هر كار پشت و پناهت خواهم بود . و اگر از\r\n\r\n","description":"","footnote":"","page_name":" 384 ","page_number":406},
  {"content":"\r\n\r\nپندم سرپيچى كنى و همچنان بر سر كين باشى جنگ را آماده باش .\r\nآمدن جهن به پيام افراسياب\r\nشاه وقتى پيام افراسياب را از زبان جهن شنيد پاسخ داد : به افراسياب بگو يزدان ِ پاك همهء اسباب سرورى از گنج و سپاه مرا داده است .\r\nترا چند خواهى سخن چرب هست * به دل نيستى پاك و يزدان پرست\r\nزبان پر ز گفتار و دل پر دروغ * بر مردِ دانا نگيرد فروغ\r\nتو سياوش را كه به زينهار تو آمده بود كشتى ، بر مادرم ستمهاى سخت كردى . جز تو چه كسى دخترش را كشان كشان از پرده سراى به انجمن آورده و گفته چندان بر او تازيانه زنند كه بچه بيفگند . پس از آن كه به خواست پروردگار از مادر زادم مرا به شبانان سپردى و خورشم شير بز كردى . تو همانى كه برادرت اغريرث را كه نيك خواهت بود دو نيمه كردى و گردن نوذر را زدى . اگر بخواهم بديها و ستمهايت را بشمارم عمرم بسر مىرسد و شرح زشت‌كاريهايت تمام نمىشود . اكنون بر اين اميدى كه فريب بخورم و سخنانت را باور بدارم ؟\r\nاز اين پس مرا جز به شمشير تيز * نباشد سخن با تو تا رستخيز\r\nپاسخ دادن كيخسرو جهن را\r\nآن گاه شهريار تاجى زبرجد نگار ، دو گوشوار و طوقى زرين به جهن بخشيد و وى را بازگرداند . افراسياب به شنيدن جواب كىخسرو دلش پر درد و سرش پر شتاب شد . روز ديگر شاه ، رستم و گستهم و گودرز هر يك از سويى شهر را سخت در حصار گرفتند دورِ آن را خندق كندند دويست عرّاده و منجنيق گرداگردِ آن نصب كردند و ستونهاى چوبى اندوده به قير و نفت آماده ساختند . چون نبرد آغاز شد از چهار سو به بارهء شهر سنگ و آتش درافگندند . در اين ميان شهريار روى به خدا كرد .\r\nناليد و\r\nهمى گفت كام و بلندى ز تست * به هر سختى اى يارمندى ز تست\r\nاگر داد بينى همى راى من * مگردان از اين پايگه پاى من\r\n\r\n","description":"","footnote":"","page_name":" 385 ","page_number":407},
  {"content":"\r\n\r\nنگون كن سرِ جاودان را ز تخت * مرا دار شادان دل و نيكبخت\r\nسرانجام قسمتى از ديوار باره فرو ريخت ، و بسيارى از تركان كه بر آن بودند به زير افتادند . سپاهيان ايران از آن رخنه به درون دِژ در آمدند .\r\nچون افراسياب از فرو ريختن قسمتى از باره آگاه شد سخت دژم و دردمند گشت ، و از سر نااميدى گرسيوز و جهن را آواز داد اگر در باره رخنه افتاد از شمشير حصار بسازيد . تورانيان بدين فرمان پايدارى را آماده شدند . اما چون رستم بر ايشان حمله برد از سپاه توران بسى كشته شدند ، و گرسيوز برادر افراسياب و پسرش جهن نيز به دست پيل تن گرفتار آمدند .\r\nگريختن افراسياب از گنگ\r\nبه شنيدن اين خبر افراسياب گريان گشت . بر بارهء كاخش شد و چون دو بهره از سپاهيانش را كشته ديد دل از پادشاهى بريد ، و از راهى پنهان كه از زير زمين كاخ به بيرون دِژ مىپيوست با دويست تن از خاصانش گريخت . چون كىخسرو به ايوان افراسياب رسيد چندان كه جستجو كرد وى را نيافت . در شگفت شد و به سران سپاه گفت : مبادا بر پوشيده رويان شاه توران بىحرمتى و ستم رود . سپاهيان چون اين فرمان شنيدند به يكديگر گفتند :\r\nكه كىخسرو ايدر بدان سان شدست * كه گويى بر باب مهمان شدست\r\nهمى ياد نايدش خون ِ پدر * بريده به خنجر به بيداد سر\r\nهمان مادرش را كه از تخت و گاه * ز پرده كشيدند يك سو به راه\r\nچرا كاخ افراسياب را بر سر كسان او ويران نمىكند ، و دمار از روزگارشان برنمىآورد ؟\r\nپند دادن كيخسرو ايرانيان را\r\nشاه چون از گفتار ايرانيان آگاه شد خردوران و سران سپاه را گفت : سپاهيان را بياموزيد و پند دهيد كه پرخاشگرى به هر جا شايسته و پسنديده نيست از آن كه روزگار با هر كس بدى و جفا گسترى تواند كرد ، و چون همسر و دختران افراسياب آوردند مردمان پنداشتند كه شاه سرِ آنان را بخوارى خواهد بريد . پردگيان شرمگين و دردمند كنار\r\n\r\n","description":"","footnote":"","page_name":" 386 ","page_number":408},
  {"content":"\r\n\r\nتخت رسيدند . سرِ بانوان بر شاه آفرين گفت ، و در حالى كه دخترانش پيش شهريار نماز مىبردند ، گفت :\r\nكسى كو نديدست جُز كام و ناز * برو بر ببخشاى روز نياز\r\nچه نيكو بدى گرز توران زمين * نبودى به دلت اندرون درد و كين\r\nتقدير چنان رفته بود كه سياوش به دست افراسياب بد گهر كشته شود . آفريننده آگاه است كه از دو بيننده خون باريدم مگر از كشتن سياوش چشم بپوشد و از خيره‌سرى و شوربختى پندم نشنود . اى شهريار ، بدان كه به خوارى و زخم و خون ريختن بهى به دست نمىآيد و شهر ياران نمىبايد كه دست خويش را به خون بىگناهان رنگين كنند . با بندگان پروردگار آن كن كه روز شمار چون از تو پرسند شرمزده و سرافگنده نباشى .\r\nچنين گفت كىخسرو هوشمند * كه هر چيز كان نيست ما را پسند\r\nنياريم كس را همان بد به روى * و گر چند باشد دلم كينه‌جوى\r\nچون درد و ستمى را كه افراسياب بر مادرم روا داشته مىدانم ، هرگز چنان بيدادگرى در بارهء زن و دخترانش نمىپسندم ، اكنون به ايوان خويش بازگرديد ، و دل آسوده داريد كه هرگز بر شما بيداد نمىكنم .\r\nآن گاه به سپاهيان فرمود كه دلهاتان را از كينه تهى كنيد ، خيره آشوفتن و به زير اندر آورده را كوفتن از رادى و جوانمردى به دور است .\r\nاگر كسى بر بىگناهى گزند و ستم روا دارد يزدان پاك بر او خشم مىگيرد . سپس فرمان داد در گنجهاى افراسياب را گشودند ، و هر چه سيم و زر و جواهر در آن بود همه را به سپاهيان بخشيد . آن گاه نامه‌اى به نويد پيروزى نزد كاووس فرستاد .\r\nآگاهى يافتن خسرو از رفتن افراسياب با سپاه فغفور\r\nاز روى ديگر پس از مدتى فغفور چين با سپاهى گران به يارى شاه توران آمد . باقيماندهء سپاهيان شكست خوردهء افراسياب به آنان\r\n\r\n","description":"","footnote":"","page_name":" 387 ","page_number":409},
  {"content":"\r\n\r\nپيوستند ، و بار دگر شاه توران جنگ با كىخسرو را آماده شد . چون دو سپاه نزديك هم رسيدند افراسياب نامه‌اى به كىخسرو فرستاد\r\n. نامهء افراسياب به كيخسرو\r\nنوشت : در جنگهايى كه ميان ايران و توران بر پا كردى چندان از دو سو خون ريخته شد كه اگر يزدان پاك آن خونها فراهم آورد دريايى پهناور پديد مىآيد .\r\nاگر كين سياوش ترا به پيگار برمىانگيزد ، بدان سياوش گنهكار بود .\r\nاكنون كه هنوز سرِ جنگ دارى ، جايى دوردست ، رزمگاهى برگزين تا به هم درآويزيم . اگر من به دست تو كشته شدم ، با خويش و پيوند مادر مكوش و دل از هر كينه بپرداز و اگر تو به دست من هلاك شدى پيمان مىبندم ، و به يزدان سوگند مىخورم كه يك تن از خويشان ترا رنجه نسازم .\r\nرستم به شنيدن پيام افراسياب ، شهريار را گفت : شاه توران تركى بدساز و مردم فريب است . افسونگريش را مپذير . بايد به انبوه لشكر بجنگيم .\r\nآن گاه پيام آور را گفت : آن بدكنش را بگوى ، اگر خواهى من و تو با هم بجنگيم اين همه سپاه چراست . بدان ، افسون تو در من نمىگيرد و هرگز فريب نمىخورم .\r\nجان افراسياب به شنيدن اين جواب پر از درد شد و ناچار جنگ را آماده گشت .\r\nروز ديگر چون خورشيد سر بر زد سپاهيان در هم آويختند ، و تا آفتاب زرد آتش جنگ همچنان گرم بود . چون شب فرا رسيد و هر دو لشكر به جاى خود بازگشتند ، شاهنشاه به طوس گفت : امروز افراسياب جنگ بر آرزو نكرد به گمانم امشب قصد شبيخون دارد . بايد چاره‌گرى كنيم . پس فرمود در راه سپاه توران خندق بكَنَند . لشكريان به هوش و آماده باشند اما چراغ و آتش نيفروزند .\r\nشبيخون كردن افراسياب بر كيخسرو و شكست يافتن\r\nاز روى ديگر چون اندكى از شب گذشت افراسياب\r\n\r\n","description":"","footnote":"","page_name":" 388 ","page_number":410},
  {"content":"\r\n\r\nجهان ديدگان را بخواند و گفت بىگمان سپاهيان ايران همه خفته‌اند ، و اگر بر ايشان شبيخون زنيم پيروز مىشويم . بدين اميد با پنجاه هزار مرد سپاهى آرام و بىصدا به لشكرگاه ايران رو نهادند . چون نزديك شدند طلايه‌دار خبر داد كه از سپاهيان ايران هيچ صدا برنمىآيد ، و روشنى چراغ و آتش ديده نمىشود . همه خفته‌اند . شاه توران به شنيدن اين خبر شادمان شد ، و در تاريكى و خاموشى شب ناگهان همه به سوى سپاهيان ايران تاختن آوردند ، و بيشتر پيش روان ايشان به خندق درافتادند . آن گاه رستم از سويى و از اطراف ديگر گيو و گودرز و طوس لشكريان توران را در ميان گرفتند . بسيارى از آنان را كشتند . و ديگران زينهار خواستند . شاه بر ايشان بخشيد . سپس\r\nشهنشاه ايران سر و تن بشست * به جايى خراميد با زند و اُست\r\nكز ايرانيان كس مر او را نديد * نه دام و دَد آواز او را شنيد\r\nستايش همى كرد بر كردگار * از آن شادمان گردش روزگار\r\nفراوان بماليد بر خاك روى * به رخ برنهاد از دو ديده دو جوى\r\nو چون به جايگاه خود بازگشت همهء چيزهايى را كه هنگام گريز تورانيان در رزمگاه بر جاى نهاده بودند به سپاهيان خود بخشيد .\r\nپيك فرستادن خاقان چين نزد كيخسرو\r\nاز روى ديگر وقتى فغفور چين از شكست خوردن تورانيان آگاه گشت از يارى كردن خويش به افراسياب پشيمان شد . هديه‌هاى گرانبها نزد كىخسرو فرستاد و پوزش خواست . شهريار به شرط اين كه فغفور از اين پس به تورانيان كمك نكند از خطايش چشم پوشيد .\r\nچون افراسياب از پيمان شهريار و فغفور چين آگاه شد بيمناك و دژم گشت و از راه و بىراه خود را به آب زره رساند . در آن جا كشتىها ساخت با خاصانش در كشتى نشست و خود را به گنگ دژ رساند .\r\nكىخسرو بر آن شد كه در پى شاه توران بتازد از اين رو پس از اين كه\r\n\r\n","description":"","footnote":"","page_name":" 389 ","page_number":411},
  {"content":"\r\n\r\nسپاهيانش را از زر و خواسته بىنياز كرد پوشيده رويان افراسياب و جهن و گرسيوز و ديگر كسانى را كه به اسارت درآورده بود همراه گيو با نامه‌اى پيش كاووس فرستاد و او را از پيروزى ايرانيان آگاه كرد .\r\nپيام فرستادن كيخسرو نزديك فغفور چين و شاه مكران\r\nشهريار پس از آراستن سپاه نامه‌اى به فغفور پادشاه چين ، و نامه‌اى ديگر به شاه مكران نوشت و فرمان داد كه خواربار و ساز و برگ سپاهيان او را آماده كنند . فغفور چين فرستادهء شاه را گرامى و شهر را آذين و چراغانى كرد ، و چندان كه توانست خواربار و ساز و برگ سپاهيان را فراهم ساخت . امّا شاه مكران از در جنگ درآمد . چون شهريار به سرزمين چين نزديك شد فغفور سه منزل به پيشبازش رفت و بر او نثارها كرد . شاه رستم را به نگهبانى چين گماشت و خود پس از ماندن سه ماه رو به مكران نهاد . چون نزديك آن جا رسيد شاه مكران به جنگ پيش آمد و كشته شد . آن گاه دليران پرخاش جوى به تاراج رو نهادند و به شهر و دِژ آتش اندر زدند . جهاندار يك سال در مكران ماند . پس آن گاه اشكش را به نگهبانى آن سامان گماشت ، و در بهاران از آن شهر راه بيابان گرفت تا به دريا رسيد . سپس خود با سپاهيانش به كشتى نشستند .\r\nهمى خواست از كردگار بلند * كه او را به خشكى برد بىگزند\r\nهمى گفت كاى كردگار جهان * شناسندهء آشكار و نهان\r\nنگهدار خشكى و دريا تويى * خداى ثرى و ثريا تويى\r\nنگهدار جان و سپاه مرا * همان گنج و تخت و كلاه مرا\r\nپس از اين كه هفت ماه بر آب راندند به كناره رسيدند . چون خسرو خبر يافت كه افراسياب در گنگ دژ پناه جسته است راه آن جا پيش گرفت .\r\nجهاندار چون گنگ دژ را بديد * شد از آب ديده رخش ناپديد\r\nپياده شد از اسب و رخ بر زمين * همى خواند بر كردگار آفرين\r\nكه اين بارهء شارسان پدر * بديدم برآورده از ماه سر\r\n\r\n","description":"","footnote":"","page_name":" 390 ","page_number":412},
  {"content":"\r\n\r\nسپاهيان نيز به ديدن آن باره كه سياوش برآورده بود ، گريستند .\r\nشهريار كسان بسيار به جستجوى افراسياب فرستاد ، و هيچ كس از او نشان نيافت . شاه يك سال در آن شهر كه به طراوت و خرمى همانندِ بهشت دل آويز بود ، ماند . و چون از ماندن آن جا دل نمىكَند پهلوانان روزى پيش او رفتند و گفتند : اگر ما به ايران بازنگرديم ، باشد كه افراسياب بناگاه بر كاووس بتازد و هيچ كس نيست كه با او به پيكار برخيزد . كاووس پيرو ناتوان است با افراسياب برنمىآيد ، و او رنگ و فرّ ايرانيان همه تباه مىشود .\r\nبازگشتن خسرو از گنگ دژ به سوى سياوش‌گرد\r\nشاه را گفتهء پهلوانان خوش و پسنديده افتاد . يكى از بزرگان شهر را به فرمانروايى آن سرزمين گماشت او را به هوشيارى و دادگرى اندرز داد و با سپاهيانش از شهر بيرون شد . چون به دريا كنار پيوستند در كشتى نشستند ، هفت ماه بر آب راندند تا به كناره رسيدند . چون به خشكى پا نهادند شهريار\r\nبيامد بماليد رخ را به خاك * نيايش كنان پيش يزدان پاك\r\nو آن گاه كه نزديك مكران رسيدند اشكش با لشكر ساخته به پيشباز آمد ، و چون نزديك شهريار رسيد از اسب پياده شد . زمين ادب بوسيد و بر شاه آفرين كرد .\r\nوقتى شاه به چين رسيد رستم نيز به پيشباز آمد . خسرو او را به بر گرفت و نواخت . شاه پس از اين كه يك هفته در چين و ماچين گذراند فرمانروايى آن سرزمين را به فغفور و خاقان چين باز سپرد و روانهء سياوش گرد شد .\r\nچو آمد بدان شارسان پدر * دو رخساره پر آب و پر خون جگر\r\nبه جايى كه گرسيوز بدنشان * گروى بنفرين مردم كشان\r\nسرِ شاه ايران بريدند خوار * بيامد به آن جايگه شهريار\r\nهمى ريخت بر سر از آن تيره خاك * همى كرد روى و بر خويش چاك\r\nجهاندار يك شب سر و تن بشست * بشد دور با دفتر زند و اُست\r\n\r\n","description":"","footnote":"","page_name":" 391 ","page_number":413},
  {"content":"\r\n\r\nهمه شب به پيش جهان آفرين * همى بود گريان و سر بر زمين\r\nهمى گفت كاين بندهء ناتوان * هميشه پر از درد دارد روان\r\nهمه كوه و دشت و بيابان و آب * نبيند نشانى ز افراسياب\r\nپاك يَزدانا ، تو نيك آگاهى كه او هرگز راه ترا نسپرده ، و خون بسى از بىگناهان را ريخته است . همه جا به جستجوى او شتافته‌ام و نشانى از وى نيافته‌ام مگر تو اى خداى يگانه مرا به او رهنمون شوى . اى پاك يزدان ، اگر تو از كار و رفتار او خشنودى كينش را از دلم بيرون كن .\r\nبازآمدن كيخسرو به نزد نيا\r\nپس از اين كه از نيايش آسود به جايگاه خود بازگشت . يك سال در آن شهر ماند ، سپس آهنگ بازگشت به ايران كرد . آن سرزمين را به گستهم سپرد و فرمود هر جا از افراسياب آگهى بجويد مگر از وى نشانى يابد . آن گاه با سپاه بسيار و خواستهء فراوان پس از گذشتن از چاچ و سُغد به بخارا درآمد . در آن شهر به زيارت آتشكده‌اى كه تور فريدون برآورده بود ، رفت . موبدان را نواخت و از زر و سيم بىنياز كرد . سپس بعد از گُزاره از جيحون به بلخ درآمد . يك هفته آن جا درنگ كرد آن گاه پس از گذشتن از طالقان و مرو و نشابور و دامغان و رى به پارس روى نهاد .\r\nچون خبر بازگشتن شاه به پايتخت رسيد شهر را آذين بستند .\r\nكىكاووس و مهتران و نامداران به پيشباز شتافتند ، و آن گاه كه\r\nنيارا چو ديد از كران شاه نو * برانگيخت آن بارهء تند رو\r\nگرفتند مر يكديگر را به بر * بسى بوسه دادند بر روى و سر\r\nهمى هر دوان زار بگريستند * كه يك چند بىآرزو زيستند\r\nكىخسرو از شگفتيهايى كه در طول مدت سفرهاى جنگى ديده بود ، از خرمى و سرسبزى گنگ دژ بسيار گفت . يك هفته مجلسانه آراستند . آن گاه كاووس هر يك از سران سپاه و بزرگان را بقدرِ سزاوار خلعت داد و به سپاهيان زر و سيم بخشيد . شاه به كاووس گفت : بسيار بيابانها و درياها و كوهها و دشتها را به جستجوى افراسياب درنورديدم ، و\r\n\r\n","description":"","footnote":"","page_name":" 392 ","page_number":414},
  {"content":"\r\n\r\nهيچ جا نشان از او نيافتم . اگر دگر بار سپاه فراهم آورد و به گنگ دِژ درآيد همهء كوششهايى كه كرده‌ايم و رنجهايى كه كشيده‌ايم بر باد مىرَود . كىكاووس در جواب گفت : چاره جز پناه بردن و يارى خواستن از يزدان دانا نيست . بايد به آتشكدهء آذرگشسب برويم ، در آن جا به نيايش بپردازيم ، باشد كه پاك يزدان ما را به جايى كه شاه توران پناه جسته رهنمون شود . آن گاه هر دو سر و تن شستند ، جامهء سپيد و پاك در بر كردند و به آتشكده رفتند . در آن جا زانو بر زمين زدند و جهان آفرين را به صدق و ارادت نيايش كردند .\r\nچو خسرو به آب مژه رخ بشست * برافشاند دينار بر زند و اُست\r\nبه يك هفته بر پيش يزدان بدند * مپندار كآتش پرستان بدند\r\nكه آتش بدان گاه محراب بود * پرستنده با ديده پر آب بود\r\nگرفتار شدن افراسياب بر دست هوم از نژاد فريدون\r\nاز روى ديگر افراسياب پيوسته بر جان خود بيمناك بود . هر روز ناآرام و بىقرار از جايى به جايى مىرفت ، و از بسيارى ترس و درد خور و خواب نداشت . سرانجام به بَردع رسيد . بر ستيغ كوه نزديك آن جا غارى ديد كه از بلندى بسيار نه باز مىتوانست بر سرِ آن كوه بپَرَد ، و نه پاى شير و گراز بدان جا رسيده بود . افراسياب آن غار را براى زيستن جايى امن و خوب يافت . از هر گونه خورش بدانجا برد و آرام گرفت . اتفاق را « هوم » نيكمرد پارسايى كه از تخمهء فريدون بود در سرِ آن كوه به سر مىبُرد ، و در كار نيايش پاك يزدان روزگار مىگذراند . روزى هوم نيايش كنان بر سر كوه رفت . چون از در غار گذشت ناله‌اى شنيد كه : اى برگشته بخت شوريده حال ، روزگارى تُرك و چين به فرمان تو بود . سپاهيان بسيار و گنجهاى فراوان داشتى ، همهء پادشاهان از شكوه و سطوت تو بر خود مىلرزيدند . بر و بوم و بزرگى و تخت و كلاهت چه شد ، و سپاهيانت كجا رفتند ؟ چگونه شد كه از كاخ به غارى تاريك درافتادى ؟\r\n\r\n","description":"","footnote":"","page_name":" 393 ","page_number":415},
  {"content":"\r\n\r\nگريختن افراسياب از دست هوم\r\nهوم چون اين گفتارها شنيد به فراست دريافت كه وى افراسياب است . كمندى كه بر جاى زنار داشت بر دست گرفت و به غار درآمد .\r\nافراسياب چون وى را ديد با او درآويخت . پس از اين كه مدتى دراز اين دو به هم زور كردند هوم پيروز شد افراسياب را بر زمين افگند و دستش را بست . شاه برگشته بخت\r\nبه دو گفت اى مرد با ترس و باك * پرستارِ داننده يزدان پاك\r\nچه خواهى ز من ، من كىام در جهان ؟ * نشسته بدين غار با آن دهان\r\nهوم گفت : تو آنى كه سراسر جهان پر آوازهء تست تو آنى كه برادرت را كشتى ، با پاك يزدان ستيزگرى كردى و نوذر و سياوش را كشتى .\r\nافراسياب چون دانست كه هوم وى را شناخته است ، گريان گفت : در سراسر گيتى كسى را مىشناسى كه گناه نكرده باشد ؟ تقديرم چنين بوده است . بر من ِ بيچارهء درماندهء بلا رسيده رحم كن و ببخش . مرا دست بسته كشان كشان كجا مىبرى ؟ از يزدان بترس كه روز شمار بدين ستم بر تو سخت بگيرد .\r\nهوم دلش بر حال او سوخت . كمندى را كه سخت به دستش بسته بود اندكى سُست كرد . افراسياب در لحظه‌اى مناسب ، ناگهان دستش را از بند رها كرد ، درون دريا جست و ناپديد شد .\r\nآمدن كاووس و خسرو نزديك هوم\r\nاتفاق را اندكى پس از آن ، گودرز و گيو و چند تن از آزادگان كنار دريا به هوم رسيدند ، و او را نگران و حسرت رسيده يافتند . گودرز حال و سبب تشويش خاطرش را پرسيد . هوم داستان گرفتار شدن افراسياب ، زارى كردن او ، سست كردن بند ، گريختن و به دريا جستن وى را به گودرز گفت . سپهبد بىدرنگ شاه را آگاه كرد . آن دو در دم نزديك هوم آمدند . پارسا مرد آنچه بر او و افراسياب رفته بود باز گفت و گفت اكنون چاره جز اين نيست كه شهريار فرمان دهد گرسيوز را كنار\r\n\r\n","description":"","footnote":"","page_name":" 394 ","page_number":416},
  {"content":"\r\n\r\nدريا بياورند و چندان شكنجه كنند كه نالهء او به گوش افراسياب برسد .\r\nوى چون زارى برادر بشنود بىاختيار سر از آب بيرون مىكند ، به كناره نزديك مىشود ، باشد كه وى را به كمند بگيريم .\r\nشاه اين تدبير پسنديد . گرسيوز را آوردند و چندان شكنجه كردند كه افراسياب ناله‌اش را شنيد ، و نزديك كناره آمد\r\nچو گرسيوز او را بديد اندر آب * دو ديده پر از خون و دل پر شتاب\r\nفغان كرد كاى شهريار جهان * سرِ نامداران و تاج مهان\r\nكجات آن همه رسم و آيين و گاه ؟ * كجات آن سر تاج و گنج و سپاه ؟\r\nكجات آن همه دانش و زور دست ؟ * كجات آن بزرگان خسروپرست ؟\r\nكجات آن به رزم اندرون فرّ و نام ؟ * كجات آن به بزم اندرون كام و جام ؟\r\nكه اكنون به دريا نياز آمدت * چنين اختر بدفراز آمدت\r\nافراسياب به تلخى گريست و به اندوه و درد گفت : همه جا آشكار و نهان گشتم مگر از تقدير شوم بگريزم . اما روز به روز رنجم بيشتر و اخترم تاريك تر شد تا بدين روز درافتادم .\r\nگرفتار شدن افراسياب بار دوم و كشته شدن او و گرسيوز\r\nچون افراسياب به كناره نزديك تر گشت وى را به كمند گرفتند از دريا به دشت كشيدند و كىخسرو سرش را به شمشير افگند . آن گاه دژخيم به فرمان شهريار ميان گرسيوز را به دو نيم كرد .\r\nكىكاووس پس از كشته شدن افراسياب دلش از كينه‌خواهى سياوش آسوده شد . ايزد پاك را نيايش كرد و گفت :\r\nچو سالم سه پنجاه بر سر گذشت * همه موى مشكين چو كافور گشت\r\nهمان سرو نازنده شد چون كمان * ندارم گران گر سر آيد زمان\r\nبازآمدن كاووس و خسرو به پارس\r\nچون كاووس و كىخسرو به پارس بازگشتند بسى بر نيامد كه مرگ كاووس در رسيد . شهريار و همهء بزرگان و سپاهيان جامه سياه كردند . شاه چهل روز سوكوار مرگ نيا بود . روز چهل و يكم بر تخت نشست . ردان و بزرگان و موبدان و سپاهيان بر او آفرين خواندند . سپس\r\n\r\n","description":"","footnote":"","page_name":" 395 ","page_number":417},
  {"content":"\r\n\r\nفرمود تا جهن را نزد او بياورند . چون آوردند بند از دست و پايش برداشت بر او مهربانيها كرد پادشاهى توران را به وى داد و فرمود كه پيوسته به داد و دهش و مدارا و مردمى با مردم رفتار كند . جهن شاه را ستود و گفت :\r\nيكى آرزو دارد اكنون رهى * بدين نامور پيشگاه مهى\r\nكه پوشيده رويان و فرزندِ من * همان خواهران را و پيوندِ من\r\nببخشى به من تا به توران برم * چنين آرزو را اگر در خورم\r\nشهريار همهء پوشيده رويان را كه از بستگان افراسياب بودند آزاد كرد و به جهن سپرد .\r\nنااميد گشت كيخسرو از گيتى\r\nچون شصت سال ديگر بدين گونه سپرى شد شبى شهريار در انديشه شد و به خود گفت : چين و هند و روم و توران از خاور تا باختر را زير فرمان خود درآوردم . كين سياوش را گرفتم ، هر آرزو كه داشتم يزدان برآورد اكنون مىترسم ، همچنان كه ضحاك و جمشيد خويشتن بين و مغرور شدند و سر از فرمان يزدان پاك برتافتند ، من نيز بر ايزد يكتا ناسپاس شوم به كژى و نابخردى گرايم ، به مكافات ، فرّه ايزدى از من بگسلد در جهان به بدى شهره و در آن دنيا در پيشگاه يزدان پاك شرمسار و به آتش دوزخ گرفتار شوم . بهتر آن است اكنون كه روانم به بديها آلوده نگشته از جهانبان آرزو كنم روانم را بر آن جاى نيكان برد . از آن كه :\r\nشنيديم و ديديم راز جهان * بد و نيك هم آشكار و نهان\r\nكشاورز باشد و گر تا جور * سرانجام بر مرگ باشد گذر\r\nبه شبگير شهريار سر و تن بشست جامه‌اى سپيد بر تن آراست به جاى نماز درآمد يزدان پاك را ستود ، و از سر نياز\r\nهمى گفت كاى برتر از جان ِ پاك * برآرندهء آتش و باد و خاك\r\nبيامرز كرده گناه مرا * ز كژّى بكش دستگاه مرا\r\n\r\n","description":"","footnote":"","page_name":" 396 ","page_number":418},
  {"content":"\r\n\r\nخواندن ايرانيان ، زال و رستم را\r\nيك هفته همچنان به نيايش پروردگار گذراند و چون بيش از آن توانش نبود روز هشتم از پرستش گاه به كاخ بازگشت .\r\nطوس و گودرز و گيو و گرگين و بيژن و رهام و شيدوش و زنگهء شاوران و گستهم و ديگر سران سپاه و بزرگان كه از غيبت طولانى شاه در شگفت و نگران شده بودند به ديدنش شاديها كردند و گفتند : پس از اين مدت دراز كه پيوسته در جنگ با دشمنان كوشيدى و سراسر گيتى را زير فرمان آوردى ، اكنون گاه آن است كه به شادى و خرمى بنشينى ، و از جهان برخوردى ، از چه رو پژمرده و نگران شده‌اى ؟\r\nگر از ما به چيزى بيازرد شاه * و ز آزار او هست ما را گناه\r\nبگويد به ما تا دلش خوش كنيم * پر از خون رخ و دل پر آتش كنيم\r\nو گر دشمنى دارد اندر نهان * بگويد به ما شهريار جوان\r\nشاه پاسخ داد : مرا از شما هيچ رنج در دل نيست و دشمنى نيز ندارم . اكنون نوبت آنست كه شما تيغها در نيام كنيد و به جاى رفتن به رزمگاه و آختن شمشير و تير مجلسانه بياراييد ، و به شادى و خرمى بنشينيد . اما من يك هفته پيش يزدان به پاى بودم و از او آرزو كردم اكنون كه همهء مرادهايم را برآورده مرا نزد خود بخواند . آن گاه به سالار بار گفت : هيچ كس از خويش و بيگانه را رها مكن كه به بارگاه درآيد . و چون شب در رسيد دگر بار به جاى پرستش آمد ، به دادار دارنده نيايش كرد ، و\r\nهمى گفت كاى برتر از برترى * فزايندهء پاكى و بهترى\r\nتو باشى به مينو مرا رهنماى * چو من بگذرم زين سپنجى سراى\r\nچون يك هفته سپرى شد و شاه روى ننمود ، همهء بزرگان و پهلوانان انجمن كردند و از دگرگون شدن رفتار شهريار با هم راى زدند .\r\nچاره‌گرى را گودرز پسرش گيو را به زابلستان فرستاد تا به زال و رستم بگويد كه شاه از نيايش و پرستش يزدان سر برتافته و به گمراهى گراييده\r\n\r\n","description":"","footnote":"","page_name":" 397 ","page_number":419},
  {"content":"\r\n\r\nاست . او در بار را بر نامداران بسته و با ديوان نشسته است . گفتار ما در او درنمىگيرد . شما با همهء ستاره‌شناسان و دانايان بزرگ به ايوان بياييد ، مگر چاره‌گرى كنيد .\r\nگيو به فرمان پدر به سيستان رفت . رستم و دستان به شنيدن اين خبر سخت دردمند و آشفته حال شدند . همهء اخترگران و موبدان بزرگ را فراهم آوردند و به ايران رو نهادند .\r\nاز روى ديگر شاه پس از يك هفته نيايش به كاخ درآمد . بر تخت نشست ، و بار داد .\r\nهمه پهلوانان ابا موبدان * برفتند نزديك شاه جهان\r\nجهاندار چون ديد بنواختشان * به رسم كيان جايگه ساختشان\r\nهمهء پهلوانان و بزرگان لب به شكوه گشودند كه از چه هفته به هفته راه بر ما مىبندى ؟ اگر شاه اين راز را بر ما بگشايد ، و بدانيم غمش از درياست همهء درياها را به كوشش خشك مىكنيم و اگر دريابيم كه رنجش از كوه است آن را از بُن برمىآوريم .\r\nشهريار گفت : آرزويى در دل دارم كه اميدوارم به زودى برآورده شود . اگر مراد يابم راز آن را به شما مىگويم . اكنون پيروز و شاد بازگرديد ، و انديشهء بد در دل راه مدهيد . همهء پهلوانان و آزاد مردان بر او آفرين خواندند و رفتند . آن گاه شهريار دگر بار به پرستشگاه رفت ، و\r\nهمى گفت كاى كردگار سپهر * فروزندهء نيكى و داد و مهر\r\nاز اين شهريارى مرا سود نيست * گر از من خداوند خشنود نيست\r\nز من گر نكويى و گر رفت زشت * نشست مرا جاى ده در بهشت\r\nدر خواب ديدن كيخسرو سروش را\r\nشهريار بدين گونه پنج هفته به نوبت به پرستشگاه رفت . در آخِرين هفته شبى سحرگاه بخواب رفت ، و در خواب ديد كه خجسته سروش در گوش او گفت : به زودى يزدان مرادت را برمىآورد ، و ترا به همسايگى خود جاى مىدهد . بسى چيزهاى نيكوى ديگر نيز او را گفت .\r\n\r\n","description":"","footnote":"","page_name":" 398 ","page_number":420},
  {"content":"\r\n\r\nشاه وقتى از خواب بيدار شد چندان گريسته بود كه جاى پرستش پر آب شده بود . بامدادان به جايگاه خويش بازگشت . جامه‌اى نابسوده پوشيد ، و بىياره و طوق و تاج بر تخت نشست . از روى ديگر در آغاز ششمين هفته زال و رستم و موبدان و اخترشناسان به تختگاه كىخسرو رسيدند . بزرگان آنان را پذيره شدند و\r\nبگفتند با زال و رستم كه شاه * به گفتار ابليس گُم كرده راه\r\nجز آن است كىخسرو اى پهلوان * كه ديدى تو شادان و روشن روان\r\nزال گفت : باشد كه شاه از گاه سير و دلگير شده باشد . شما چندين دل به غم مسپاريد با او سخن مىگوييم پندش مىدهيم و دگر بار دلش را به گفته‌هاى نيكو خرم و شادان مىداريم . آن گاه همه به بارگاه شهريار شدند ، شهنشاه چون دستان و رستم و اخترگران و موبدان و بزرگانى را كه با او از زابلستان آمده بودند ديد ، از تخت فرود آمد هر يك را جاى سزاوار نشاند ، و از حال يكان يكان پرسيد . زال بر او آفرين كرد و گفت : اين خبر به من رسيد كه شهريار روزگارى است كه ديدار خود را از پرستندگانش دريغ مىدارد . من از راه دراز به اين جا شتافته‌ام تا از شاه جهان بپرسم چه چيز وى را به بُريدن مهر از پهلوانان و بزرگانش برانگيخته است . شهريار گفت :\r\nبه يزدان يكى آرزو داشتم * جهان را همه خوار بگذاشتم\r\nكنون پنج هفته است تا من به پاى * همى خواهم از داور رهنماى\r\nكه بخشد گذشته گناه مرا * بيفروزد اين تيره ماه مرا\r\nبَرَد مَرمَرا زين سراى سپنج * نماند مرا در جهان درد و رنج\r\nاكنون مُراد يافتم ، چه دوش وقتى سحرگهان به خواب رفتم از سوى يزدان خجسته سروش مژده داد كه گاه رفتنم فرا رسيده ، و از اين پس غم لشكر و تاج و تخت نخواهم خورد .\r\nبه شنيدن اين سخن دل پهلوانان دردمند شد . زال آه سرد از جگر\r\n\r\n","description":"","footnote":"","page_name":" 399 ","page_number":421},
  {"content":"\r\n\r\nبرآورد ، و شهريار را گفت : سخن در اين انجمن بىپرده مىگويم از گفته‌ام كه همه راست است دل آزرده و رنجه مشو مادرِ تو تورانى است و آرام و آبشخورت توران زمين بوده است . نبيرهء افراسيابى كه دلش آگنده از كيميا و بدى بوده است . از سوى ديگر گوهر از كاووس دارى كه از خودكامگى و تيره رايى مىخواست از آسمان بگذرد ، به اختران گام نهد ، و راز سپهر را دريابد . من او را پندها دادم اما سُخنم را نپذيرفت . تو نيز راه ايشان در پيش گرفته‌اى\r\nكنون برنوشتى ره ايزدى * به كژّى كشيدى و نابخردى\r\nگر اين باشد اى شاه سامان تو * نگردد كسى گرد فرمان تو\r\nبمانى پر از درد و تن پر گناه * نخوانند از اين پس ترا نيز شاه\r\nاندرز كردن زال كيخسرو را\r\nشهريار چون اين سخن زال شنيد گفت : اى جهان ديده مرد ، اگر جواب تلخ و ناهموار به تو گويم بىگمان جهاندار اين بد را از من نمىپسندد . رستم نيز دردمند مىگردد ، و از درد وى به ايران گزندها مىرسد . بنا بر اين سخن به نرمى و آهستگى مىگويم . اى پير بزرگوار ، و اى سرفرازان بيدار بخت :\r\nبه دارنده يزدان گيهان خديو * كه دورم من از راه و فرمان ديو\r\nبه يزدان گرايد همى جان من * كه آن ديدم از رنج درمان من\r\nبديد آن جهان را دل روشنم * خرد شد ز بدهاى او جوشنم\r\nاكنون كه هم كين سياوش را گرفته‌ام ، و هم فرمانروايان زشت‌كار مردم گزاى را از ميان برداشته‌ام ، و مردمان سراسر كشور پهناور همه به آسودگى و فراخى نعمت روزگار مىگذرانند ، مرا از اين پس در گيتى كارى نيست . در پنج هفته‌اى كه دل از همگان پرداختم و به نيايش پاك يزدان رو آوردم از جهاندار يزدان بزارى خواستم زندگيم را به پايان رساند ، از آن كه از لشكر و تاج و تخت سير و دلگير گشته‌ام . تو اى پير فرخنده دستان سام بر من ستم كردى كه پيرو ديوم خواندى ، و ندانم كه بادافره\r\n\r\n","description":"","footnote":"","page_name":" 400 ","page_number":422},
  {"content":"\r\n\r\nايزدى چگونه ترا مكافات بدهد .\r\nحال دستان به شنيدن سخن شهريار بگشت و گفت : اى شاه يزدان پرست\r\nز من بود تيزى و نابخردى * تويى پاك و فرزانهء ايزدى\r\nاگر ديو گُم كرده راه مرا * سزَد گر ببخشى گناهِ مرا\r\nشاه دستان را به مهر در بر گرفت . وى را كنار خويش نشاند و نواخت . آن گاه شهريار فرمود سراپرده و درفش به هامون زَنَند و زال و رستم و طوس و گودرز و گيو و بيژن و گرگين و ديگر بزرگان و دليران در آن جا فراهم آيند . چون چنين كردند شهنشاه بر تخت زرين نشست گرزهء گاو پيكر بر دست گرفت ، و به آواز گفت : اى نامداران و مردان كار ، خردمندان مىدانند كه نيك و بد روزگار مىگذرد همه رفتنى هستيم ، و هيچ كس را عمر جاودان نيست . من نيز دل از اين سراى سپنج كَندَم ، و از يزدان پاك آرزو كردم مرا به مينو ببرد و زود باشد كه مُراد يابم .\r\nاكنون نوبت آن است آنچه دارم به شما مهتران ببخشم .\r\nاندرز كردن خسرو گودرز را\r\nچون پهلوانان و بزرگان از كىخسرو اين سخنان شنيدند در شگفت شدند . پس از سپرى شدن يك هفته ، شاه بىياره و طوق و تاج بر گاه نشست . بزرگترين گنجهايش را به گودرز سپرد و به او گفت : اى پهلوان پير و روشندل ، اين گنج را در كارِ آباد كردن رباطهاى ويران ، ترميم آبگيرها و پلهاى نيمه خراب ، دستگيرى به كودكانى كه پدر و مادر خود را از دست داده‌اند ، زنان بىشوهر ، پيران ِ از كار افتاده ، نيازمندان ، روشن نگهداشتن آتشكده‌ها ، داير كردن چاهسارهايى كه بر اثر گذشت زمان بىآب شده‌اند صرف كن .\r\nگنج عروس را به گيو و زال و رستم بخشيد همهء جامه‌هاى تنش را به رستم داد . ياره و طوق و جوشن و گرزش را به گستهم ، اسبانش را به طوس ، و سليح نبردش را به گيو بخشيد . ايوان و خرگاه و پرده سرايش را به\r\n\r\n","description":"","footnote":"","page_name":" 401 ","page_number":423},
  {"content":"\r\n\r\nفريبرز كاووس داد ، و طوق زبرجد نشانى را كه بر آن نام شاه حك شده بود به بيژن بخشيد . سپس\r\nبه ايرانيان گفت هنگام من * فراز آمد و تازه شد كام من\r\nهمه مهتران زار و گريان شدند * ز درد شهنشاه بريان شدند\r\nخواستن زال گشاد نامه از خسرو براى رستم\r\nدستان به شنيدن اين سخنان زمين بوسيد . بر پاى خاست ، و از كارهاى بزرگ رستم ياد كرد . شاه به پاداش پادشاهى كشور نيمروز را به وى داد . گيو را بر قم و اصفهان ، و طوس را بر خراسان پادشاه كرد . آن گاه لهراسب را پيش خواند تاج پادشاهى بر سر وى نهاد ، و به زال كه لهراسب را در خور پادشاهى نمىدانست گفت : ميان خسرو نژادان لهراسب نبيرهء هوشنگ است و گوهر از كىقباد دارد . يزدان مرا فرمود كه او را به جانشينى خود برگزينم ، و هر كس به او نگرود به يزدان ناسپاس است . لهراسب دين و شرم دارد راد و بينا دل و پاك دست و سزاوار سرورى است .\r\nزال به شنيدن اين سخنان\r\nبيالود لب را به خاك سياه * به آواز لهراسب را خواند شاه\r\nبزرگانش گوهر برافشاندند * به شاهى بر او آفرين خواندند\r\nآن گاه شهريار به بدرود كردن روى هر يك را بوسيد ، و آنان را در بر گرفت . پهلوانان همه سر به خاك نهادند و جامه چاك كردند .\r\nسپس شاهنشاه به پرده سراى خود درآمد . پَردگيانش را بر خويش خواند . رازِ دل را به آنان گفت . بتان\r\nشخودند روى و بكَندند موى * گُسستند پيرايه و رنگ و بوى\r\nو زان پس هر آن كس كه آمد به هوش * چنين گفت با ناله و با خروش\r\nكه ما را بِبَر زين سراى سپنج * رها كن تو ما را از اين درد و رنج\r\nشاه آنان را دلدارى داد . لهراسب را پيش خواند و\r\nبه لهراسب گفت اين بتان منند * فروزندهء پاك جان منند\r\n\r\n","description":"","footnote":"","page_name":" 402 ","page_number":424},
  {"content":"\r\n\r\nبرين هم نشست اندرين هم سراى * همى دارشان تا تو باشى به جاى\r\nپذيرفت لهراسب زو هر چه گفت * كه چون ديده‌شان دارم اندر نهفت\r\nآن گاه شهريار از پرده سراى به درآمد و به رفتن روى نهاد .\r\nدستان و رستم و گودرز و گيو و بيژن و گستهم و فريبرز و طوس نيز با وى رفتند . چندان ره سپردند تا به كوهى رسيدند . چون شب سپرى شد و خورشيد سر زد هزاران زن و مرد خروشان و نالان پيش شاه شدند\r\nهمى گفت هر كس كه شاها چه بود * كه روشن دلت شد پر از داغ و دود\r\nگر از لشكر آزار دارى همى * مر اين تاج را خوار دارى همى\r\nبگوى و تو از گاه ايران مرو * جهان كهن را مكن شاه نو\r\nبدرود كردن كيخسرو به كنيزكان خود\r\nشاه مردم و موبدان را به مهربانى و گرمى بازگرداند . آن گاه مهتران را گفت : راهى دراز و بىآب و گياه در پيش است ريگزار است و دشوار گذر . شما نيز باز گرديد و به جايگاه خود شويد . دستان و رستم و گودرز فرمان شاه را پذيرفتند ، اما طوس و گيو و فريبرز و بيژن و گستهم شهريار را تنها رها نكردند و يك روز و يك شب با او برفتند . در راه چشمه‌اى پديد آمد . بر كنار آن فرود آمدند . چون پاسى از شب گذشت شهريار در آب روشن چشمه سر و تن را شست و در دل با يزدان نيايش كرد . آن گاه به همراهان گفت : شما اين جا بمانيد و به شبگير باز گرديد كه از اين پس مرا تا جاودان نخواهيد ديد . پهلوانان با درد و اندوه بخفتند .\r\nسپيده‌دمان كىخسرو ناپديد شد . مهتران هر سو به جستجو درآمدند ، و وى را نيافتند . به كنار چشمه بازآمدند و چيزى كه بود بخوردند ، و از بسيارى خستگى خوابيدند . ديرى نپاييد كه ابرى سياه آسمان را پوشاند . بادى سخت وزيدن گرفت ، و برفى سنگين باريد . پهلوانان از آن برف رهايى نيافتند . يكايك زير انبوه برف ماندند و جان سپردند . رستم و زال و گودرز يك هفته در آن كوهسار چشم به راه بازگشتن ايشان دوختند . روز هشتم چون از بازگشتن و زنده ماندنشان نااميد شدند گريان و دردمند\r\n\r\n","description":"","footnote":"","page_name":" 403 ","page_number":425},
  {"content":"\r\n\r\nبازگشتند .\r\nچون لهراسب از پايان كار و زندگى كىخسرو آگاه گشت بر تخت بر آمد . گُردان بر جاى خود نشستند\r\nبه آواز گفت اى سران سپاه * شنيده همه پند و اندرز شاه\r\nمرا هر چه فرمود و گفت آن كنم * بكوشم به نيكى و فرمان كنم\r\nگُنه كار باشد به يزدان كسى * كه اندرز شاهان نخواند بسى\r\nهمه مهتران بر لهراسب آفرين خواندند ، و فرمانبرى را سر بر زمين نهادند . لهراسب در مهرگان تاج بر سر نهاد .\r\n\r\n","description":"","footnote":"","page_name":" 404 ","page_number":426},
  {"content":"\r\n\r\nپادشاهى لهراسب\r\nچون لهراسب به پادشاهى نشست و تاج بر سر نهاد جهان آفرين را ستايش كرد ، و مردم را به داد و دهش نويد داد . مهان جهان بر او آفرين خواندند . وى دانايان ، صنعتگران بزرگ هند و چين و كشورهاى ديگر را به درگاه خويش آورد . آنان را نواخت ، و به پى افگندن شارسانى بزرگ ، پر از برزن و كوى و بازارگاه در بلخ گماشت . آتشكدهء آذر برزين را ساخت ، و در هر برزنى جايگاهى براى بر پا داشتن جشن سده بنا كرد .\r\nرفتن گشتاسب از پيش لهراسب به خشم\r\nلهراسب را دو فرزند بود : گشتاسب و زرير . اين دو به دانش از پدر درگذشته بودند ، و در هنر سپاهيگرى نامور بودند . اما لهراسب دو شاهزادهء جوان را كه از نبيره‌هاى كاووس كى بودند دوست‌تر مىداشت .\r\nاز اين رو گشتاسب از پدر رنجيده خاطر و دل آزرده بود .\r\nروزى شاه در پارس به هنگام بهاران مجلسانه‌اى آراست . مهتران و بسيارى از سران سپاه به شادخوارى نشستند . چون سرِ گشتاسب از باده گرم شد بر پاى خاست ، و پس از اين كه بر شاه آفرين خواند ، از سرِ غرور گفت : مرا در رزمجويى و مردافگنى آن هنر و نيروست كه جز رستم\r\n\r\n","description":"","footnote":"","page_name":" 405 ","page_number":427},
  {"content":"\r\n\r\nكسى با من برنمىتابد و چون جز اين هنرها دارم از ديگران سزاوارترم كه پادشاهى مرا باشد .\r\nلهراسب به نرمى و آهستگى پسرش را نكوهش كرد و گفت :\r\nجوانى هنوز ، اين بلندى مجوى * سخن را بسنج و به اندازه گوى\r\nباز آمدن گشتاسب با زرير\r\nگشتاسب از پاسخ پند آميز پدر دل آزرده و دردمند شد .\r\nرنجيده خاطر و زردروى از پدر كناره گرفت . وى را سيصد سوار گرد و شايستهء كارزار بود . چون شب فرا رسيد با سواران راه هندوستان در پيش گرفت . به شبگير لهراسب از رفتن گشتاسب آگاه ، و دلش پر غم شد .\r\nزرير را با هزار سوار به راه هند ، گستهم را به راهِ روم و گرازه را به راهِ چين در پى او فرستاد . گشتاسب و سوارانش تازان نزديك كابل رسيدند .\r\nبدان جاى خرّم فرود آمدند * ببودند يك روز و دَم بر زدند\r\nهمه كوهسارانش نخجير بود * به جوى آبها چون مى و شير بود\r\nبامدادان چون خورشيد از پس كوه نمايان شد از آن بيشه به راه افتادند . ديرى نپاييد زرير كه شتابان در پى آنان مىتاخت به آنان رسيد .\r\nآن دو برادر يكديگر را در بر گرفتند . زرير به گرمى و مهربانى برادر را گفت : از چه رو از پدر بريدى و خواهى كهتر شاه هندوستان شوى .\r\nستاره‌شناسان و موبدان مرا خبر داده‌اند كه پس از زمانى نه بسيار دور تو پادشاهى ايران زمين مىيابى ، و همهء مهتران سر بر فرمانت مىنهند .\r\nگشتاسب از سرِ درد جواب داد : من و تو پيش پدر آبرو و حرمت نداريم .\r\nبه كاووسيان دارد او نيكوى * بزرگى و هم افسر خسروى\r\nمرا و ترا نزد او جاى نيست * به از بندگى كردنش راى نيست\r\nدلم از رفتار لهراسب پر خون است ، اما براى رضاى خاطرِ تو بازمىگردم . اگر پادشاهى را به من سپرد وى را پرستنده مىشوم ، و گَر نه هرگز نزد او نمىمانم و به جايى مىروم كه هرگز نشان از من نيابند .\r\nچون شاه از بازگشتن گشتاسب آگاه شد وى را با مهتران و\r\n\r\n","description":"","footnote":"","page_name":" 406 ","page_number":428},
  {"content":"\r\n\r\nسپاه گران پذيره شد . گشتاسب به ديدار پدر از اسب فرود آمد . بر او نماز برد ، و شاه وى را تنگ در بر گرفت . به شادى بازگشتن او جشنى با شكوه آراست امّا در نهان دلش با نبيرگان سياوش بود .\r\nگشتاسب چون دانست كه مهرِ شاه پيوسته به شاهزادگان است دگر باره آهنگ سفر كرد . در شبى تيره قباى زربَفت چينى پوشيد بر تاجش پر هماى آويخت از دينار و گهر چندان كه به كار بود برگرفت و تنها رو به راه روم نهاد . چون شاه از رفتن پسرش آگاه شد زرير و همهء بخردان را نزد خود خواند ، و از آنان چاره‌گرى خواست . موبد جواب داد :\r\nبه بالا و فرهنگ و ديدار و هوش * چنو نامور نيز نشنيد گوش\r\nجز از پهلوان رستم نامدار * به گيتى نبينيم چون او سوار\r\nرسيدن گشتاسب به روم\r\nاز هر سو بايد كسانى را به جستجوى او بفرستى ، و چون بازگشت پادشاهى را به وى سپارى . لهراسب چند تن از بزرگان را هر كدام از سويى در پى گشتاسب فرستاد ، اما همه نوميد بازگشتند . شهزاده چون به شهر روم رسيد يك هفته در جستجوى كار گِردِ شهر گشت تا پيشه‌اى و جايى مناسب بيابد . نَستار گله‌دار قيصر را ديد و به او گفت : اگر مرا به يارى و خدمتگرى بپذيرى ترا به كار آيم . نَستار گفت : تو در اين شهر غريب و بىپايمردى چگونه گلهء اسبان را به ناآشنايى سپارم . گشتاسب غمگين گشت و به خود گفت : هر كس كه سر از فرمان و رضاى پدر بتابد سزايش همين است .\r\nچون به شهر باز گشت گذارش به بازار آهنگران افتاد . بر دكّان بوراب كه نعل ساز اسبان قيصر بود گذشت . بوراب سى و پنج شاگرد داشت ، كه همه از بسيار زدن پتك بر سندان رنجه شده بودند . گشتاسب ديرزمانى در دكان آهنگر درنگ كرد . بوراب وى را به شاگردى پذيرفت ، و به كار زدن پتك گماشت . گشتاسب چنان بنيرو پتك را بر سندان كوبيد كه سندان شكست . بوراب به نرمى و مدارا وى را از نزد خود راند .\r\n\r\n","description":"","footnote":"","page_name":" 407 ","page_number":429},
  {"content":"\r\n\r\nشاهزاده گرسنه و دردمند از شهر بيرون شد . به روستايى رسيد . كنار چشمهء روستا زير درختى گشن بيخ و سايه‌ور به اندوه نشست .\r\nهمى گفت كاى داور كردگار * غم آمد مرا بهره زين روزگار\r\nنبينم همى اخترِ خويش بد * ندانم چرا بر سرم بد رسد\r\nاتفاق را كدخداى روستا كه از فريدون گهر داشت ، بر او گذشت . چون وى را سخت غمگين و شوريده حال يافت مهرش بجنبيد او را به سراى خويش برد ، و چون برادر گراميش داشت .\r\nداستان كتايون دختر قيصر\r\nاز روى ديگر آيين قيصر روم چنين بود كه چون دختران او رسيده و جفت جوى مىشدند جوانان بزرگان و فرزانگان را در كاخ خويش انجمن مىكرد تا دختر به مراد و دلخواه ، جفتش را از ميان آنان برگزيند .\r\nدر آن زمان قيصر روم را سه دختر بود هر سه به شادابى و خرمى و تازه رويى چون گل اندر بهار ، و به بالا و ديدار و آهستگى و راى و شرم و شايستگى تمام خلقت . بزرگترين آنان كتايون نام داشت . كتايون شبى به خواب ديد در انجمنى كه براى جفت جويى وى آراسته‌اند فرزانه‌اى غريب و دل آزرده كه به بالا سرو و به ديدار ماه را ماند درآمده است . وى دسته گلى بويا به آن جوان داد .\r\nدادن قيصر كتايون را به گشتاسب\r\nبسيار روز نگذشت كه قيصر انجمنى براى جفت جويى كتايون آراست ، و جوانان پر مايگان را به انجمن خواند . كتايون در حالى كه يك دسته گل نرگسِ تازه به دست داشت با شصت نديمه از ايوان پسِ پرده آمد و ناشكيبا به همهء جوانان نگريست . چون جوانى را كه به خواب ديده بود و دلش را ربوده بود در ميان جمع نديد ، هيچ يك آنان را نپسنديد .\r\nديگر بار قيصر انجمنى با شكوه‌تر آراست ، و فرمان داد همهء جوانان ، هر كس كه خواهد بدان درآيد . چون مردمان از دعوت همگانى قيصر آگاه شدند ، كدخداى روستا به گشتاسب گفت : روزهاست كه تنها به غم نشسته‌اى\r\n\r\n","description":"","footnote":"","page_name":" 408 ","page_number":430},
  {"content":"\r\n\r\nبيا تا مگر كاخ و گاه مهى * ببينى دلت گردد از غم تَهى\r\nگشتاسب همراه كدخدا به ايوان قيصر رفت . در گوشه‌اى دور از مهان به اندوه نشست . چون همه در جاى خود ايستادند كتايون با گلرخ نديمه‌هايش پديدار شد و بر گِرد ايوانش به گردش درآمد . بناگاه نگاهش به گشتاسب افتاد و دريافت همان جوان است كه او را به خواب ديده بود . وى را به همسرى برگزيد . به قيصر خبر بردند\r\nكه مردى گزين كرد از آن انجمن * به بالاى سرو سهى در چمن\r\nبه رخ چون گلستان و با يال و كِفت * كه هر كش ببيند بماند شگفت\r\nتو گويى مگر فرّهء ايزديست * و ليكن ندانيم او را كه كيست\r\nچنين داد پاسخ كه دختر مباد * كه از پرده عيب آورد بر نژاد\r\nقيصر چنان از كار كتايون خشمگين شد كه گفت اگر من دخترم را به اين جوان گمنام بدهم شرمسار خواهم شد ، و جز اين چاره نيست كه او و دخترم هر دو را بكُشم . اسقف دربار قيصر گفت : آيين جفت جويى دختران مشكن كه اين رسمى كهن است\r\nتو با دخترت گفتى انباز جوى * نگفتى كه شاهى سرافراز جوى\r\nهمايون نباشد چنين خود مگوى * به راهى كه هرگز نرفتى مپوى\r\nقيصر فرمان برد . دخترش را به گشتاسب داد و به تلخى به وى گفت : برو و با آن كه برگزيده‌اى به سختى و نامرادى زندگى كن از آن كه هرگز از جاه و نام و گنج و خواستهء من بهره نخواهى برد . از روى ديگر گشتاسب به كتايون گفت : اى پروريده به ناز ، چگونه شد كه از ميان آن همه جوانان گرانمايه و با نام و نشان من غريب بىچيز را به همسرى برگزيدى ؟ كتايون جواب داد : اين خواست يزدان بود . با گردش آسمان ستيزگرى نتوان كرد . من كه به همسرى تو رضا باشم تو نيز رضا بده .\r\nآن گاه كتايون و گشتاسب به سراى مرد دهقان رفتند . كدخدا براى آنان خانه‌اى جداگانه آراست ، و هر گونه اسباب زندگى براى ايشان\r\n\r\n","description":"","footnote":"","page_name":" 409 ","page_number":431},
  {"content":"\r\n\r\nآماده ساخت . كتايون پيرايه‌هاى بسيار با خود داشت . يكى از آنها را به مردى گوهرى فروخت ، و از بهاى آن هر چه به كار بود فراهم ساخت .\r\nگشتاسب هر روز به شكار مىشد و روزى در نخجيرگاه با هيشو نامى آشنا شد .\r\nخواستن ميرين دختر ديگر قيصر را\r\nميرين يكى از جوانان دولتمند روم خواهان و خواستگار دختر دوم قيصر بود . چون وى به خواستگارى رفت قيصر گفت : از اين پس من به آيين گذشته دخترانم را شوهر نمىدهم . چه اندوه جفت جويى ناسزاوار كتايون پيوسته مرا رنج مىدهد . دختر دوم خود را به كسى شوهر مىدهم كه گرگى را كه به تن چون اژدها ، و به زور همانند پيل است بكشد . ميرين نيرو و ياراى اين كار خطرمند نداشت . به ستاره‌شناسى دانسته بود جوانى زورمند از ايران به روم مىآيد كه سه كار بزرگ مىكند . يكى آن كه دختر بزرگ قيصر را به زنى مىگيرد . ديگر آن كه دو جانور مهيب را كه هيچ كس جرأت نزديك شدن به آنها را ندارد مىكشد . ميرين آگاه بود كه كتايون همسر كيست و مىدانست كه داماد قيصر با هيشو آشناست . نزد او رفت و التماس كرد كه شوهر كتايون را به كشتن گرگ ِ درهء فاسقون رضا كند . هر دو پيش گشتاسب رفتند و هيشو گفت :\r\nدوست من ميرين\r\nدبيرست و با دانش و هوشمند * بگيرد شمار سپهرِ بلند\r\nسخن گويد از فيلسوفان روم * ز آباد و ويران هر مرز و بوم\r\nسواريست گرد افگن و شير گير * عقاب اندر آرد ز گردون به تير\r\nبر اين نيز خواهد كه بيشى كند * چو با قيصر روم خويشى كند\r\nقيصر به او گفته است اگر گرگى را كه در بيشهء فاسقون است بكشد دخترش را به او مىدهد . اگر اين كار را بكنى من و او هر دو هميشه بنده و سپاسگزار تو خواهيم بود .\r\nكشتن گشتاسب گرگ را\r\nگشتاسب پذيرفت ، و هر سه رو به راه بيشهء فاسقون نهادند . چون\r\n\r\n","description":"","footnote":"","page_name":" 410 ","page_number":432},
  {"content":"\r\n\r\nبه آن جا نزديك شدند هيشو و ميرين از بيم پيش نرفتند ، و به انگشت كنام گرگ را به گشتاسب نشان دادند . گشتاسب اسب جهاند و چون به جايگاه گرگ نزديك گشت از اسب فرود آمد ، به نيايش يزدان پاك پرداخت ، و\r\nهمى گفت كاى پاك پروردگار * فروزندهء گردش روزگار\r\nتو باشى بدين بد مرا دستگير * ببخشاى بر جان لهراسب پير\r\nاگر بر من اين اژدهاى بزرگ * كه خواند ورا ناخردمند گرگ\r\nشود پادشا چون پدر بشنود * خروشان شود زان سپس نغنود\r\nآن گاه بر بارگى نشست و به پيش تاخت . گرگ چون از در بيشه او را ديد روى زمين را به چنگ دريد . گشتاسب چندان تير بر او زد كه از توان افتاد . كشان كشان خود را به اسب گشتاسب نزديك كرد ، و سرونش را چنان بر اسب زد كه تا ناف او دريد . شاهزاده پياده شد و چنان تيغ بر سرش زد كه پُشت و يال و بَرَش دو نيمه گشت . سپس دگر بار به نيايش پرداخت و\r\nهمى آفرين خواند بر كردگار * كه اى آفرينندهء روزگار\r\nتويى راه گُم كرده را رهنماى * تويى برتر و دادگر يك خداى\r\nهمه كام و پيروزى از نام تست * همه فرّ و دانايى از كام تست\r\nآن گاه دو دندان گرگ را كه به بلندى و تيزى تيغ را مانند بود كَند ، و پيش هيشو و ميرين كه نگران و دردمند كنار چشمه نشسته بودند بازگشت . آن دو از كشته شدن گرگ بدان مهيبى شادان گشتند ، و به ديدن آن رفتند . ميرين هديه‌هاى بسيار پيشكش گشتاسب كرد ، اما شاهزاده جُز اسبى و جوشنى نپذيرفت .\r\nاز آن روى ميرين نزد قيصر رفت و گفت : اى نامدار بزرگ ، شاد باش كه از اين پس هرگز زيانهاى بزرگ گرگ به مردم و شهر روم نمىرسد . من او را به زخم خنجر كشتم . تو نيز اگر كشته‌اش را ببينى از\r\n\r\n","description":"","footnote":"","page_name":" 411 ","page_number":433},
  {"content":"\r\n\r\nبزرگى و هيبت آن در شگفت مىشوى .\r\nبه زن خواستن اهرن دختر سوم قيصر را\r\nقيصر و بسيارى از مردم به نظارهء كشتهء گرگ مهيب رفتند و همه انگشت تعجب به دندان گزيدند . همان روز قيصر روم دخترش را به ميرين داد . اَهرن يكى ديگر از گردان روم به قيصر پيام فرستاد كه من به گوهر و هنر و تيغ و گنج و چيزهاى ديگر بر ميرين سَرَم و خواستگار دختر كوچكت هستم . قيصر جواب فرستاد : تو نيز بايد كارى بزرگ بكنى تا به مراد رسى . در كوه سقيلا اژدهايى بزرگ است كه از او به مردم و كشور بلاها مىرَسَد . اگر آن را كشتى دخترم را به تو مىدهم .\r\nاَهرن پس از شنيدن اين جواب به خود گفت : قيصر مردى ساده و زود باور است ، و نمىداند ميرين چنان دلير و نيرومند نيست كه چنان كار پر خطر از دست و شمشيرش برآيد . بايد پيش ميرين بروم و بپرسم آن كار را چه چاره كرده است . به ايوان ميرين رفت و به او گفت :\r\nمرا آرزو دختر قيصر است * كجا روم را سر به سر افسر است\r\nچو گفتم به پاسخ چنين داد باز * كه بر كوه با اژدها رزم ساز\r\nاگر بازگويى تو اين كارِ گرگ * بوى مَر مرا رهنماى بزرگ\r\nميرين به شنيدن اين سخن به خود گفت : سرمايهء مردمان راستى است اگر من اين راز را از او پنهان دارم بىگمان روزى آشكارا مىگردد ، و من شرمسار مىشوم ، افزون بر اين اَهْرَن دليرى آزاده و نيكوكار و خوشخوست ، و مرا هرگز از او گزندى نمىرسد . پس به او گفت : بايد سوگند ياد كنى رازى را كه به تو مىگويم هرگز پيش هيچ كس بر زبان نياورى . اَهرَن سوگند ياد كرد . آن گاه ميرين به هيشوى نوشت : اَهرن آزاده جوانى نژاده و با گوهر است مىخواهد دختر كوچك قيصر را به زنى بگيرد . قيصر پيمان بسته اگر او اژدهاى بزرگى را كه همهء مردمان از او در بيم و رنجند بكشد ، دخترش را به او بدهد . اين كار خطرمند از او برنمىآيد . پيش من آمد و چاره‌گرى جُست . من راز كشته\r\n\r\n","description":"","footnote":"","page_name":" 412 ","page_number":434},
  {"content":"\r\n\r\nشدن گرگ را به دست آن رزم ديده سوار ، به وى گفتم . اگر چنان كنى كه اژدها نيز به شمشير آن جوان ، به نام اَهرَن كشته شود ، دو تن را بر اين بوم مهتر كرده است ، و پاداشها مىيابد .\r\nاَهرَن نامه را به هيشوى رساند . روز ديگر چون گشتاسب به جايگاه هيشوى نزديك شد وى و اَهرَن به پيشبازش رفتند . هيشو به شاهزاده گفت : اين جوان كه اَهرَن نام دارد از تخمهء قيصر و خداوند فرّ و گنج و نام است . خواستگار دختر قيصر شده و قيصر به وى گفته اگر اژدهايى را كه بر ستيغ كوه است بكشد ، دخترش را به او مىدهد . كوهى كه اژدها بر سرِ آن آشيان دارد ، از اين جا بسيار دور نيست . آن اژدها بس عظيم و مهيب است ، و مردمان روم از بيمش آرام و راحت ندارند .\r\nهمى ز اسمان كركس اندر كَشد * ز دريا نهنگ ِ دژم بر كشد\r\nهمى دود زهرش بسوزد زمين * نخواند برين بوم و مرز آفرين\r\nگر او كشته آيد به دست تو بر * شگفتى شود در جهان سر بسر\r\nكشتن گشتاسب اژدها راو دادن قيصر دختر خود را به اهرن\r\nگشتاسب پذيرفت . هر سه نزديك كوه سقيلا رفتند ، و هيشو جايگاه اژدها را به انگشت به وى نشان داد . شاهزاده با اسب سوى كوه تاخت ، و چون به ستيغ رسيد نعره‌اى زد كه اژدها به ستوه آمد و چون بُرز جوان را ديد خواست كه به دَم او را سوى خويش بكشد . گشتاسب بر او تير باريدن گرفت ، و چون اژدها به او نزديك شد خنجرش را تا دسته در دهان او كرد ، بر اثر اين زخم چندان زهر و خون از تن اژدها بيرون ريخت كه تنش سست شد . آن گاه گشتاسب دست به شمشير برد ، و چنان بر سَرَش فرود آورد كه مغزش بر سرِ سنگ ريخت . سپس از اسب پياده شد و دو دندان اژدها را كه به تيزى و بلندى چون شمشير بود كَند . از آن جا نزديك چشمه‌اى شد سر و تَنَش را شست و به شكرانهء اين پيروزى يزدان پاك را نيايش كرد . آن گاه پيش هيشو و اَهرَن آمد و گفت : كشتن اين اژدها در نظر شما كارى پر خطر بود ؟ من بسى كارهاى بزرگتر از اين\r\n\r\n","description":"","footnote":"","page_name":" 413 ","page_number":435},
  {"content":"\r\n\r\nكرده‌ام .\r\nآن دو بر گشتاسب آفرين خواندند ، و چون به جايگاه خود بازگشتند اَهرَن خواسته و گرانمايه اسبان آراستهء بسيار به وى پيشكش كرد ، اما گشتاسب جز يك اسب و يك تيغ چيزى نگرفت . سپس شاهزاده خرم و شادان پيش كتايون رفت .\r\nاز روى ديگر اَهرَن گردونه‌اى كه با گاو كشيده مىشد به كوه برد . تن اژدها را در گردونه گذاشت و به درگاه قيصر برد . قيصر و مردمان بر اَهرَن آفرين خواندند و قيصر دختر كوچكش را به اَهرَن داد .\r\nهنر نمودن گشتاسب در ميدان\r\nقيصر برابر ايوان خود ميدانى خوش منظر ساخته بود كه دو دامادش ميرين و اَهرَن در آن جا چوگان مىزدند ، تير اندازى مىكردند ، و قيصر به تماشاى آنان شاد مىشد .\r\nروزى كتايون به همسرش گفت : از تنها به خانه نشستن و غم و اندوه خوردن ترا چه حاصل ؟ در روم دو مهتر بودند يكى گرگ مهيبى ، و ديگرى اژدهايى دمان را كشت ، و داماد پدرم شدند آن دو با گروهى از بزرگان و مردمان در ميدان قيصر چوگان بازى مىكنند و او را سرگرم مىدارند تو نيز به آن جا برو و به نظاره بنشين ، باشد كه ساعتى غم از دلت بيرون رود .\r\nبه دو گفت گشتاسب كاى خوب چهر * ز قيصر مرا كى بود داد و مهر\r\nترا با من از شهر بيرون كند * چو بيند مرا ، مردمى چون كند ؟\r\nو ليكن ترا گر چنين است راى * نپيچم ز راى تو اى رهنماى\r\nآن گاه بر اسب نشست ، به ميدان رفت ، و به نظاره ايستاد . سپس گوى و چوگان گرفت به ميدان درآمد ، و چنان در چوگان بازى و تير اندازى هنرنمايى كرد كه همگان از شگفتى انگشت به دندان گزيدند . قيصر بر چنگ و يال و ركيب وى نگه كرد و پرسيد : اين سوار\r\n\r\n","description":"","footnote":"","page_name":" 414 ","page_number":436},
  {"content":"\r\n\r\nكيست ؟ گُردان بسيار ديده‌ام ، امّا هرگز سوارى بدين چابكى و دليرى و هنرمندى نه ديده‌ام ، و نه شنيده‌ام ! او را نزد من بخوانيد تا بپرسم نژاد از كه دارد و از كجا بدين شهر درآمده است . وى را پيش قيصر آوردند . به او گفت : نامت چيست نژادت از كيست و از چه شهرى ؟ گشتاسب جواب داد : من آن جوان بيگانه و خوارم كه قيصر به مكافات اين كه دخترش كتايون مرا به همسرى خويش برگزيد ، من و او را از شهر بيرون كرد . من آنم كه گرگ خونخوار را در بيشه ، و اژدهاى دمان را بر سر كوه كُشتم و هيشو گواه است ، و دندانهاى گرگ و اژدها كه به خانهء من است گواهى ديگر . اگر قيصر باور نمىكند از هيشو بپرسد ، مدتى دراز بر آن نگذشته است .\r\nچون هيشو راستى را بازگفت و شاهزاده دندانهاى گرگ و اژدها را نمود قيصر سخنش را باور كرده و پرسيد : اكنون كتايون كجاست ؟ و همان دم بر باره نشست ، نزد دخترش آمد ، او را بسزا نواخت ، و گفت : از شوهرت بپرس كه آرام و شهر و نژادش كجاست ؟ چنين مىنمايد كه از گرانمايگان و گوهرش از شاهان است . كتايون جواب داد : بارها از او پرسيده‌ام ، مىگويد : نامم فرخزاد است ، اما از شهر و نژاد خود سخن بر زبان نمىآورد .\r\nقيصر وى را بر تخت زرين نشاند و فرمان داد همگان فرمانبرش باشند .\r\nنامهء قيصر به الياس و باژ خواستن از او\r\nچون روزگارى سپرى شد قيصر به الياس مهتر خَزَر نامه كرد كه سالى چند است باژ و ساو نمىدهد اگر همهء آنچه را كه بايد با چند تن گروگان از نزديكان خود نفرستد ، فرخزاد با سپاهيان بسيار به خزر مىتازد تا سراسر كشورش را تاراج و ويران كند .\r\nالياس پاسخ داد : اگر من از روم باژ و ساو نخواهم قيصر بايد بسى سپاسگزار و شادان باشد . به فرخزاد مناز كه اگر كوهى از آهن باشد\r\n\r\n","description":"","footnote":"","page_name":" 415 ","page_number":437},
  {"content":"\r\n\r\nاو را در هم مىشكنم .\r\nاز روى ديگر ميرين و اَهرن نيز قيصر را گفتند : الياس گرگ بيشه يا اژدهاى ستيغ كوه نيست كه فرخزاد وى را بكشد . قيصر بدين سخن غمين شد ، و به فرخزاد گفت : چنان دان كه الياس از زور بازو چون پيل است ، اگر در جنگ با او برنمىآيى بگو تا به لطف و مدارا او را به خود مهربان كنم . گشتاسب گفت : اگر ميرين و اَهرَن را با من به جنگ الياس نفرستى\r\nبه نيروى پيروزگر يك خداى * چو من با سپاه اَندر آيم ز جاى\r\nنه الياس مانم نه با او سپاه * نه چندان بزرگى و تخت و كلاه\r\nكمربند گيرمش و ز پشت زين * به ابر اندر آرم زنم بر زمين\r\nرزم گشتاسب با الياس و كشته شدن الياس\r\nروز ديگر سپاهيان قيصر و الياس رويارو شدند ، و گشتاسب و الياس جنگ را آماده گشتند . مهتر خزر بر گشتاسب تير باران گرفت .\r\nشهزاده نخست با نيزه وى را از بالاى زين بر زمين افگند سپس دستش را گرفت و كشان كشان پيش قيصر برد . آن گاه لشكريان قيصر بر سپاهيان الياس حمله بردند و بسيارى از آنان را كشتند .\r\nچون گشتاسب پيروزمند نزد قيصر بازگشت قيصر به شادى و مهربانى وى را پذيره شد و سر و چشمش را بوسيد .\r\nباژ خواستن قيصر از لهراسب\r\nپس از سپرى شدن روزگارى چند قيصر به گشتاسب گفت :\r\nمىخواهم از لهراسب نيز باژ و ساو بخواهم ، و بيمش دهم اگر نفرستد ، كشورش را ويران مىكنم . راى تو چيست ؟ گشتاسب گفت : هر راى كه تو بينديشى پسنديده است .\r\nآن گاه قيصر فالوس نامى را كه خردمند و زبان آور بود پيش خواند و به او گفت : پيش لهراسب برو و از سوى من به او بگو : اگر باژ و ساو بدهى همچنان پادشاه خواهى بود ، اما اگر از اين كار سرپيچى سپاهى گران به فرماندهى فرخزاد به ايران مىفرستم ، و سراسر آن را ويران\r\n\r\n","description":"","footnote":"","page_name":" 416 ","page_number":438},
  {"content":"\r\n\r\nمىكنم .\r\nچون فرستادهء قيصر به درگاه لهراسب شاه ايران رسيد ، شهريار چندان وى را نواخت و مهربانى فرمود كه در شگفت شد . بامداد دگر بار شاه وى را بار داد و گفت : قيصر روم هرگز اين جرأت نداشت كه از من و الياس باژ و ساو بخواهد ، و بدين شاد و خرسند بود كه بر او سخت نگيريم و باژ و ساو نخواهيم .\r\nفالوس گفت : شهريار ايران چندان مرا نواخته و مهربانى فرموده كه در حضرت او سخن جز براستى نمىتوانم گفت : چندى است جوانى به درگاه او در آمده و دامادش شده كه\r\nبه رزم و به بزم و به روز شكار * جهان بين نديده است چون او سوار\r\nاو گرگى و اژدهايى را كه هيچ كس جرأت نزديك شدن به آنها را نداشت ، و قيصر را ياراى گذشتن از آن سو نبود ، كشت .\r\nلهراسب گفت : تو همهء نزديكان و بزرگان و سران سپاه مرا ديده‌اى ، به چهره و بالا و اندام كه را مانند است ؟ فالوس جواب داد : به بالا و ديدار و فرهنگ و راى درست همانند زرير است .\r\nلهراسب دريافت كه او گشتاسب است . شاد شد . فالوس را زر بسيار بخشيد ، و به او گفت : قيصر را بگوى : جنگ را آماده باش .\r\nبردن زرير پيغام لهراسب به قيصر\r\nآن گاه زرير را پيش خواند و او را گفت : آن جوان بىگمان برادرت گشتاسب است تخت و تاج مرا برگير ، با چندين تن از بزرگان و مهتران و سپاهيان بسيار به روم برو ، تخت و تاج را به برادرت بسپار و او را به ايران بازگردان .\r\nزرير به تندى باد خود را نزديك روم رساند . سپاهيان را به بهرام يكى از سران سپاه سپرد ، و خود با پنج تن از مهان ، بسان كسى كه پيامى برد ، نزد قيصر رفت ، و چون فرخزاد ( گشتاسب ) را ديد به قيصر گفت : اين بنده از بندگان شاه ايران است كه گريخته و بدين جا افتاده\r\n\r\n","description":"","footnote":"","page_name":" 417 ","page_number":439},
  {"content":"\r\n\r\nاست . سپس گفت : لهراسب پيغام داده كه اگر قيصر سرِ جنگ دارد ما را بيم در دل نيست . نه ايران خزر است و نه من الياس كه از پا درآييم .\r\nباز رفتن گشتاسب با زرير به ايران زمين و دادن لهراسب تخت ايران او را\r\nقيصر زرير را بازگرداند و به گشتاسب گفت : چرا به گفتهء زرير پاسخ ندادى ؟ گشتاسب گفت : زمانى كه خدمت شاه ايران مىكردم شهريار و همهء سپاهيان از هنرهاى من آگاه بودند اكنون نيز آن بهتر كه من تنها به فرستادهء شاه ايران بپيوندم ، و آنچه بايست به او بگويم .\r\nبه دو گفت قيصر تو داناترى * بر اين آرزوها تواناترى\r\nآن گاه گشتاسب پيش زرير آمد . سپاهيان ايران چون وى را بديدند همه پياده پيش او آمدند و آفرين گفتند . همان هنگام زرير وى را بر تخت نشاند و تاج بر سرش نهاد . سپس گشتاسب به قيصر پيام فرستاد كه كارها به مراد تو گشت . زرير و سپاهيان آرزو دارند كه تو تنها پيش آنان بيايى تا همه سر بسر با تو پيمان ببنديم .\r\nقيصر به شنيدن اين پيام تنها نزد ايشان آمد ، و چون گشتاسب را بر تخت پادشاهى ديد دريافت كه او گشتاسب است . وى را ستود و نماز برد . گشتاسب با كتايون و مال و خواستهء فراوان ، و هزار غلام و نديمهء رومى رو به ايران نهادند . قيصر به همهء سران سپاه و رزمندگان ايران فراخور جاه و حال هر يك هديه‌اى داد ، و دو منزل گشتاسب را بدرقه كرد .\r\nلهراسب چون از آمدن زرير و گشتاسب آگاه گشت سخت شادمان شد . گشتاسب به ديدن پدر از اسب فرود آمد بر او نماز برد .\r\nلهراسب وى را در بر گرفت ، و به ايوان شاهى برد .\r\n\r\n","description":"","footnote":"","page_name":" 418 ","page_number":440},
  {"content":"\r\n\r\nپادشاهى گشتاسب\r\nبه بلخ رفتن لهراسب و بر تخت نشستن گشتاسب\r\nچون لهراسب ، تخت و تاج پادشاهى را به پسرش گشتاسب داد به بلخ رفت . به آتشكدهء نوبهار شد . بسان پرستندگان جامهء مويين پوشيد موى فروهشت و شبانروزان به نيايش يزدان پاك پرداخت . سى سال بر اين كار بود .\r\nاز روى ديگر چون گشتاسب جاى پدر بر اورنگ خسروى برآمد داد و دهش پيش گرفت . همهء شاهان جز ارجاسب مهتر توران سر به فرمانش نهادند ، و باژ و ساو دادند . ارجاسب نه تنها باژ نفرستاد ، از گشتاسب طلب باژ كرد .\r\nپيدا شدن زردشت و پذيرفتن گشتاسب كيش او را\r\nكتايون از شهريار دو پسر به دنيا آورد : اسفنديار و پشوتن . پس از چندى زردشت پيغمبرى خويش آشكار كرد ، و گشتاسب را به آيين پاك خويش خواند . شهريار كيش وى را پذيرفت ، و مردمان را به پرستيدن يكتا خدا خواند . سپس آتشكدهء مهر برزين را بنا نهاد . زردشت پيش در آتشكده سروى كاشت . بر آن نوشت كه شهريار كيش وى را پذيرفته ، و بدين گونه سرو را گُواه گرفت . چون زمانى چند سپرى شد\r\n\r\n","description":"","footnote":"","page_name":" 419 ","page_number":441},
  {"content":"\r\n\r\nنپذيرفتن گشتاسب باژ ايران به ارجاسب را\r\nزردشت به گشتاسب گفت : روا نيست به ارجاسب باژ و ساو بدهى .\r\nپادشاه چين و توران گروهى از ديوان را زير فرمان داشت . روزى يكى از ديوان وى را گفت : پادشاها ، از چه به خود مىپسندى كه گشتاسب به دشمنى تو برخيزد ؟ وى و همهء مردمانش دين زردشت پذيرفته‌اند ، و ترا به كسى نمىشمارند ، بايد نامه‌اى به گشتاسب بنويسى ، با خواستهء فراوان نزد او فرستى و بگويى : زردشت را به خوارى از خود دور كند . دين او را باطل شمارد ، و دگر بار به آيين پيشينيان درآيد ، و اگر بر اين گردن ننهد ، جنگ را آماده باشد . ارجاسب به گشتاسب نامه كرد و نوشت :\r\nنامه نوشتن ارجاسب گشتاسب را\r\nشنيدم كه راهى گرفتى تباه * به خود روزِ روشن بكردى سپاه\r\nبيامد يكى پير مهتر فريب * ترا دل پر از بيم كرد و نهيب\r\nسخن گفت از دوزخ و از بهشت * به دلت اندرون تخم زفتى بكِشت\r\nبرافگندى آيين شاهان خويش * بزرگان گيتى كه بودند پيش\r\nاز آن پس كه ايزد ترا شاه كرد * يكى پير جادوت بىراه كرد\r\nچون از اين باخبر شدم دوستىِ كهن مرا به نوشتن اين نامه برانگيخت . پس از اين كه نامه را خواندى سر و تن بشوى ، از گناهى كه كرده‌اى آمرزش بخواه . اگر چنان كه گفتم كردى اسبان زرّين ستام گوهرنشان ، خواستهء فراوان ، غلامان بسيار به درگاهت مىفرستم ، و خود فرمانبردارت مىشوم . اما اگر پندم را نپذيرى دو ماه ديگر با لشكرى گران به ايرانشهر مىشتابم و سراسر كشورت را ويران مىكنم .\r\nپيمبر فرستادن ارجاسب گشتاسب را\r\nدو فرستادهء ارجاسب چون به بارگاه شهريار ايران درآمدند زمين بوسيدند و بر او نماز بردند . گشتاسب از نامهء پادشاه توران و چين تنگ دل شد . مهتران را نزد خويش خواند ، و آنچه را ارجاسب نوشته بود بر ايشان گفت :\r\nچه ناخوش بود دوستى با كسى * كه مايه ندارد ز دانش بسى\r\n\r\n","description":"","footnote":"","page_name":" 420 ","page_number":442},
  {"content":"\r\n\r\nمن از تخمهء ايرجِ پاك زاد * وى از تخمهء تور جادو نژاد\r\nپاسخ دادن زرير ارجاسب را\r\nزَرير و اسفنديار چون از نوشتهء ارجاسب آگاه شدند شمشير كشيدند و گفتند هر كس شَت زردشت را به پيمبرى نشناسد و سر به فرمانش نَنَهد به شمشير جان از تنش بيرون مىكنيم . اگر در كتاب اَوِستا و زند به گرامى داشتن ِ فرستاده سفارش نشده بود هر دو را زنده بردار مىكرديم . آن گاه نويسنده جواب تلخى به ارجاسب نوشت . شاه آن را پيش فرستادگان افگند ، و گفت : آن را سوى ترك جادو بريد ، و بسى برنيايد كه سپاه به توران زمين مىرانم .\r\nبازگشتن فرستادگان ارجاسب با پاسخ گشتاسب\r\nفرستادگان ارجاسب غمين و آشفته دل راهى چين شدند . چون به بارگاه ارجاسب رسيدند ، و دبير نامه را بر او خواند پادشاه به گرد آوردن و آراستن سپاه پرداخت .\r\nاز روى ديگر شهريار ايران نيز سپاهى انبوه و رزمجوى فراهم آورد . لشكر ايران چون از بلخ به كنارهء جيحون رسيد ، شاه جاماسب را كه سرِ موبدان و مردى پاك تن و پاكيزه جان و دانا بود نزد خويش خواند و گفت : بايد طالع من بنگرى و انجام و فرجام اين جنگ را بگويى .\r\nجاماسب پير از گفتار شاه ناشاد شد و گفت :\r\nكه مىخواستم ايزد دادگر * ندادى مرا اين خرد وين هنر\r\nمرا گر نبودى خرد - شهريار * نكردى ز من بودنى خواستار\r\nچه پايان و فرجام جنگ را بگويم و چه نگويم شاه مرا تباه خواهد كرد . شهريار به نام خدا و به جان زرير سوگند خورد كه بر او ستم نكند . آن گاه جاماسب گفت : اى شهريار ، آگاه باش كه چون انبوه گردان بر هم بتازند اردشير پسر شهريار بسيارى از تركان را از زين به زير اندازد ، اما از بدِ حادثه خود نيز كُشته مىشود . شيدسب پسر ديگر شهريار به كين خواهى بر دشمنان حمله مىبرد و بسيارى از آنان را از پاى درمىآورد ، اما او نيز در اين پيگار جان مىبازد . درفش كاويان\r\n\r\n","description":"","footnote":"","page_name":" 421 ","page_number":443},
  {"content":"\r\n\r\nسرنگون مىگردد . گرامى پسر من اين خوارى را شكيبا نمىشود از اسب بناگاه فرو مىجهد درفش كاويان را بر مىگيرد ، آن را به اهتزاز درمىآورد به يك دست مىجنگد و با دستِ ديگر درفش كاويان را افراشته مىدارد . ناگاه دشمنى آن دستش را كه درفش دارد به شمشير تيز جدا مىكند . او درفش را به دندان مىگيرد و رها نمىكند . اما بسى بر نمىآيد كه او نيز كشته مىشود . نيوزاد پسرِ ديگرِ شهريار پس از كشتن شصت تن از دشمنان ، نيز از پا در مىآيد . آن گاه زرير خشمگين به رزم مىكوشد ، و بسيارى از تورانيان را به كَمند مىگيرد ، اما سرانجام خود نيز كُشته مىشود . اسفنديار به خونخواهى برادران و بستگان و سران سپاه ، بر دشمن مىتازد . بسيارى از سپاهيان چين و توران را مىكشد . خاقان از بيم مىگريزد ، و سپاه ايران پيروز مىگردد .\r\nگشتاسب چون دانست كه در اين پيگار چند تن از پسران و برخى از دليران و نامداران ، و برادرش زرير كشته مىشوند از شدت وحشت بر خاك افتاد و بيهوش گشت . چون به هوش آمد جاماسب به او گفت :\r\nتو زين خاك برخيز و بر شو به گاه * مكن فرّهء پادشاهى تباه\r\nكه داد خداى است و زين چاره نيست * خداوند گيتى ستمگاره نيست\r\nاز اندوه خوردن نباشدت سود * كجا بودنى بود و شد كار بود\r\nمكن دلت را بيشتر زين نژند * به دادِ خداى جهان كن پسند\r\nسپاهيان آراستن گشتاسب و ارجاسب\r\nچون سپاهيان دشمن از دور پديد آمدند شهريار نيز سپاه آراست ، زرير را سپهدار كرده خود بر سر كوه رفت و به نظاره كردن پرداخت .\r\nرزمندگان نخست از هر دو سو به يكديگر تيرباران كردند ، آن گاه اردشير چون پيل مست به آوردگاه شتافت . بسيارى از سپاهيان دشمن را كُشت اما سرانجام به تير از پاى درآمد . از زين بر زمين افتاد و جان سپرد . شيرو به كين خواهى وى به ميدان شتافت . بسان شير غريد ، و بسيارى از\r\n\r\n","description":"","footnote":"","page_name":" 422 ","page_number":444},
  {"content":"\r\n\r\nدشمنان را چون گور بشكريد . هنگام بازگشتن از ميدان تيرى از قفا بر او رسيد كه از زخم آن از پا درافتاد . سپس شيدسپ به ميدان رفت ، و پس از آن كه كُهرم پسر ارجاسب را كه از دليران بود كشت به تير يكى از تركان جان سپرد\r\nكشته شدن گرامى پور جاماسب\r\n. آن گاه گرامى پسر جاماسب ميان صف دشمن درافتاد . سپاه از دو سو در هم آويختند . در آن شورش نُخست فروزنده درفش كاويان سرنگون گشت . گرامى بر آن خوارى شكيبايى نتوانست كرد . از اسب فرود آمد و خاك از درفش افشاند . گردان چين به گردش درآمدند ، و يك دستش را به شمشير انداختند . گرامى درفش را به دندان گرفت ، و با دست ديگر چندان گُرز بر دشمنان كوفت كه بسيارى از آنان را كشت اما سرانجام جان باخت . نيوزاد پسر ديگر گشتاسب نيز پس از پيگارى سخت ، و افگندن بسيارى از گردان دشمن از پاى درآمد . سپس زرير سپهدار برادر شهريار چون آتش كه در خرمن گياه خشك در افتد به لشكرگاه دشمن در افتاد . هر كس كه وى را مىديد مىگريخت .\r\nارجاسب دليران خويش را آواز داد\r\nكنون اندر آمد ميانه زرير * چو گرگ دژ آگاه و درنده شير\r\nبكشت او همه پاك مردان من * سرافراز تركان و گردان من\r\nيكى ترگ دارى خرامد به پيش * خنيده كند در جهان نام خويش\r\nمن او را دهم دختر خويش را * سپارم به دو لشكر خويش را\r\nكشته شدن زرير برادر گشتاسب\r\nهيچ كس پاسخ نداد . چون ارجاسب سه بار اين سخن گفت يكى از گردان توران كه بىدرفش نام داشت آمادهء پيگار با زرير شد .\r\nبىدرفش چون سهم و خشم زرير را ديد بر جان خود بيم كرد . نزديك وى شد ، اما از پنهان تيرى زهرآگين بر او زد كه به زخم آن از پاى درآمد .\r\nشهريار كه از بالاى كوه نگران رزمگاه بود چون ميدان را از زرير خالى يافت دژم و دردمند گشت و فرمود :\r\nهيونى بتازيد تا رزمگاه * به نزديكى آن درفش سياه\r\n\r\n","description":"","footnote":"","page_name":" 423 ","page_number":445},
  {"content":"\r\n\r\nببينيد كان شاه من چون شدست * كِم از درد او دل پر از خون شدست\r\nشاه همچنان اندوه‌مند و آشفته دل بود كه وى را از كشته شدن برادرش خبر دادند . بدين آگهى جامه بر تن دريد ، و خاك بر سر افشاند .\r\nخود بر اسب نشست تا به كين خواهى برادر بر دشمنان حمله بَرَد .\r\nجاماسب وى را رها نكرد .\r\nآگاهى يافتن اسفنديار از كشته‌شدن زرير\r\nچون اسفنديار از كشته شدن زرير و سوك شهريار آگاه گشت آمادهء كارزار شد و به گردان و سران سپاه گفت :\r\nنگر تا چه گويم نكو بشنويد * به دين خداى جهان بگرويد\r\nنگر تا نترسيد از مرگ و چيز * كه كس بىزمانه نمرده است نيز\r\nكِرا كُشت خواهد همى روزگار * چه نيكوتر از مرگ در كارزار\r\nشما از پس كُشتگان منگريد * مجوييد فرياد و سر مشمريد\r\nنگر تا نبينيد بگريختن * نگر تا نترسيد از آويختن\r\nاگر گفته‌هاى مرا بشنويد و فرمان بريد در جهان بلند آوازه مىشويد ، و دشمنان ناكام مىمانند . آن گاه به لشكريان دشمن حمله برد ، و چونان تند بادى كه بر گلبرگهاى پژمرده بتازد و پريشان سازد آنان را در هم كوبيد . از سوى ديگر بستور پسر زرير كينه‌خواه بر دشمن افتاد ، و چون در رزمگاه كشتهء پدر را ديد از اسب فرود آمد ، خاك بر سر افشاند ، بسيار گريست و گفت : هم اكنون پيش برادرت گشتاسب باز مىگردم و به او مىگويم : از تخت به زير آى و به كين خواهى برادرت برخيز . از چه خيره و آسوده بر گاه نشسته‌اى ؟\r\nرفتن اسفنديار به جنگ ارجاسب\r\nچون بستور پيش شهريار شد و او را به جنگ برانگيخت شاه جامهء رزم پوشيد ، و آهنگ پيگار كرد . گردان وى را رها نكردند و گفتند :\r\nنمىگذاريم كه شاهنشاه و كدخداى جهان با دشمن رزم جويد .\r\nگرانمايه دستور نيز وى را از جنگيدن باز داشت . آن گاه بستور در جنگ با دشمن به يارى اسفنديار شتافت . اسفنديار بىدرفش كشندهء زرير را به\r\n\r\n","description":"","footnote":"","page_name":" 424 ","page_number":446},
  {"content":"\r\n\r\nتيغ كشت . سليح زرير را كه ربوده بود و بر تن خويش كرده بود از آن جادوى پير بيرون كشيد . سر وى را بريد و با درفش و اسب زرير به لشكرگاه پيش شهريار برد . سپس با برادرش و بستور به اردوگاه بازگشت . اين سه با هم پيمان بستند يا جان ببازند يا دشمن را از پاى در آورند . چون اين سه با سپاهيان خود بر تورانيان حمله بردند ، چندان از ايشان كشتند كه جاى كارزار از كشتگان تنگ شد .\r\nچون شب در رسيد و تورانيان را توان پايدارى نماند ارجاسب و بسيارى از سپاهيانش گريختند و گروهى از لشكريانش تير و كمان انداختند ، جامهء رزم از تن بيرون كردند و\r\nبه زاريش گفتند اگر شهريار * دهد بندگان را به جان زينهار\r\nبه دين اندر آييم و خواهش كنيم * همه آذران را پرستش كنيم\r\nشاه آنان را زينهار داد . چون شب سپرى شد و خورشيد سر زد گشتاسب با نامداران و سران سپاه به رزمگاه آمدند . شاه بر كشتگان گريست ، و چون برادرش را بىجان و خوار و افگنده به خاك ديد موى و ريش خود را به چنگ كند . بسيار مويه و زارى كرد . وى را از تيره خاك بر گرفت ، به دست خود رويش را سترد ، و در تابوتى زرين نهاد .\r\nدر اين جنگ مهيب سى هزار تن از سپاهيان ايران ، هزار و صد و شصت و شش نامدار كشته ، و هزار و چهل نامور مجروح شدند . از دشمنان نيز صدهزار سپاهى ، هشتصد نامدار بىجان ، و سه هزار و دويست تن نيمه جان گشتند . سپس شاه و ايرانيان رو به ايران زمين نهادند . خستگان و زخميها را نيز بردند و به پزشكان دانا سپردند تا بهبود يابند . آن گاه شهريار در گنج را گشود و هر يك از نامداران و سران سپاهيان و سپاهيان را به فراخور خود خواسته و درم بخشيد .\r\nبستور پسر زرير را با گروهى از سپاهيان به دنبال تورانيان و\r\n\r\n","description":"","footnote":"","page_name":" 425 ","page_number":447},
  {"content":"\r\n\r\nكشتن ايشان فرستاد ، و اسفنديار را تاجى گوهرنشان داد .\r\nبدگويى كردن گرزم از اسفنديار\r\nميان پهلوانان گشتاسب گُرزَم ْ كه گوى رزمجوى و نامبردار بود از ديرباز با اسفنديار دشمنى داشت ، و نزد شاه پيوسته از اسفنديار به زشتى ياد مىكرد . روزى در خَلوت به گشتاسب گفت :\r\nمرا شاه كرد از جهان بىنياز * سزد گر بدارم بَد از شاه باز\r\nندارم من از شاه خود باز پند * و گر چه نيايد مر او را پسند\r\nبدان اى جهاندار كاسفنديار * بسيجد همى رزم را روى كار\r\nو چندان از آن سخنان نادرست بر شاه خواند كه شهريار بر چنان پسر كه بارها جان خود را براى بلند نامى وى در خطر انداخته بود بدگمان شد . جاماسب وزير را كه اخترگر و پيش نگر بود در پى اسفنديار فرستاد .\r\nدر آن وقت اسفنديار در دشتى دور دست به شكار رفته بود . همين كه جاماسب را از دور ديد به پيشبازش رفت . حال شاه را از او پرسيد . چون دانست كه شهريار وى را به درگاه خوانده است در شگفت شد ، و از جاماسب سبب اين كار پرسيد . دستور\r\nدرست از همه كارش آگاه كرد * كه مر شاه را ديو گمراه كرد\r\nآمدن جاماسب نزد اسفنديار\r\nاسفنديار چون جاماسب را به خود مهربان ديد با او راى زد كه اكنون چه بايدم كرد ؟ اگر با تو پيش شاه بيايم بىگمان بر من بيداد مىكند ، و اگر نيايم سر از فرمان ِ پدر تافته باشم . جاماسب جواب داد\r\nتو دانى كه خشم پدر بر پسر * به از خوب مهر پسر بر پدر\r\nببايدت رفتن چنين است روى * كه هرچ او كند پادشاه است اوى\r\nاسفنديار روز ديگر سپاه را به پسرش بهمن داد و با جاماسب به درگاه شاه رو نهادند . چون پيش پدر رسيد بر او نماز برد ، و بنده‌وار ايستاد .\r\nشاه رو به موبدان كرد و گفت : اى آزادگان و روشندلان ، چه گوييد در بارهء شاه آزاده‌اى كه فرزند خود را از كودكى به ناز بپرورد ، چون ببالد\r\n\r\n","description":"","footnote":"","page_name":" 426 ","page_number":448},
  {"content":"\r\n\r\nبه او آيين سپاهيگرى و رزمندگى بياموزد ، وى را جانشين خويش شمارد ، و پسر بدين همه خرسند نباشد ، و در نهان خواهد بر پدر بياشوبد ؟ سر از تنش برگيرد ، و خود پادشاه شود ؟ موبدان گفتند : از اين خام تر كارى نيست .\r\nجهاندار گفت : اين اسفنديار پسر من است كه بر آن سَر اَست مرا بكشد ، و بر اورنگ خسروى برآيد\r\nپسر گفت : اى شاه آزاده خوى * مرا مرگ تو كى بود آرزوى\r\nندانم گناه من اى شهريار * كه كردستم اندر همه روزگار\r\nبه جان تو اى خسرو كامران * كجا بردم اين خود به دل در گمان\r\nو ليكن تو شاهى و فرمان تراست * تراام من و ، بند و زندان تراست\r\nسخن اسفنديار در دل گشتاسب كارگر نيفتاد . به فرمان شاه آهنگران با زنجيرهاى گران دست و پاى پهلوان را به هم بستند . وى را بر پيلى نشاندند ، به گنبدان دژ بردند ، و در آنجا در بند كردند .\r\nچون روزگارى سپرى شد ، گشتاسب به سيستان رفت . شاهِ نيمروز با دستان پير و مهتران و نامداران آن كشور به پيشبازش شتافتند .\r\nوى را به زابل بردند ، و همه بنده‌وار به خدمتش كوشيدند . شاه زند و اوستا به ايشان آموخت ، و دو سال در آن جا به شادى و آسايش گذراند .\r\nرفتن گشتاسب به سيستان و سپاه آراستن ارجاسب بار ديگر\r\nاز روى ديگر چون خاقان چين از رفتن گشتاسب به سيستان و در بند شدن اسفنديار آگاه شد ، و دانست كه در بلخ جز لهراسب و هفتصد تن موبد هيچ مرد سپاهى نيست شادمان شد ، و سران سپاهش را گفت :\r\nاكنون هنگام كين خواستن است بىدرنگ سپاهى گران فراهم آوريد تا بر ايران زمين بتازيم ، و همه را از دم تيغ بگذرانيم . ديرى نگذشت ارجاسب سپاهى عظيم آراست ، و به سپهدارى كهرم پسر بزرگ خود راهى بلخ كرد . همين كه سپهدار تركان تازان و كينه‌خواه به بلخ نزديك ،\r\n\r\n","description":"","footnote":"","page_name":" 427 ","page_number":449},
  {"content":"\r\n\r\nو لهراسب از آمدن وى آگاه شد غمى گشت ، و چون مرد سپاهى در بلخ نبود ، و همهء لشكريان با شاه به نيمروز رفته بودند ، لهراسب هزار تن از بازاريان را اسب و سلاح داد خود گرز به دست گرفت و همه به مقابلهء دشمن شتافتند . چون دو سپاه رويارو شدند و به هم تاختند لهراسب در پيرانه سرى چون پهلوانى جوان و زورمند بر دشمن حمله برد . به هر سو كه باره مىانگيخت خاك را به خون دشمنان مىآميخت . هر كس غريوش را مىشنيد و نهيبش را مىديد زهره مىباخت . كهرم به سپاهيانش فرمان داد كه وى را از هر سو در ميان بگيرند . لهراسب چون بسيارى را به خاك درافگند ، از پيرى و تابش آفتاب بىتاب و ناتوان گشت . از پاى درآمد .\r\nتورانيان پنداشتند كه يلى جوان را كشته‌اند اما وقتى موهاى سپيد وى را ديدند دانستند كه او لهراسب است . تنش را به شمشير پاره پاره كردند ، و به بلخ درآمدند . جهان از تاراج تورانيان تباه شد . به كاخ و ايوان پادشاه آتش درافگندند ، آتشكده‌ها را ويران كردند . زند و اوستا را سوزاندند .\r\nاز روى ديگر كتايون زن دانا و خردور و هوشمند گشتاسب بر اسب نشست ، به سبكى و تندى باد خود را به زابل رساند ، و گشتاسب را از تاختن كهرم به بلخ ، و ويران كردن شهر ، كشتن لهراسب و اسير كردن هماى و به آفريد ، و ديگر مصيبتها كه از حملهء تورانيان روى داده بود آگاه كرد .\r\nگشتاسب به شنيدن اين خبرهاى بد دردمند و آشفته هوش گشت . بزرگان را خواند ، و به هر سو نامه فرستاد تا مردان سپاهى به درگاه وى فرستند . چون لشكريان گرد آمدند از سيستان رو به بلخ نهاد .\r\nآمدن سپاه ارجاسب به بلخ و كشتن لهراسب\r\nاز روى ديگر چون ارجاسب از راهى شدن گشتاسب و سپاهيانش به بلخ آگاه شد ، با لشكريان انبوه به يارى كهرم شتافت . با رويارو شدن دو سپاه و در آويختن آنها به هم سراسر رزمگاه از كشتگان\r\n\r\n","description":"","footnote":"","page_name":" 428 ","page_number":450},
  {"content":"\r\n\r\nو خستگان پوشيده شد . سه روز و سه شب جنگ بر پاى بود . فرشيدورد به تيغ كهرم سخت مجروح شد . سى و هشت پسر گشتاسب و بسيارى از سپاهيان ِ ايران جان باختند .\r\nگشتاسب چون خود را در برابر حملهء تورانيان ناتوان ديد با گروهى از سران سپاه و لشكريانش گريخت . در راه به كوهى پر درخت و پُر چشمه و خرم كه جز يك راه به بالا نداشت ، رسيد . شاه و همراهانش بر آن كوه بر شدند و حصارى گشتند . تورانيان كه در پى گشتاسب تاخته بودند چون راه بالا رفتن را نيافتند ، كوه را در حصار گرفتند . شهريار از بسيارى اندوه و نااميدى جاماسب را پيش خواند ، و\r\nبه دو گفت كز گردش آسمان * بگو آنچه دانى و پنهان ممان\r\nكه باشد بدين بد مرا دستگير ؟ * ببايدت گفتن همه ناگزير\r\nجاماسب جواب داد : چنين دانم كه اگر شاه اسفنديار را از بند رها سازد ، وى سپاه توران را بشكند . گشتاسب گفت : همان روز كه به گفتار گُرزَم بدخواه آن بىگناه را به بند گران بستم پشيمان شدم ، و امروز اگر او را ببينم به مكافاتِ اين ستم بزرگ كه بر او كرده‌ام تخت و تاج و نگينم را به او مىبخشم . اكنون كيست كه به گنبدان دژ برود و او را از بند برهاند ؟ جاماسب جواب داد : من مىروم . شاه گفت :\r\nبرو و ز مَنش ده فراوان درود * شب تيره ناگاه بگذر ز رود\r\nكنون گر بيايى دل از كينه پاك * سرِ دشمنان اندر آرى به خاك\r\nو گرنه شد اين پادشاهى و تخت * ز بُن بر كَنند اين كيانى درخت\r\nگر آيى سپارم ترا تاج و گنج * ز چيزى كه من گِرد كردم به رنج\r\nبدين گفته يزدان گواى من است * چو جاماسب كو رهنماى من است\r\nآگاه شدن گشتاسب از كشته‌شدن لهراسب و لشگر كشيدن سوى بلخ\r\nجاماسب در تيرگى شب به زىّ تركان از ميان انبوه سپاهيان توران گذشت ، و خود را به گُنبدان دژ رساند . نوش آذر پسر اسفنديار بر او نماز برد ، و پيام گشتاسب را به او داد . اسفنديار كه گناه ناكرده به چنان\r\n\r\n","description":"","footnote":"","page_name":" 429 ","page_number":451},
  {"content":"\r\n\r\nرنج جانكاه گرفتار آمده بود ، از سرِ درد گفت : درود شاه را به گُرزَم بگوى او فرزند گِشتاسب است بر من از شهريار بيدادى سخت رسيده است پيوسته چون بنده‌اى به خدمت او كوشيدم\r\nچنين بود پاداش رنج مرا * به آهن بياراست گنج مرا\r\nمبادا كه اين بَد فرامُش كنم * خرد را به گفتار بيهُش كنم\r\nجاماسب جواب داد : اگر از پدر رنجيده‌اى ياد بياور كه تركان نيايت لهراسب ، هيربد و هشتاد تن موبدان را كشتند اگر به كين خواهى نيا از جاى نجنبى و نكوشى مردان ترا پسنديده و پاك راى نمىدانند .\r\nاسفنديار جواب داد : كين لهراسب را بايد پسرش گشتاسب كه وارث تاج و تخت اوست بجويد نه من ِ در بند كشيده . جاماسب گفت :\r\nروا مىدارى دشمن هماى و به آفريد خواهرانت را كه آفتاب و مهتاب رويشان را نديده به اسيرى برد ، و تو آرام بنشينى ؟ اسفنديار پاسخ داد : در طول مدتى كه من در بند بودم اين دو هرگز از من ياد نكردند ، و چنين مىپنداشتند كه من هرگز در جهان نبوده‌ام .\r\nپس چرا من خود را به خاطر آنان رنجه دارم ؟ پدرشان بايد بلا را از آنان بگرداند .\r\nجاماسب گفت : چگونه آرام مىنشينى در حالى كه پدر پيرت با سران ِ سپاه بر سر كوهى به بند افتاده‌اند ، دشمن آنان را در حصار گرفته ، و سى و هشت تن برادرانت همه به دست تورانيان كشته شده‌اند ؟ اسفنديار جواب داد : در آن روزگاران كه من در بند و دردمند بودم ، همهء برادرانم شاد و به آرامش بودند ، و دمى از گرفتارى و دردِ من ياد نكردند .\r\nجاماسب گفت : اگر همهء اينان پيش چَشم ِ تو گنهكارند به فرشيد ورد بينديش او در هر حال و هر جا ، چه در بزم و چه در رزم ، بر گُرزَم نفرين مىكرد . اكنون تنش پر از زخم شمشير شده آرزوى ديدنت را\r\n\r\n","description":"","footnote":"","page_name":" 430 ","page_number":452},
  {"content":"\r\n\r\nدارد ، به دردمندى و چشم گريانش رحمت آور .\r\nاسفنديار به شنيدن نام فرشيدورد حالش دگرگون شد ، و گفت :\r\nزود آهنگران را بخواه تا زنجيرهايى را كه بر دست و پايم بسته‌اند ، بسايند . چون آهنگران آمدند از آهستگى كارشان دُژم و در خشم شد .\r\nبه آهنگران گفت كاى شوم دست * ببندى و بسته ندانى شكست\r\nبيفشرد پاى و بپيچيد دست * غل و بند و زنجير بر هم شكست\r\nآن گاه به گرمابه شد . سر و تن بشست . جامهء خسروانى پوشيد ، و جوشن و اسب خويش خواست . چون اسبش را آوردند ، و او را لاغر و فرو مانده يافت .\r\nهمى گفت اگر من گُنه كرده‌ام * از اين سان به بند اندر آزرده‌ام\r\nچه كرد اين چمان چرمهء بر برى ؟ * چه بايست كردن بدين لاغرى ؟\r\nديدن اسفنديار برادر خود را فرشيدورد\r\nچون شب آمد اسفنديار بر باره نشست تيغ هندى به دست گرفت و با بهمن و نوش آذر به دنبال جاماسب رو به راه نهادند . در راه سپهبد رو سوى آسمان كرد و گفت : اى داور يگانهء راستگوى با تو پيمان مىبندم اگر در جنگ بر ارجاسب پيروز گشتم ، و كين لهراسب و سى و هشت برادرم و خون چندين بىگناه را گرفتم ، كينهء بندِ پدر را از دل بيرون كنم صد آتشكدهء نو بنياد نهم ، صد رباط بسازم ، بر سرِ راههاىِ خالى از آب و گياه ده هزار چاه بكَنَم تا رهگذاران از آب آنها جان تازه كنند و بر سَرِ اين چاه‌سارها درخت بنشانم تا مردمان در سايهء آنها بياسايند و صد هزار درم به درويشان دهم و چون نزديك فرشيدورد مجروح رسيد\r\nز ديده بباريد چندان سرشك * كه خيره فرو ماند دانا پزشك\r\nبه دو گفت كاى شير پرخاش جوى * ترا اين گزند از كه آمد به روى\r\nكز و كين تو باز جويم به جنگ * اگر شير جنگى بود گر نهنگ\r\nفرشيدورد جواب داد : راست اين است كه اين ستم از گشتاسب بر من رسيد اگر او دست و پاى ترا در بند نمىكرد ، تركان كى جرأت\r\n\r\n","description":"","footnote":"","page_name":" 431 ","page_number":453},
  {"content":"\r\n\r\nحمله بردن به ايران را داشتند ؟ او به گفتار گُرزَم گمراه شد ، و بر كشور و مردم اين همه بيداد رفت . امّا تو دردمند مباش ، و به داده رضا بده . زخم من درمان پذير نيست ، و به زودى به ديگر سراى مىروم . تو زنده و بَرومند بمان كه مايهء اميد كشور و مردمانى . در اين واپسين دم زندگى آرزو دارم كه پيوسته مرا به ياد آرى . چون اين سخن به پايان برد جان سپرد .\r\nاسفنديار جامه بر تن دريد . گريست . رو سوى آسمان كرد و گفت : اى يزدان يگانه ، مرا يار و رهنماى باش تا كين فرشيدورد را از ارجاسب بگيرم . آن گاه جسد بىجان برادر را بر زين اسب بست از هامون به كوه بلند شد و خطاب به او گفت : چگونه دخمه‌اى شايسته براى تو بر پا دارم .\r\nنه سيم است با من نه زرّ و گهر * نه خشت و نه آب و نه ديوار گر\r\nآن گاه به جايى رسيد كه از كُشتهء ايرانيان روى زمين پوشيده بود .\r\nميان كشتگان جسد گُرزَم را ديد . به كشتهء او گفت : اى زشت‌كار بد روزگار ، تو به دروغ‌گوييهاى خود فروغ پادشاهى را بردى در پيشگاه يزدان پاك تو بايد پاسخ كسانى را كه در اين جنگ كشته شده‌اند بدهى .\r\nسپس گريان از آن دشت شوم گذشت ، و به انبوه سپاه تركان رسيد ، و از خندقى ژرفناك كه تركان به دور كوه كَنده بودند به چاره گذشت .\r\nرسيدن اسفنديار بر كوه به نزد گشتاسب\r\nهشتاد مرد طلايه‌دار تركان راه را بر او گرفتند . گفت : به كهرم خبر داده‌اند كه اسفنديار از ميان شما به كوه بر شده ، و شما راه را بر او نبسته‌ايد . مرا فرستاده كه به شمشير سَر شما را برگيرم . بدين سخن ناگهان تيغ در آنها نهاد . بسيارى را كشت ، و از آن جا پيش شاه رفت . چون پدر را ديد بر او نماز برد . گشتاسب كه از بدِ روزگار داغها بر دل داشت به مهربانى روى پسرش را بوسيد ، و از او پوزش خواست كه گُرزَم بدانديشِ بدخو وى را گمراه ، و به فرزندش وى را بدبين كرده است و گفت : من با يزدان پاك پيمان بسته‌ام كه چون بازآيى تخت و تاج پادشاهى را به تو بسپارم و\r\n\r\n","description":"","footnote":"","page_name":" 432 ","page_number":454},
  {"content":"\r\n\r\nخود در پرستشگاهى به نيايش يزدان ِ پاك بپردازم اسفنديار جواب داد :\r\nكنون آنچه بد بود بر ما گذشت * گذشته همه نزد من باد گشت\r\nو اكنون مرا جز كين خواهى ارجاسب انديشهء و آرزويى نيست .\r\nاز روى ديگر مردان سپاهى چون آگاه شدند كه اسفنديار از بند گران رها شده و نزد پادشاه آمده است ، گروه گروه به وى پيوستند .\r\nاسفنديار به ايشان گفت : اى نامداران خنجر گذار ، اكنون جنگ با ارجاسب بدكنش را آماده باشيد و آنان جواب دادند :\r\nهمه پيش تو جان گروگان كنيم * ز ديدارِ تو رامش جان كنيم\r\nاز سوى ديگر چون خبر به ارجاسب رسيد كه اسفنديار از بند رها گشت ، و در راه بازگشتن پيش پدر بيشتر طلايه‌داران را كشت دردمند شد . پر مايگان و سران سپاهش را خواند و گفت : پندارم كه روزگار سروَرى و شادى و رامش و آرامش ما به پايان رسيده ، از اين كه اسفنديار از بند رها گشته است و با ما سرِ جنگ دارد . از تركان هيچكس همتاى او نيست ، و اگر درنگ كنيم و بر ما بتازد ، يك تن از ما را زنده به جاى نمىگذارد . مصلحت اين است به توران باز گرديم .\r\nآن گاه آنچه را از تاراج بلخ به دست آورده بود به كهرم سپرد و او با چهار برادرش بارها را بستند و راهى توران شدند . در اين ميان گرگسار كه تركى بدنام و دلير بود پيش ارجاسب آمد و\r\nبه دو گفت كاى شاه توران و چين * ز يك تن مَزَن خويشتن بر زمين\r\nچرا از سپاهى خسته و كوفته و بخت آشفته چنين در بيمى ؟ اسفنديار كيست كه سپاهيانت را از او مىترسانى ؟ اگر به جنگ با ما برخيزد ، من او را هلاك مىكنم . ارجاسب به شنيدن اين سخنان قوىدل شد ، و گفت : تو ، اگر اين كه گفتى بجا آوردى سپهبدى لشكرم را به تو مىدهم ، و از مال و خواسته بىنيازت مىكنم .\r\n\r\n","description":"","footnote":"","page_name":" 433 ","page_number":455},
  {"content":"\r\n\r\nاز روى ديگر چون خورشيد سر زد اسفنديار و سپاهيانش از كوه به دشت سرازير شدند ، و برابر لشكريان ارجاسب صف آراستند .\r\nاسفنديار چون شير ژيان غريد ، و بر صف دشمنان حمله برد ، و به يك نهيب سيصد تن را از تركان را كشت . آن گاه سمند به ديگر جانب صف دشمنان تاخت و صد و شصت تن را از پاى درآورد . كهرم چون چنان ديد گريخت . اسفنديار به نهيبى ديگر صد و شصت و پنج تن از نامداران ترك را بر زمين افگند ، و گفت : اين به كين سى و هشت برادرم كه به دست تورانيان كشته شدند . ارجاسب چون چنان ديد بانگ بر گُرگسار زد كه\r\nهمه كشته شد هيچ جنگى نماند * به پيش صف اندر درنگى نماند\r\nندانم تو خامش چرا مانده‌اى * چنين داستانها چرا خوانده‌اى\r\nگُرگسار به گفتار ارجاسب تيز شد . كمان به دست گرفت . به ميدان تاخت و چون نزديك اسفنديار رسيد تيرى سوى او رها كرد .\r\nاسفنديار براى اين كه دشمن گمان بَرَد كه آن تير كارگر افتاده ، خويش را از زين آويخت . بدين حركت گُرگسار پيش آمد تا سَرِ اسفنديار را از تن جدا كند . پهلوان با كمند سَرِ او را به بند درآورد ، بر خاكش افگند ، دو دستش را از پشت بست و به لشگرگاه نزد شاه فرستاد .\r\nچون ارجاسب از اسير شدن گرگسار آگاه گشت سپاهيان را به حال خويش رها كرد ، خود و خاصانش بر اسب نشستند ، و تازان گريختند . اسفنديار و سپاهيانش بر لشكريان دشمن تاختند ، و بسيارى از آنان را كشتند . آنان كه گريختن نتوانستند ترگ و جوشن فرو ريختند ، بزارى نزد اسفنديار آمدند و زينهار خواستند . پهلوان آنان را زينهار داد .\r\nآن گاه خود و لشكريانش نزد شاه آمدند . سپس اسفنديار سر و تن بشست ، جامهء ترسگاران پوشيد و يك هفته به نيايش يزدان پاك پرداخت . به هشتم روز\r\n\r\n","description":"","footnote":"","page_name":" 434 ","page_number":456},
  {"content":"\r\n\r\nبه دو گفت گشتاسب كاى زورمند * تويى شاد دل ، خواهرانت به بند\r\nپذيرفتم از كردگار بلند * كه گر تو به توران زمين بىگزند\r\nبه مردى شوى در دم اژدها * كنى خواهران را ز تركان جدا\r\nسپارم ترا تاجِ شاهنشهى * همان گنج بىرنج و تخت مهى\r\nفرستادن گشتاسب اسفنديار را بار ديگر به جنگ ارجاسب\r\nاسفنديار جواب داد : اى گرامى پدر ، به فرمان تو بار دگر به جنگ ارجاسب مىروم و به بخت تو خواهرانم را از اسارت مىرهانم . آن گاه از هر سو لشكر آراست ، و از ميان آنان كه بسيار بودند دوازده هزار تن برگزيد ، و از ايوان به دشت راند . گرگسار را نيز دست بسته به همراه برد .\r\nچون مسافتى پيش رفتند به دو راهى رسيدند . به فرمان اسفنديار سپاهيان خيمه و خرگاه زدند . سپهبد خوان و مجلسانه آراست و به شادخوارى نشست . چهار جام نيز به گرگسار پيمود و به او گفت : اگر به آنچه مىپرسم به راستى جواب بگويى ، پس از اين كه توران را گرفتم ، پادشاهى آن جا را به تو مىسپارم و اگر جوابهاى دروغ بپردازى ميانت را به دو نيم مىكنم . گرگسار پيمان سپرد كه جز به راستى سخن نگويد .\r\nاسفنديار پرسيد : رويين دژ كجاست و چند راه دارد ؟ هر راهى چند فرسنگ است ؟ و كدام راه امن و بىگزند است ؟ گرگسار جواب داد : رويين دژ كه ارجاسب در آن جا پناه جسته سه راه دارد . يك راه چنان است كه سپاهيان پس از سه ماه راه پيمودن مىتوانند به آن جا نزديك شوند . در طول اين راه آباديهاى بسيار و چشمه‌سارها فراوان است .\r\nاما از راهى ديگر كه پيمودنش دو ماه مدت مىگيرد ، سپاه به سختى و زحمت مىگذرد زيرا در طول اين راه خورش و ديگر چيزهاى لازم آسان به دست نمىآيد . اما راه ديگرى كه مىتوان به پيمودن آن پس از يك هفته به رويين دژ رسيد پر از شير و گرگ و اژدها و زن ِ جادوگر و سرماى سخت و بلاهاى ديگر است . اسفنديار لختى انديشيد و گفت : ما بايد راه كوتاه را پيش بگيريم\r\nهفت خوان\r\nخوان اول كشتن اسفنديار دو گرگ را\r\n. گرگسار گفت : اين راه هفت خوان دارد . در خوان\r\n\r\n","description":"","footnote":"","page_name":" 435 ","page_number":457},
  {"content":"\r\n\r\nاول دو گرگ يكى نر ، يكى ماده كه هر يك چون پيل زورمند است سر راه را مىگيرند . اين دو گرگ مانند گوزن شاخ دارند و دو دندان به كردار پيل .\r\nروز ديگر چون خورشيد سر زد اسفنديار و سپاهيانش رو به راه هفت خوان نهادند . سپهبد سپاه را به پشوتن سپرد ، خود پيش راند و گفت :\r\nمنم پيش رو گر به من بَد رسَد * بدين كهتران بد نيايد سزَد\r\nچون به جايگاه دَدان رسيد ، گرگان چون دو پيل به وى حمله‌ور شدند . اسفنديار كمان را به زه كرد ، و چندان تير بر آنان زد كه هر دو سست شدند . سپس سَرِشان را به شمشير جدا كرد . آن گاه جايى پاك جست ، به نيايش يزدان يگانه پرداخت ، و\r\nهمى گفت كاى داورِ دادگر * تو دادى مرا زور و فرّ و هنر\r\nخوان دوم كشتن اسفنديار شيران را\r\nچون پشوتن و سپاهيان بدان جا رسيدند خوانى رنگين آراستند .\r\nسپهبد از گُرگسار پرسيد : در خوان ديگر چه پيش مىآيد ؟ گُرگسار جواب داد در منزل ديگر شيرى مهيب پديد مىآيد كه نهنگ با او بر نمىتابد ، و عقاب گرچه در پرواز دلير است بر راه او از بيم نمىپَرَد .\r\nچون شب در رسيد به فرمان سپهبد ، سپاهيان از آن جايگاه راه برگرفتند .\r\nبه شبگير دو شير خشمگين يكى نر ، يكى ماده نمايان گشتند . دگر بار اسفنديار سپاه را به پشوتن سپرد ، و خود به سوى شيران تاخت . چون به آنها رسيد نُخُست با شمشير شيرِ نر ، و سپس شير ماده را كشت . آن گاه يزدان را نيايش كرد . سپس نزديك خرگاه و پرده سراى آمد و به گرگسار گفت :\r\nخوان سوم ، كشتن اسفنديار اژدها را\r\nفردا چه پيش مىآيد ؟ گرگسار پاسخ داد : فردا اژدهايى بر سر راه پديدار مىآيد كه به تن كوهى از سنگ خارا مىنمايد و از كامش آتش سر مىكشد . سپهدار فرمود گردونه‌اى سنگين از چوب ساختند ، بر گِردَش تيغهاى برنده نشاندند . روز ديگر چون خورشيد سر زد ، سپاه را به پشوتن\r\n\r\n","description":"","footnote":"","page_name":" 436 ","page_number":458},
  {"content":"\r\n\r\nسپرد ، گردونه را به دو اسب زورمند بست ، خود بر آن نشست ، و سوى اژدها رو نهاد . چون اژدها از دور بانگ گردون و صداى پاى اسبان را شنيد چون كوهى سياه از جاى جنبيد دهانش را مانند غارى گشود ، آتش از كامش زبانه مىزد . چون اسفنديار آن شگفتى ديد به يزدان پناهيد .\r\nاژدها اسبان ِ گردونه را فرو بُرد ، اما تيغهاى گردون در آخرِ دهانش گير كرد . نه مىتوانست بيرون بياورد و نه درست فرو برد . سست و بىحال شد . در همان هنگام سپهبد با شمشير مغزش را پريشان كرد . دودِ زهرش پراگنده شد ، و اسفنديار از آن بيهوش گشت . چون پشوتن با سپاه آن جا رسيد ، و وى را بيهوش ديد ، پنداشت كه او را بدى روى داده است .\r\nسپاهيان از اسب پياده شدند و فغان برداشتند . پشوتن بر سر و رويش گلاب افشاند . بسى برنيامد كه جهان جوى چشم باز كرد و گفت : زخم اژدها بر من نرسيد ، از دود زهرش بىتاب و بيهوش گشتم . آن گاه سر و تن شست ، جامهء نو پوشيد ، و او و سپاهيان يزدان پاك را نيايش كردند .\r\nاز آن كار پر درد شد گرگسار * كجا زنده شد مرده اسفنديار\r\nخوان چهارم ، كشتن اسفنديار زن جادو را\r\nسپهبد بر لب آب سرا پرده زد و سپاهيان گرداگردش خيمه بر افراشتند ، و به گرگسار گفت : منزل بعد چه پيش مىآيد ؟ مرد تورانى گفت : فردا چون در منزل ديگر فرود آييم ، زن جادويى بر تو درود مىگويد . او تواناست كه بيابان را دريا كند ، و از اين جادوگريها بسيار تواند . به چيره شدن بر گرگ و شير و اژدها غرّه مشو و باز گرد ، كه اين زن جادو پتياره‌اى خطرمند است . سپهبد گفت : به يارى خداى يكتا زن جادوگر را نيز نابود مىكنم . چون شب در آمد سپاه را به حركت درآورد ، و آن گاه كه خورشيد گيتى را به نور خويش روشن كرد سپاه را به پشوتن سپرد و خود رو به راه نهاد . چون لختى راه پيمود به بيشه‌اى رسيد چون بهشت . به هر جا جويهاى آب چون گلاب روان بود . بر لب چشمه‌اى\r\n\r\n","description":"","footnote":"","page_name":" 437 ","page_number":459},
  {"content":"\r\n\r\nفرود آمد آن زشت چهرهء پر آژنگ روى ، خويش را به صورت ماهرويى افراخته بالا ، مشكين موى ، درآورد و نزديك اسفنديار آمد . سپَهبَد زنجيرى به بازو داشت كه زردشت به گشتاسب داده بود . آن را به گردن ِ زن در انداخت ، بر وى نهيب زد و گفت : تو به افسون هرگز بر من گزند نتوانى زد . اگر در دم خود را بدان صورت كه هستى درنياورى با شمشير سرت را مىاندازم . از اثر و بركتِ آن زنجير زن جوان ِ خوبروى ، گنده پيرى با موى سفيد چون برف ، و روى سياه شد .\r\nاسفنديار به چابكى خنجرى بر سرش زد . چون زن جادو جان سپرد آسمان تيره گشت ، و ابرى سياه روى خورشيد را پوشاند . آن گاه جهانجوى به نيايش يزدان پاك پرداخت ، و چون تيرگيها رفت ، در آن بيشه سراپرده زد ، و از گرگسار پرسيد : در منزل ديگر چه شگفتى پديد مىآيد ؟\r\nخوان پنجم ، كشتن اسفنديار سيمرغ را\r\nگفت در منزل ديگر كوهى بلند است كه سيمرغ بر آن آشيان دارد . سيمرغ چنان نيرومندست كه نَهنگ را به چنگ از دريا بيرون مىكشد ، و پيل و پلنگ را با منقارش از زمين مىربايد ، و بالا مىبَرَد . وى را دو بچه است كه هر دو به بالاى او هستند .\r\nچون خورشيد تابنده پشت كوه رفت و شب در رسيد ، سپهبد سپاه برگرفت و رو به راه نهاد . شب تا به شبگير ره پيمودند . به بر آمدن ِ خورشيد اسفنديار باز سپاه را به پشوتن سپرد . دگر بار گردونى تيغ دار ساخت . بر آن نشست و چون باد روان شد . به كوهى بلند رسيد . در سايهء آن اسب و گردون را بداشت . سيمرغ چون آن را ديد بسان پاره ابر سياهى از كوه فرود آمد . خواست كه گردونه را به چنگ بگيرد . چندان پَر و بالش را بدان تيغها زد كه زور و نيرويش به پايان رسيد . در همين هنگام اسفنديار چندان بر او تيغ زد تا تنش پاره پاره شد . آن گاه يزدان را نيايش كرد و\r\nچنين گفت كاى داور دادگر * تو دادى مرا زور و هوش و هنر\r\n\r\n","description":"","footnote":"","page_name":" 438 ","page_number":460},
  {"content":"\r\n\r\nتو بردى تن جادوان را ز جاى * تو بودى به هر نيكيم رهنماى\r\nخوان ششم ، گذشتن اسفنديار از برف\r\nسپس سپهبد سراپرده زد . دليران خوان و مجلسانه آراستند و به شادى نشستند . گرگسار به اسفنديار گفت : فردا كارى پيش مىآيد كه نه گرز و كمان بلا را مىگرداند و نه تيغ و شمشير ، چون به منزلگاه رسى به بالاى يك نيزه برف مىبارد و راه رفتن و برگشتن بر تو و سپاهيانت بسته مىشود ، رهايى تو و لشكريانت در اين است كه از همين جا باز گردى .\r\nاگر يزدان پاك ترا از آن برف در امان بدارد از آن منزل به بيابانى خشك و سوزان مىرسى كه سى فرسنگ طول دارد و چون از آن نيز چهل فرسنگ بگذرى رويين دژ نمايان مىشود . آن دِژ چنان استوار است كه اگر صدهزار مرد سپاهى به گشودنش بكوشند به آرزو نمىرسند .\r\nسپاهيان به شنيدن گفتار گرگسار هراسان گشتند و گفتند : اگر سخنان گرگسار راست باشد به پيشباز مرگ آمده‌ايم .\r\nاسفنديار چون ترس لشكريان را دريافت آنان را به سخنان نويد دهنده قوىدل كرد و همه به كردارِ آتش به پيش راندند . سپيده دم به منزل رسيدند و سراپرده و خيمه زدند . ديرى نپاييد تند بادى وزيدن آغاز كرد . بر اثر آن روز روشن چون شب تاريك گشت و سه روز و سه شب برف باريد . اسفنديار به سران سپاه گفت : تا كنون همهء دشمنان را به زور بازو از ميان برداشتم ، اما اكنون تيغ و شمشير به كار نمىآيد بايد همگى به درگاه يزدان پاك نيايش كنيم تا بلاِى برف و سرما را از سَر ما بگذراند .\r\nسپه يك سره دست برداشتند * نيايش ز اندازه بگذاشتند\r\nديرى نگذشت باد خوشى وزيدن گرفت و ابر و سرما را برد .\r\nسپاهيان را اميد رفته به جاى آمد و همه يزدان پاك را نيايش كردند . پس از اين كه سه روز آن جا ماندند سپهبد گرانمايگان را خواند و گفت : چون بيابانى بىآب و گياه در پيش است بايد بر صد باركش پنجاه بار آب و\r\n\r\n","description":"","footnote":"","page_name":" 439 ","page_number":461},
  {"content":"\r\n\r\nخورش و پنجاه بار مايهء پرورش برنهيد ، مگر به يارى يزدان آسان از بيابان بگذريم و بر ارجاسب بدكُنش ديو خوى دست يابيم .\r\nخوان هفتم ، گذشتن اسفنديار از رود و كشتن گرگسار را\r\nچون شب در رسيد بُنه بر نهادند و برفتند ، ولى چنان كه گرگسار گفته بود بيابان بىآب و خشك نبود و چون مسافتى بيشتر پيمودند سپهدار كه در پيش لشكر مىراند به ژرف دريايى گسترده كه پيش رو ساروانان از ناآگاهى در آن افتاده بود و غرقه شده بود رسيد . به تلخى به گرگسار گفت : اى ديو خوى بدمنش ، نگفتى بيابانى گسترده در پيش است كه نشانى از آب و گياه در آن نيست ؟ مرد تورانى كه اميد از جان خود بريده بود ،\r\nچنين داد پاسخ كه مرگ سياه * مرا روشنايى است چون هور و ماه\r\nنبينم همى از تو جز پاى بند * چه خواهم ترا جز بلا و گزند ؟\r\nسپهبد مصلحت را بر او گزند نرساند . خنديد و گفت : اگر بر رويين دژ پيروز گشتم ترا فرمانرواى آنجا مىكنم ، و بر كسان و بستگان تو هرگز بدى و ستم روا نمىدارم . آن گاه اسفنديار و سپاهيانش از دريا به كناره شدند ، و به ده فرسنگى رويين دژ رسيدند . سپهبد گرگسار را پيش خواند ، و گفت : راست بگو اگر سر ارجاسب را به كين خواهى لهراسب جدا كنم ، كُهرم را به كين فرشيد ورد ، اندريمان را به كين خواهى سى و هشت تن از بزرگان بكشم ، و زنان و كودكانشان را اسير كنم تو شاد مىشوى يا غمگين . ؟ به شنيدن اين سخن گرگسار دگر بار پريشان حال و آشفته دل گشت ، بر سپهبد نفرين كرد و گفت :\r\nهمه اختر بد به جان تو باد * بريده به خنجر ميان تو باد\r\nبه خاك اندر افگنده پر خون تنت * زمين بستر و گرد پيراهنت\r\nرفتن اسفنديار به رويين دژ به جامهء بازرگان\r\nاسفنديار از جواب گرگسار خشمگين گشت ، و او را كشت .\r\nآن گاه بر باره نشست ، و راه رويين دژ در پيش گرفت . چون نزديك آن\r\n\r\n","description":"","footnote":"","page_name":" 440 ","page_number":462},
  {"content":"\r\n\r\nرسيد دژى سخت استوار ديد . اتفاق را دو ترك ديد كه از آن جا مىگذشتند . از ايشان پرسيد در اين دژ چند سوار است ، و چند راه دارد ؟ آن دو گفتند دِژ دو در دارد ، يكى به سوىِ ايران ، يكى به سوى چين .\r\nصدهزار سپاهى در اين دِژ بسر مىبرند و همه سر به فرمان ارجاسب‌اند .\r\nچندان خورش در دژ انباشته شده كه ده سال سپاهيان را بس است . اگر ارجاسب به سپاهيان تازه نيازمند باشد ، از چين و ماچين لشكر به يارى او مىشتابد .\r\nسپهبد پس از شنيدن اين خبرها ، آن دو ترك ساده دل را كشت و به پرده سراى خويش درآمد . آن را از بيگانه پرداخت ، و به پشوتن گفت : گشودن و گرفتن اين دِژِ استوار به تيغ و سپاهى برنمىآيد ، بايد تدبيرى به كار برم . چاره اين است كه خود را به صورت بازرگانى در آورم و بدان جا درآيم . تو هشيار باش و سپاه را بىطلايه و ديده‌بان مگذار . هر زمان ديده‌بانان در روز دود ، يا در شب شعلهء آتش ديدند و به تو خبر دادند به دِژ بتاز . آنگاه سالار ساربانان به فرمان سپهبد صد شتر باركش آماده كرد . اسفنديار بر ده شتر دينار ، بر پنج شتر ديباى چين ، و بر پنج شتر گونه‌گون گوهر بار كرد ، و صد و شصت مرد جنگى را در ميان هشتاد جُفت صندوق جاى داد ، و به صورت بازرگانى از آن جا به سوى دژ راند .\r\nبيست تن از يلان را نيز به جاى ساربانان همراه شتران كرد .\r\nچون بانگ دراى كاروان به گوش نامداران دژ رسيد پنداشتند كه بازرگانى به دژ در مىآيد ، بزرگان به پيشباز آمدند و هر يك از سالار سپاه پرسيد كه در بارها و صندوقها چيست ؟ سالار بار گفت نُخُست بايد از ارجاسب شهريار اجازهء گشودن بار بگيرم ، پس آن گاه خريد و فروخت را آغاز كنم . پس از اين كه شترها را خواباند طاسى از گوهر شاهوار و لعل و فيروزه ، يك اسب ، ده تخته ديباى چين برداشت ، و با طاسى آگنده از دينار پيش ارجاسب رفت . نخست دينارها را بر پايش نثار كرد و گفت :\r\n\r\n","description":"","footnote":"","page_name":" 441 ","page_number":463},
  {"content":"\r\n\r\nاى شهريار ، مردى بازرگانم ، كه از سوى پدر نژاد از تركان دارم .\r\nيكى كاروان شتر با منست * ز پوشيدنى جامه‌هاى نشست\r\nهم از گوهر و افسر و رنگ و بوى * فروشنده‌ام هم خريدار جوى\r\nبه بيرون دِژ بار بگذاشتم * جهان در پناه تو پنداشتم\r\nاگر بار دهى ساربانان شترها را از دروازه به دژ در آورند ، تا به بخت تو از هر بد ايمن باشم . ارجاسب جواب داد : به دِژ درآ و آسوده خاطر باش كه هيچ كس به تو آزار نمىرساند . آن گاه سرايى به وى داد تا بارهايش را در آن جاى دهد . ديرى نگذشت كه از هر سو خريداران به آن جا رو نهادند .\r\nچون آن شب سپرى شد سالار كاروان نزد ارجاسب رفت و گفت ياره و افسر و چيزهاى گرانبهاى ديگر آورده‌ام و اميدوارم گنجور را فرمايد تا هر كدام شايستهء خزينهء پادشاه است برگيرد . ارجاسب شادمان شد و گفت : چه نام دارى ؟ گفت : خَرّاد . ارجاسب گفت : اى خَرّاد به دربان مىگويم هر زمان خواهى مرا ببينى بىبازخواست دربان پيش من بيايى .\r\nآن گاه از او پرسيد از ايران و شاه و كار سپاه و اسفنديار و گرگسار چه خبر دارى ؟ سالار كاروان گفت : گروهى مىگويند اسفنديار از پدرش روى برتافته و سر پيچيده است . برخى مىگويند از راه هفتخوان به رويين دژ رفته تا با ارجاسب بجنگد . ارجاسب جواب داد : مردان جهان ديده و خِردوَر هرگز سخن نادرست را باور نمىكنند .\r\nكركس هم نمىتواند به اين جا پرواز كند .\r\nشناختن خواهران اسفنديار را\r\nاز روى ديگر چون شب در رسيد و خريداران همه پراگنده شدند دو خواهرش در حالى كه هر يك سبويى پر آب بر دوش داشت به سراى او در آمدند . اسفنديار آنان را شناخت . دلش از كار ايشان در بيم افتاد و\r\n\r\n","description":"","footnote":"","page_name":" 442 ","page_number":464},
  {"content":"\r\n\r\nمصلحت خويش را به بهانه‌اى روى به آستين پوشاند . خواهرانش گفتند :\r\nاز ايران ، ز گشتاسب و اسفنديار * چه آگاهى است اى گو نامدار\r\nبدين سان دو دخت يكى پادشا * اسيريم در دست ناپارسا\r\nبرهنه سر و پاى و دوش آبكش * پدر شادمان روز و شب خفته خوش\r\nسالار كاروان همچنان كه روى به آستين پوشيده بود بر ايشان بانگ زد كه نه اسفنديار زنده باشد ، نه آن كس كه نامش را بر زبان آورد نه شاه بيدادگر گشتاسب ، مگر نمىبينيد كه من بازرگانى ساده ، و در جستجوى روزى هستم ، و به شاه و گشتاسب كارى ندارم . هماى او را از صدايش شناخت ، و دلش آرام شد . اسفنديار نيز چون دريافت كه خواهرش وى را شناخته است آستين از چهره برداشت ، لب به دندان گزيد و گفت چند روز ديگر شكيبا باشيد و لب بسته داريد كه من براى رهايى شما و كشتن ارجاسب به اين جا آمده‌ام . كسى كه دو دخترش به اسيرى رفته باشند چگونه روزگار به خوشى و شادى مىگذراند و بميرم و نباشم كه شما را در چنين حال ببينم .\r\nروز ديگر اسفنديار پيش ارجاسب رفت ، و پس از اين كه وى را بسيار ستود گفت : چون از دريا مىگذشتم توفانى مهيب و دهشت‌انگيز برخاست . اميد از جان برگرفتم . در دل گفتم : اگر پروردگار يكتا مرا از اين بلاى بزرگ برهاند بزمى بزرگ بيارايم و همگان را به ميهمانى بخوانم . اكنون برآنم كه پيمان به جاى آورم . اميدوارم كه شاه خواهش مرا بپذيرد ، و سران سپاه را فرمايد كه بدين ميهمانى درآيند .\r\nتاختن پشوتن به رويين دژ\r\nارجاسب به شنيدن اين سخن شاد گشت و بزرگان و دليران را گفت كه به ايوان خَرّاد درآيند . آن گاه سپهبد گفت : مرا خانه تنگ است اگر فرمان رود بزم را بر بام باره بياراييم و دل نامداران به مى خوش كنيم .\r\nو به شادى اين بزم آتشى بر افروزيم . ارجاسب اجازه داد . سپهبد خرمنى هيزم به باره برد . چون ميهمانان در بزم گرد آمدند اسفنديار چندان به\r\n\r\n","description":"","footnote":"","page_name":" 443 ","page_number":465},
  {"content":"\r\n\r\nايشان شراب نوشاند كه همهء نامداران ارجاسب سست و بىحال شدند و چون شب درآمد آتشى خورشيدوار برافروخت . ديده‌بانان ايران چون به روز دود و به شب زبانهء آتش را ديدند زود پشوتن را آگاه كردند . او بىدرنگ سپاه را به سوى دژ راند . چون ارجاسب از نزديك شدن لشكريان آگاه گشت خفتان جنگ پوشيد و كُهرم و طرخان سران سپاه خود را گفت :\r\nبنگريد اين جنگ جويان كه‌اند و براى چه به دِژ رو نهاده‌اند . ميان سپاهيان ايران و لشكريان ارجاسب جنگ در گرفت . ايرانيان پيروز شدند . چون ارجاسب از شكست سپاهيانش آگاه شد همهء سپاهيانى را كه در دژ مانده بودند به جنگ لشكريان ايران فرستاد .\r\nكشتن اسفنديار ارجاسب را\r\nاز روى ديگر چون شب تاريك تر شد اسفنديار جامهء كارزار پوشيد . سر بند صندوقها را گشود ، و آن گاه كه رزمندگان از آن بيرون آمدند\r\nچنين گفت كامشب شبى پر بلاست * اگر نام گيريم ز ايدر سزاست\r\nبكوشيد و پيگار مردان كُنيد * پناه از بلاها به يزدان كنيد\r\nآن گاه خود و چند تن از رزمندگان به ارجاسب حمله بردند .\r\nسپهبد بر وى برآشفت و\r\nبه دو گفت كز مرد بازارگان * بيابى كنون تيغ و دينارگان\r\nيكى هديه آرمت لهراسبى * نهاده بر او مهر گشتاسبى\r\nكشتن اسفنديار كهرم را\r\nو چندان بر او تيغ زد كه جاى درست بر تنش نماند ، و سرانجام سرش جدا كرد . سپس با صد و شصت گرد خروشان به دشتِ نبرد شتافت ، و به سپاه پشوتن پيوست ، و چون با كُهرم رويارو شد كمربندش را گرفت ، بر زمينش زد و دو دستش را بست . سپاهيان كُهرم كشته يا پراگنده شدند ، و از گردان چين نامدارى نماند .\r\nنامه نوشتن اسفنديار به گشتاسب و پاسخ او\r\nسپس اسفنديار خواهران خود را با خواستهء فراوان به ايران فرستاد و نامه‌اى به گشتاسب نوشت . نُخُست ايزد پاك را ستود ، سپس وى را از\r\n\r\n","description":"","footnote":"","page_name":" 444 ","page_number":466},
  {"content":"\r\n\r\nپيروزى خود آگاه كرد . گشتاسب بدين خبر شاد شد و در پاسخ پندها به وى نوشت و در پايان آورد\r\nنيازست ما را به ديدارِ تو * بدان پُر هُنر جان بيدار تو\r\nچو نامه بخوانى بُنه بر نشان * بدين بارگاه آى با سركشان\r\nاسفنديار از همان راه كه به رويين دژ آمده بود به ايران بازگشت .\r\nچو روى پدر ديد شاه جوان * دلش گشت شادان و روشن روان\r\nبيامد پدر را به بر درگرفت * پدر ماند از كار او در شگفت\r\nبسى خواند بر فرّ او آفرين * كه بىتو مبادا زمان و زمين\r\nو ز آن جا به ايوان شاه آمدند * جهانى و را نيك خواه آمدند\r\nداستان رستم و اسفنديار\r\nچون اسفنديار مىزده و سرمست از پيش پدرش گشتاسب نزد مادرِ خود كتايون آمد شكوه آغاز كرد و گفت : پدرم با من پيمان شكنى و نامهربانى مىكند . به من گفته بود كه چون كين لهراسب را از ارجاسب بگيرم و خواهرانم را از بند شاه توران برهانم پادشاهى و گنج و افسر به من مىسپارد . اكنون كه به زور بازو ، همهء اين كارهاى خطرمند را به پايان رسانده‌ام از پيمان خود ياد نمىكند . فردا پگاه نزد او مىروم آن سخنها كه با من گفته بود به يادش مىآورم اگر پيمان به جا آورد و پادشاهى را به من سپرد پيوسته بنده‌وار به خدمتش مىكوشم و گرنه\r\nبه مردى من آن تاج بر سر نهم * به ايرانيان گنج و كشور دهم\r\nكتايون وى را گفت : پسرم ، گنج و فرمان و سپاه همه از آن تست . بگذار پدرت به داشتن نام پادشاهى خوشدل باشد . چون او در گذرد پادشاهى نيز از آن تو خواهد شد .\r\nاسفنديار از جواب مادر دل آزرده شد و گفت راست گفته‌اند كه :\r\nراز را نبايد به زن گفت و گرنه بر سر كوى و بازار بر سرِ زبانها خواهد\r\n\r\n","description":"","footnote":"","page_name":" 445 ","page_number":467},
  {"content":"\r\n\r\nبود و نيز فرمان زن نبايد برد كه زن هرگز راى و هوش ندارد .\r\nكتايون از آنچه گفته بود پشيمان و شرمسار شد . چون سه روز سپرى گشت گشتاسب آگاه شد كه پسرش جوياى پادشاهى و تخت و افسر است . جاماسب دستور را نزد خويش خواند و از او پرسيد در طالع اسفنديار بنگر كه زندگى دراز دارد ؟ پادشاهى و بَرومنديش بر دوام است ؟ چون جاماسب در زيج نگريست ، گريست\r\nهمى گفت بد روز و بد اخترم * بَد از دانش آيد همى بر سرم\r\nاى شهريار ، دريغ و درد كه اسفنديار پس از اين دليريها و پيروزيها بسيار نمىزيد و به دست رستم روزگارش به پايان مىرسد .\r\nگشتاسب گفت : اگر من تخت و تاج را به او دهم هرگز به زابلستان نمىرود و دل به پادشاهى مىبندد . و بدين تدبير بلا را از سرش دور مىكنم . جاماسب جواب داد : افسوس كه هيچ كس نمىتواند به افسون سرنوشت كسى را دگرگون كند ، و تدبير در برابر تقدير زبون و ناتوان است .\r\nخواستن اسفنديار پادشاهى از پدر\r\nچون روز دميد شهريار بر تخت زر نشست . اندك اندك نام آوران و گردان و موبدان پيش شاه انجمن شدند . اسفنديار سخن آغاز كرد ، و پس از آفرين گفتن به پدرش گفت : اى شهريار ، به ياد بياور پس از اين كه ارجاسب و سپاهيانش را شكست دادم به بدآموزى گُرزم مرا به زنجير و غل بستى ، و در گُنبدان دژ در بند كردى . آن گاه آسوده از تاخت و تاز ارجاسب از بلخ به زابل رفتى و به شادى و خوشى پرداختى . لهراسب به تيغ دشمن كشته شد ، و چون دليرى نمانده بود كه ارجاسب را از ايران زمين بيرون كند و بلاى او را بگرداند جاماسب را به رها كردن من فرستادى\r\nبه دو گفتى اين بندهاى گران * ستونها و مسمار آهنگران\r\nبه يزدان نُمايم به روزِ شمار * بنالم ز بدگوى با كردگار\r\n\r\n","description":"","footnote":"","page_name":" 446 ","page_number":468},
  {"content":"\r\n\r\nاو گفت : خواهرانت را به اسيرى گرفته‌اند ، فرشيد ورد سست و ناتوان از زخم بسيار افتاده است و شاه از بيم گريزان شده است . من از اين بلاهاى بزرگ بر خود لرزيدم جامهء جنگ پوشيدم به يارى يزدان و زور و تدبير از هفت خوان گذشتم سر از تن ارجاسب جدا كردم . زن و كودكان او را به اسارت به درگاه آوردم ، و خواهرانم را از اسارت رهاندم .\r\nپيمان بستى كه چون اين كارها كنم\r\nسپارم ترا افسر و تخت عاج * كه هستى به مردى سزاوار تاج\r\nشهان گفتهء خود به جاى آورند * ز عهد و ز پيمان خود نگذرند\r\nپسر را بنه تاج اكنون به سر * چنان چون نهادت به سر بر پدر\r\nپاسخ دادن گشتاسب پسر را\r\nگشتاسب جواب داد : آنچه گفتى راست است ، و هنرها و رزم آوريهايت بيش از آن بود كه بر زبان آوردى . همهء دشمنان را نابود كردى ، و كسى جز رستم پور زال همال و هماورد تو نيست . او زابلستان و بُست و غزنين و كابلستان را زير فرمان خود دارد ، و هيچ كس را برتر و بالاتر از خود نمىشمارد . سر به فرمان من نمىنهد . اگر به سيستان سپاه راندى و او را بند نهادى و به درگاه من آوردى سوگند به دادار گيتى ، فروزندهء خورشيد و ماه و ستارگان ، و سوگند به زردشت و زند ، كه تخت و تاج پادشاهى را به تو مىدهم . اسفنديار گفت : اى پر هنر شهريار\r\nهمى دور مانى ز رسم كهن * بر اندازه بايد كه رانى سخن\r\nچه جويى نبرد يكى مردِ پير * كه كاووس خواندى و را شير گير\r\nز گاه منوچهر تا كىقباد * دل شهر ياران به دو بود شاد\r\nهمى خواندندش خداوند رخش * جهانگير و شير اوژن و تاج بخش\r\nگشتاسب گفت : هر كس از راه يزدان بگردد هيچ ستمى بر او بيداد نيست . اگر خواهان پادشاهى هستى بايد بىگفتگو با سپاهى گران راهى سيستان شوى ، دستهاىِ رستم را ببندى ، و او را دست بسته به درگاه من آورى .\r\n\r\n","description":"","footnote":"","page_name":" 447 ","page_number":469},
  {"content":"\r\n\r\nسپهبد از گفتهء ناصواب پدر چين بر جَبين افگند ، و به تلخى گفت : اينها همه بهانه است مىخواهى مرا از خود دور كنى ، و از واگذارى تخت و تاج دريغ بدارى . اين تخت و تاج به تو ارزانى باد . مرا از جهان گوشه‌اى بس است . آن گاه با دلى دردمند و آشفته از پيش پدر به ايوان خويش شد . مادرش كتايون پيش او رفت و گفت : شنيده‌ام مىخواهى به زابلستان به روى تا دستهاىِ رستم را ببندى و به درگاه شاه بياورى\r\nپند دادن كتايون اسفنديار را\r\nز گيتى همى پند مادر نيوش * به بد تيز مشتاب و چندين مكوش\r\nسوارى كه باشد به نيروى پيل * ز خون رانَد اندر زمين رود نيل\r\nبدرّد جگر گاه ديوِ سپيد * ز شمشير او گُم كند راه شيد\r\nمده از پىِ تاج سر را به باد * كه با تاج ، شاهى ز مادر نزاد\r\nمرا خاكسارِ دو گيتى مكن * از اين مهربان مام بشنو سُخُن\r\nپدرت پير و ناتوان گشته و سپاهيان همه چشم اميدشان به سوى تست . چرا از خيره‌سرى جان خود را در خطر مىاندازى ؟ اسفنديار گفت : از پذيرفتن اين فرمان چاره ندارم . اگر سرنوشتم اين باشد كه در زابل زمانم به سر آيد به هر روى گردش آسمان مرا بدان جا مىكشاند : اگر رستم سر به فرمانم نهد و رها كند بىجنگ و ستيز دستهايش را ببندم ، هرگز سخن سرد به او نمىگويم .\r\nكتايون چون ديد كه پندش در او نمىگيرد گريست ، و موهاى سرش را به چنگ كَند .\r\nسپاه آوردن اسفنديار به زابل\r\nاسفنديار خود كامه به شبگير بر باره نشست و چون باد لشكر راند .\r\nچون به دو راهى گنبدان دژ و زابل رسيد شترى كه در پيش مىرفت خوابيد و چندان كه ساربان بر او چوب زد برنخاست . جهانجوى آن را به فال بد گرفت ، و به كشتن شتر فرمان داد . سپس به سوى هيرمند راند .\r\nچون بدان رسيد ، به آيين تمام پرده سراى بر پا داشت ، و بزرگان بر جاى\r\n\r\n","description":"","footnote":"","page_name":" 448 ","page_number":470},
  {"content":"\r\n\r\nخود نشستند . آن گاه به ياران گفت : مرا شاه فرموده است كه چون رستم را ببينم دستش را به بند در آورم و از خوار و آزار كردنش نپرهيزم . اما من فرمان پدر را كار نمىبندم از آن كه رستم ايران زمين را به تيغ خود از بديها پيراسته و سرفراز و آبادان كرده است . فرستاده‌اى خردمند و با دانش و زبان آور نزد او مىفرستم ، و وى را نزد خود مىخوانم اگر آمد و رها كرد دستش را ببندم و پيش شاه برم هرگز بر او خوارى و ستم روا نمىدارم .\r\nفرستادن اسفنديار بهمن را به نزد رستم\r\nآن گاه بهمن را پيش خواند و گفت تنت را به ديباى چينى بياراى افسر خسروى بر سر بنه و همانند گردنكشان پيش رستم برو . چون به او رسيدى درود ما را به او برسان و به آهستگى و گرمى به او بگو :\r\nكه چندين بزرگى و گنج و سپاه * گرانمايه اسبان و تخت و كلاه\r\nز پيش نياكان ما يافتى * چو در بندگى تيز بشتافتى\r\nتو در ديرزمانى كه لهراسب بر ايران زمين پادشاهى مىكرد هرگز به بارگاه او نرفتى و چون پادشاهى را به گشتاسب سپرد هرگز از شاهِ نو ياد نكردى ، و نامه‌اى به وى ننوشتى به درگاهش نشتافتى و او را شهريار نخواندى .\r\nاز آن گفتم اين با تو اى پهلوان * كه او از تو آزرده دارد روان\r\nگرانى گرفتستى اندر جهان * كه دارى همى خويشتن را نهان\r\nيك روز از بسيارى خشم به روز سپيد و شب لاجورد سوگند ياد كرد كه تا ترا دست بسته به درگاه خود نبيند آرام نگيرد . اكنون من آمده‌ام تا دستت را ببندم ، و به درگاه او ببَرم . اگر دست بسته نزد او بيايى سوگند ياد مىكنم كه نگذارم به تو گزند رساند . پشوتن گواه است بارها كوشيدم كه خشمش را بنشانم و نتوانستم .\r\nرسيدن بهمن به نزد زال\r\nبهمن چون سخنان اسفنديار را شنيد از هيرمند گذشت . ديده‌بانان چون وى را ديدند سران زابل را آگاه كردند . در زمان زال زر كمند به فتراك افگند ، گرز بر دست گرفت ، بر زين نشست و سوى سوار روانه\r\n\r\n","description":"","footnote":"","page_name":" 449 ","page_number":471},
  {"content":"\r\n\r\nشد . بهمن زال را نشناخت . از او پرسيد پوردستان كجاست ؟ اسفنديار در طلب وى به زابل آمده ، و اكنون بر لب جويبار سراپرده برافراشته است .\r\nزال گفت : رستم و زواره و فرامرز و چند تن از سپاهيان به نخجير رفته‌اند ، فرود آى و بياساى و به شادى بنشين تا تهمتن بيايد . بهمن گفت :\r\nاسفنديار مرا براى ميگسارى و رامش نفرستاده است ، كسى را برگزين تا مرا به نخجيرگاه پيش رستم ببرد . زال پرسيد : كيستى و نامت چيست ؟ بهمن جواب داد : من بهمن پسر اسفنديارم . زال به شنيدن اين جواب از اسب فرود آمد ، بر او نماز برد ، و خواهش كرد كه از اسب فرود آيد تا رستم از نخجيرگاه باز گردد . وى نپذيرفت . ناچار زال او را با گردى به نخجيرگاه فرستاد . در راه كوهى بود . بهمن با اسب بالاى آن رفت ، و چون به نخجيرگاه نگه كرد رستم را ديد كه به تن چون كوه بيستون بود . درختى كه بر آن گورى زده بود به دست داشت . بهمن به ديدن پيل تن در شگفت شد و به خود گفت :\r\nبه گيتى كسى مرد از اين سان نديد * نه از نامداران پيشين شنيد\r\nبترسم كه با او يل اسفنديار * نتابد ، بپيچد سر از كارزار\r\nمن او را به يك سنگ بىجان كنم * دل زال و رودابه پيچان كنم\r\nبهمن سنگى بزرگ از كوه جدا و رها كرد . زواره ديد و در دم پيل تن را از غلتان شدن سنگ خبر داد . رستم بيم نكرد . نجنبيد ، و گور را بر زمين ننهاد . و چون سنگ نزديك او رسيد با پاشنهء پا آن را از خود دور كرد .\r\nبهمن به خود گفت : اگر اسفنديار با اين نامور بجنگد بىگمان خود را رسوا و سرافگنده مىكند . آنگاه پر انديشه از كوه فرود آمد ، و به نخجيرگاه پيش رستم رفت . پيل تن و زواره وى را پذيره شدند ، و نامش را پرسيدند . گفت : من بهمن پسر اسفنديارم ، و پيامى از سوى او آورده‌ام .\r\n\r\n","description":"","footnote":"","page_name":" 450 ","page_number":472},
  {"content":"\r\n\r\nتهمتن وى را در بر گرفت و نواخت ، و پس از اين كه نان و خورش خوردند هر دو بر باره نشستند و همى راندند . بهمن در راه پيام اسفنديار را به رستم رساند .\r\nپاسخ دادن رستم بهمن را\r\nپيل تن به بهمن گفت : پيام اسفنديار را شنيدم ، از سوى من به او بگو :\r\nهر آن كس كه دارد روانش خرد * سرِ مايهء كارها بنگرد\r\nمگوى آنچه هرگز نگفتست كس * به مردى مكن باد را در قفس\r\nهمان تابش مهر نتوان نهفت * نه روبَه توان كرد با شير جفت\r\nنديدست كس بند بر پاى من * نه بگرفت شير ژيان جاى من\r\nبه مردى ز دل دور كن خشم و كين * جهان را به چشم جوانى مبين\r\nبه خرّمى به خانهء ما فرود آى ، و بباش تا سپاهيان تو از رنج راه بياسايند . هر زمان آهنگ بازگشتن كنى در راه عنان از عنانت نمىپيچم و همراهت به درگاه شاه مىآيم ، و از او مىپرسم چه گناه كرده‌ام كه دستم بايد به بند شود ؟\r\nبازگشت بهمن\r\nبهمن به شنيدن سخنان رستم بر باره نشست و سوى پدر روانه شد ، و چون به او رسيد\r\nبه دو گفت چون رستم پيل تن * نديده بود كس به هر انجمن\r\nبيامد كنون تا لب هيرمند * ابى جوشن و خود و گرز و كمند\r\nبه ديدار شاه آمدستش نياز * ندانم چه دارد همى با تو راز\r\nرسيدن رستم و اسفنديار با يكديگر\r\nآن گاه بهمن گفته‌هاى پيل تن را بر اسفنديار خواند . سپهبد با صدهزار مردِ سپاهى از هيرمند گذشت ، تهمتن به ديدن وى از رخش فرود آمد ، بر او آفرين خواند و گفت :\r\nخُنُك شاه كو چون تو دارد پسر * به بالا و چهرت بنازد پدر\r\nخُنُك شهر ايران كه تخت ترا * پرستند و بيدار بخت ترا\r\nهمه دشمنان از تو پر بيم باد * دل بدسگالان به دو نيم باد\r\nاسفنديار به شنيدن اين سخنان از اسب فرود آمد ، تن پيلوار رستم\r\n\r\n","description":"","footnote":"","page_name":" 451 ","page_number":473},
  {"content":"\r\n\r\nرا در بر گرفت ، و بر او آفرين بسيار خواند . رستم گفت : آرزويم اين است كه به خانهء من فرود آيى تا روزى چند با هم به شادى و گفتگو بنشينيم . اسفنديار جواب داد : كيست كه به همنشينى تو آرزومند و دلخوش نباشد ، اما سر پيچى از فرمان شاه را نمىتوانم . مرا نفرموده است كه در زابل درنگ كنم تو نيز سزاوار است آن كنى كه شهريار فرموده است .\r\nتو خود بند بر پاى نه بىدرنگ * نباشد ز بند شهنشاه ننگ\r\nترا چون بَرَم بسته نزديك شاه * سراسر به دو باز گردد گناه\r\nنمانم كه تا شب بمانى به بند * نه بر جانت آيد ز چيزى گزند\r\nشاه پيمان نهاده است كه چون برگردم تاج و تخت و گنج و سپاه را به من سپارد . وقتى پادشاهى مرا شد ترا نيكوييها مىكنم ، و چندان خواسته و زر و گهرت بخشم كه سراسر كشورت را بدان آبادان كنى .\r\nپيل تن گفت : از اين سخن درگذر كه تا زنده‌ام هيچ كس نمىتواند بند بر من نهد . آن گاه بر رخش نشست و به سراپردهء خود رفت .\r\nپشوتن كه رهنماى اسفنديار بود ، پيش وى آمد و گفت : پيل تن هرگز بدين زبونى و خوارى رضا نمىدهد كه كسى وى را به بند درآورد تو نيز دست از او باز نمىدارى و كار به نبرد مىانجامد\r\nبپرهيز و با جان ستيزه مكن * نيوشنده باش از برادر سُخُن\r\nشنيدم همه هر چه رستم بگفت * بزرگيش با مردمى بود جفت\r\nپوزش كردن اسفنديار از ناخواندن رستم به مهمانى\r\nروز ديگر پيل تن بر رخش نشست و به كنار هيرمند آمد . هر كس از سپاهيان كه رستم را ديد مهرش را در دل خود جاى داد . چون پيش اسفنديار آمد به او گفت : خويش را سخت بزرگ مىشمارى و هيچ كس را همسنگ خود نمىدانى . آگاه باش كه رستم را در سراسر گيتى هماورد نيست . بسى از دليران چون زور بازوى مرا دريافتند جنگ ناكرده گريختند . كاموس جنگى و خاقان چين به دستِ من زبون و افگنده\r\n\r\n","description":"","footnote":"","page_name":" 452 ","page_number":474},
  {"content":"\r\n\r\nشدند ، من از تخمهء سام كُند آورم . چشمت را بگشاى و مرا چنان كه هستم ببين .\r\nنكوهش كردن اسفنديار نژاد رستم را\r\nاسفنديار زبان به طعن و نكوهش رستم گشود و گفت : از موبدان شنيده‌ام كه دستان ديوزاد است ، روزگارى وى را از سام پنهان داشتند ، تنش تيره و روى و مويش سپيد بود . سام فرمود كه وى را كنار دريا رها كنند تا خورش مرغان يا ماهيان شود . سيمرغ او را برگرفت و به آشيانهء خود برد و پيش بچگانش افگند . بچگان چون آهنگ خوردن او كردند رميدند و هيچ نخوردند . دستان از پس ماندهء خورش سيمرغ پرورش يافت . پس از زمانى چند سام او را پذيرفت . نياكان من او را بركشيدند .\r\nرستم جواب داد به اندازه شرم چشم بگشاى و سخنان نادلپذير مگوى . جهاندار مىداند كه سام پسر نريمان بوده است ، و نژادش به جمشيد مىپيوندد . نياكان تو پادشاهى از ما يافته‌اند و پيش از آن نام و نشان نداشته‌اند . قباد را من از ميان ديوان رهاندم از البرز كوه به تختگاه آوردم و به شاهى نشاندم\r\nنژادى از اين نامورتر كراست ؟ * خردمند گردن نپيچد ز راست\r\nزمانى كه كاووس به مازندران رفت مىدانى ديوان بر او چه‌ها كردند ؟ تنش را آزردند و چشمانش را كور كردند . من تنها به مازندران رفتم ، ارژنگ و ديو سپيد و سنجه و اولاد غَندى و ديگر دشمنانش را كشتم . افزون بر ششصد سال به سر بلندى و بهى زيسته‌ام . تو تازه به دوران رسيده‌اى از بىخبرى تنها خود را مىنگرى و از كارهاى بزرگ مهان آگاهى ندارى .\r\nستايش كردن اسفنديار نژاد خويش را\r\nاسفنديار گفت : نژاد من به كىقباد مىپيوندد ، و مادرم دختر قيصر است ، اما تو و نياكانت پرستندگان و خدمتگزاران نياكان من بوده‌ايد . من آنم كه از هفت خوان گذشتم و به تدبير و نيرو ارجاسب را كشتم ، و\r\n\r\n","description":"","footnote":"","page_name":" 453 ","page_number":475},
  {"content":"\r\n\r\nرويين دژ را با همهء استوارى كه داشت ويران كردم .\r\nرستم گفت :\r\nچه نازى بدين تاج گشتاسبى * بدين ياره و تخت لهراسبى\r\nكه گويد برو دست رستم ببند ؟ * نبندد مرا دست چرخ بلند\r\nمن از كودكى تا شدستم كهن * بدين گونه از كس نبردم سخن\r\nاسفنديار از تيزى و خشم رستم به خنده درآمد . گفت از بسيار كس شنيده‌ام كه بازوانت چون ران شير نيرومند است ، و بر و يالَت چون اژدها ، و ميانت چون ميان پلنگ باريك است .\r\nاسفنديار به هنگام گفتن اين سخنان چنان انگشتان رستم را ميان چنگش فشرد كه از زير ناخنهايش آب زرد بيرون ريخت . اما پيل تن خم به ابرو نياورد . آن گاه رستم دست اسفنديار را چنان در چنگش فشرد كه چهرهء او چون خون سرخ شد . سپهبد خنديد و گفت : اى تهمتن نامدار ، امروز به مى خوردن بنشين كه فردا به هنگام نبرد چنان با نيزه ترا از پشتِ زين بر زمين افگنم كه از آن پس جنگيدن نتوانى . دستهايت را مىبندم و پيش شاه مىبَرَم و چندان خواهشگرى مىكنم كه بر تو ببخشايد .\r\nپيل تن بر او خنديد و گفت : كجا جنگ جنگاوران ديده‌اى و زخم پهلوانان چشيده‌اى ؟ فردا چون به ميدان رزم درآيم ترا از كوههء زين بر مىگيرم پيش زال مىبَرَم آنجا بر تختِ عاج مىنشانمت ، و تاج بر سرت مىنهم در گنج مىگشايم ، و سپاهيانت را از زر و سيم و گوهر بىنياز مىكنم . بدان و باور كن گشتاسب ترا از آن گرد گيتى مىدواند كه از پيرامن خود دور كند . از آن ترا به زابلستان فرستاد كه مىدانست هماورد تو منم . از من بر تو گزند رسد و او آسوده خاطر همچنان پادشاهى كند .\r\nمكن شهريارا جوانى مكن * چنين بر بلا كامرانى مكن\r\nز يزدان و از روى من شرم دار * مخور بر تن خويشتن زينهار\r\n\r\n","description":"","footnote":"","page_name":" 454 ","page_number":476},
  {"content":"\r\n\r\nاسفنديار جواب داد : اى نامدار ، تو مىكوشى به گفتن ِ اين سخنان خود را از جنگ و چنگ من برهانى ! هرگز افسونت در من در نمىگيرد . اكنون به جاى خود بازگرد ، و فردا پگاه به آوردگاه بيا تا دريابى كه پيگار مردان ِ مرد چگونه است .\r\nرستم جواب داد : اگر ترا براستى سرِ جنگ است ، به هوش باش كه فردا تنت را بر تگ رخش ميهمان مىكنم . پندارى كه رويين تنى و تيغ دليران بر تو كارگر نمىافتد اما فردا ضرب تيغ و گرز مرا خواهى ديد\r\nگر از گرزِ من باد يابد سرت * بگريد به دردِ جگر مادرت\r\nو گر كُشته نايى به آوردگاه * ببندم به بندت برم نزد شاه\r\nاز روى ديگر پشوتن به اسفنديار گفت :\r\nترا گفتم از پيش و گويم همى * نه از راستى دل بشويم همى\r\nهمه كار نيكوست زو در جهان * ميان كهان و ميان مهان\r\nتو چندين چه كوشى به كين و به خشم * بشوى از دلت كين و ز خشم چشم\r\nاسفنديار گفت : برادَر ، بر جان من مينديش فردا خواهى ديد كه در جنگ چگونه هنرنمايى كنم .\r\nبازگشتن رستم به ايوان خود\r\nاز روى ديگر چون تهمتن به ايوان خويش درآمد و جز از جنگيدن با اسفنديار چاره نديد زواره را فرمود تيغ هندى ، جوشن و مغفر و كمان و بر برگستوان و كمند و گرز و ببر بيان مرا بياور .\r\nچون آورد سرش را به نشان افسوس جنباند . آهى سرد از جگر برآورد . گفت : اى سليح نَبرد ، زمانى دراز از جنگ بياسودى اكنون كارى سخت پيش آمده است تا بازيگرى روزگار چه كند .\r\nپند دادن زال رستم را\r\nچون دستان اين سخن از پيل تن شنيد ، گفت : اگر تو به دست اسفنديار جوان كُشته شوى زابلستان را با خاك يكسان مىكند و اگر او به دست تو جان ببازد مردمان گويند چون اسفنديار چند سخن درشت به پيل تن گفت ، او را كشت . يا آنچه مىگويد بكن ، يا جاى بپرداز و در\r\n\r\n","description":"","footnote":"","page_name":" 455 ","page_number":477},
  {"content":"\r\n\r\nبيغوله‌اى پنهان شو . وقتى از يافت تو نااميد شد ، و پيش پدرش بازگشت ، بر رخش بنشين و به درگاه گشتاسب بشتاب\r\nچو بيند ترا كى كُند كار بد ؟ * خود از شاه ايران بدى كى سزد ؟\r\nرستم جواب داد : اى جهان ديده مردِ دل آگاه ، من از كاموس و خاقان چين هرگز بيم به دل راه ندادم ، چگونه بر خويشتن بپسندم كه از برابر اسفنديار بگريزم ؟ به يارى يزدان پاك پناه مىبرم ، و از گشتاسب و اسفنديار نمىهراسم . اگر فردا به كارزار درآيد ، در آوردگاه راه را بر او مىبندم ، كمرگاهش را مىگيرم و چنان كه آسيب نبيند وى را از كوهه مىربايم ، بر تختش مىنشانم ، و پس از اين كه سه روز به خدمتش كوشيدم با هم پيش گشتاسب مىشتابيم .\r\nجنگ رستم با اسفنديار\r\nروز ديگر چون خورشيد دميد ، رستم سليح نَبرد پوشيد . كمند به فتراك بست از رود هيرمند گذشت ، و جنگ را آماده شد . چون زمانى به نيزه با هم در آويختند سنانهاى هر دو شكست ، ناچار دست به شمشير بردند و چندان به هم آختند كه تيغها شكسته شد ، آن گاه با گرز به هم حمله بردند و چندان كوشيدند كه دستهء گرز هر دو شكست ، و دستهاشان از كار درماند . سپس دوال كمر يكديگر را گرفتند و چندان بنيرو سوى خويشتن كشيدند كه كف دهانشان آميخته با خاك و خون ، و جامهء رزم و برگستوان هر دو چاك چاك شد .\r\nكشته شدن پسران اسفنديار از دست زواره و فرامرز\r\nچون زمان جنگ دراز شد و رستم تا ديرگاه از رزمگاه بازنگشت ، زواره با سپاه نزد ايرانيان شد ، و پرسيد رستم كجاست ؟ چون جواب دُرست و روشن نشنيد لب به دشنام دادن گشود . نوش آذر پسر اسفنديار بر او برآشفت و گفت : اى سگزى بىخرد ، اسفنديار ما را نفرمود كه با شما بجنگيم اما اكنون كه تو به درشتى و جنگ پيش دستى كردى ، باش تا سزاى خود بينى . بدين گونه از دو سو سپاهيان در هم آويختند . در گير و دار نبرد نوش آذر به دست زواره و مهرنوش به دست فرامرز كشته شد .\r\n\r\n","description":"","footnote":"","page_name":" 456 ","page_number":478},
  {"content":"\r\n\r\nبهمن آشفته دل و آسيمه‌سر نزد اسفنديار رفت ، و وى را از كشته شدن دو پسرش آگاه كرد ، سپهبد سخت غمين و دردمند گشت . آب به چشم آورد و\r\nبه رستم چنين گفت كاى ديوزاد * چرا گشتى از راه آيين و داد\r\nنگفتى كه لشكر نيارم به جنگ * ترا نيست آرايش نام و ننگ\r\nندارى ز من شرم و ز كردگار * نترسى كه پرسند روز شمار\r\nندانى كه مردان پيمان شكن * ستوده نباشد بر انجمن\r\nدو سگزى دو پور مرا كشته‌اند * بر آن خيرگى باز برگشته‌اند\r\nرستم از اين رويداد سخت غمگين شد . از خشم بر خود لرزيد ، و به جان و سرِ شاه سوگند خورد كه اين جنگ را نفرموده ، و پيمان بست دو دست برادرش زواره و دستهاى فرامرز را ببندد و به او سپارد تا به كين نوش آذر و مهرنوش بكشد .\r\nاسفنديار از بسيارى خشم گفت : اى بدنشان ، اكنون چارهء خويش بساز كه زمانت به آخِر رسيده است . اگر زنده ماندى دستهايت را مىبندم و پيش شاه مىبَرم ، و اگر كشته شدى كين دو پسرم را گرفته‌ام .\r\nرستم گفت : لب از بيهوده گويى ببند ، به يزدان پناه بِبَر و به يزدان گراى كه او دانا و توانا و بر نيكويى رهنماست .\r\nگريختن رستم به بالاى كوه\r\nچون به جنگ درآمدند كمان برگرفتند و چندان بر يكدگر تير باريدند كه زره بر تنشان دوخته شد . تيرهاى رستم بر اسفنديار كارگر نيامد ، اما چون زمانى گذشت تن تهمتن و رخش زخم و خسته شد . ناچار از اسب فرود آمد . رخش به جايگاه خود بازگشت . اسفنديار چون تن پيل تن را به خون رنگين ديد به او گفت :\r\nكجا رفت آن مردى و گُرز تو ؟ * به رزم اندرون فرّه و بُرز تو ؟\r\nنه آنى كه ديو از تو گريان شدى ؟ * دد از تفّ تيغ تو بريان شدى ؟\r\n\r\n","description":"","footnote":"","page_name":" 457 ","page_number":479},
  {"content":"\r\n\r\nچرا پيل جنگى چو روباه گشت ؟ * ز رزمت چنين دست كوتاه گشت\r\nپشيمان شو و دست را ده به بند * كزين پس نيابى تو از من گزند\r\nبدين خستگى نزد شاهَت بَرَم * ز كردارها بىگناهت بَرَم\r\nو اگر همچنان سرِ جنگ دارى وصيّت خود را بكن از ايزد پاك آمرزش بطلب ، و بخواه گناهت را ببخشد .\r\nرستم گفت : اكنون شب تيره فرا رسيده سوى لشكرت بازگرد من نيز به ايوان خود مىروم تا بياسايم و زخمهايم را ببندم . اسفنديار جواب داد : امشب ترا زينهار مىدهم . هر چه خواهى به كسان خود بگو ، و هر چه خواهى بكن .\r\nسگالش رستم با خويشان\r\nچون رستم به ايوان رسيد و دستان او را بدان گونه خسته و دردمند ديد غمين گشت . زواره و فرامرز گريان شدند ، و رودابه مويش را به چنگ كَند . رستم به آنان گفت : ناليدن و مويه كردن و موى كَندن چه سود دارد ؟ دشوار اين است كه چون اسفنديار رزمنده مردى نديده‌ام .\r\nهنگامى كه كمربند ديو سپيد را گرفتم به سبكى يك شاخهء بيد او را بر زمين زدم . هميشه خدنگم از سندان و سپر گذر مىكرد اما وقتى خدنگم را بر خفتان اسفنديار زدم چنان نمود كه خارى بر سنگ خارا زده‌اند .\r\nچاره جز اين ندارم به جايى روم كه از من نشان نيابد .\r\nچاره ساختن سيمرغ رستم را\r\nزال گفت : جز مرگ هر دشوارى را چاره‌گرى مىتوان كرد . در اين كار بايد از سيمرغ يارى بجويم . آن گاه سه مِجمَر بالاى كوه برد . در يك آتشدان آتش برافروخت و لختى از پر سيمرغ را در آن بسوخت . چون پاسى از تيره شب گذشت سيمرغ در آن جا فرود آمد و پرسيد از چه به غم نشسته‌اى ، و مرا بهر چه خواندى ؟ گفت : سراسر اندام رستم و رخش از بدِ دشمن مجروح شده است . سيمرغ گفت : غمگين مباش . در خستگيهاى تهمتن و رخش نگريست . هشت پيكان از اندام رستم به منقار بيرون\r\n\r\n","description":"","footnote":"","page_name":" 458 ","page_number":480},
  {"content":"\r\n\r\nكشيد و پَرَش را بدان زخمها سود . در دَم همه درمان يافت . شش پيكان نيز از گردن ِ رخش به درآورد . آن گاه رستم را گفت : از چه با اسفنديار رزم جُستى ؟ او رويين تن است ، و هيچ سلاحى بر او كارگر نيست .\r\nبه دو گفت رستم كه گر او ز بند * نگفتى ، نگشتى دل من نژند\r\nمرا كشتن آسان تر آيد ز ننگ * اگر بازمانم به جايى ز جنگ\r\nسيمرغ گفت : اگر با من پيمان ببندى كه بر او دليرى و فرمانروايى نجويى ترا چيزى بياموزم تا كامروا شوى . رستم پيمان بست كه از فرمان سيمرغ سر نپيچد . سپس پيل تن به دستور سيمرغ خنجرى آبگون برگزيد بر رخش نشست و چندان راند تا به نزديك دريا رسيد .\r\nآن گاه سيمرغ كنار درخت گزى از هوا فرود آمد و به وى گفت از اين درخت شاخى بلند و باريك برگير ، با گرمى آتش راست كن ، سه پر و دو پيكان به آن در نشان ، و چون فردا به ميدان كارزار رفتى ، بزارى از او بخواه كه از جنگ درگذرد . اگر چند بار به التماس از او خواستى كه آشتى جويد و نپذيرفت ، بدان كه زمانش به سر رسيده است . آن گاه كمان را به زه ، و اين چوب گز را به سوى چشمش راست كن . سرنوشت آن را در چشمش فرو مىبَرَد ، و مىكُشد .\r\nبازگشتن رستم به جنگ اسفنديار\r\nپس از پريدن سيمرغ رستم چوب گز را به آتش راست كرد .\r\nپيكان را بر آن برنشاند و همين كه سپيدهء صبح دميد سليح نبرد پوشيد و به ميدان رزم رفت . اسفنديار چون او و رخش را تن دُرست ديد در شگفت شد ، و به وى گفت :\r\nتو از جادوىِ زال گشتى دُرُست * و گرنه تن تو همى دخمه جست\r\nبكوبمت امروز از آن گونه يال * كزين پس نبيند ترا زنده زال\r\nپيل تن گفت : از يزدان پاك بترس ، خرد را بر جان خود فرمانروا كن . من امروز براى جنگيدن با تو نيامده‌ام . ترا به دادارِ زردشت ، به نوش آذر و آذرفرهى ، به خورشيد و ماه و اوستا و زند سوگند مىدهم كه از\r\n\r\n","description":"","footnote":"","page_name":" 459 ","page_number":481},
  {"content":"\r\n\r\nجنگ درگذرى . به خانهء من درآ تا چون پرستندگان و خدمتگران به نكوداشت تو بكوشم . اگر آشتى و مهربانى جويى گنج خود را كه به ساليان دراز گِرد آورده‌ام بر بارگيهاى خويش بار مىكنم تا به گنجور خود دهى كه پيشاپيش تو ببَرَد آن گاه همراه تو پيش شاه مىآيم تا هر چه خواهد در بارهء من روا دارد .\r\nاسفنديار جواب داد : تا چند از ايوان و خانه و گنج خود بر من مىخوانى ؟ اگر مىخواهى زنده بمانى رها كن تا دستهايت را ببندم ، جز اين راهى نيست .\r\nتهمتن دگر بار گفت : نام مرا زشت ، و جان خود را خوار مكن .\r\nاگر آنچه گفتم بپذيرى هزار گوهر شاهوار با تاج و ياره و گوشوار ، هزار غلام نوش لب ، هزار كنيزك به تو مىدهم . دلت را از كين بپرداز . ديو را در تن خود جا مده جز اين كه دستم را ببندى هر چه گويى فرمانبردارم .\r\nاسفنديار جواب داد : اينها همه بهانه و افسانه است يا رها كن دستهايت را ببندم و دست بسته ترا پيش شهريار ببَرَم ، يا جنگ را آماده باش .\r\nتيرانداختن رستم اسفنديار را به چشم\r\nرستم چون دانست خواهش و لابه در اسفنديار درنمىگيرد ، كمان را به زه كرد ، تير گز را در كمان نهاد روى خويش را سوى آسمان كرد و گفت : اى داورِ ماه و هور ، اى يزدان ِ پاك ، تو مىبينى و گواهى كه چه زاريها كردم تا اسفنديار سر از كارزار بگرداند و آشتى جويد .\r\nچنان ديو در دلش جا گرفته كه جز بند يا جنگ نمىجويد . اى داورِ دانا ، اى آفرينندهء ماه و تير ، مرا بدين گناه كه مىكنم ، مگير . آن گاه چنان كه سيمرغ فرموده بود چوب گز را چنان بر چشم اسفنديار زد كه جهان در نظر او تاريك شد . زمين از خونش گلرنگ ، و سرش روى زين خم شد . كمان از دستش افتاد . يال اسبش را به دست گرفت ، و سست و ناتوان گشت . رستم به او گفت :\r\n\r\n","description":"","footnote":"","page_name":" 460 ","page_number":482},
  {"content":"\r\n\r\nتو آنى كه گفتى كه رويين تنم * بلند آسمان بر زمين برزنم\r\nمن از دست تو هشت تيرِ خدنگ * بخوردم نناليدم از نام و ننگ\r\nبه يك تير برگشتى از كارزار * بخفتى بر اين بارهء نامدار\r\nهم اكنون به خاك اندر آيد سرت * بسوزد دل مهربان مادرت\r\nپس از دمى چند اسفنديار از اسب به زير افتاد و بىهوش گشت . چون به خويشتن آمد سرِ تير را گرفت و بيرون كشيد . پشوتن و بهمن به شنيدن اين خبر پياده از لشكرگاه پيش اسفنديار شتافتند . بهمن خاك بر سر افشاند . پشوتن جامه دريد . گريست . مويه كرد و :\r\nهمى گفت زار اى يل اسفنديار * جهانجوى و ز تخمهء شهريار\r\nكه بركَند اين كوه جنگى ز جاى ؟ * كه افگند شير ژيان را ز پاى ؟\r\nكجا شد دل و هوش و آيين تو ؟ * توانايى و اختر و دين تو ؟\r\nكجا شد به رزم آن نكوساز تو ؟ * كجا شد به بزم آن خوش آواز تو ؟\r\nكه خورشيد تابنده را تار كرد ؟ * كه شاه سرافراز را خوار كرد ؟\r\nكه بنشاند اين شمع افروخته ؟ * كزو شد همه دودمان سوخته\r\nاندرز كردن اسفنديار رستم را\r\nاسفنديار جواب داد : سرنوشت و تقدير چنين بود . سرانجام تن ِ هر كس را خاك بستر است . فريدون و هوشنگ و جم كجا شدند ؟ نياكان ما رفتند و جاى خويش به ما سپردند . ما نيز مىرويم تا ديگران جاى ما را بگيرند . و چون پيل تن كنارش نشست ، اسفنديار به او گفت : از تو بر من ستم نرفت نه تو گُناه‌گارى ، نه سيمرغ ، و نه تير و كمان . پدرم براى اين كه لشكر و تاج و گنج برايش بجا ماند ، مرا گفت برو سيستان را بسوز ، و رستم را دست بسته به درگاه من بياور . اكنون آنچه سرنوشت من بود روى نمود . هيچ كس را بر راز و كارِ چرخ آگاهى نيست . اكنون اى تهمتن ، وصيت مرا گوشدار و بپذير . پسرم بهمن را با خود بزابلستان ببر و چندان كه مىتوانى به او نيكويى كن . آرايش كارزار ، و نشستنگه بزم و رزم و شكار ، و زخم چوگان و گوى ، و هنرهاى ديگر را به او بياموز . رستم اين\r\n\r\n","description":"","footnote":"","page_name":" 461 ","page_number":483},
  {"content":"\r\n\r\nهمه را پيمان بست . آن گاه اسفنديار به پشوتن گفت : چون جان سپردم تو سپاهيان را به ايران زمين ببَر و :\r\nچو رفتى به ايران پدر را بگوى * كه چون كام يا بى بهانه مجوى\r\nزمانه سراسر به كام تو گشت * همه مرزها زير نام تو گشت\r\nاميدم نه اين بود نزديك تو * سزا اين بد از جان تاريك تو\r\nبه پيش پدر پندها داديم * نهانى به كشتن فرستاديم\r\nكنون زين سخن يافتى كام دل * بياراى و بنشين به آرام ِ دل\r\nترا تخت ، سختى و كوشش مرا * ترا تاج ، تابوت و پوشش مرا\r\nمشو ايمن از گنج و ز تاج و گاه * روانم ترا چشم دارد به راه\r\nچو آيى به هم پيش داور شويم * بگوييم و گفتارِ او بشنويم\r\nآن گاه به مادر بگو : پس از كشته شدن و به خاك رفتن من بسيار نخواهى زيست . از رفتن من رنجه مشو و خود را مرنجان . از دردِ جان كندن من بىخويشتن مشو ، و در انجمن از بىتابى روى بر همگان مگشاى . بر كشتهء من نيز منگر تا از ديدارم زارى نيفزايدت ، و بىقرار نگردى . خواهران و همسرم را نيز بدرود كن .\r\nپس از اين وصيت جان سپرد . رستم بر مرگش جامه دريد ، و خاك بر سر افشاند . از روى ديگر زواره بر اين راى بود كه رستم در پذيرفتن و هنر آموختن بهمن به راه خطا رفته است زيرا وى چون ببالد به كين پدر به زابلستان مىتازد و آن جا را تاراج و ويران مىكند .\r\nآوردن پشوتن گاسونه اسفنديار نزد گشتاسب\r\nپس از اين كه پشوتن و سپاهيان تابوت اسفنديار را به ايرانشهر بردند زنان بر سر زنان و زارى كنان بر پشوتن آويختند كه : سرِ تابوت را بگشاى تا تن بىجان سپهبد را ببينيم . چون آهنگران سرِ تابوت را گشودند همه از بىتابى بىهوش شدند ، و چون به خويشتن آمدند پيش اسبِ اسفنديار رفتند .\r\nهمى گفت مادرش كاى شوم پى * به پشت تو بر كشته شد شاه كى\r\n\r\n","description":"","footnote":"","page_name":" 462 ","page_number":484},
  {"content":"\r\n\r\nاز اين پس كه را برد خواهى به جنگ ؟ * كِرا داد خواهى به چنگ نهنگ ؟\r\nآن گاه از بسيارى بىتابى و بىخودى خاك بر سر اسب افشاندند . از روى ديگر چون پشوتن نزديك تختِ گشتاسب شد ، نه بر او نماز برد ، نه تختش را بوسيد . خروشيد :\r\nز تو دور شد فرّه و بخردى * بيابى تو بادافرهء ايزدى\r\nپسر را به خون دادى از بهر تخت * كه مه تاج بيناد چشمت مه بخت\r\nبدين گيتى اندر نكوهش بود * به روز شمارت پژوهش بود\r\nو آنگاه كه سراى از بزرگان و سران سپاه پرداخته شد به آفريد و هماى گريان و موى كنان پيش پدر رفتند بر او آشفتند و به خشم گفتند : از چه بر كشته شدن اسفنديار چهره نمىخراشى و نمىگريى ؟ مگر كارهاى بزرگ او به اين زودى فراموشت شده است ؟ او كين زرير از تركان گرفت و پادشاهى ترا راست كرد . تو به پاداش ، به گفتارِ بد گوى از راه گشتى ، او را با غل و زنجير در بند كردى . تركان چون جايش را خالى ديدند بر ايرانشهر حمله آوردند . لهراسب را كشتند و ما را كه آفتاب و مهتاب روميان نديده بود پاى و سر برهنه از كوچه و بازار گُذراندند و به اسيرى بردند . يادت هست كه چون اسفنديار را از بند رها كردى به مردى چه كرد ؟ به دليرى ما را از رويين دِژ نجات داد و به سرفرازى بازآورد\r\nاز ايدر به زابل فرستاديش * بسى پند و اندرزها داديش\r\nكه تا از پى تاج بىجان شود * جهانى بر او زار و پيچان شود\r\nنه سيمرغ كُشتش نه رستم نه زال * تو كشتى مر او را ، چو كشتى منال\r\nترا شرم بادا ز ريش سپيد * كه فرزند كشتى ز بهر اميد\r\nباز فرستادن رستم بهمن را به ايران\r\nاز روى ديگر چون بهمن روزگارى دراز در زابلستان ماند ، رستم سوار كارى ، كمندافگنى ، هنرِ شمشير زدن و سپاهيگرى و نخجير كردن و چوگان بازى را به او آموخت ، و وى را چون پسر پرورد . گشتاسب چون از بسيار هنر آموختن ِ بهمن آگاه شد دو نامه : يكى براى بهمن و يكى براى\r\n\r\n","description":"","footnote":"","page_name":" 463 ","page_number":485},
  {"content":"\r\n\r\nرستم فرستاد . به رستم نوشت :\r\nكه يزدان سپاس اى جهان پهلوان * كه ما از تو شاديم و روشن روان\r\nنبيره كه از جان گرامىتر است * به دانش ز جاماسب نامى تراست\r\nبه بخت تو آموخت فرهنگ و راى * سزد گر فرستى كنون با ز جاى\r\nو به بهمن نوشت : مرا ديدارت آرزوست . چون نامه بخوانى در زابل ممان ، و نزد من بازگرد .\r\nرستم چون نامهء گشتاسب را خواند آنچه از خفتان و خنجر و برگستوان و تير و كمان ، گوهر و سيم و زر ، كمرهاى زرين و ياقوت در گنجينه داشت به بهمن داد . دو منزل او را بدرقه كرد . پس آن گاه پيش شاه فرستاد .\r\nپايان ِ كارِ رستم\r\nرفتن رستم به كابل از بهر برادرش شغاد\r\nزال را در شبستان كنيزكى بود آفتاب‌روى ، خواننده ، و نوازندهء رود . از اين كنيزك پسرى در وجود آمد كه به خوبرويى از ماه گرو مىبرد . زال ستاره‌شناسان كشمير و كابل و ديگر كشورها را نزد خويش خواند تا طالع و سرنوشت وى را بنگرند و بگويند . هر يك از اخترگران شمارِ سپهر برگرفت . در پايان كار با هم راى زدند ، و به زال گفتند : اين كودك شوم و بد اختر است . چون ببالد دلير و جنگاور شود ، و\r\nكند تخمهء سام ِ نيرم تباه * شكست اندر آرد بدين دستگاه\r\nهمه سيستان زو شود پر خروش * و ز او شهر ايران برآيد به جوش\r\nدستان سام به شنيدن اين سخن سخت غمى و دردمند گشت . به يزدان پاك ناليد . وى را به ايزد يكتا سپرد . نامش را شَغاد نهاد ، و به تربيتش كوشيد . چون يال برافراخت او را پيش شاه كابل فرستاد . شَغاد اندك اندك در جنگاورى و سوار كارى ، و نبرد با گرز و كمند نام آور گشت . پادشاه كابل چون شايستگى وى را دريافت ، دخترش را به زنى\r\n\r\n","description":"","footnote":"","page_name":" 464 ","page_number":486},
  {"content":"\r\n\r\nبه او داد .\r\nچاه كندن شاه كابل در شكارگاه و افتادن رستم و زواره در آن\r\nدر آن روزگاران پادشاه كابل هر سال به گنجايش يك چرم گاو باژ و ساو براى رستم مىفرستاد . وى بر اين آرزو و اميد بود كه چون شَغاد دامادى او يافته از آن پس رستم باژ نمىستاند . امّا تهمتن چون هنگام گرفتن باژ آمد ، طلب كرد و گرفت . شَغاد از كار برادر دژم و خشمگين گشت و در انديشهء كشتن او افتاد . چون نيّت خود را با پادشاه كابل در ميان نهاد به او گفت : روزى به بهانه‌اى مهتران و سران سپاه را بخوان .\r\nچون رامشگران به پايكوبى درآمدند و سرِ همگان از باده گرم شد مرا ناسزا و سخنان سرد بگوى . بدين بهانه از تو روى برمىتابم ، به سيستان پيش پدرم مىروم از تو مىنالم ، و ترا بدگهر و زشت‌كار مىخوانم و دشنام مىدهم . چون راهى سيستان شدم تو در نخجيرگاه چندين چاه ژرفناك ، بر اندازهء رستم و رخش بكَن . در بُن هر چاه چندين تيغ برنده و دراز بنشان ، و سرِ چاه را به خس و خاشاك بپوشان . چون اين كار راست شد با هيچ كس از آن مگوى .\r\nپادشاه كابل سورى بزرگ آراست ، و مهان ِ كابل و سران ِ سپاه را خواند . چون سرها از باده گرم شد شغاد گفت : در اين بزم من از همگان برترم ، از آن كه پدرم دستان و برادرم رستم است . كيست كه گهر نامورتر از من دارد ؟ شاه كابل به شنيدن اين سخن بر او برآشفت ، و گفت آنان ترا از خود رانده‌اند .\r\nنكرد است ياد از تو دستان سام * برادر ز تو كى بَرَد نيز نام\r\nتو از چاكران كمترى بر دَرَش * برادر نخواند ترا مادرش\r\nشَغاد بدين سخن تافته و آشفته گشت و راهى زابل شد . زال به ديدنش شادان گشت و از حال شاه كابل پرسيد . شَغاد جواب داد : از او هيچ ياد مكن و نامش را بر زبان مياور . او در انجمنى كه همهء بزرگان و\r\n\r\n","description":"","footnote":"","page_name":" 465 ","page_number":487},
  {"content":"\r\n\r\nسران سپاه گِرد آمده بودند مرا خوار كرد ، و سخنان دُرشت و ناسزاوار بر زبان آورد . گفت : به گمانم فرزند زال نيستى و اگر باشى نيز به چيزى نمىارزى . برادرت تا چند باژ و ساو از من مىطلبد . مردى و گوهر من كم از او نيست . از اين پس هرگز باژ به او نمىدهم ، و اگر بخواهد با شمشير زبانش را مىبندم .\r\nدلم از گفتهء او در انجمن به درد آمد . پيچان شدم ، و از او روى برتافتم . رستم در خشم شد و گفت : بر او و گفته‌هايش مينديش من او را از ميان برمىدارم و ترا به جايش بر تخت مىنشانم .\r\nچند روز بعد با لشكرى گزيده آمادهء رفتن شدند . شَغاد به تهمتن گفت : پندارم كه شاه كابل از خشم تو به هوش آمده ، و از بدرفتارى با من پشيمان شده است ، و زود باشد كه گروهى از بزرگان شهر را به خواهشگرى و پايمردى بفرستد . پيل تن گفت : پس سپاه راندن به كار نيست ، و او با زواره و صد سوار و صد پياده رو به راه نهادند .\r\nچون لختى برفتند شَغاد در نهان سوارى تيزتك به كابل فرستاد ، و شاه را پيغام داد كه پيل تن بىسپاه سر به راه نهاده ، تو پيش آى و زنهار خواه . سپهدار كابل از شهر بيرون آمد و چون نزديك پيل تن رسيد از اسب فرود آمد به نشان پرستندگى و كهترى دست بر سر نهاد موزه از پاى بيرون كشيد ، زمين بوسيد ، و از بيدادى كه بر شَغاد رانده بود پوزش خواست ، و گفت :\r\nكه گر مست شد بنده از بيهشى * نمود اندر آن بيهشى سركشى\r\nسزد گر ببخشى گناهِ مرا * كنى تازه آيين و راهِ مرا\r\nرستم گناهش را بخشيد ، و بر او مهربانيها كرد .\r\nنزديك كابل جايى سرسبز و خرّم و دلاراى بود . شاه در آن جا جشنگاهى بر پا ، و همه گونه خوردنى فراهم كرده بود . مجلسانه آراست و رامشگران به پايكوبى درآمدند . چون سرها از باده گرم شد شاه كابل\r\n\r\n","description":"","footnote":"","page_name":" 466 ","page_number":488},
  {"content":"\r\n\r\nگفت : نزديك اين جا شكارگاهى است ديدنى ، كه ميش كوهى و آهو و گور بسيار دارد ، و آن كه را اسبى تكاور باشد آسان مىتواند شكار بسيار افگند . پيل تن را شوق شكار در گرفت . كمان كيانى به تركش نهاد ، و با زواره و چند تن از نامداران ، راهِ نخجير گاهى را كه در آن ده‌ها چاه آگنده به شمشير ، كنده ، و سرِ آنها را به خاشاك و خاك پوشانده بودند ، در پيش گرفت . چون رخش به يكى از آن چاه‌ها رسيد از بوى خاك ِ نوِ سرِ چاه درنگ كرد ، و زمين را به نعل خود خراشيد . پيل تن بر رخش نهيب زد . اسب چون گام پيش نهاد در چاه افتاد و شكمش از تيزى شمشيرهاى درون آن دريده شد . تهمتن كه همهء اندامش به سختى مجروح شده بود به رنج بسيار خويش را تا نزديك سرِ چاه بالا كشيد . چون به پيرامون نگريست شَغاد بدانديش و فتنه‌ساز را ديد . دانست كه آن همه بلا او انگيخته است . در آن هنگام سپهدار كابل از راه درآمد ، و به پيل تن گفت :\r\nچگونه به چاه درافتادى ؟ بمان تا پزشكان به درمانت بياورم .\r\nكشتن رستم ، شغاد را و مردن\r\nتهمتن چنين داد پاسخ بدوى * كه اى مردِ بد گوهر چاره‌جوى\r\nفراوان نمانى سرآيد زمان * كسى زنده برنگذرد به آسمان\r\nنه من بيش دارم ز جمشيد فر * كه بريد بيور ميانش به ارّ\r\nفرامرز پور جهان بين من * بيايد بخواهد ز تو كين من\r\nآن گاه به شَغاد گفت : اكنون كه چنين بد به من رسيد كمان مرا با دو تير پيشم بنه تا اگر شيرى در پى شكار به اين جا آمد ، و قصد دريدنم كرد ، آن را به تير دور كنم . وى چون پيل تن را مجروح و ناتوان ديد بر او خنديد و تير و كمان را نزديك او نهاد . تهمتن به سختى كمان را برگرفت ، و چون شَغاد دانست كه قصد او كرده خود را در پناه درخت چنار كهنى كه از سالمندى ميانش تهى شده بود گرفت . رستم درخت و برادر را با تير به هم دوخت . آن گاه يزدان را سپاس گفت كه پيش از جان سپردن كين خود را از برادرِ زشت‌كارش گرفته است . تهمتن - و\r\n\r\n","description":"","footnote":"","page_name":" 467 ","page_number":489},
  {"content":"\r\n\r\nزواره كه به چاهى ديگر افتاده بود پس از ساعتى جان سپردند .\r\nآگاهى يافتن زال از كشته‌شدن رستم و آوردن فرامرز گاسونهء پدر و به دخمه نهادن\r\nاز ميان سوارانى كه همراه رستم به كابل آمده بودند يكى به رنج و زحمت خود را به زابل رساند ، و خبر كشته شدن پيل تن و زواره را به زال و ديگر دليران و مهان برد . زال جامه بر تن دريده خاك بر سر افشاند ، و همان روز فرامرز را با سپاهى گران به جنگ پادشاه كابل فرستاد . فرامرز چون به كابل درآمد دريافت كه شاه و نامدارانش همه گريخته‌اند . آن گاه به نخجيرگاه بر سر چاه آمد . بدن بىجان پيل تن را از چاه بركشيد .\r\nنُخست تنش را به آب گَرم شستند ، پس آن گاه زخمهايش را دوختند . در تابوت جاى دادند . تن بىروان زواره را نيز از چاه ديگر بيرون كشيدند .\r\nاز آن پس تن رخش را از بُن چاه به درآوردند . پس از دو روز كه اين كارها راست شد راه زابل در پيش گرفتند . چون به شهر درآمدند\r\nبه باغ اندرون دخمه‌اى ساختند * سرش را به ابر اندر افراختند\r\nبرابر نهادند زرّين دو تخت * بدان خوابنيده گو نيك بخت\r\nدر دخمه بستند و گشتند باز * شد آن نامور گُرد گَردن فراز\r\nهمان رخش را بر در دخمه جاى * بكردند گورى چو اسبى به پاى\r\nسپاه كشيدن فرامرز به كين رستم و كشتن او شاه كابل را\r\nفرامرز پس از اين كه سوك رستم را چنان كه شايسته بود بداشت ، در خانهء پيل تن را باز ، و سپاهيان را از خواسته بىنياز كرد . آن گاه سپاه به كابل راند . پادشاه كابل نيز لشكر آراست . چون دو سپاه در هم آويختند فرامرز و سپاهيانش چندان از لشكريان پادشاه كابل كشتند كه زمين از خونشان گِل شد . سپهبد كابل نيز گرفتار آمد . وى را به نخجيرگاه بردند ، تنش را به زه بستند و سرنگون به چاه درآويختند .\r\nچهل تن از بستگان و پيوستگانش را نيز به آتش سوزاندند . سپس فرامرز آتشى به كردارِ كوه برافروخت و شغاد زشت‌كار و چنارى را كه بدان پناه برده بود سوزاند . آن گاه يكى از نامداران و گرانمايگان زابل را بر آن شهر\r\n\r\n","description":"","footnote":"","page_name":" 468 ","page_number":490},
  {"content":"\r\n\r\nپادشاه كرد ، و با داغ و درد به زابل برگشت .\r\nسپردن گشتاسب شاهى به بهمن و مردن\r\nاز روى ديگر روزى گشتاسب جاماسب را نزد خويش خواند ، و گفت پس از كشته شدن اسفنديار روزى زندگى بر من خوش و دلخواه نگذشته ، و پندارم كه مرگم نزديك شده است . مىخواهم پادشاهى را به بهمن سپارم و از پشوتن بخواهم كه در همه كار رهنمايش باشد . آن گاه كليد گنجها را به بهمن داد و او را گفت : پيوسته به داد بكوش جز با خردمندان منشين و راى مزن . هميشه راست بگوى و با راستان بپوى . بدان و بدانديشان را از خود دور كن .\r\nچند روز بيش بر اين برنيامد كه گشتاسب پس از صد و بيست سال پادشاهى جان سپرد ، و او را در دخمه‌اى به خاك كردند .\r\n\r\n","description":"","footnote":"","page_name":" 469 ","page_number":491},
  {"content":"\r\n\r\nپادشاهى بهمن\r\nچون بهمن بر تخت پادشاهى نشست بزرگان و سران سپاه و گرانمايگان را انجمن كرد و گفت : همهء شما ياد داريد كه رستم و زال چگونه به افسون و جادو اسفنديار را كشتند ، و نوش آذر و مهرنوش چگونه به زارى جان باختند . من بر آن سرم كه كين پدرم را بگيرم . سران ِ سپاه به آواز گفتند : آنچه دانى و خواهى بكن ، ما همه به فرمان توايم . بسى برنيامد كه بهمن سپاه آراست و به شبگير راه سيستان در پيش گرفت .\r\nدر بند انداختن بهمن زال را\r\nچون به شهر درآمد زال با دو سوار به درگاهش شتافتند ، بر او نماز بردند ، و\r\nچنين گفت : كاى شاه باهوش و راى * به ما بر ، تو چشم خرد برگشاى\r\nاز آن نيكوييها كه ما كرده‌ايم * ترا در جوانى بپرورده‌ايم\r\nببخشاى و كارِ گذشته مگوى * هنرجوى و از كشتگان كين مجوى\r\nبهمن دلش به گفته‌هاى وى نرم نگشت خشمش تيزتر شد ، و پاى وى را در بند كرد . آن گاه در گنجِ رستم را گشود ، و هر چه از دينار و گوهر و تخت و تاج زر و گوشوار و كمر ، و شمشير زرين نيام در آن بود برگرفت ، بر اشتران بار كرد و برد .\r\nرزم فرامرز با بهمن و كشته شدن او\r\nدر اين هنگام فرامرز در مرز بُست بود . چون خبر يافت كه بهمن\r\n\r\n","description":"","footnote":"","page_name":" 470 ","page_number":492},
  {"content":"\r\n\r\nپاى زال را در بند نهاده ، و سيستان را تاراج كرده است كين خواهى را ، سپاهى گِرد آورد و در پىِ بهمن تاخت . شاه به شنيدن خبر لشكركشى فرامرز بُنه بر نهاد ، سپاه برنشاند و دو هفته در گورابه درنگ كرد . چون دو سپاه با هم رويارو شدند سه شبانروز جنگى سخت در پيوست . به روز چهارم بادى دهشتناك برخاست و چنان خاك بر سر و روى سپاهيان فرامرز افشاند كه توان پايدارى بر ايشان نماند . همگان پراگنده گشتند ، و فرامرز كه تنش از زخم شمشير سخت مجروح شده بود به دست سپاهيان دشمن اسير گشت . وى را پيش بهمن بردند . او فرامرز را به جان زينهار نداد و زنده بردار كرد .\r\nرها كردن بهمن ، زال را و بازگشتن به ايران\r\nپشوتن مهين دستور شاه كه رايمند و خردور و انديشمند بود بهمن را گفت :\r\nكنون غارت و كشتن و جنگ و جوش * مفرماى و مپسند چندين خروش\r\nز يزدان بترس و ز ما شرم دار * نگه كن بدين گردش روزگار\r\nتو تا باشى اى خسرو پاك و راد * مرنجان كسى را كه دارد نژاد\r\nچو فرزند سام نريمان ز بند * بنالد به پروردگار بلند\r\nبپيچى از آن گر چه نيك اخترى * چو با كردگار افگند داورى\r\nتو تخت پادشاهى را از رستم يافتى نه از گشتاسب و اسفنديار . به ياد بيار تهمتن ، كىقباد را پادشاهى داد ، و پايهء شهريارى كىخسرو را استوار كرد . به شمشير او دشمنان ايران همه از پا درآمدند . اگر پند پذير و پسنديده رايى بند از پاى زال بردار و او را گرامى بدار .\r\nسخن پشوتن دانا و آخِر انديش در دل بهمن كارگر افتاد . از بد كردن به زال و كشتن فرامرز پشيمان شد . بند از پاى زال برداشت و به سپاهيانش فرمان داد از كشتن لشكريان پراگندهء فرامرز دست بدارند .\r\nچون زال از زندان به ايوان خويش بازگشت ، رودابه از بدى كه به زال رسيده بود به درد گريست . فغان برداشت\r\n\r\n","description":"","footnote":"","page_name":" 471 ","page_number":493},
  {"content":"\r\n\r\nكه زارا دليرا گوا رستما * نبيرهء گوِ نامور نيرما\r\nتو تا زنده بودى كه آگاه بود * كه گشتاسب اندر جهان شاه بود\r\nكنون گنج تاراج و دستان اسير * پسر زار كشته به پيكان تير\r\nمبيناد چشم كس اين روزگار * زمين باد بىتخم اسفنديار\r\nدگر بار پشوتن بهمن را پند داد كه به شبگير از سرزمين سيستان بيرون رود ، و شاه چنين كرد .\r\nبه زنى گرفتن بهمن هماى دختر خويش و جانشين كردن او\r\nبهمن هماى را كه نام ديگرش چهرزاد بود به زنى گرفت . چون شش ماه از دوران باردارى هماى سپرى شد بهمن بيمار گشت . شاه دانست كه مرگش فرا رسيده است . بزرگان سپاه و مهان و گرانمايگان را خواند و گفت : هماى تا آن گاه كه فرزند آورد بر شما پادشاه است ، و پس از او شهريارى از آن فرزند اوست . چه دختر باشد چه پسر .\r\nساسان پسر بهمن از كار پدرش كه هماى و فرزندش را پادشاهى داده بود رنجيده و خشمگين گشت . بىخبر به سفر رفت . سرانجام در شهر نيشابور فرود آمد و آرام گرفت . در آن جا دخترى از نژاد بزرگان به زنى گرفت . چون همسرش پسرى به دنيا آورد نام خود - ساسان - را بر او نهاد ، و ديرى نگذشت كه پدر بمرد . چون كودك بباليد و به مردى رسيد از بينوايى شبانى شاه نيشابور را پذيرفت . چندى بر اين كار بود و آرامگاه به كوه و بيابان داشت .\r\n\r\n","description":"","footnote":"","page_name":" 472 ","page_number":494},
  {"content":"\r\n\r\nپادشاهى هماى\r\nچون بهمن كه نام ديگرش اردشير بود مرد . هماى تاج بر سر نهاد ، و سپاهيان را چندان خواسته داد كه همه به جان سر به فرمانش نهادند . به داد و دهش جهان را آباد ساخت ، و درويشان را به بخشش توانگر كرد .\r\nگذاشتن هماى پسر خود داراب را به درياى فرات در تبنگويى\r\nچون بار نهاد ، هنگامهء زادن فرزند را از همگان پوشيده داشت و نوزاد را كه پسرى خوب چهر بود به دايه‌اى رازدار سپرد ، و هر يك از نزديكانش كه از فرزندِ او مىپرسيد مىگفت كه پس از زادن مرده است . چون هشت ماه گذشت فرمود صندوقى ساختند ، درون آن را به ديباى رومى نرم كرد .\r\nكودك را در صندوق نهاد درون آن را از گوناگون گهر و زرِ سرخ بياگند گوهرى درشت و گرانبها به بازوى طفل بست آن گاه سرِ صندوق را به قير و موم بست ، و يكى از رازدارانش را گفت كه نيم شب آن را در رود فرات رها كند و دو تن از خاصانش را فرمان داد بنگرند كه آب ، آن صندوق را كجا مىبَرَد .\r\nپروردن گازر داراب را\r\nسپيده‌دم ، آب صندوق را به جويى برد كه گازرى آن سوى جوى را براى آسان كردن كارِ خود تنگ كرده بود . گازر صندوق را از آب گرفت . آن را گشود و چون طفلى بدان خوبرويى با آن همه جواهر ديد ،\r\n\r\n","description":"","footnote":"","page_name":" 473 ","page_number":495},
  {"content":"\r\n\r\nروى كودك را به جامه پوشيد ، و با دلى لبريز از شادمانى به خانه رفت .\r\nديده‌بانان شتابان نزد هماى رفتند و از صندوق و گازر آنچه ديده بودند بازگفتند . پادشاه ديده‌بانان را گفت : آنچه ديده‌اند به كس نگويند .\r\nاز روى ديگر چون گازر بيگاه به خانه بازگشت زنش كه كودك چند ماهه‌اش مرده بود و سخت دل آزرده و غمين بود بر او برآشفت و گفت :\r\nاكنون كه جامه‌هاى مردم را ناشسته به خانه آوردى از كه مزد مىستانى ؟ مرد گازر گفت : بيهوده بر من خشم مگير و از اين پس بر مرگ كودك خود مخروش . امروز هنگام برآمدن آفتاب چون لب جوى به گازرى پرداختم ، آب صندوقى آورد . آن را گرفتم و گشودم كودكى خوش سيما ديدم با گوهر و زرِ سرخ بسيار ، و گوهرى شاهوار كه به بازويش بسته بود .\r\nاگر كودك ما مرد ، يزدان پاك به جاى او كودكى ديگر با گوهر فراوان به ما ارزانى داشت . آن گاه در صندوق را گشود و كودك و آنچه در آن بود به همسرش نمود .\r\nبه دو داد زن زود پستان شير * ببُد شاد از آن كودك دلپذير\r\nز خوبى آن كودك و خواسته * دل او ز غم گشت پيراسته\r\nو چون او را از آب گرفته بودند داراب نام نهادند .\r\nپس از روزى چند گازر شهر و كار خويش را رها كرد با همسرش و كودكى كه از آب يافته بود به شهرى ديگر رفتند ، و از فروخت قسمتى از گوهرها ، زندگى پر آسايشى براى خويش فراهم ساختند . چون چند سال سپرى شد داراب كودكى با فرّ و يال گشت . به كُشتى از همسالان خود برتر آمد . به تير اندازى با كمان شوق فراوان داشت . پيوسته در جستجو و تلاش و تكاپو بود . گازر قسمتى از وقتش را در جستجوى او مىگذراند ، و چون خواست وى را به گازرى گمارد . پرخاشگرى كرد و گفت : مرا به فرهنگيان بسپار تا تربيت و دانش و هنر بياموزم ، و از\r\n\r\n","description":"","footnote":"","page_name":" 474 ","page_number":496},
  {"content":"\r\n\r\nسوار كاران هنر تاختن اسب و چوگان بازى و جنگاورى فرا گيرم . و بسيار نگذشت كه در اين هنرها چنان دانا و توانا گشت كه هيچ كس با او برنمىتابيد .\r\nپرسيدن داراب نژاد خود از زن گازر و جنگ آوردن به روميان\r\nروزى به تلخى گازر را گفت : به ديدار و كردار به تو نمىمانم ، و مِهر من به تو نمىجنبد . در شگفتم كه يزدان از چه مرا فرزند تو كرده است .\r\nبه دو گفت گازر كه اينت سخن * دريغ آن شده رنجهاى كهن\r\nترا گر منش زان من برتر است * پدر جوى را راز با مادر است\r\nيك روز كه گازر براى كار كردن كنار رودخانه رفت ، داراب در خانه را بست شمشير بر دست گرفت پيش زن گازر رفت و گفت :\r\nاگر آنچه مىپرسم براستى جواب نگويى با اين شمشير سر از تنت جدا مىكنم . چگونه افتاده كه من به خانهء شما درآمده‌ام ؟ و مرا از چه فرزند خود مىخوانيد ؟ من از گوهر كه‌ام ؟ زن گازر از بيم كشته شدن داستان يافتن او را براستى باز گفت .\r\nداراب در انديشه شد گفت : از آن همه خواسته كه در صندوق بود چيزى بجا مانده است ؟ زن گفت : بهره‌اى از آن زرِ سرخ و زمين و باغى كه بدان گوهرها خريده‌ايم بجاست .\r\nداراب اسبى و زين و گرز و كمندى خريد و خدمتگرى مرزبان شهر را كه مردى خردور و با فرهنگ و راى بود پذيرفت . چون چندى بر اين برآمد مهتر روم بر آن مرز تاخت ، و در گير و دار جنگ مرزبان كشته شد . همين كه هما از تاخت و تاز روميان آگاه شد رَشنواد را به گِرد آوردن ِ سپاه ، و جنگ با روميان گماشت . داراب نيز به آنان پيوست .\r\nآگاه شدن رشنواد از كار داراب\r\nروزى كه سپاهيان ِ آماده به جنگ از برابر هماى مىگذشتند اتفاق را شاه نگاهش به داراب افتاد ، و چون وى را بدان فرّ و برز ، آخته قامت و با هيبت ديد مهرش بجنبيد و پستانش پر از شير شد . از رشنواد سپهبد پرسيد\r\n\r\n","description":"","footnote":"","page_name":" 475 ","page_number":497},
  {"content":"\r\n\r\nاين سوار از كجاست ؟ چنين مىنمايد دلير و جنگى است اما اسب و سلاحش درخورِ كُندآورى و رزمندگى او نيست .\r\nرشنواد منزل به منزل سپاه مىراند و به دشمن نزديك مىشد .\r\nاتفاق را روزى هوا منقلب و توفانى شد . از جهش آذرخش آسمان ِ تيره روشن ، و از غريو رعد گيتى پر خروش شد . بارانى سيل آسا باريدن آغاز كرد . سپاهيان خيمه‌ها برپا كردند . داراب نيز چون سپاهيان دل آشفته گشت ، و جايى مىجست كه بدان از باران پناه جويد . ويرانه‌اى ديد كه در آن طاقى نااستوار بر پاى بود . زيرِ آن طاق درآمد و خفت . اتفاق را هنگامى كه سپهبَد گِرد لشكر مىگَشت از نزديك آن طاق گذشت .\r\nخروشى از آن ويرانه به گوشش رسيد .\r\nكه اى طاقِ آزرده هشيار باش * بر اين شاه ايران نگهدار باش\r\nنبودش يكى خيمه و يار و جفت * بيامد به زير تو اندر بخفت\r\nرشنواد در شگفت شد و درنگ كرد . دو بارِ ديگر نيز همين آواز شنيد . وى كسى را فرستاد تا بنگرد زير طاق كه خفته است . ديدند مردى جوان در چهرهء پهلوانان ، خاك را خوابگاه خود كرده ، و جامه و اسبش از باران تر شده است . فرمود كه او را بيدار كنند ، و نزد او آورند . چون دارا بيدار شد بر اسب نشست و از زير طاق بيرون آمد . همان دم طاق فرو ريخت . سپهبد سخت در شگفت شد . در خرگاه خود جايى براى او آراست ، و آتشى به كردار كوه برافروخت و چون روز ديگر خورشيد از كوهسار سر زد تازى اسبى زرين ستام ، و جوشن و تيغى زرين نيام به او داد ، و پرسيد كيستى ؟ چه نام دارى ، و بوم و نژادت كجاست ؟\r\nچو بشنيد داراب يك سر بگفت * گذشته همه برگشاد از نهفت\r\nز صندوق و ياقوت و بازوى خويش * ز دينار و ديبا به پهلوى خويش\r\nسپهبد طلايه سپاه را به داراب سپرد و همان روز كسى را به\r\n\r\n","description":"","footnote":"","page_name":" 476 ","page_number":498},
  {"content":"\r\n\r\nجستجو و آوردن گازر و زنش فرستاد .\r\nرزم داراب با سپاه روم\r\nاز روىِ ديگر چون دو لشكر بهم رويارو شدند ، داراب از سپاهيان روم چندان بكُشت كه جوى خون روان شد . روز ديگر چون از نو جنگ در گرفت دگر بار داراب به قلب سپاه دشمن تاخت . همانند گرگ حمله بُرد و بسيارى را به خاك درافگند . شبانگاه وقتى لشكريان از دو سو به جايگاه خود بازگشتند رشنواد بسيار از غنايمى را كه از روميان به چنگ آورده بود روى هم انباشت ، و به داراب گفت : اين ، همه از آن تست كه دشمن را به گريز ناچار كرده‌اى . هر چه را خواهى برگير و باقى را به سپاهيان ببخش . داراب از آن همه نيزه‌اى برداشت و باقى را رها كرد تا سپهبد به سپاهيان دهد .\r\nروز ديگر چون هنگامهء نبرد گرم شد داراب چندان از دشمنان به خاك درافگند كه قيصر زينهار خواست . رشنواد وى را زينهار داد و شادمان از پيروزى بازگشت . گازر و زنش را كه به آنجا رسيده بودند نزد خويش خواند ، و از كار داراب پرسيد .\r\nبگفتند با او سخن هر چه بود * ز صندوق و ز گوهر نابسود\r\nز رنج و ز پروردن شيرخوار * ز تيمار و ز گردش روزگار\r\nشناختن هماى پسر را\r\nهمان گاه رشنواد نامه‌اى به هماى فرستاد و در آن از داراب و باران و طاق خوابگاه و جنگ و هنرنمائيهاى داراب و هر چه از گازر شنيده بود نوشت . گوهر سرخ را نيز به نامه‌بر داد كه به پادشاه بدهد .\r\nهماى چون نامه را خواند و گوهر را ديد سرشكش روان شد . دانست آن جوان كه روز عرض سپاه مِهرش به او جنبيد ، فرزند اوست . بدين شادى سيم و زر فراوان برافشاند ، به آتشكده‌ها و جايگاه‌هاى بر پا داشتن جشن سده و نوروز گنجها فرستاد ، و چون روز دهم سپهبد و بزرگان و داراب نزد شاه آمدند يك هفته كسى را به دربار راه نداد . در اين مدت تختى زرين\r\n\r\n","description":"","footnote":"","page_name":" 477 ","page_number":499},
  {"content":"\r\n\r\nآراست تاجى پر گوهر و شاهوار ، دو ياره ، يك طوق زرنگار ، يك جامهء زربفت خسروانى فراهم آورد . داراب را پيش خواند ، وى را تنگ در آغوش كشيد ، بوسيد غبار از رويش برافشاند و بر تخت نشاند و از آنچه بر او كرده بود پوزش خواست .\r\nبر تخت نشاندن هماى داراب را\r\nچنين داد پاسخ به مادر جوان * كه هستى تو از گوهر خسروان\r\nنباشد شگفت ار دل آيد به جوش * به يك بد چه دارى تو چندين خروش\r\nجهان آفرين از تو خشنود باد * دل بدسگالانت پر دود باد\r\nدر آن روز كه جشن تاج گذارى داراب بر پا شد گازر و زنش نيز دوان دوان به بارگاه درآمدند و به او مباركباد گفتند . شاه نو بدرهء زر ، جامى پر گهر ، پنج تخته جامه به گازر داد و گفت : پيوسته به كارت دلگرم و كوشا باش ، باشد از آب صندوقى ديگر يا بى كه كودكى چون داراب ، و گوهر بسيار در آن باشد !\r\n\r\n","description":"","footnote":"","page_name":" 478 ","page_number":500},
  {"content":"\r\n\r\nپادشاهى داراب\r\nچون داراب به تخت پادشاهى برآمد ، ردان و بزرگان سپاه و گرانمايگان را خواند و گفت : زندگى و پادشاهى يافتن من پر از شگفتى است . به رنج و كوشش پادشاهى نيافته‌ام ، و تنها خواست و ارادهء يزدان پاك مرا بر اورنگ خسروى نشانده است . بنا بر اين بايد پيوسته به داد و دهش و آسايش مستمندان بكوشم مگر اندكى از لطف يزدان را حقشناسى كرده باشم .\r\nروزى به ديدن گلهء اسبان به دشت رفت و به كوهى رسيد . چون بر آن كوه بالا رفت دريايى بزرگ و ژرفناك ديد . فرمود كه از هند و روم دانايان و كاردانانى بياورند ، از دريا جويها به دشتها روان كنند ، و شهرى بزرگ بنا نهند . چون شهر ساخته شد آن را دارابگرد نام نهاد .\r\nشكستن داراب سپاه شعيب\r\nاز روى ديگر شُعيب سالار تازيان از دادن باژ و ساو سر پيچى كرد و با صد هزار سوار كار به جنگ ايرانيان رو نهاد . داراب با سپاهى انبوه به مقابله برآمد . چون دو سپاه به هم فراز آمدند جنگى خطرمند درگرفت كه سه روز و سه شب به طول انجاميد . روز چهارم شعيب كشته شد و تازيان گريختند . سپاهيان ايران غنيمت بسيار به دست آوردند .\r\n\r\n","description":"","footnote":"","page_name":" 479 ","page_number":501},
  {"content":"\r\n\r\nداراب همه را به سپاهيان بخشيد . آن گاه كارآزموده مردى دانا را به مرزبانى آن سامان برگزيد و پس از گرفتن باژ دو ساله بازگشت .\r\nرزم كردن داراب با فيلقوس و به زنى گرفتن دخترش\r\nچون روزگارى سپرى شد به جنگ فيلقوس قيصر روم رفت .\r\nنزديك عموريه دو سپاه با هم رويارو شدند و دو جنگ مهيب در سه روز در پيوست . به روز چهارم قيصر و سپاهيانش گريختند ، و در عموريه حصارى شدند ، و بسيارى از سپاهيان روم نيز به لشكريان ايران پناه آوردند .\r\nقيصر چون توان پايدارى در خود نديد دو صندوق پر از گهر شاهوار ، و بدره و بردهء بسيار به درگاه داراب فرستاد و جوياى آشتى شد .\r\nشهريار در اين كار با مهتران راى زد آنان گفتند :\r\nشهنشاه بر مهتران مهتر است * ز كار آن گزيند كجا بهتر است\r\nيكى دخترى دارد اين نامدار * به بالاى سرو و به رخ چون بهار\r\nبُت آراى چون او نبيند به چين * ميان بُتان چون درخشان نگين\r\nداراب به قيصر زينهار داد ناهيد او را خواستگارى كرد ، و باژ و ساو خواست . قيصر بدين مژده شادمان گشت و پيمان سپرد كه هر سال صد هزار تخم زرين هر يك به سنگينى چهل مثقال ، و با هر تخم گوهرى گرانمايه باژ و ساو دهد . دخترش را نيز به آيين تمام به درگاه داراب فرستاد .\r\nبازفرستادن داراب ، ناهيد را و زادن اسكندر از او\r\nناهيد گرچه به زيبايى و تازه رويى و دلارامى تمام بود ، اما بوى بدِ دهانش شاه را بد آمد . پزشكان را به چاره‌گرى خواند . مهترِ آنان گياهى را كه سوزندهء كام بود و به رومى اسكندر نام داشت ، به كار گرفت ، و بوىِ بدِ دهان ناهيد را به سوزندگى كام از ميان برد . اما داراب از آن پس نيز به دختر قيصر مهر نَورزيد ، و وى را نزد پدرش بازگرداند .\r\nناهيد از شهريار بار داشت اما از آن به هيچ كس سخن نگفت ، و چون بار نهاد از همه پوشيده داشت و او را اسكندر ناميد .\r\n\r\n","description":"","footnote":"","page_name":" 480 ","page_number":502},
  {"content":"\r\n\r\nكودك چون باليد بسيار هنرها آموخت . دل خسروانى و سخن گفتن پهلوانى يافت . در سوار كارى ، چوگان بازى ، شمشيرزنى و آيين رزمجويى چنان برآمد كه همتا نداشت ، و قيصر او را وليعهد خويش كرد .\r\nاز روى ديگر چون داراب ناهيد را به روم فرستاد ، زنى ديگر كرد و پسرى را كه از او به دنيا آمد دارا نام نهاد . چون دارا دوازده ساله شد شهريار دُژم و دردمند و بيمار گشت . تخت و تاج را به دارا داد . بزرگان و فرزانگان را به فرمانبردارى وى خواند ، و پس از دوازده سال پادشاهى به ديگر سراى شد .\r\n\r\n","description":"","footnote":"","page_name":" 481 ","page_number":503},
  {"content":"\r\n\r\nپادشاهى دارا\r\nچون دارا بر اورنگ شهريارى نشست راى هند ، فغفور و خاقان چين و پادشاهان كشورهاى ديگر هديه و باژ و ساو به درگاهش فرستادند . دارا شهرى به نام زرنوش بنا نهاد و كسى را در طلب باژ و ساو به روم فرستاد . در آن هنگام فيلقوس مرده بود و اسكندر جاى او بر تخت پادشاهى نشسته بود . چون فرستادهء دارا به روم رسيد و سخن از باژ و ساو گفت اسكندر جواب داد : به دارا بگو ، آن مرغ كه تخم زرين مىنهاد مُرد ، و از اين پس باژ و ساو را بىمايه كرد . سپس لشكرى گران آراست و سوى ايران تاخت . دارا به شنيدن خبر روى آوردن لشكريان ِ روم به ايران ، به مقابله شتافت . چون آتش جنگ سخت تافته شد توفانى مهيب برخاست ، و چندان خاك بر سر و روى و چشم سپاهيان ايران افشاند كه روز روشن بر ايشان تاريك شد از جنگيدن درماندند ، و از رزمگاه روى برتافتند .\r\nرزم دارا با اسكندر و شكست يافتن او\r\nدارا دگر بار لشكر آراست و جنگيد . اين بار نيز ايرانيان شكست خوردند . شهريار سرگشته و دردمند گشت و\r\nچنين گفت كامروز مردن بنام * به از زنده دشمن بد و شاد كام\r\nنياكان و شاهان ما تا بُدند * به هر سال باژى همى بستدند\r\n\r\n","description":"","footnote":"","page_name":" 482 ","page_number":504},
  {"content":"\r\n\r\nبه هر كار ما را زبون بود روم * كنون بخت آزادگان گشت شوم\r\nهمه پادشاهى سكندر گرفت * جهاندار شد تخت و افسر گرفت\r\nسديگر رزم اسكندر با دارا و گريختن دارا به كرمان\r\nدر سومين جنگ هم كه ميان دارا و اسكندر درگرفت شهريار ايران شكست خورد ، و بسيارى از مهان ايران و پردگيان شاه اسير اسكندر شدند . خود گريخت و چون با چند تن از مهان كه جان به در برده بودند از آنچه بر آنان رسيده بود ، سخن گفت :\r\nبه آواز گفتند كاى شهريار * همه خسته‌ايم از بدِ روزگار\r\nسپه را ز كوشش سخن در گذشت * ز تارك دم آب برتر گذشت\r\nكرا مادر و خواهر و دختر است * همه پاك در دستِ اسكندر است\r\nهمان پاك پوشيده رويان تو * كه بودند لرزنده بر جان تو\r\nكنون مانده اندر كف روميان * نژاد بزرگان و گنج كيان\r\nبيش از اين سپاهيان ايران را ياراى پايدارى نيست ، و مدارا و سازگارى بايد . نامه‌اى به اسكندر بنويس و دوستى و آشتى بجوى تا بنگريم فرجام كار چون بود .\r\nنامه دارا به اسكندر در كارآشتى جستن\r\nدارا راى مهان را پذيرفت . با درد و غم نامه‌اى به اسكندر فرستاد و نوشت : از گردش آسمان بر من ستمها رفت و جز شكيبايى و تن به بلا سپردن چاره ندارم . اگر پيمان كنى كه از جنگ دست بدارى گنج گشتاسب و اسفنديار ، و گنجى را كه خود به رنج بسيار فراهم آورده‌ام با ياره و طوق و گوشوار برايت مىفرستم و از اين پس همه جا و همه گاه يار و هوادارت خواهم بود . بر اين اميدم هر كه از پوشيده رويان و بستگان مرا به اسارت گرفته‌اند ، باز فرستى .\r\nاسكندر در جواب دارا نوشت : اگر به تختگاه خود باز گردى پادشاهى را به تو مىسپارم ، و هرگز سر از فرمانت بر نمىتابم . چون شهريار پاسخ نامه را خواند انديشيد ، و\r\nسرانجام گفت اين ز كشتن بتر * كه من پيش رومى ببندم كَمَر\r\n\r\n","description":"","footnote":"","page_name":" 483 ","page_number":505},
  {"content":"\r\n\r\nكشته شدن دارا به دست دستوران خود\r\nآن گاه نامه‌اى به سالار هندوان نوشت و از او در جنگ با اسكندر يارى خواست . اسكندر چون از نيت دارا آگاه گشت با سپاهى رزمجو از استخر به كرمان رو نهاد . دو سپاه روياروىِ هم صف كشيدند ، و به شبگير در هم آويختند . لشكريان شكسته دل و سير گشته از نبرد ، پاى نيفشردند و گريختند . شهريار نيز با سيصد تن از سواران و دو دستورش جانوسيار و ماهيار در برابر دشمن روى برتافتند . ماهيار و جانوسيار چون دريافتند كه بخت دارا برگشته و طالعش تاريك شده\r\nيكى با دگر گفت كاين شوربخت * از او دور شد افسر و تاج و تخت\r\nببايد زدن دشنه‌اى بر بَرَش * دگر تيغ هندى يكى بر سرش\r\nسكندر سپارد به ما كشورى * برين پادشاهى شويم افسرى\r\nهنگامى كه جانوسيار بر چپ ، و ماهيار بر راست شهريار ره مىسپردند بناگاه جانوسيار دشنه‌اى بر بر و سينهء دارا زد كه شاه به زخم آن از بالاى زين به زير افتاد . آن گاه جانوسيار زشت‌كار به اميد يافتن پادشاهىِ كشور شتابان نزديك اسكندر شد و گفت : من دارا دشمن ترا كشتم . اسكندر خشمگين گشت ، و چون نزديك دارا رسيد و روى زرد و بدن پر درد او را ديد سرش را از خاك برگرفت ، روى زانو نهاد و\r\nاندرزكردن دارا با اسكندر و مردن\r\nبه دو گفت كاين بر تو آسان شود * دل بدسگالت هراسان شود\r\nتو برخيز و در مهد زرين نشين * و گر هست نيروت بر زين نشين\r\nز هندو ز رومت پزشك آورم * ز دردِ تو خونين سرشك آورم\r\nسپارم ترا پادشاهى و تخت * چو بهتر شوى ما ببنديم رخت\r\nدارا به شنيدن اين سخنان از سرِ درد گريست و گفت : برآنم كه پاك دادار مهربان پاداش دلجويى و مهربانيت را بدهد . به هوش باش كه بد و نيك هر دو از يزدان است ، و نمودار راستى گفتارم خودِ من هستم كه پايان زندگيم هر كه را ديدهء روشن بين باشد مايهء عبرت است كه چندان گنج و سپاه داشتم ، زمان و زمين بنده‌ام بود ، و اينك از فرزندان و\r\n\r\n","description":"","footnote":"","page_name":" 484 ","page_number":506},
  {"content":"\r\n\r\nخويشان جدا و نااميد گشته‌ام ، و بدين گونه كه مىنگرى بر خاك افتاده‌ام .\r\nاسكندر به شنيدن اين سخنان غم انگيز اشك به ديده آورد . دارا به ديدن اشكباريش\r\nبه دو گفت مگرى كز اين سود نيست * از آتش مرا بهره جز دود نيست\r\nبه اندر زمن سر به سر گوش دار * پذيرنده باش و به دل هوش‌دار\r\nاسكندر گفت : آنچه مىخواهى وصيت كن . پيمان مىبندم هر چه گويى بجاى آورم . شهريار شوريده بخت گفت : اى شاهِ بختيار كامروا ، همهء فرزندان و كسان و پيوستگان مرا نيكو بدار دخترم روشنك را به همسرى بگير تا آتش زردشت پيوسته فروزان و جشنهاى سده و نوروز جاويد بماند . اسكندر بدين پيمان سپرد . آن گاه شهريار وى را گفت : جاى خود را به تو ، و روانم را به يزدان پاك سپردم و رفتم . اين گفت و جان داد .\r\nنامه نوشتن اسكندر نزد بزرگان ايران\r\nاسكندر به مرگ دارا جامه چاك كرد . تن او را در تابوت زر جاى داد و در دخمه‌اى با شكوه نهاد . آن گاه دو دار بر پا كرد ، و جانوسيار و ماهيار را بدانها آويخت . سپس نامه‌اى به اصفهان نزد دلاراى همسر دارا مادر روشنك فرستاد و نوشت : پس از اين كه شاهنشاه دارا همسر تو ، به دست جانوسيار بدكنش كشته شد ، به آيين شاهان وى را كفن و در دخمه كردم . بر مرگش بسيار اشك خونين نثار كردم . هيچ كس را از مرگ رهايى نيست . ما برگ را مانيم و مَرگ باد خزان . اگر او شد دل من همانند دل ِ او با شماست . دارا هنگام جان سپردن وصيت كرد و مرا اندرز داد كه روشنك را همسرِ خويش كنم . اگر مىپسندى و روا مىدارى او را با پرستندگان و دايگان به آيين تمام از اصفهان به استخر نزد من فرست .\r\nاسكندر\r\nنامه اسكندر نزد دلاراى مادر روشنك\r\nبه روشنك نيز نامه‌اى فرستاد و پس از ستايش آفريدگار جهان\r\n\r\n","description":"","footnote":"","page_name":" 485 ","page_number":507},
  {"content":"\r\n\r\nنوشت : پدرت در دم ِ جان دادن مرا اندرز داد كه ترا به همسرى خويش برگزينم . اگر بدين پيوند رضا باشى ترا سرِ بانوان مىكنم ، و به فرمانبرداريت مىكوشم . نامه‌اى نيز به مادرت نوشتم تا چه انديشيد و چه گوييد .\r\nچون نامهء اسكندر به دلاراى رسيد بر مرگ دارا خون گريست .\r\nسپس در جواب اسكندر نخست بر آفريدگار دادگر آفرين كرد و نوشت :\r\nهمه فرّ دارا همى خواستيم * زبان را به نام وى آراستيم\r\nكنون چون زمان وى اندر گذشت * سر گاهِ او چوبِ تابوت گشت\r\nترا خواهم اندر جهان نيكوىِ * بزرگى و پيروزى و خسروى\r\nبه زنى گرفتن اسكندر روشنك را\r\nديگر آن كه چون شاهنشاه ايران وصيت كرده كه روشنك را به همسرى برگزينى ، وى پرستندهء تست ، و چون شاه زمانه ترا برگزيده است ، همه سر به فرمانت مىسپاريم .\r\nاسكندر به رسيدن نامهء دلاراى ، مادرش را از عموريه نزد خويش خواند ، و چون آمد وى را با طوق و ياره و گوشوار و تاج شاهوار ، و صد اُشتر بار از چيزهاى گرانبها ، سيصد كنيزك ، با ترجمانى چند ، به اصفهان فرستاد . چون به ايوان دلاراى رسيد همسر داراى چندان جهيز از پوشيدنى و گستردنى و افگندنى و پراگندنى فراهم كرد كه شتر در شتر فرسنگها زير بار بود . چهل مهد زرين آراست ، روشنك را در مهد نشاند و به استخر نزد اسكندر فرستاد . مردمان ، شهر را آذين بستند . چون روشنك به مشكوى شاه درآمد اسكندر به مهربانى در او نگريست .\r\nچو مادرش بر تخت زرين نشاند * سكندر برو بر همى جان فشاند\r\nنبُد جز بزرگى و آهستگى * خردمندى و شرم و شايستگى\r\nخواب ديدن كيد پادشاه قنوج\r\nاز روى ديگر در آن روزگاران هند را پادشاهى بود نامش كيد .\r\nاو خردور و با دانش و نيك انديش بود . شبى خوابى ديد كه همهء\r\n\r\n","description":"","footnote":"","page_name":" 486 ","page_number":508},
  {"content":"\r\n\r\nخوابگزاران از گزارش و تعبير آن درماندند . يكى از گرانمايگان او را گفت : وارسته مردى نشيمنش در بيابان است كه از مردمان دورى مىجويد ، و نشستش با دد و دام ، و خورشش از گياهان كوهى است مهران نام دارد و پيوسته نيايش يزدان پاك مىكند . او گزارش خوابت را مىتواند . كيد با گروهى از حكيمان به كوه نزد مهران رفتند و شاه هند آنچه به خواب ديده بود بر او خواند\r\n. پاسخ دادن مهران كيد را\r\nمهران گفت : دل بد مدار كه در آن خواب نشانى از رسيدن گزند به تو نيست . اسكندر با سپاهى گران از روم و ايران به كشور تو روى مىآورد . ترا چهار چيز است كه در سراسر گيتى مانندش نيست : دخترى بهشت روى ، فيلسوفى كه از همهء رازهاى جهان آگاه است پزشكى كه هر كس به فرمانش باشد هرگز بيمار نگردد و قدحى كه اگر آب يا شراب در آن ريزى ، هر چند بر او آفتاب يا آتش بتابد گرم نشود ، و هر چند بسيار كس از آن آب يا شراب بياشامند كاستى نپذيرد . بدين چهار چيز بلاى او را از سر خود بگردان و با او دشمنى و ستيز مكن كه ترا تاب پايدارى نيست ، و آسان شكسته مىشوى .\r\nكيد به شنيدن گزارش خواب شادمان شد . سر و چشم مهران را بوسيد ، و به جايگاه خود بازگشت .\r\nسپاه كشيدن اسكندر سوى كيد\r\nاز روى ديگر اسكندر پس از اين كه همهء كارها را در ايران پرداخت و پادشاهى بر او راست شد سوى هند سپاه راند . چون به شهر بزرگ ميلاد رسيد نامه‌اى به كيد نوشت ، و وى را به فرمانبردارى نزد خويش خواند . چون نامه به كيد رسيد فرستادهء اسكندر را بسزا نواخت ، و\r\nبه دو گفت شادم ز فرمان او * زمانى نگردم ز پيمان او\r\nو ليكن بدين گونه ناساخته * نيايم دمان گردن افراخته\r\nسپس به اسكندر نوشت مرا چهار چيز است كه در سراسر گيتى مانند نيست . اگر شاه فرمايد آن را به درگاه تو فرستم . پس آن گاه خود\r\n\r\n","description":"","footnote":"","page_name":" 487 ","page_number":509},
  {"content":"\r\n\r\nبيايم ، و بنده‌وار پرستش شهريار كنم .\r\nفرستادن اسكندر نه مرد دانا براى ديدن چهار چيز شگفت\r\nاسكندر به رسيدن نامه از خواندن آنچه در آن نوشته شده بود در شگفت شد ، و نُه تن از رازداران خويش را در طلب آن چهار چيز نزد كيد فرستاد . پادشاه هند فرستادگان اسكندر را بسزا نواخت . روز ديگر دختر خود را با سيصد شتروار بار همه جامه و گوهر شاهوار و دينار ، با جام ، و پزشك و فيلسوف نزد اسكندر فرستاد . شاه به ديدن دختر كيد كه به زيبايى و تازه رويى چون بهار بود ، در شگفت و خيره شد\r\nچو سرو سَهى بر سرش گِرد ماه * نشايست كردن به دو در ، نگاه\r\nدو چشمش چو دو نرگس اندر بهشت * تو گفتى كه از ناز دارد سرشت\r\nسكندر نگه كرد بالاى او * همان موى و روى و سر و پاى او\r\nبرو ريخت دينار چندان ز گنج * كه شد ماه را راه رفتن به رنج\r\nآزمودن اسكندر فرزانه و پزشك و جام كيد\r\nو چون فيلسوف و پزشك و جام را آزمود ، و همه چنان بودند كه كيد گفته بود با او پيمان دوستى بست .\r\nاز آن پس اسكندر به قنوج سپاه راند . از آن جا نامه‌اى به فور فرستاد ، و وى را به فرمانبردارى خواند . پادشاه قنوج پاسخى تلخ و ناهموار فرستاد و به دو نوشت :\r\nمرا پيش خوانى ترا شرم نيست ؟ * خرد را بر مغزت آزرم نيست ؟\r\nهمه راى تو برترى جستن است * نهاد تو همرنگ اهريمن است\r\nبه گيتى همه تخم زفتى مكار * بترس از گزند و بدِ روزگار\r\nسپاه آراستن اسكندر به رزم فور\r\nاسكندر برآشفت و با سپاه گران و شصت تن از اخترگران و موبدان به سوى قنوج راند . فور با پيلان جنگى بسيار به مقابله شتافت .\r\nچون اسبان سواران اسكندر از پيلان جنگى مىترسيدند پادشاه به تدبير و چاره‌گرى فرزانگان و هنروران پارسى و رومى و مصرى هزار اسب و سوار از آهن ساخت . درون اسبان آهنى را از نفت سياه آگند ، و در پيش سپاه در آنها آتش درافگند . پيلان به ديدن آتش رميدند و سپاهيان را آشوفتند .\r\n\r\n","description":"","footnote":"","page_name":" 488 ","page_number":510},
  {"content":"\r\n\r\nچون نظم لشكريان در هم شكست همه رو به گريز نهادند . اسكندر و سپاهيانش در پى آنان تاختند و تا فرا رسيدن شب بسيارى از آنان را كشتند . روز ديگر اسكندر و فور بر اين هم پيمان شدند كه به جنگ تن به تن درآيند ، و هر كه پيروز شود لشكر و تخت و پيل از آن او باشد . در جنگ تن به تن فور به دست اسكندر كشته شد ، و لشكريانش به زينهار قيصر درآمدند . اسكندر دو ماه در هند به شادى گذراند ، همهء گنجهاى فور را به سپاهيان پراگند . آن گاه شاهى هند را به سورگ كه پهلوانى بزرگ و رايمند بود ، سپرد .\r\nرفتن اسكندر به ديدار خانه كعبه\r\nسپس به مكه رفت از آن جا به جدّه . پس آن گاه از راه دريا به مصر رفت ، و يك سال در آن جا ماند .\r\nسپاه كشيدن اسكندر سوى مصر\r\nدر آن روزگاران زنى قيدافه نام بر اندلس فرمانروا بود . وى پنهان نگارگرى را فرستاد تا از سراپاى اسكندر صورتى نقش كند . او چنين كرد . اسكندر از مصر نامه‌اى به قيدافه فرستاد ، و وى را به فرمانبردارى خويش و فرستادن باژ و ساو خواند . قيدافه جوابى تلخ و درشت داد .\r\nاسكندر به گشودن اندلس سپاه از مصر بيرون كشيد . چون يك ماه برفت به شهرى رسيد كه بارو و حصارى استوار داشت و فريان بر آن مرزبان بود .\r\nگرفتارشدن پسر قيدافه به دست روميان\r\nاسكندر با عراده و منجنيق با روى شهر را گشود . اتفاق را قيد روش پسر قيدافه كه با دختر فريان پيوند زناشويى بسته بود ، و براى بردن عروس به شهر آمده بود به دست شهرگير يكى از سپاهيان اسكندر گرفتار شد . آن گاه اسكندر مصلحت را وزير خود بيطقون را به جاى خود بر تخت پادشاهى نشاند ، و خود به جاى او در پيشگاه به فرمانبردارى ايستاد . چون قيدروش پسر قيدافه و همسرش را نزد بيطقون كه جاى اسكندر نشسته بود آوردند ، فرمان داد سر از تن آن دو برگيرند . اما به خواهشگرى و پايمردى اسكندر كه به جاى بيطقون به خدمت ايستاده بود ، وى را\r\n\r\n","description":"","footnote":"","page_name":" 489 ","page_number":511},
  {"content":"\r\n\r\nبخشيد ، و او را فرمود : اكنون تو و بيطقون ( اسكندر ) را با ده تن به پيامبرى نزد قيدافه مادرت مىفرستم . به او بگوى بايد به فرمان من درآيد ، و باژ و ساو دهد .\r\nرفتن اسكندر به پيامبرى سوى قيدافه\r\nقيدروش فرمان برد و با همراهان راهى اندلس شد . چون قيدافه از آمدن پسرش آگاه گشت وى را با سپاهى گران پذيره شد . پسر به ديدن مادر از اسب فرود آمد و بر او آفرين كرد آن گاه بلاها و رنجهايى را كه در شهر فريان بر او رسيده بود بر زبان آورد ، و گفت : اين گرانمايه مرد كه همراه من است ، من عروس را از مرگ رهاند ، و گرنه به فرمان شاه سرِ ما را جدا مىكردند ، و تن هر دو را به آتش مىسوختند . قيدافه فرستادهء خاص شاه را پيش خواند و نواخت و خوان و مجلسانه آراست . و چون نيكو در روى او نگريست و در نهان با چهره‌اى كه نگارگر از اسكندر كشيده بود برابر كرد دانست هم او اسكندر است ، و وى را به نام خواند .\r\nاسكندر سخت نگران و در بيم شد ، و بر جان خويش انديشناك گشت ، اما قيدافه بر او مهربانيها كرد و گفت :\r\nپنددادن قيدافه‌اسكندر را\r\nمرا نيست آيين خون ريختن * نه بر خيره با مهتر آويختن\r\nچنان دان كه ريزندهء خون شاه * جز آتش نبيند به فرجام گاه\r\nتو ايمن بباش و به شادى برو * چو رفتى يكى كار بر ساز نو\r\nاما بايد اين راز را بر طينوش فرزند من همچنان پوشيده دارى ، از آن كه بادسار و كم انديشه است . او دختر فور را به زنى دارد و اگر بداند تو اسكندرى به كين خواهى فور با تو درمىآويزد و از خونريزى نمىپرهيزد .\r\nو نيز بايد سوگند ياد كنى و پيمان ببندى كه هرگز به فرزند و پيوند و شهر من گزند نرسانى .\r\nچاره نمودن اسكندر با طينوش\r\nاز روى ديگر طينوش در انديشه شد كه فرستادهء اسكندر را به كين خواهى فور بكشد . چون قيصر از نيت طينوش آگاه شد بر جان خويش بيم كرد ، و به او گفت : اگر بر من گزند نرسانى دست اسكندر را\r\n\r\n","description":"","footnote":"","page_name":" 490 ","page_number":512},
  {"content":"\r\n\r\nتنها و بىسپاه به دست تو مىسپارم . طينوش به شنيدن اين سخن گفت :\r\nاگر اين را كه گفتى بجاى آورى ترا از گنج و خواسته بىنياز ، و مهتر بزرگان درگاه خود مىكنم . اسكندر دست او را به دست گرفت و بدانچه گفت عهد كرد .\r\nچون قيصر عزم بازگشت كرد طينوش پرسيد آنچه گفتى چگونه بجا مىآورى ؟ گفت : تو با هزار سوار همراه من باش ، چون به بيشه‌اى كه در راه است رسيديم تو و سپاهيانت در كمين بنشينيد تا من بروم و اسكندر را بياوَرَم ، و دستش را در دستت بگذارم . طينوش شادمان شد . چون به بيشه درآمدند طينوش و سپاهيانش در كمين نشستند ، و اسكندر به پرده سراى بازگشت . آن گاه هزار مرد سپاهى برگزيد ، به بيشه روى نهاد و چون به آن جا رسيد سپاهيان با سليح نَبَرد گِرد بيشه صف كشيدند .\r\nاسكندر بر طينوش خروشيد و گفت : اكنون سرِ جنگ و ستيز دارى يا انديشهء گريز . طينوش جواب داد : نه پيمانت با مردم اين بود كه فرزندان و پيوندانش را نيازارى ؟ از چه سوگند مىشكنى ؟ اسكندر جواب داد : از من ترس در دل راه مده من بر سرِ پيمانم و هرگز بر تو بيداد نمىكنم .\r\nپيمان اسكندر با قيدافه و بازگشتن او\r\nطينوش به شنيدن اين سخن از اسب فرود آمد و زمين بوسيد . اسكندر گفت :\r\nچو مادرت بر تخت زرّين نشست * من اندر نهادم به دست تو دست\r\nبگفتم كه من دستِ شاهِ زمين * به دست تو اندر نهم همچنين\r\nهم اين روز پيمان من شد تمام * نه خوب آيد از شاه گفتار خام\r\nسكندر منم و ان زمان من بُدم * به خوبى ترا داستانها زدم\r\nمادرت قيدافه همان گاه كه پيش او دست من در دست تو بود آگاه بود كه دست شاه در دستِ تست . آن گاه به فرمان اسكندر خوانسالار خوان گسترد و مجلسانه آراست سپس خلعتى خسروانه به وى بخشيد يارانش را سيم و زر داد و گفت : بيش از اين در اين جا درنگ مكن كه\r\n\r\n","description":"","footnote":"","page_name":" 491 ","page_number":513},
  {"content":"\r\n\r\nاين بيشه جايگاه تو نيست ، و به مادرت از زبان من بگو كه :\r\nبدارم وفاى تو تا زنده‌ام * روان را به مِهر تو آگنده‌ام\r\nرفتن اسكندر به شهر برهمنان\r\nاسكندر از آن جا به شهر برهمن لشكر كشيد . مهتر برهمنان چون از لشكركشى او آگاه گشت به وى نوشت\r\nچه دارى بدين مرز بىارز راى ؟ * نشست پرستندگان خداى\r\nاگر به اميد به دست آوردن خواسته به زمين ما تاخته‌اى ناقص انديشه و ناآگاهى چه نه ما را زر است ، و نه به آن نياز . سرمايهء زندگى ما شكيبايى و دانش است . اگر به اين جا درآيى و روزى چند بمانى ، بايد از تخم و برگ و ريشهء گياهان خورش كنى .\r\nاسكندر چون نامهء مهتر برهمنان را خواند سپاهش را همان جا ماند ، و خود با گروهى از نامداران نزد برهمنان رفت . آنان بر او آفرين خواندند . اسكندر چون ديد كه خوراك آنان همه از تخم و ميوه و ريشهء گياهان است ، و از بزم و رزم بيزارند پرسيد : از خوشيهاى گيتى بهره‌تان چيست ؟ مهتر برهمنان گفت :\r\nز پوشيدنى و ز گستردنى * همه بىنيازيم و از خوردنى\r\nزمين بستر و پوشش از آسمان * به ره ديدگان ، تا كى آيد زمان\r\nشاه پس از پرسشى چند به وى گفت : هر حاجتى داريد بگوييد تا برآورم . يكى از آنان گفت : اگر توانى در پيرى و مرگ را بر ما ببند . شاه جواب داد : به هيچ تدبير و افسونگرى از پيرى و مرگ نمىتوان رست . برهمن گفت : اى پادشاه ، پس به چه اميد در جهانگيرى چنين رنج مىبرى ؟ براى بهره‌گيرى و آسايش ديگران رنج كشيدن و بر ديگران بيداد كردن از ابلهى و كم دانشى نيست ؟ اسكندر گفت : فرزانه و پرخاشخر هرگز به كوشش از آنچه مقدر است بيشى گرفتن نمىتوانند . آن گاه اسكندر از سرزمين برهمنان به جاهاى ديگر شد ، و شگفتيهاى ديگر ديد\r\n\r\n","description":"","footnote":"","page_name":" 492 ","page_number":514},
  {"content":"\r\n\r\nرفتن اسكندر به درياى خاور و به سرزمين حبش\r\nسرانجام به شهرى بزرگ رسيد و پير مردى جهان ديده به او گفت : در آن روى شهر آبگيرى است كه خورشيد در آن ناپديد مىگردد ، و از آن جا كه بگذرى گيتى هر چه بينى در سياهى و تاريكى است . در آن تاريكيها چشمه‌اى است كه آب حيوان نام دارد . هر كس با آب آن چشمه تنش را بشويد گناهانش مىريزد ، و هر كه از آن آب بخورد هرگز نمىميرد .\r\nاسكندر از آن پير مرد دانا پرسيد چگونه از آن راه بايد گذشت . گفت تنها كُرگان از آن راه ، رفتن مىتوانند . اسكندر براى سپردن آن راه هزار كُرّهء چهار ساله برگزيد و رهسپار چشمهء حيوان شد . چندان رفت تا به شهرى بزرگ رسيد كه ميدان و باغ و ايوان و كاخ بسيار داشت . از آن شهر خورشِ چهل روزه بر گرفت و به رهنمايى خضر سوى چشمهء حيوان روان شد . دو روز و دو شب بدين گونه راه پيمودند . روز سوم ، در تاريكى به دوراهى رسيدند . اسكندر بر اثر تيرگى از خضر جدا افتاد ، و به راهى ديگر رفت . خضر سرانجام به چشمهء آب حيوان رسيد سرِ و تنش را به آن آب شست ، از آن آب خورد و بازگشت . اما اسكندر چندان تنها ره سپرد كه به روشنايى رسيد ، و پس از ديدن شگفتيهايى چند و سفرهاى دور و دراز سرانجام به شهر بابل درآمد\r\n. نامه اسكندر نزد ارسطاطاليس و پاسخ يافتن\r\nو چون دريافت كه پس از چهارده سال پادشاهى روزگارش به پايان مىرسد ، و مرگش نزديك شده است بر آن شد همهء بزرگان و آزادگان ايران را بكشد تا روم از گزندشان در امان ماند . اما پيش از انجام دادن اين كار نامه‌اى به ارسطاطاليس فرستاد ، و با او در اين كار راى زد . حكيم در جواب وى را نكوهش كرد و به او نوشت :\r\nبپرهيز و جان را به يزدان سپار * به گيتى جز از تخم نيكى مكار\r\nبپرهيز و خون بزرگان مريز * كه نفرين بود بر تو تا رستخيز\r\nهر آن كس كه هست از نژاد كيان * نبايد كه از باد يابد زيان\r\nو اگر تو بزرگان ايران را بكشى بىگمان ديرى نمىگذرد كه\r\n\r\n","description":"","footnote":"","page_name":" 493 ","page_number":515},
  {"content":"\r\n\r\nسپاهيان ترك و هند و چين و ديگر كشورها به روم مىتازند ، و آن را تاراج و ويران مىكنند . اگر آرزو دارى كه روم همچنان بلند نام و از گزند در امان بماند سزاوار آنست كه هر سرزمينى از كشورهايى را كه گرفته‌اى به بزرگى هشيوار بسپارى و هيچ يك آنان را بر ديگرى برترى ندهى تا كشور ايران چون سپرى روم را از تاخت و تاز بدخواهان نگهبان باشد .\r\nنامه اسكندر به نزديك مادر و اندرز كردن\r\nبسى برنيامد كه اسكندر سخت بيمار و دردمند شد ، و دريافت كه مرگش نزديك شده است نامه‌اى به مادر فرستاد . در آن وى را به شكيبايى اندرز داد و نوشت :\r\nتو از مرگ من هيچ غمگين مشو * كه اندر جهان اين سخن نيست نو\r\nندارى تن خويش را رنجه بس * كه اندر جهان نيست جاويد كس\r\nگر آيد يكى روشنك را پسر * شود بىگمان زنده نام پدر\r\nنبايد كه باشد جز او شاه روم * كه او تازه گرداند آن مرز و بوم\r\nبه شما اندرز مىدهم كه دختر كيد پادشاهِ هندوستان را به ارجمندى و با عمارى زرين و خواسته و پرستار بسيار نزد پدرش فرستيد .\r\nمردن اسكندر به بابل\r\nچون اسكندر درگذشت همهء سپاهيان بر مرگ او غمگين گشتند ، و دانايان و حكيمان بر جان دادنش شيون كردند .\r\nيكى گفت چندين نهفتى تو زر * كنون زر چه دارد تنت را به بر ؟\r\nدگر گفت چون پيش داور شوى * همان بر كه كِشتى همان بدروى\r\nدگر گفت پرسنده پرسد كنون * چه ياد آيدَت پاسخ رهنمون\r\nكه خون بزرگان چرا ريختى ؟ * به سختى به جنگ اندر آويختى\r\nآن گاه تابوتش را به اسكندريه بردند و به خاك سپردند .\r\n\r\n","description":"","footnote":"","page_name":" 494 ","page_number":516},
  {"content":"\r\n\r\nپادشاهى اشكانيان\r\nاسكندر براى اين كه ايرانيان به روم نتازند ايران را به چند استان بخش كرد ، و هر قسمت را به يكى از بزرگان سپرد . بدين گونه دويست سال ملوك الطوائفي بر ايرانشهر حكمروا بود . آن گاه پادشاهى بر اَشكانيان راست شد . نخست اشك كه از نژاد قباد بود بر اورنگ خسروى برآمد . پس از او شاپور ، و بعد از وى گودرز پادشاهى يافت . سپس بيژن و نرسى و اورمزد و آرش و اردوان يكى پس از ديگرى شهريارى يافتند .\r\nاردوان پادشاهى نام آور بود و اصفهان تا شيراز را زير فرمان داشت . وى بابك را از سوىِ خود به حكومت شيراز فرستاد .\r\n\r\n","description":"","footnote":"","page_name":" 495 ","page_number":517},
  {"content":"\r\n\r\nپادشاهى ساسانيان\r\nاردشير بابكان\r\nخواب ديدن بابك دركار ساسان\r\nاز سوى ديگر پس از اين كه دارا در رزم كشته شد پسرش ساسان كه جوانى دِلير و بَرومند و جنگ جو بود چون سپهر شاهنشاهى ايران را تيره ديد ، و خويش را شوريده‌بخت يافت اندوه‌مند و شكسته دل به هندوستان رفت ، و پس از اين كه سالى چند به سختى و شوربختى زيست درگذشت . كودك خردسالش كه همنام او بود و ساسان ناميده مىشد عمرِ كوتاه خود را به نامرادى و بينوايى گذراند . فرزند وى تا چهارم پسر نيز كه همه ساسان نام داشتند زندگيشان به سختى سپرى شد و بيشتر دوران زندگيشان به شبانى گذشت . ساسان چهارم به شيراز سفر كرد و چون پيشه‌اى سزاوار نيافت از ناچارى شبان گوسفندان بابك شد . چون كار و رفتارش پسند او افتاد پس از روزگارى چند بابك سر شبانى گوسفندانش را به وى سپرد .\r\nشبى بابك به خواب ديد كه ساسان سر شبان گوسفندانش بر پيلى ژيان نشسته ، شمشيرى به دست گرفته است و همهء مهتران و بزرگان بر او آفرين مىخوانند . شب ديگر نيز در خواب ديد كه سه آتشكدهء آذرگشسب و خراد و مهر در پيشگاه ساسان برافروخته شده‌اند و پيرامنش\r\n\r\n","description":"","footnote":"","page_name":" 496 ","page_number":518},
  {"content":"\r\n\r\nرا روشن و گرم كرده‌اند . بابك از اين دو خواب در شگفت شد .\r\nخوابگزاران را نزد خود خواند و پس از اين كه آنچه در دو شب به خواب ديده بود به ايشان گفت تعبير آن را پرسيد . آنان گزارش كردند كه آن كس يا پسرش پادشاه مىشود . بابك بدين مژده خوابگزاران را پاداش داد . آن گاه ساسان سر شبان گوسفندان را از صحرا نزد خويش خواند و پس از اين كه سراى را از همه كس پرداخت او را كنارِ خود نشاند ، و به گرمى و مهربانى از گوهر و نژادش پرسيد . ساسان ترسيد و گفت : اى بزرگمرد ، اگر شبانت را به جان زينهار دهى ، دستم را به پيمان در دست گيرى و سوگند ياد كنى كه نه در نهان و نه آشكارا به من گزند نرسانى پاسخ آنچه را پرسيدى به راستى مىگويم . بابك پيمان بست و سوگند ياد كرد كه هرگز او را رنجه نسازد . آن گاه ساسان گفت : اى پهلوان ، من ساسان نبيرهء شاه اردشيرم كه بهمن نيز ناميده مىشد او پسر اسفنديار و نبيرهء گشتاسب بود .\r\nبابك به شنيدن اين سخنان از شادى گريست . ساسان را به گرمابه فرستاد . جامهء خسروى بر او پوشاند ، و اسبى تيز تاز با آلت پهلوى به وى داد و چون چندى برآمد كاخى باشكوه با غلامان و پرستندگان به او بخشيد . ديرى نپاييد كه دخترش را نيز به زنى به وى داد .\r\nزادن اردشير بابكان\r\nچون نه ماه از پيوند اين دو گذشت از دختر بابك كودكى به دنيا آمد كه او را اردشير نام نهادند . اردشير از نوباوگى به آموختن گوناگون هنر پرداخت چنان كه در تازه جوانى در رزمندگى ، تير اندازى با كمان ، سوار كارى و بسيارى از هنرهاى ديگر سرآمد همسالان خود شد .\r\nاردوان چون از هوشمندى ، دانشورى و هنرهاى بزرگ اردشير آگاهى يافت به بابك نامه‌اى فرستاد و نوشت :\r\nشنيدم كه فرزند تو اردشير * سوارى است گوينده و يادگير\r\nچو نامه بخوانى هم اندر زمان * فرستش به نزديك من شادمان\r\n\r\n","description":"","footnote":"","page_name":" 497 ","page_number":519},
  {"content":"\r\n\r\nز بايسته‌ها بىنيازش كنم * ميان يلان سرفرازش كنم\r\nبابك از خواندن نامهء اردوان ناشاد شد . آن را به اردشير داد .\r\nآن گاه از سرِ ناچارى به پادشاه پاسخ نوشت : فرزندم را به فرمان تو به درگاه فرستادم با او چنان رفتار كن كه از پادشاهان سزد .\r\nآمدن اردشير به درگاه اردوان\r\nسپس در گنج را گشود و به اردشير جوان از هر چيز هديه‌ها داد .\r\nچون اردشير به نزديكى بارگاه رسيد اردوان به مهربانى و گرمى وى را پذيرا شد .\r\nپسروار مهتر همى داشتش * زمانى به تيمار نگذاشتش\r\nهمى داشتش همچو فرزند خويش * جدايى ندادش ز پيوند خويش\r\nاتفاق را روزى شهريار با چهار پسرش و اردشير به شكار رفتند .\r\nاردشير با اردوان اسب مىدواند . گورى از دور پديد آمد . همه اسب به دنبال آن تاختند . اردشير آن را به تير افگند . دمى چند پس از آن اردوان به آنجا رسيد و پرسيد : چه كسى گور را به يك تير افگنده است ؟ اردشير گفت : من . يكى از پسران اردوان گفت : من آن را به تير انداخته‌ام ، و اكنون در جستجوى جفت آنم . اردشير بر پسر اردوان برآشفت و گفت :\r\nدروغ گفتن ، خاصه به شهرياران ، گناهى بزرگ است . اگر راست مىگويى يكى ديگر بدين گونه بيفگن . مرد بايد كه راست آهنگ باشد نه گزافگوى و افسون منش . اردوان از دُرُشت گويى اردشير به پسرش خشمگين شد و گفت : تو در خور همنشينى با شاهان و شاهزادگان و آزادگان نيستى ، برو ، و از اين پس سالار اسبان و مير آخُر باش و در كنار اسبان زندگى كن . اردشير ناچار فرمان بَرد ، و شكسته دل و دردمند نامه‌اى به نيايش نوشت و آنچه رفته بود همه در آن ياد كرد . بابك به رسيدن و خواندن نامه دلش پُر درد و رنج شد . يكى از نزديكان خود را با ده هزار دينار نزد او فرستاد و به وى نوشت :\r\nكه اى كم خِرد نو رسيده جوان * چو رفتى به نخجير با اردوان\r\n\r\n","description":"","footnote":"","page_name":" 498 ","page_number":520},
  {"content":"\r\n\r\nچرا تاختى پيش فرزند اوى * پرستنده‌اى تو نه پيوند اوى\r\nكنون كام و خشنودى او بجوى * مگردان ز فرمان او هيچ روى\r\nديدن گلنار اردشير را و مردن بابك\r\nاز روى ديگر اردوان در كاخ خويش پرستنده‌اى داشت كه به تازه رويى و خرمى و رنگ و بوى چون بهار بود و گلنار نام داشت .\r\nشهريار گلنار را چون جان گرامى مىكرد . وى هم دستور شهريار بود و هم گنجورش . چنان شد كه روزى گلنار از فراز بام كاخ اردشير را ديد و بر او فتنه شد . چون پاسى از شب گذشت با كمند از بام كاخ فرود آمد ، پنهان نزد اردشير رفت و مهر و عشق خود را بر او آشكار كرد .\r\nاز سوى ديگر چون روزگارى سپرى شد بابك درگذشت و اردوان پسر بزرگ خود را به جانشينى وى به پارس فرستاد . در اين هنگام اردشير از بسيارى درد و خشم آمادهء گريز شد . اردوان روزى اخترگران و ستاره‌شناسان را نزد خويش خواند تا او را از اختر و راهش آگاه كنند .\r\nاخترگران سه روز در اين كار روزگار به سر بردند و سرانجام به وى گفتند : چنين مىنگريم كه زود باشد پادشاه بر يكى از بندگان خود سرگران مىشود . وى از درگاه مىگريزد ، و ديرى نمىپايد كه پادشاهى مىيابد .\r\nگريختن اردشير با گلنار\r\nبه شنيدن اين آگهى اردوان دل شكسته و دردمند شد . از روى ديگر گلنار سخن اخترگران را به اردشير گفت و او را به گريختن برانگيخت . كنيزك كه گنجور شاه بود در گنج را گشود . از ياقوت و دينار و گوهر چندان كه به كار بود برداشت ، و چون شب در رسيد و اردوان در خواب شد شتابان نزد اردشير رفت . او دو اسب گرانمايهء تيز تاز برگزيده بود و به زين كرده بود ، همين كه گلنار را ديد لگام بر اسبان زد . خفتان پوشيد . تيغ به زهر آب داده به دست گرفت خود بر يك اسب و گلنار بر اسب ديگر نشست ، و از ايوان سوى پارس رو نهادند .\r\n\r\n","description":"","footnote":"","page_name":" 499 ","page_number":521},
  {"content":"\r\n\r\nآگاهى يافتن اردوان از كار گلنار و اردشير\r\nسپيده‌دمان چون گلنار نزد شاه نيامد شهريار برآشفت و پيچان شد . در اين هنگام مهتر دبير نزدِ اردوان آمد و گفت : دوش اردشير دو اسب خاص شهريار را به زين درآورده و رفته است . در دل ِ اردوان گذشت كه گلنار گنجور او نيز با اردشير گريخته است . بىدرنگ بر اسب نشست و با وزير و گروهى از سپاهيانش در پى اردشير تاختند . چون راهى دراز پيمودند از اسب فرود آمدند و پس از اين كه لختى آسودند دگر بار اسب برانگيختند . نيم روز به شهرى بزرگ رسيدند و باخبر شدند كه اردشير و گلنار از آن شهر گذشته‌اند . شهريار نامه‌اى به پسرش بهمن حاكم فارس فرستاد و در آن نوشت كه چون اردشير به پارس برسد وى را در بند كند و به درگاه فرستد .\r\nاز روى ديگر همين كه اردشير به پارس رسيد از هر شهر و شهرك و از هر كوه و دشت مردمان رو به او آوردند و به وى گرويدند .\r\nآن گاه راهى استخر شد . در اين هنگام سباك كه بر شهر جهرم پادشاه بود و هفت پسر دلير داشت با همهء سپاهيانش به اردشير پيوست . سپهبَد وى را بسزا نواخت اما در دل بر او بدگمان بود . سباك كه دليرى پير و پُر دان بود انديشهء اردشير را دريافت و\r\nبيامد بياورد استا و زند * چنين گفت كز كردگار بلند\r\nبُريدست بىمايه جان سباك * اگر نيست از بد دلش با تو پاك\r\nمرا نيك پى مهربان بنده دان * شكيبادل و رازدان بنده‌دان\r\nدل اردشير به شنيدن اين سخن از بند انديشه‌هاى نادرست آزاد شد . از آن گاه وى را چون پدر گرامى مىداشت و از همهء نامداران برتر مىشُمرد .\r\nجنگ كردن اردشير با بهمن و پيروزى يافتن\r\nاز روى ديگر چون دو سپاه به هم رسيدند و در يكديگر آويختند ، سپاه سباك در ميدان رزم چندان دليرى كرد كه بهمن و لشكريانش همه\r\n\r\n","description":"","footnote":"","page_name":" 500 ","page_number":522},
  {"content":"\r\n\r\nگريزان گشتند . اردوان چون از شكست خوردن پسرش آگاه شد سخت دل آشفته و دردمند گشت . از گيل و ديلم و سرزمينهاى ديگر سپاهى گران فراهم كرد و به جنگ اردشير روى آورد . چهل روز آتش جنگ شعله‌ور بود . سرانجام ابرى سياه پديد آمد ، بادى هولناك برخاست ، و چندان خاك و شن بر سر و روى سپاهيان اردوان افشاند كه از پايدارى درماندند و همه زينهار خواستند . اردوان به دست يكى از رزمندگان كه خرّاد نام داشت گرفتار شد . چون وى را نزد اردشير بردند به كشتنش فرمان داد . دو پسرش در بند گشتند و دو پسر ديگر ، دردمند و دل شكسته به هندوستان گريختند .\r\nاردشير همهء غنيمتهايى را كه به دست آورد به سپاهيان بخشيد .\r\nآن گاه به مصلحت انديشى سباك دختر اردوان را به زنى گرفت . سپس از رى به اصفهان روى آورد شهر خره اردشير را بنا كرد و بر كنار چشمه‌اى كه در آن بود آتشكده‌اى برافروخت و آيين جشنهاى مهرگان و سده را تازه كرد و رونق بخشيد .\r\nجنگ اردشير با كردان\r\nچون اين كارها به پايان برد به جنگ كردان برخاست . كردان مردمانى راهزن بودند و عدهء آنان سى برابر سپاهيان اردشير بود . پس از اين كه يك روز با هم آويختند لشكريان اردشير را نيروى پايدارى نماند و همه گريختند . شاه با گروهى اندك گريزان خود را به خره اردشير رساند . در آن شهر سپاهيان بسيار به وى پيوستند . شاه نيم شبى بر لشكريان كرد حمله برد و چنان آنان را در هم شكست و چندان از ايشان كشت كه از آن پس هرگز سركشى نكردند . پس از اين جنگ كشور آرام و چنان امن شد كه اگر پير زنى طشتى از زر بر سر مىنهاد و تنها از شهرى به شهر ديگر مىرفت هيچكس را يارا نبود كه به آن بنگرد .\r\nداستان كرم هفتواد\r\nدر كنار درياى پارس شهرى بود به نام كُجاران . مردمان اين شهر\r\n\r\n","description":"","footnote":"","page_name":" 501 ","page_number":523},
  {"content":"\r\n\r\nگر چه همه نيك خو و مهربان بودند ، اما هيچ كس را مال و خواسته فراوان نبود . همه به سختى و تنگ دستى روزگار به سر مىبردند . در اين شهر دختر فراوان بود . دختران بامدادان دسته به دسته با دوكدان و پنبه در ميدان دروازه گرد مىآمدند و از آن جا به دامن كوهى كه نزديك شهر بود مىرفتند و به رشتن نخ مىپرداختند ، و چون شب فرا مىرسيد به خانه بازمىگشتند .\r\nيكى از مردمان اين شهر هفت پسر داشت . از اين رو او را هفتواد مىگفتند . او را دخترى نيز بود كه بر همهء دختران سر بود .\r\nيك روز كه دختران با هم براى رشتن نخ از خانه به دامن كوه مىرفتند دختر هفتواد سيبى ديد كه باد از درخت بر زمين افگنده بود . آن را برگرفت و\r\nچو آن خوب رخ ميوه اندر گزيد * يكى در ميان كِرم آگنده ديد\r\nبه انگشت از آن سيب برداشتش * در آن دوكدان نرم بگذاشتش\r\nچو برداشت زان دوكدان پنبه ، گفت * به نام خداوند بىيار و جفت\r\nمن امروز بر اختر كِرم سيب * به رشتن نمايم شما را نهيب\r\nدختر هفتواد آن روز دو برابر روزهاى پيشين پنبه رِشت و چون شب در رسيد و به خانه بازگشت ، نخها را به مادر نمود ، مادرش در شگفت ماند كه دخترش چندان نخ رشته بود .\r\nدختر هر روز پاره‌اى سيب به كِرم مىداد .\r\nچنان بُد كه يك روز مام و پدر * بگفتند با دختر پر هُنر\r\nكه چندين بريسى مگر با پرى * گرفتستى اى پاك تن خواهرى !\r\nدختر راز يافتن كرم و پروراندن آن را ، به پدر و مادر گفت .\r\nهفتواد آن را به فال نيك گرفت ، و شگفت اين كه روز به روز بر توانگرى و جاه‌مندى وى افزوده مىشد چنان كه بسى برنيامد كه به دولتمندى از همگان درگذشت ، و هر روز از او سخن بر سرِ زبانها بود .\r\nچون روزگارى سپرى شد دوكدان بر تن كِرم تنگ گشت و\r\n\r\n","description":"","footnote":"","page_name":" 502 ","page_number":524},
  {"content":"\r\n\r\nهفتواد صندوقى بزرگ براى آن پرداخت .\r\nاز روى ديگر ، امير شهر كه خداوند لشكر و جاه بود پيوسته بهانه مىجست مگر از هفتواد دينار و درم بستاند . چون هفتواد را از بهانه‌جويى و بيداد امير شهر شكيب نماند ، با پسرانش سر به شورش برداشتند . امير را گرفتند و كشتند . هر چه زر و گوهر داشت برگرفتند و به مردم پراگندند .\r\nمردمان به آنان پيوستند . آن گاه هفتواد بر ستيغ كوه دژى استوار ساخت ، و چون صندوق بر جاى كِرم تنگ شده بود حوضى از ساروج براى او ساخت .\r\nپس از سپرى شدن پنج سال كِرم به بزرگى چون پيل گشت و هفتواد نيز به لشكر چنان نيرومند شد كه هيچ پادشاهى را توان و ياراى دشمنى او نبود .\r\nرزم اردشير با هفتواد و شكست يافتن اردشير\r\nاردشير از نيرومندى هفتواد بيمناك شد ، از اين رو با لشكرى انبوه به جنگ وى شتافت رزمى بزرگ در پيوست و اردشير شكست خورد . مهرك نوشزاد كه بر جهرم فرمانروا بود چون از پراگندگى سپاه اردشير آگاه گشت با لشكر فراوان به پارس تاخت و همهء گنجهاى وى را به تاراج برد . اردشير غمين و دردمند گشت . دگر بار سپاه فراهم آورد و با مهرك نوشزاد جنگيد ، و چون بر او پيروز شد وى و همهء بستگانش را جز دخترى كه پنهان گشت كشت . سپس با دوازده هزار سوار كار دلير و آزموده به جنگ هفتواد رفت چون نزديك جايگاه او و كرم رسيد سپاهيان را به شهرگير يكى از سالارانش كه خردمند و روشن نظر و باريك دان بود سپرد ، و به وى گفت : من نيز بايد همان تدبير به كار برم كه اسفنديار به كار برد . تو بر سر كوه ديده‌بان و نگهبان بگمار و روز و شب هشيار و پاسدار سپاه باش . اگر ديده‌بانان در شب زبانهء آتش يا در روز دود ديدند بدان كه دمار از هفتواد و كرمش برآورده‌ام . آن گاه هفت تن مرد دلير و بسى گوهر و ديبا و دينار و چيزهاى ديگر برگزيد . دو صندوقِ پر از سرب\r\n\r\n","description":"","footnote":"","page_name":" 503 ","page_number":525},
  {"content":"\r\n\r\nو ارزيز و يك ديگ رويين در بار نهاد ، همه را بر ده خر بار كرد ، خود همانند خر بندگان جامه‌اى از گليم پوشيد و به سوى دژى كه جايگاه هفتواد و كسان او و كرم بود روان شد . چون اردشير و همراهانش نزديك دژ رسيدند ، يكى از نگهبانان آنان را ديد و پرسيد كه متاعشان چيست .\r\nچنين داد پاسخ به دو شهريار * كه هر گونه‌اى چيز دارم به بار\r\nز پيرايه و جامه و سيم و زر * ز ديبا و دينار و در و گُهر\r\nكه بازارگان خراسانيم * به رنج اندرون بىتن آسانيم\r\nبسى خواسته دارم از بختِ كرم * كنون آمدم شاد تا تخت كرم\r\nنگهبان در دژ را به روى آنان گشود . چون شهريار و همراهانش درآمدند و دكان آراستند اردشير سَرِ بار بگشاد . بر نگهبانان كرم هديه‌ها داد . و چندان افسون و نيرنگ به كار برد كه نگهبانان به ميخوارگى پرداختند ، و پرستارى كرم را به خر بنده - اردشير - سپردند . شهريار - خربنده - به هنگام مناسب به جاى خورش ارزيز جوشان در كام كرم ريخت . آن جانور ناتوان و لرزان گشت . آن گاه اردشير و ياران جنگ جو و جوانش بر نگهبانان كه همه مست و سست بودند حمله بردند و همه را كشتند . سپس بر بام دژ شدند و دود برانگيختند . شهر گير به اين نشان لشكر سوى دژ راند . پس از اين كه دو سپاه در هم آويختند هفتواد و پسرش شاهوى كه عيارى چابك و سالار او بود گرفتار شدند . اردشير آن دو را بر دار كرد . شهريار همهء خواسته و غنيمتهاى گرانبهايى را كه در دژ به دست آورد به سپاهيان بخشيد . پس آن گاه شادمان و پيروزمند رو به پارس نهاد .\r\nچون به خره اردشير رسيد شكرانهء پيروزى را آتشكدهء بزرگى در آن شهر بنا نهاد و آيين جشنهاى مهرگان و سده و نوروز را تازه كرد . سپس پيروز و شاد راهى تيسفون شد .\r\n\r\n","description":"","footnote":"","page_name":" 504 ","page_number":526},
  {"content":"\r\n\r\nپادشاهى اردشير\r\nاردشير در بغداد بر اورنگ شهريارى نشست و تاج بر سر نهاد ، و گفت دادگرى گنج من است ، و\r\nكس اين گنج از من نيارد ستد * بد آيد ز مردم ز كردارِ بد\r\nچو خشنود باشد جهاندار پاك * ندارد دريغ از من اين تيره خاك\r\nجهان سر به سر در پناه من است * پسنديدن داد راه من است\r\nسرگذشت اردشير با دختر اردوان\r\nاردشير پس از كشتن اردوان دختر او را به زنى گرفت . دو پسر پادشاه اشكانى از بيم به هندوستان گريختند . بهمن پسر بزرگ پاره‌اى زهر به يكى از رازداران خود داد و گفت : اين زهر را نهانى به خواهرم بده و بگوى بر كشندهء پدر چنين مهربان مباش .\r\nبرادر دو دارى به هندوستان * به رنج و بلا گشته همداستان\r\nدو در بند و زندان شاه اردشير * پدر كشته و زنده خسته به تير\r\nتو از ما گسسته بدين گونه مهر * پسندد چنين كردگار سپهر ؟\r\nزهر را پنهان به شوهرت اردشير بخوران تا انتقام خون پدر را بگيرى .\r\nچون فرستادهء بهمن زهر و پيام بهمن را به همسر اردشير رساند دل\r\n\r\n","description":"","footnote":"","page_name":" 505 ","page_number":527},
  {"content":"\r\n\r\nدختر به حال برادرش سوخت . رضاى او خواست ، زهر به شربت درآميخت و يك روز كه شاه خسته از شكار بازگشت دخترِ اردوان خندان خندان شربتِ آميخته به زهر را به اردشير داد تا بياشامد . شاه چون جام را گرفت و به دهان نزديك كرد اتفاق را از دستش افتاد و شربت ريخت . شهريار از لرزش ناگهانى و نابهنگام دست خود و ريختن شربت بدگمان شد .\r\nانديشه‌اى تلخ در سرش پديد آمد و از آن پِست به چهار مرغ خوراند هر چهار مُردند . وزير را فرمود دختر اردوان را بكشد . همسر اردشير به وزير گفت :\r\nمن از جان باختن پروا ندارم و به اين سزاوارم ، اما از شاه كودكى در شكم دارم ، چندان امانم بده كه كودك از من جدا شود آن گاه مرا بكش .\r\nزادن شاپور پسر اردشير\r\nوزير انديشيد كه اردشير فرزند ندارد و اگر همسرش را پيش از جدا شدن كودكش بكشد باشد كه پس از مرگ شاه تخت و تاجش به دشمن برسد .\r\nاز اين رو دختر اردوان را به سراىِ خود برد . اما انديشه كرد كه هيچ كس بىدشمن نيست بدانديشان بدكردار باشند و باشد كه خشم شاه را به اين بهانه چنان برانگيزند كه شاه بر من بدگمان شود ، و جانم در خطر بيفتد . براى پرهيز از بدنامى شرم خويش را بُريد ، در حقه‌اى نهاد ، پيش اردشير برد و\r\nچنين گفت با شاه كاين زينهار * سپارد به گنجور خود شهريار\r\nنبشته بدان حقّه تاريخ آن * پديدار كرده پى و بيخِ آن\r\nآن گاه وزير چندان دختر اردوان را بداشت تا بار نهاد . نوزاد را كه پسرى خسروآيين و زيبا چهر بود شاپور ناميد .\r\nگوى زدن شاپور و شناختن پدر وى را\r\nچون هفت سال برآمد روزى وزير شاه را سخت دردمند و دل افسرده يافت . سبب پرسيد . اردشير اندوه خود را از نداشتن فرزند آشكارا كرد ، و گفت : پنجاه سال از عمرم گذشته ، موهايم سپيد گشته و مرا پسرى نيست كه پس از مرگم بر اورنگ خسروى برآيد .\r\nوزير در دل گفت اكنون هنگام آنست كه شاه را از بودن شاپور\r\n\r\n","description":"","footnote":"","page_name":" 506 ","page_number":528},
  {"content":"\r\n\r\nآگاه كنم . به شهريار عرضه داشت : اگر مرا به جان زينهار دهى اين غم بزرگ را از دلت بردارم . اردشير گفت از چه ترا رنجه بدارم ، آنچه دانى و خواهى بگوى . وزير پاسخ داد : سالى چند پيش از اين حقه‌اى سر به مُهر به شهريار سپردم تا به گنجور فرمايد آن را در خزانه نگهدارد . اكنون خواهم آن را به پيشگاه آورد . شاه گنجور را به آوردن حقه فرمان داد و چون آورد فرمود در اين حقه چيست ؟ وزير\r\nبه دو گفت كاين خون گرم منست * بريده ز بُن پاك شرم منست\r\nسپردى مرا دختر اردوان * كه تا بازخواهى تنش بىروان\r\nنكُشتم كه فرزند بُد در نهان * بترسيدم از كردگار جهان\r\nو براى اين كه بدخواه مرا بد نگويد و تهمت نزند شرم خويش را بريدم . اكنون پسرت با مادرش در خانه من اند . شاه شاد شد و گفت :\r\nاكنون صد پسر همسان و همبالاى او برگزين و همه را جامهء يكسان بپوشان گوى و چوگان به آنان بده تا به ميدان درآيند و چوگان بازى كنند . وزير فرمان برد . چون كودكان به بازى چوگان آغاز نهادند شاپور از همگان پيشى جُست و اردشير به انگشت او را به وزير نشان داد و گفت : اين شاپور فرزند من است . آن گاه يكى از بندگان را گفت :\r\nهنگامى كه كودكان به بازى سرگرم اند به چوگان گوى پيش من انداز تا ببينم كدام يك آنان براى بردن گوى دليرانه سوى من مىتازد . بندهء شهريار چنين كرد . كودكان چون تا نزديك اردشير پيش آمدند بيم كردند و باز پس آمدند ، اما شاپور دليرى كرد ، پيش شهريار شد و گوى را از كنار او ربود .\r\nدل اردشير از شادى شكفته شد . گفت : اين فرزند من است . او را در بر گرفت سر و رويش را بوسيد و بر او چندان زر و گوهر افشاند كه تا چهره‌اش برآمد . وزير را كه گرانمايه نام داشت به پاداش كنار خويش بر تخت نشاند و فرمود بر يك روى سكه نام وى ضرب كنند . سپس شهر\r\n\r\n","description":"","footnote":"","page_name":" 507 ","page_number":529},
  {"content":"\r\n\r\nگندى شاپور را به نام فرزندش بنا نهاد .\r\nاختر پرسيدن اردشير از كيد هندى\r\nچون شاپور باليد اردشير چنان به مهرش پاىبند شد كه دمى بىاو آرام نداشت . از روى ديگر روزى شهريار آسوده از جنگ نبود . اگر بر دشمنى پيروز مىشد ، دشمنى ديگر بر او روى مىنمود . روزى يكى از نزديكانش را نزد كيد هندى اخترنگر فرستاد تا از وى بپرسد كى از جنگ آسايش مىيابد . كيد هندى پس از آن كه اصطرلاب آورد و اختر گرفت گفت : هر زمان تخمهء شهريار با نژاد مهرك نوشزاد برآميزد جهان بر او آرام و دلخواه مىگردد .\r\nچون فرستاده بازگشت و شاه از پاسخ كيد هندى آگاه گشت .\r\nفرستاده را گفت هرگز مباد * كه من بينم از تخم مهرك نژاد\r\nبه خانه درون دشمن آرم ز كوى * شود با بر و بوم من كينه جوى\r\nبه زنى گرفتن شاپور دختر مهرك را\r\nاز مهرك نوشزاد تنها دخترى از مرگ رَسته است . من او را هر جا باشد مىيابم و مىكشم ، از اين كه بزرگترين دشمن من مهرك بوده و نمىخواهم از نژاد او كسى زنده بماند . آن گاه چندين سوار را به جستجوى دختر مهرك به جهرم فرستاد . دختر چون از انديشهء شاه آگاه گشت از سراى خويش گريزان ، و در خانهء مهتر دِه پناهنده شد . در آن جا\r\nبباليد بر سان سرو سَهى * خردمند و با زيب و با فرّهى\r\nمر او را بدان بوم همتا نبود * به كشور چنو سر و بالا نبود\r\nچون مدتى روزگار بدين سان گذشت روزى اردشير و شاپور و گروهى از گرانمايگان به نخجير شدند و در جستجوى شكار به هر سو اسب مىتاختند . شاپور و چند تن از بزرگان به دشتى فراخ و خرم و پر از باغ رسيدند و اتفاق را به همان ده كه خانهء مهتر و دختر مهرك در آن بود درآمدند . شاپور خسته از سوارى بسيار ، و بىتاب از تشنگى ، به سراى مهتر ده شد . چون از اسب فرود آمد و آرام گرفت دخترى ديد به رُخ چون بهار كه با دلو از چاه آب برمىكشيد . دختر نزد شاپور آمد و به گرم رويى و\r\n\r\n","description":"","footnote":"","page_name":" 508 ","page_number":530},
  {"content":"\r\n\r\nدوستدارى گفت : بىگمان اسبانت تشنه‌اند . چون آب روان ده شور است و نمىتوان آشاميد ، اگر خواهى از اين چاه كه آبش گواراست آنان را آب بدهم . شاپور به مهربانى جواب داد : مرا پرستندگانى چند همراه‌اند ، آنان را گويم كه به اسبان آب بدهند .\r\nيكى از پرستندگان شاپور به شنيدن اين سخن پيش دويد . رسن و دلو برگرفت و به كشيدن آب از چاه كوشيد . چندان كه نيرو كرد نتوانست دلو پر آب را بكشد . شاپور رسن را از او گرفت . به دختر كه به آن آسانى دلو پر آب را از چاه مىكشيد آفرين كرد و گفت : بىگمان تو از نژاد كيانى كه چندين نيرو دارى . آن گاه خود دلو پر آب را از چاه بركشيد و\r\nبه دو گفت شاپور كاى ماهروى * سخن هر چه گويم ترا ، راست گوى\r\nپديدار كن تا نژاد تو چيست * كه بر چهرهء تو نژاد كيست\r\nدختر جواب داد : من دختر مهتر ده هستم ، و در اين خانه پيش پدرم زندگى مىكنم .\r\nشاپور گفت : با من جز براستى سخن مگوى ، دختر هيچ كشاورزى را اين زور و رنگ و بوى نيست .\r\nدختر جواب داد : اى شهريار ، اگر مرا به جان زينهار مىدهى راست بگويم . من دختر مهرك نوشزادم از بيم گزند اردشير در اين خانه پناه جسته‌ام ، و آبكش او شده‌ام .\r\nزادن اورمزد پسر شاپور از دختر مهرك\r\nشاپور بر او شيفته و فتنه شد . وى را از مهتر ده به زنى گرفت .\r\nچون نه ماه بر ماهروى سپرى شد كودكى به دنيا آورد و شاپور وى را أورمزد نام نهاد . مادر و پدر طفل را از مردمان نهان مىداشتند . پس از هفت سال اتفاق را روزى اردشير و شاپور و گروهى از گرانمايگان به دنبال گورى نزديك آن ده رسيدند . اورمزد بىخبر مادر از خانه بيرون شده بود و با چند تن از همسالانش گوى و چوگان مىباخت . قضا را\r\n\r\n","description":"","footnote":"","page_name":" 509 ","page_number":531},
  {"content":"\r\n\r\nيكى از كودكان چنان به نيرو گوى را به چوگان زد كه نزديك شاه افتاد .\r\nهيچيك از كودكان به دنبال گوى ندويدند اما اورمزد دليرانه پيش شهريار شتافت و پس از اين كه گوى را برگرفت پيش همسالانش بازگشت . اردشير را جرأت و جسارت وى خوش آمد ، و يكى از همراهانش را به آوردن كودك فرستاد . چون آمد به مهربانى از او پرسيد :\r\nپدر و مادرت كيستند و نام تو چيست ؟ كودك گفت : پدرم شاپور پسر تست و مادرم دختر مهرك نوشزاد است . شاپور ناچار در آمدن خود را به خانهء مهتر ده ، و آب كشيدن دختر را از چاه در هفت سال پيش به شاه عرضه داشت . اردشير شاد شد ، و چون به سراپرده درآمد چندان زر و گوهر بر سرِ اورمزد افشاند كه تا سرش انباشته شد . سپس به شكرانه آتشكده‌ها را به ديبا آراست و آيين سده و مهرگان و نوروز را تازه كرد و رونق داد .\r\nآن گاه در تدبير كار پادشاهى كوشيد . آيينهاى نيكو نهاد . هرگز به بىدانشان و خردان كارهاى بزرگ نمىسپرد . چون كارداران و حاكمان را به شهرها مىفرستاد آنان را به راستى و مردانگى و فرزانگى و پرهيز از آز و مال اندوزى و بيدادگرى اندرز مىداد . پيران جهان ديده ، مردمان با دانش و يادگير را گرامى مىكرد . به گاه لشكركشى سپاهيان را از دست يازيدن به چيز كسان برحذر مىداشت . اگر مايه‌دار يا پيشه‌ورى در كار و پيشه‌اش خلل وارد مىآمد او را به دادن سرمايه دستگيرى مىكرد و اگر دهقانى به سبب نداشتن سرمايه و اسباب كشاورزى و چهار پاى كار كردن نمىتوانست به او سرمايه و آلت كشاورزى و چهار پاى مىداد . همگان را به يزدان مىخواند . چون سالش به هفتاد و هشت رسيد بيمار شد . دانست كه مرگش نزديك شده و روز عمرش به شبانگاه آمده است . و چون باور داشت كه به سبك پايى از اجل نمىتوان گريخت و با گران دستى با قدر نمىتوان آويخت شاپور را نزد خود خواند وى را پندها داد و گفت : سه چيز مايهء تباهى پادشاهى است بيدادگرى ،\r\n\r\n","description":"","footnote":"","page_name":" 510 ","page_number":532},
  {"content":"\r\n\r\nبر كشيدن بىمايگان و نااهلان و خوار داشتن دانايان و هنرمندان سه ديگر كوشش بسيار در اندوختن مال و نيز دروغگويى ، خشم راندن مايهء زوال و نگونسارى است .\r\nبه فردا همان كار امروز را * بر تخت منشان بدآموز را\r\nسخن هيچ مسراى با رازدار * كه او را بود نيز انباز و يار\r\nسخن بشنو و بهترين يادگير * نگر تا كدام آيدت دلپذير\r\nهر آن كس كه پوزش كند بر گناه * تو بپذير و كين گذشته مخواه\r\nنگهدار تن باش و آن خرد * چو خواهى كه روزت به بد نگذرد\r\nبترس از بدِ مردم بد نهان * كه بر بد نهان تنگ گردد جهان\r\nتو عيب كسان هيچگونه مجوى * كه عيب آورد بر تو بر عيب‌جوى\r\nو گر چيره گردد هوا بر خرد * خردمندت از مردمان نشمرد\r\nبياراى دل را به دانش كه ارز * به دانش بود - تا توانى بورز\r\nاردشير پس از دادن پندهاى بسيار به پسرش شاپور پس از چهل سال و دو ماه پادشاهى تخت و تاج را به شاپور سپرد و ديده فرو بست .\r\n\r\n","description":"","footnote":"","page_name":" 511 ","page_number":533},
  {"content":"\r\n\r\nپادشاهى شاپور\r\nرزم شاپور با روميان\r\nچون شاپور بر اورنگ پادشاهى برآمد بزرگان و فرزانگان و موبدان همه بر او آفرين خواندند و سر به فرمانش نهادند . روميان كه در زمان پادشاهى اردشير سخت در بيم بودند پس از مرگ وى فرصت غنيمت شمردند و به ايران تاختند . شاپور با سپاهى انبوه و رزمجو به مقابله شتافت . چون دو لشكر رويارو شدند و در هم آويختند در سپاه بزانوش قيصر روم شكست افتاد . سه هزار تن از سپاهيان روم كشته ، و قيصر با هزار و ششصد تن گرفتار شدند . بزانوش پيمان سپرد كه هر سال ده انبان ِ گاو زر ، هزار غلام و پرستار رومى با ديباى بسيار باژ و ساو دهد . شهريار قيصر روم را گفت : اگر معماران و كارگران رومى بر روى رود شوشتر پلى استوار و بزرگ بسازند ، وى را آزاد خواهد كرد . بزانوش اين شرط را نيز پذيرفت و پس از اين كه در مدت سه سال به دست معماران و كارگران رومى كار ساختن پل پايان يافت وى آزاد شد و به روم بازگشت .\r\nاندرز كردن شاپور پسر خود اورمزد را\r\nشاپور پس از اين كه سى سال و دو ماه به دادگرى و داد و دهش\r\n\r\n","description":"","footnote":"","page_name":" 512 ","page_number":534},
  {"content":"\r\n\r\nپادشاهى كرد بيمار و مرگش نزديك شد . پادشاهى را به پسرش اورمزد سپرد . وى را پندهاى نيكو داد و گفت :\r\nبه يزدان گراى و سخن زو فزاى * كه اويست روزى ده و رهنماى\r\nتو بيدار باش و جهاندار باش * جهان ديدگان را خريدار باش\r\nبجز داد و خوبى مكن در جهان * پناه كِهان باش و فرّ مهان\r\nمزن بر كم آزار بانگ بلند * چو خواهى كه بختت بود يارمند\r\n\r\n","description":"","footnote":"","page_name":" 513 ","page_number":535},
  {"content":"\r\n\r\nپادشاهى اورمزد\r\nاورمزد پادشاهى دادگر و خردمند بود . پندهاى پدر را به كار بست و به آيين شاپور و شاه اردشير سلطنت كرد . پس از يك سال و دو ماه پادشاهى چون مرگ خويش را نزديك ديد پسرش بهرام را اندرزهاى نيكو داد و گفت :\r\nاندرز كردن اورمزد و مردن\r\nنگر تا نپيچى سر از دادخواه * نبخشى ستمگارگان را گناه\r\nزبان را مگردان به گرد دروغ * چو خواهى كه تاج از تو گيرد فروغ\r\nبنه كينه و دور باش از هوا * مبادا هوا بر تو فرمانروا\r\nز نادان نيابى جز از بتّرى * نگر سوى بىدانشان ننگرى\r\nچنان دان كه بىشرم و بسيار گوى * ندارد به نزد كسان آبروى\r\nنگر تا نگردد به گِرد تو آز * كه آز آورد خشم و بيم و نياز\r\nخرد را مه و خشم را بنده دار * مشو تيز با مرد پرهيزگار\r\nز دشمن مكن دوستى خواستار * و گر چند خواند ترا شهريار\r\nنگه دار تا مردم عيب‌جوى * نجويد به نزديك تو آبروى\r\nبهرام پس از مرگ پدر چهل روز سوكوارى كرد ، پس آن گاه بر اورنگ خسروى نشست .\r\n\r\n","description":"","footnote":"","page_name":" 514 ","page_number":536},
  {"content":"\r\n\r\nپادشاهى بهرام\r\nبهرام چون بر اورنگ شاهى برآمد همهء نامداران و گرانمايگان را انجمن كرد و آنان را به پندهاى بلند اندرز داد . گفت : پيوسته از بدى بپرهيزيد ، و دست آز و هوس را كوتاه داريد . به گاهِ خشم خويشتندار باشيد . ستيزه پسنديده نيست . بيكارى و تن آسانى دشمن جان است .\r\nتخت سپردن بهرام پسر اورمزد پسر خود را\r\nبه شنيدن اين سخنان سودمند همهء نامداران بر او آفرين خواندند .\r\nروزگار پادشاهى بهرام نيز ديرى نپاييد . چون مرگش فراز آمد پسرش را كه همنامش بود به جانشينى برگزيد و پندش داد چنان با مردم رفتار كند كه چون در روز شمار از او بپرسند نزد پروردگار شرمسار نباشد .\r\nدل زيردستان را به داد و دهش شاد دارد .\r\nبهرام پس از سه سال و سه ماه و سه روز پادشاهى ديده از جهان فرو بست ، و پسرش بهرام بر او دخمه‌اى باشكوه برآورد .\r\n\r\n","description":"","footnote":"","page_name":" 515 ","page_number":537},
  {"content":"\r\n\r\nپادشاهى بهرام بهرام\r\nبهرام چهل روز در سوك پدر بود . نه بر تخت نشست و نه تاج بر سر نهاد . پس از اين مدت موبد موبدان به خواهشگرى نزد او رفت تا بر تخت نشيند . يك هفته بر اين كوشيد تا بهرام بر تخت نشست . نخست يزدان پاك را نيايش كرد و زان پس مهتران و نامداران را گفت :\r\nسر مردمى بردبارى بود * چو تيزى كنى به خوارى بود\r\nتوانگرتر آن كو دلى راد داشت * درم گِرد كردن به دل باد داشت\r\nز كار زمانه ميانه گزين * چو خواهى كه يا بى به دادآفرين\r\nبهرام نوزده سال به دادگرى و خردمندى پادشاهى كرد سپس درگذشت .\r\n\r\n","description":"","footnote":"","page_name":" 516 ","page_number":538},
  {"content":"\r\n\r\nپادشاهى بهرام بهراميان\r\nپس از چهار ماه پادشاهى سخت رنجور گشت . پادشاهى را به فرزندش نرسى داد و جان به جان آفرين سپرد .\r\n\r\n","description":"","footnote":"","page_name":" 517 ","page_number":539},
  {"content":"\r\n\r\nپادشاهى نرسى\r\nنُه سال پادشاهى كرد . چون مرگش دررسيد پسرش اورمزد دوم را نزد خود خواند و\r\nبه دو گفت كاى نازديده جوان * مبر دست سوى بدى تا توان\r\nمبادا كه تاج از تو گريان شود * دل انجمن از تو بريان شود\r\nبگفت اين و چادر به سر در كشيد * يكى باد سرد از جگر بركشيد\r\n\r\n","description":"","footnote":"","page_name":" 518 ","page_number":540},
  {"content":"\r\n\r\nپادشاهى اورمزد دوم\r\nچون اورمزد دوم پادشاهى يافت نخست يزدان بزرگ ، آفرينندهء سپهر گردان ، پديد آورندهء شب و روز و مهر و كيوان و بهرام را نيايش بسيار كرد . آن گاه گرانمايگان و نامداران را نزد خويش خواند و گفت :\r\nستايش نيابد سر سفله مرد * بر سفلگان تا توانى مگرد\r\nمزن نيز با مرد بدخواه راى * اگر پند گيرى به نيكى گراى\r\nستاننده‌گر بىسپاسست نيز * سزَد گر ندارد كس او را به چيز\r\nگر از كاهلان يار خواهى به كار * نباشى جهان جوى و مردم شمار\r\nاورمزد دوم چون نه سال پادشاهى راند روزگارش به سر آمد .\r\n\r\n","description":"","footnote":"","page_name":" 519 ","page_number":541},
  {"content":"\r\n\r\nپادشاهى شاپور ذو الاكتاف\r\nاورمزد دوم فرزند و جانشين نداشت از اين رو تخت و تاج بىخداوند ماند . وى را پرى چهره‌اى بود كه از او بار داشت و پيش از آن كه كودك از مادر جدا شود تاج شاهى بالاى سرش آويختند .\r\nبسى برنيامد كه از خوب‌چهر كودكى كه از تابندگى رويش همانند مهر بود جدا شد . وزير وى را شاپور نام نهاد . چون چهل روزه شد مجلسانه آراستند ، شاديها كردند ، وى را بر تخت شاهى نهادند و تاج بالاى سرش آويختند . شهرو كه موبدى خردمند بود جاى او به آراستن سپاه و ايوان و گاه پرداخت و كشور را به آيين و داد و دهش بداشت .\r\nوقتى شاپور پنج ساله شد يك روز به هنگام درآمدن شب خروش مردمان را شنيد . از شهر و سبب پرسيد . موبد گفت : در اين ساعت مردمان با زارى از پل مىگذرند . چون پل تنگ و باريك است مردمان به هنگام گذر كردن از آن ، شتاب و غوغا مىكنند .\r\nچنين گفت شاپور با موبدان * كه اى پر هنر نامور بخردان\r\nپُلى ديگر اكنون ببايد زدن * شدن را يكى راه باز آمدن\r\n\r\n","description":"","footnote":"","page_name":" 520 ","page_number":542},
  {"content":"\r\n\r\nتا زيردستان ما خواه لشكرى و خواه ديگر مردمان گاه رفتن و آمدن چنين در رنج نباشند .\r\nمادرش از چاره‌گرى كودكش شادمان شد ، و چند تن از دانايان پر مايه را به پرورش و آموزش وى گماشت . چون هشت ساله شد آيين شهريارى و چوگان بازى و تير اندازى آموخت و استخر را تختگاهِ خويش كرد .\r\nبردن طائر عرب دختر نرسى را و رفتن شاپور به رزم او\r\nپس از سپرى شدن روزگارى ، طاير ، فرمانرواى غسانيان با سپاهى كه از مردان رومى و قادسى و كرد و بحرين فراهم آورده بود خود را به پيرامن تيسفون رساند و سراسر آن سرزمين را تاراج كرد . نوشه عمّهء شاه را به اسيرى برد و به زنى گرفت . چون يك سال بر اين گذشت نوشه از طاير دخترى به دنيا آورد كه پدرش نام او را مالكه نهاد . پس از اين كه شاپور بيست و شش ساله و سخت باليده و زورمند گشت با دوازده هزار سپاهى برگزيده به جنگ شاه غسّانيان رفت . چون دو سپاه به هم فراز آمدند و برهم آويختند گروهى فراوان از لشكريان طاير كشته شدند . او با باقيماندهء سپاهيانش به يمن گريخت و در دژى استوار حصارى شد .\r\nدلباخته شدن مالكه دختر طائر بر شاپور\r\nشاپور يك ماه دژ را در حصار گرفت ، اما گشودن آن نتوانست .\r\nاتفاق را يك روز كه شاه خشمگين سوار بر گردونه گرد دِژ مىگشت و راهى براى گشودن آن مىجست ، مالكه كه در آن هنگام باليده بود ، به زيبايى چون بهشت و به خرمى چون بهار مىنمود ، و جُفت جوى بود ، وى را ديد و بر او شيفته و فتنه شد . شور عشق چنان در دلش شرار افگند كه شكيبايى و خويشتندارى را از دست داد و به دايه‌اش گفت : نهانى نزد شهريار برو و به او بگو :\r\nمرا گر بخواهى حصار آن تست * چو ايران بيابى نگار آن تست\r\nدايه فرمان برد . چون شب درآمد و تيرگى همه جا را فرا گرفت\r\n\r\n","description":"","footnote":"","page_name":" 521 ","page_number":543},
  {"content":"\r\n\r\nنهان از نگاه همگان تا در پرده سراى شهريار آمد و پرده دار را گفت : اگر مرا نزد شاه برى ترا خواستهء فراوان مىدهم پرده دار وى را پيش شهريار برد . دايهء مالكه چون نزديك تخت شد زمين ادب بوسيد و پيام مالكه را گزارد .\r\nشاه از پيام دختر عمهء خويش شادمان گشت . دينار بسيار به دايه داد و سوگند ياد كرد كه اگر مالكه پيمان به جاى آورد وى را به همسرى مىگيرد هيچ سخن تلخ و ناهموار به وى نمىگويد و هرگز جدايى از آغوشش نمىجويد .\r\nدايه به كردار باد نزد مالكه بازگشت . جواب گرم و دلنواز شهريار را باز گفت ، و بسى از بالا و ديدارِ دلاراى شهريار سخن كرد .\r\nبر دست شاپور دادن مالكه دژ طائر و كشته شدن طائر\r\nمالكه به اين مژده سراپا شوق و شادى شد ، و چون خورشيد دميد پرستندهء باده را پيش خواند و به او گفت : امشب به شادى ناكامى شاپور در گشودن دژ ، چندان به طاير و سران سپاه مى بنوشان كه همه در خواب شوند و رنج شب زنده‌داريها از آنان برود . پرستندهء باده پذيرفت و چون شب درآمد و طاير و سران سپاهيانش مجلسانه آراستند و به باده‌خوارى نشستند چندان به آنان شراب نوشاند كه همه سست و در خواب شدند . آن گاه مالكه در دژ را به روى شاپور گشود . شهريار و لشكريان به دژ درآمدند و چندان از سپاهيان طاير كشتند كه زمين از جسد آنان پوشيده شد . طاير نيز گرفتار گشت .\r\nروز ديگر پگاه شهريار بر تخت نشست . مالكه در حالى كه افسرى از ياقوت سرخ بر سر ، و جامه‌اى از پرندِ زربَفت چينى بر تن داشت شادمان و خرامان پيش شهريار رفت . طاير چون دخترش را به آن دلربايى و شادى ديد .\r\nبدانست كان جادويى كار اوست * به دو بد رسيدن ز كردار اوست\r\nچنين گفت كاى شاه آزاد مرد * نگه كن كه فرزند با من چه كرد\r\n\r\n","description":"","footnote":"","page_name":" 522 ","page_number":544},
  {"content":"\r\n\r\nشاپور بر او برآشفت و گفت : مگر تو مادرش را به بيداد نربودى و دودمانش را رسوا نكردى ؟ سزاى تو مرگ است .\r\nآن گاه دژخيم را فرمود تا سر از تَنَش برگيرد و گفت هر جا سپاهى تازى بيابند دو كتف و دو دستش برگيرند و به اين سبب تازيان وى را ذو الاكتاف لقب دادند .\r\nرفتن شاپور به روم و قيصر روم به پوست خر دوختن او را\r\nچنان بود كه روزى شهريار از گردش روزگار ناشاد شد . لختى تاريكى در وى پديد آمد و چون شب در رسيد تا به شبگير خواب به چشمش راه نيافت . بامداد مهتر اخترگران را نزد خويش خواند و او را از تخت شاهنشهى و آيندهء خود ، و از هر چيز پرسيد . اخترگر اصطرلاب انداخت و گفت : اى شهريار ، ترا رنجى بزرگ در پيش است ، اما سرانجام پيروزى و فرهى با تست . شاپور گفت به چه تدبير آن رنج را از خود دور كنم ؟ اخترگر جواب داد : از تقدير به هيچ تدبير رهايى نيست ، و قضاى آمده را به هيچ افسون دفع نتوان كرد .\r\nچون روزگارى بر اين سپرى شد شاپور آرزو كرد ناشناس به روم رود و در يابد قيصر چگونه پادشاهى است و سپاهيانش و گنجش چند است . وى پس از اين كه نيّتش را با يكى از مهتران رازدارش گفت و كشور را به او سپرد ، ده كاروان شتر از دينار و گوهر و پوشيدنى و گستردنى گرانبها و از هر گونه چيزهاى خوب ديگر بار كرد و روانهء روم شد . چون به يكى از روستاهاى نزديك شهر رسيد به خانهء مهتر ده درآمد .\r\nشب آن جا آسود . روز ديگر بُنه برنهاد و پيش راند تا به درگاه قيصر رسيد و چون بار يافت گفت : مردى بازرگانم كه به سوداگرى آمده‌ام . از هر گونه چيز گرانبها بسيار دارم . قيصر گنجور خود را بفرستد تا بنگرد ، و هر چه در خور خزانه است به درگاه آورد تا ديگر چيزها را بفروشم و از بهاى آن كالاهاى روم بخرم و ببرم . اتفاق را در آن ساعت مردى كه از شاپور\r\n\r\n","description":"","footnote":"","page_name":" 523 ","page_number":545},
  {"content":"\r\n\r\nستم ديده بود و به قيصر پناه آورده بود ، پيش قيصر بود . شاپور را شناخت و به پادشاه گفت : فريب اين بازرگان را مخور كه او شهريار ايران است و به آرزويى اينجا آمده است .\r\nقيصر به شنيدن اين سخن تيره شد . وى را در بند كرد . روز ديگر در چرم خر دوخت در خانه‌اى تنگ و تاريك انداخت . در خانه را قفل كرد و كليد آن را به كدبانوى خانه داد و گفت چندان آبِ و نان به او بدهد كه اگر چند گاه زنده بماند ارج و قدر تاج و تخت خود را بداند و انديشهء خام ِ گرفتن گاه و افسر قيصر نكند .\r\nماهرخى كه نژادش از ايرانيان بود گنجور و دستور همسر قيصر بود . وى كليد زندان شاپور را به گنجور سپرد تا به فرمان قيصر به او آب و نان بدهد .\r\nاز روى ديگر پادشاه روم دو روز پس از زندان كردن شاپور به عزم فتح ايران سپاه راند ، و چون بر ايرانشهر دست يافت\r\nبه ايران زن و مرد و كودك نماند * همان چيز بسيار و اندك نماند\r\nگريزان همهء شهر ايران و روم * ز مردم تهى شد همه مرز و بوم\r\nرهانيدن كنيزك شاپور را از پوست خر\r\nگنجور همسر قيصر پيوسته بر حال بدِ زندانى غمين و ناشاد بود و پنهان بر سرنوشتِ تلخ وى مىگريست . روزى به او گفت : مرا بدخواه خود مپندار . از چهره‌ات بزرگى و فرّ و شكوه نمايان است بگو كيستى و به چه گناه به اين رنج و سختى درافتاده‌اى ؟ شاپور دريافت كه آن خوبروى براستى بر او مهر مىورزد .\r\nگفت : اگر سوگند ياد كنى و پيمان ببندى كه راز مرا به هيچ كس نگويى و از درد و گدازم پيش هيچ محرم و نامحرمى بر زبان نياورى مىگويم . گنجور به دادار دانا سوگند خورد كه از راز او با هيچ كس سخن نكند . آن گاه شهريار ايران آنچه از نيك و بد بر او رسيده بود\r\n\r\n","description":"","footnote":"","page_name":" 524 ","page_number":546},
  {"content":"\r\n\r\nباز گفت . پرى چهر بر او رحمت آورد . به چاره‌گرى برخاست و پس از دو هفته به تدبير وى را از پوست خر درآورد . آن گاه شاپور به او گفت : اكنون اگر چنان كنى كه از اين زندان رهايى يابم و به ايران بازگردم ترا پاداشهاى نيكو دهم . پرى چهر گفت : فردا جشن روميان است . همهء مردمان از كهتر و مهتر ، زن و مرد ، و پير و جوان به دشتِ بيرون شهر مىروند . وقتى قصر از كدبانو و پرستندگانش تهى شد دو اسب زين مىكنم تا من و تو با هم بگريزيم . شاپور به اين مژده شاد شد .\r\nگريختن شاپور از روم و رسيدن به ايران زمين\r\nاز روى ديگر خوبروى نيكخواه ، شبگير دور از نگاه ديگران دو اسب تيز تاز زين كرد . دو كوپال ، دو تير و كمان ، دو شمشير با دينار و گهر چندان كه به كار بود برداشت و همين كه قصر از همگان خالى شد او و شاپور بر اسب نشستند و تازان گريختند . روز و شب چندان تاختند كه تن اسبان سست و ناتوان شد . در آن حال به دهى خرم و سرسبز رسيدند . شاپور از اسب فرود آمد و در سراى باغبانى را زد . چون باغبان در گشود دو تن با زره و نيزه و خود ديد . از آن دو پرسيد : در اين بيگاه از كجا آمده‌ايد و چنين خسته و رنجور از چه‌ايد ؟\r\nبه دو گفت شاپور كاى نيكخواه * سخن چند پرسى ز گُم كرده راه\r\nيكى مرد ايرانيم راه جوى * گريزان بدين مرز بنهاده روى\r\nپر از دردم از قيصر و لشكرش * مبادا كه بينم سر و افسرش\r\nگر امشب مرا ميزبانى كنى * هشيوارى و مرزبانى كنى\r\nبر آنم كه روزى به كار آيدت * درختى كه كِشتى به بار آيدت\r\nباغبان به گرمرويى و مهربانى آن دو را به خانه برد و گفت : من و همسرم هر دو به فرمان و خدمتگر شماايم . آن گاه مجلسانه آراست و از خورش چندان كه دسترس داشت آورد . چون مى و خورش خورده شد باغبان به شاپور گفت : اى ميهمان گرامى ، هر چند جوانى خرد و فرهنگ ِ پيران دارى و چنين مىنمايد نژاد از بزرگان و پايگاه مهان\r\n\r\n","description":"","footnote":"","page_name":" 525 ","page_number":547},
  {"content":"\r\n\r\nدارى . شهريار جواب داد : از اين سخن درگذر ، و بگو از ايران زمين چه خبر دارى ؟ پاليزبان گفت : چون قيصر بر ايران دست يافت خرد و بزرگ را از دم تيغ گذراند . همه جا را تاراج و ويران كرد . آن گاه پاليزبان از بسيارى درد و اندوه بزارى گريست .\r\nشناختن ايرانيان شاپور را و گرد كردن او سپاه را\r\nروز ديگر پگاه چون شاپور و خوب‌چهر از خواب برخاستند پاليزبان نزد آنان شد و پوزشگرى را گفت :\r\nسزاى تومان جايگاهى نبود * به آرام شايسته گاهى نبود\r\nچو مهمان درويش باشى ، خورش * نيابى ، نه پوشيدن و پرورش\r\nشاپور به وى مهربانيها كرد و پس از گذشتن مدتى از او اندكى گِل نرم خواست . چون آورد ، شهريار نگين خود را بر گل فشرد و چون گِل نقش نگين گرفت به باغبان داد و گفت : اين گِل را همچنان درست به موبد موبدان برسان ، و هر چه گفت گوشدار و به من بگو .\r\nباغبان بىدرنگ به درگاه موبد رفت و چون به نزديك وى فراز آمد بر او نماز برد و مهره به وى نمود . وقتى موبد آن مهره ديد دلش از شادى شكفت ، و زان پس چندى بر آن نام گريست و به پاليزبان گفت :\r\nاين مُهر از آن كيست و كه به تو سپرد ؟ باغبان گفت : خداوندِ اين مُهر سوارى بلند اندام و دلير است كه اكنون با خوبرويى در سراى منند . موبد پرسيد آن سوار به بالا و روى چگونه است ؟\r\nبه دو باغبان گفت هر كاو بهار * بديد است سرو از لب جويبار\r\nدو بازو به كردار ران هيون * بَرَش چون بر شير و چهرش چو خون\r\nهمى رنگ شرم آيد از مهر اوى * همى زيب تاج آيد از چهر اوى\r\nموبد به نشانى مُهر و آنچه پاليزبان گفت ، دانست كه آن شيردل شاه است . فرمانده سپاهيان ايران را از بازگشتن شاپور آگاه كرد .\r\nسپهبَد سران سپاه را يكايك فراهم آورد . يكان يكان و دوكان دوكان به سراى پاليزبان رفتند . شاه يكايك مهان را در بر گرفت و از بدهايى كه بر\r\n\r\n","description":"","footnote":"","page_name":" 526 ","page_number":548},
  {"content":"\r\n\r\nاو رسيده بود ، از مهربانيها ، تيمارداريها ، و ياريهاى آن بت خوب چهر با آنان سخن گفت .\r\nديرى نپاييد كه سپاهيان بسيار فراهم آمدند . شاه نگهبانانى به بستن راه تيسفون فرستاد تا قيصر از بازگشتن وى آگاه نشود .\r\nشبيخون زدن شاپور و گرفتن قيصر روم\r\nبسى برنيامد كه شمارهء مردم لشكرى به شش هزار رسيد . شاه خبرگيرانى به تيسفون فرستاد تا از شمارهء سپاهيان و آمادگى لشكريان قيصر آگاهى يابند . چون برفتند و دريافتند بازآمدند ، گفتند كه قيصر پيوسته سرگرم شكار و ميخوارگى و تن آسانى است . سپاهيان نه به شب پاسبان دارند و نه به روز طلايه . همه پراگنده‌اند و سرگرم تاراج . شاپور از سبكسرى قيصر و آشفتگى كار سپاهيانش شادمان شد . چون شب درآمد سه هزار تن سوار دلير برگزيد و سپه سوى تيسفون راند . چون به اردوگاه قيصر نزديك شد دانست كه او از ميخوارگى بسيار در پرده سراى خواب و بىخويشتن است و لشكريان پراگنده . به لشكرگاه قيصر حمله برد .\r\nنخست سراپردهء وى را زير و رو كرد و به آتش دركشيد . پس آن گاه او و همهء سران سپاهش را اسير و در بند كرد . سپس نامه‌اى به همهء مرزداران و مهتران و شهربانان فرستاد ، و آنان را از گرفتار شدن قيصر و سران سپاهش آگاه كرد . آن گاه به تيسفون درآمد ، تاج بر سر نهاد و هزار و صد و ده تن از اسيران را كه همه از خويش و پيوند قيصر بودند سخت مكافاتِ بد كرد .\r\nسپس به آوردن قيصر فرمان داد .\r\nبشد روزبان دست قيصر كشان * ز زندان بياورد چون بيهشان\r\nجفا ديده چون روى شاپور ديد * سرشكش ز ديده به رخ بر چكيد\r\nزمين را سراسر به مژگان برُفت * به موى و به رو گشت با خاك جُفت\r\nشهريار به تلخى و خشم در او نگريست و گفت :\r\nاگر قيصرى شرم و رايت كجاست * به خوبى دل رهنمايت كجاست\r\n\r\n","description":"","footnote":"","page_name":" 527 ","page_number":549},
  {"content":"\r\n\r\nچو بازارگانان به بزم آمدم * نه با كوس و لشكر به رزم آمدم\r\nچرا بندم از چرم خر ساختى * بزرگى به خاك اندر انداختى\r\nببينى كنون جنگ مردان مرد * كزان پس نجويى به ايران نبرد\r\nقيصر به زارى و شرمسارى جواب داد : بختِ بد چراغ خِردم را خاموش و كور كرد . اكنون فرمان تراست اگر مكافاتِ بدنكويى كنى به مردمى و مهربانى زبانزد مردمان مىشوى ، و هرگز نامت از يادها نمىرود .\r\nشاه گفت : اى بىهنر بدگهر ، چرا اين مرز و بوم را زير و زبر كردى ؟ اكنون بايد همهء كسانى را كه به اسارت به روم برده‌اى ، و خواسته‌هايى را كه به تاراج برده‌اى همه باز آورى . آنچه ويران كرده‌اى به دينار خود برآورى . ديگر آنكه برابر هر يك از ايرانيان كه كشته‌اى ده تن از روميان تاوان دهى . به جاى درختانى كه افگنده‌اى نهال نو بنشانى ، و ديوارهايى كه خراب كرده‌اى از نو بنا نهى اگر اين كارها كه گفتم نكنى گويم سراپا پوست از تنت بكنند .\r\nسپاه كشيدن شاپور به روم و رزم او با برادر قيصر\r\nاز روى ديگر چون خبر گرفتار شدن قيصر به روم رسيد يانس برادر كهتر قيصر به كين خواهى او برخاست و لشكر سوى ايران راند . چون دو سپاه رويارو شدند و به هم درآويختند چندان از لشكريان روم كشته شدند كه سراسرِ دشتِ كارزار از خونشان رنگين شد . يانس دانست كه پاياب شاه ندارد و گريخت . شاه ايران همهء غنيمتهايى را كه به دست آمده بود به سپاهيان پراگند .\r\nبر تخت نشانيدن روميان برانوش را و نامه نوشتن او به شاپور\r\nاز روى ديگر مردمان روم يكى از خردمندان با نام و نشان را كه از تخمهء قيصران بود و برانوش نام داشت به جاى قيصر به شاهى برگزيدند .\r\nاو مردى انديشمند و آخِرنگر بود . دانست كه به رزم و آويزش با شهريار ايران برنمىتابد . نامه‌اى پر مهر و سراسر آفرين به شاپور فرستاد و نوشت :\r\n\r\n","description":"","footnote":"","page_name":" 528 ","page_number":550},
  {"content":"\r\n\r\nكه جاويد تاج تو پاينده باد * همه مهتران پيش تو بنده باد\r\nتو دانى كه تاراج و خون ريختن * چه با بىگنه مردم آويختن\r\nمهان سرافراز دارند شوم * چه با شهر ايران چه با مرز روم\r\nاگر قيصر گناهكار است اكنون اسير تست : و اگر بسيارى خشم ترا به كشتن و تاراج مردم برانگيخت همهء اهل روم مستمند و بىدست و پاى شده‌اند . اكنون گاه آنست بر سرِ مهر آيى و از كين توزى چشم بخوابانى از آن كه كين خواهى و خون ريختن بىگناهان پيش جهان آفرين پسنديده نيست .\r\nچون نامه به شهريار ايران رسيد و خواند ديدگانش پر آب شد ، و در جواب آنچه در روم از نيك و بد بر او رفته بود آورد ، و نوشت : تو كه مردى بخرد و هشيارى با دانايان درگاهت به ايران بيا تا با خشنودى دل ديدار كنيم . برانوش به اين پاسخ هموار شاد شد . شصت خروار درم و گوهر و جامه بار كرد و با صد تن از مهتران به درگاه شهريار ايران پيوست . شاپور آنان را نواخت ، و به قيصر گفت : در تاخت و تاز روميان به ايرانشهر بسيارى از شهرها ويران شده بايد همه را به دينار خود از نو آبادان كنيد . هر سال سه بار هزار هزار دينار باژ و ساو بدهيد و نصيبين را به ايران واگذاريد . برانوش همهء اين شرطها را پذيرفت و شادان به روم بازگشت .\r\nاز سوى ديگر چون مردم نصيبين از واگذارى شهرشان به ايران آگاه گشتند به نشانى نارضايى سر به شورش برداشتند . شاپور سپاهى به آرام كردن آن شهر فرستاد . لشكريان شهر را به قهر گشودند و مردم سر به فرمان نهادند .\r\nشاپور به نشان حق‌شناسى از خوبچهرى كه وى را از بند و زندان قيصر رهانده بود و با وى به ايران آمده بود .\r\nدل افروز و فرخ‌پىاش نام كرد * ز خوبان مر او را دلارام كرد\r\n\r\n","description":"","footnote":"","page_name":" 529 ","page_number":551},
  {"content":"\r\n\r\nهمان باغبان را بسى خواسته * بداد و گُسى كردش آراسته\r\nآن گاه شهريار شهر بزرگ خرم آباد را در خوزستان ، پيروز شاپور را در شام ، و شهرى ديگر نزديك اهواز بنا كرد : و قيصر را چندان به زندان داشت كه مُرد .\r\nآمدن مانى و پيغمبر ناميدن خود\r\nچون پنجاه سال از شهريارى شاپور گذشت صورتگرى سخنگوى و گشاده زبان از چين به ايران آمد و دعوى پيغمبرى كرد . شاه موبدان را به گفتگو با او نشاند . چون مانى از آوردن پاسخهاى درست درماند ، شاپور بر او خشم گرفت و\r\nبه دو گفت كاى مرد صورت پرست * به يزدان چرا آختى خيره دست ؟\r\nكسى كاو بلند آسمان آفريد * به دو در مكان و زمان آفريد\r\nكجا نور و ظلمت به دو اندر است * ز هر گوهرى گوهرش برتر است\r\nهمه كردهء كردگار است و بس * جز او كرد نتواند اين كرده كس\r\nآن گاه فرمود پوستش را كندند ، آن را به كاه انباشتند و آويختند .\r\nجانشين كردن شاپوراردشير برادر خود را\r\nچون ساليان عمر شاپور به هفتاد و اند رسيد از پادشاهى سير و دلگير شد . او را پسرى خُرد بود كه شاپور نام داشت ، و هنوز به سبب خردسالى در خور پادشاهى نبود . از اين رو برادر كوچكش اردشير را نزد خويش خواند ، و پس از اين كه از او پيمان گرفت كه چون شاپور خردسال به مردى رسد پادشاهى را به او سپارد ، اردشير را جاى خود بر اورنگ خسروى نشاند ، و پندش داد كه :\r\nبدان اى برادر كه بيدادِ شاه * پى پادشاهى ندارد نگاه\r\nخنك شاه با داد و يزدان پرست * كزو شاد باشد دل ِ زيردست\r\nببايد خرد شاه را ناگزير * هم آموزش مرد بُرنا و پير\r\nنكوهيده باشد جفا پيشه مرد * به گِرد در آز داران مگرد\r\n\r\n","description":"","footnote":"","page_name":" 530 ","page_number":552},
  {"content":"\r\n\r\nاردشير به شنيدن پندهاى برادر در انديشه شد ، و آنها را آويزهء گوشِ هُوشِ خويش كرد .\r\n\r\n","description":"","footnote":"","page_name":" 531 ","page_number":553},
  {"content":"\r\n\r\nپادشاهى اردشير\r\nپادشاهى بخشنده و دادگر بود . هيچ‌كس را به دادن باژ و ساو ناچار نكرد . چون شاپور شايستهء تاج و گاه شد پادشاهى به او سپرد .\r\n\r\n","description":"","footnote":"","page_name":" 532 ","page_number":554},
  {"content":"\r\n\r\nپادشاهى شاپور سوم\r\nچون پنج سال و چهار ماه پادشاهى كرد روزى به شكار رفت .\r\nيوز و پرندهء بسيار افگند و آن گاه كه خسته و فرسوده به خيمهء خود فرود آمد درخواب شد ، و سران سپاه و همراهان او پراگنده گشتند . اتفاق را بادى تند وزيدن گرفت . چوب ستاره را بركَند و بر سرِ شهريار فرود آورد . شاپور به زخم آن جان سپرد ، و پسرش بهرام جاى وى بر تخت شاهى برآمد .\r\n\r\n","description":"","footnote":"","page_name":" 533 ","page_number":555},
  {"content":"\r\n\r\nپادشاهى بهرام شاپور\r\nشهريارى دادگر و نيكوكار بود . در جوانى به سختى بيمار شد و درگذشت . وى را پنج دختر بود و پسر نداشت از اين رو پس از او برادرش پادشاهى يافت .\r\n\r\n","description":"","footnote":"","page_name":" 534 ","page_number":556},
  {"content":"\r\n\r\nپادشاهى يزدگرد بزه‌كار\r\nچو شد بر جهان پادشاهيش راست * بزرگى فزون كرد و مهرش بكاست\r\nخردمند نزديك او خوار گشت * همه رسم شاهيش بيكار گشت\r\nسترده شد از جان او مهر و داد * به هيچ آرزو نيز پاسخ نداد\r\nزادن بهرام پسر يزدگرد\r\nچون هشت سال از پادشاهيش گذشت در هرمزد روز وى را پسرى آمد . بهرام نام نهاد . آن گاه هشيار اخترگر پارسى و سروش ستاره‌شناس هندى را نزد خويش خواند و گفت : بنگرند تا ستارهء بخت بهرام چگونه است . آن دو اصطرلاب افگندند ، از زيج رومى راه جستند و دانستند كه بهرام بر هفت كشور پادشاه مىشود و شهريارى دادگر و مهرآيين خواهد بود . شاه شاد شد و چون چندى بر اين برآمد به دستورِ شهريار ، رَدان و موبدان انجمن كردند و گفتند : اگر اين پسر به خوى بدِ پدرش بارآيد جهان را به بدى مىسپارد . آن گاه پادشاه را گفتند بايد بهرام را به پر مايگان و دايگان و آموزگاران سپارد تا هنرها بياموزد . يزدگرد پذيرفت و كسانى را در طلب آموزگاران خردمند و هنرآموزان دانا به هند و روم و چين و تازيان فرستاد . ديرى نگذشت كه گروهى از بزرگان و بخردان از هر كشور به درگاه پيوستند . يزدگرد ميان ِ آنان منذر لقمان تازى\r\n\r\n","description":"","footnote":"","page_name":" 535 ","page_number":557},
  {"content":"\r\n\r\nرا برگزيد و وى را خلعتهاى گرانمايه داد\r\n. سپردن يزدگرد پسرش بهرام را به منذر ونعمان و پرورش كردن او را\r\nچون منذر و بهرام به يمن رسيدند داناى تازى ، چهار زن ، دو دهقان نژاد از كيان ، و دو تازى به دايگى فرزند شاه گماشت . بهرام چون هفت ساله شد به منذر\r\nچنين گفت : كاى مهتر سرفراز * ز من كودك شيرخواره مساز\r\nبه داننده فرهنگيانم سپار * چو كار است بيكار و خوارم مدار\r\nمنذر جوابش داد : هنوز زود است كه به آموختن هنر و فرهنگ بپردازى چون هنگام هنر آموختنت فرا رسد رها نمىكنم كه به بازى كردن سرگرم باشى . بهرام گفت : اى گرامىِ خِردوَر ، اگر سال نيست نيروى دانش و هنر آموختن هست . منذر چون آن هوشمندى و زيركى از بهرام ديد زير لب نام يزدان بر زبان راند ، و همان روز سه موبد براى آموزش و پرورش وى برگزيد تا يكى او را دبيرى ديگرى تير انداختن با كمان و چوگان بازى و سه ديگر دانستن باز و يوز بياموزد .\r\nداستان بهرام با كنيزك چنگزن در شكار\r\nچون سال بهرام به هجده رسيد چنان در دبيرى و تاختن اسب ، و تير اندازى و چوگان بازى توانا شد كه هيچ كس همانندش نبود . آن گاه ميان گله‌هاى اسب دو اسب تيزتك برگزيد ، و پس از سپرى شدن روزگارى چند به منذر گفت :\r\nاگر تاج دار است اگر پهلوان * به زن گيرد آرام مردِ جوان\r\nهمان زو بود دين يزدان به پاى * جوان را به نيكى بود رهنماى\r\nكنيزكانى را بياراى تا يكى دو از آنان برگزينم . منذر چهل كنيزك رومى به درگاه آورد .\r\nدو بگزيد بهرام از آن گلرخان * كه در پوستشان عاج بود استخوان\r\nبه بالا به كردارِ سروِ سهى * همه كام و زيبايى و فرهى\r\nاز آن دو ستاره يكى چنگ زن * دگر لاله رخ چون سهيل يمن\r\nآمدن بهرام با نعمان نزد پدرش يزدگرد\r\nچون روزگارى سپرى شد بهرام آرزوى ديدار پدر كرد . به منذر\r\n\r\n","description":"","footnote":"","page_name":" 536 ","page_number":558},
  {"content":"\r\n\r\nگفت : گرچه از ماندن نزد تو هرگز سير و دلگير نمىشوم ، اما مرا شوق ديدار پدر در سر است . منذر براى خشنودى دل بهرام هديه‌هاى بسيار فراهم آورد و با هم به شهر استخر آمدند . چون يزدگرد پسرش بهرام را بدان فرّ و فرهنگ و آراستگى ديد شاد شد ، و وى را نواخت . پس از يك ماه چون منذر خواست به يمن بازگردد شهريار پنجاه هزار دينار ، ده اسب گرانمايهء زرين لگام ، و بسى چيزهاى گرانبها به او هديه داد .\r\nبندكردن يزدگرد ، بهرام را و باز آمدن او به نزد منذر\r\nچنان روى نمود كه روزى بهرام در بزمگاه نزد شاه بر پاى ايستاده بود . چون روز به پايان رسيد و پاسى از شب گذشت همچنان كه بهرام ايستاده بود خواب به چشمش راه يافت . يزدگرد چون او را به آن حال ديد بر وى به تلخى بانگ زد و او را از نزد خود راند . بهرام يك سال جز نوروز و جشن سده روى پدر را نديد ، و همين كه فرصت يافت با چند تن از خاصانش به يمن گريخت . منذر به نيكويى او را پذيرفت و بهرام بيشتر روزگارش را به سوار كارى و شكار مىگذراند .\r\nآمدن يزدگرد به توس و كشتن اسب آبى او را\r\nاز روى ديگر روزى يزدگرد اخترگران را نزد خويش خواند و به آنان گفت : بنگريد كه مرگ من كى و كجا فرا مىرسد . آنان گفتند : آن گاه روزگار شهريار به پايان مىرسد كه به چشمهء سو گذر كند . شاه به شنيدن اين سخن به خراد برزين و خورشيد سوگند خورد كه هرگز به آن جا نرود .\r\nچون سه ماه بر اين روزگار گذشت روزى از بينى شاه خون گشاده شد . چون پزشكان يك هفته خون بينى او را مىبستند ، هفتهء ديگر گشاده مىشد . موبد موبدان گفت : چنان دانم كه\r\nترا چاره اينست كز راه شهد * سوى چشمهء سو گرايى به مهد\r\nنيايش كنى پيش يزدان پاك * بگردى به زارى بر آن گرم خاك\r\nمگر اين بيمارى از تو برود . شاه رضا داد و چون به چشمهء سو رسيد و\r\n\r\n","description":"","footnote":"","page_name":" 537 ","page_number":559},
  {"content":"\r\n\r\nلختى از آن آب بر سر افشاند بيماريش بشد و چون منى و گردنكشى كرد جانورى به مانند اسب از دريا بيرون آمد كه سرينش چون گور گرد ، پاهايش كوتاه ، چشمانش زاغ ، و سمهايش سياه بود . شاه سپاهيان را به گرفتن آن دستور فرمود . لشكريان و چوپانان نتوانستند . آن گاه يزدگرد خود آن را گرفت زرين بر آن نهاد و تنگش را بست اما همين كه خواست دمش را ببندد اسب آبى جفته‌اى چنان بر سرش زد كه بىدرنگ جان سپرد . اسب آبى دگر بار در چشمه ناپديد شد .\r\nنشاندن بزرگان خسرو را به تخت\r\nپس از كشته شدن يزدگرد بزرگان و سران سپاه و موبدان همه در پارس گرد آمدند و انجمن كردند . موبد موبدان گفت : تا اين زمان ايران چنين پادشاه كه جز كشتن و شكنجه كردن و به رنج اندر انداختن مردمان كارى نداشته ، به خود نديده است و نبايد از تخمهء او كسى را به پادشاهى برگزينيم . سرانجام پس از رايزنى پيرى را كه پاكيزه جان و پاكيزه راى و روشن دل بود و خسرو نام داشت به پادشاهى برگزيدند .\r\nآگاهى يافتن بهرام گور از مردن پدرش\r\nبهرام چون از مرگ پدر و پادشاهى يافتن خسرو آگاه شد سخت غمين و دردمند گشت . پس از اين كه يك ماه به سوك پدر نشست نعمان به دستور منذر سپاهى گران آراست . آن گاه بهرام و منذر و نعمان با سى هزار مرد سپاهى رو به ايران نهادند . چون بهرام به جهرُم رسيد مهان ايران را به گفتگو خواند چون آمدند .\r\nنخواهيم گفتند بهرام را * دلير و سبكسار و خود كام را\r\nآمدن بهرام گور در جهرم و رفتن ايرانيان به نزد او\r\nو آن گاه كه منذر از بزرگان ايران پرسيد چرا از بهرام پر درد و بيزاريد ؟ گفتند از آنكه پدرش شهريارى بزه‌گر بود . دست و پاى بسيارى از مردم بىگناه را بريد زبان و گوش گروهى را ناكرده خطا كَند ، و چشم فراوان مردم بىگناه را با ميخ و تيغ درآورد گروه بسيارى را نيز از\r\n\r\n","description":"","footnote":"","page_name":" 538 ","page_number":560},
  {"content":"\r\n\r\nسرِ خشم كشت . بهرام نيز فرزند اين پدر بدكُنش است و روا نيست مردمان بىپناه و رنج كشيده را به او بسپاريم .\r\nسخن گفتن بهرام با ايرانيان از شايستگى خود به پادشاهى\r\nبهرام گفت : سخنان و شكوه‌هاى شما همه راست و درست است ، و پدرم بدخوتر و ستمكاره‌تر از آن بود كه شما گفتيد . بر من نيز بيداد كرده است ، و مباد آن كه كسى راه او را بگيرد . يزدان پاك را نيايش مىكنم كه به من خرد بخشيده است . مرا منش و راى و فرهنگ و هنر است ، و شاه بيدادگر را هيچ يك اينها نيست . بر آن سرم كه همهء شهرها و شهركهايى را كه از بيدادگرى پدرم ويران و تهى از مردمان شده از نو آبادان كنم . بر اين گفته‌ها يزدان پاك را گواه مىگيرم . و اگر خواهيد تاج شاهى را ميان دو شير ژيان بنهيد ، من و خسرو هر كدام تاج را برگرفتيم پادشاهى او را باشد .\r\nو گر زين كه گفتم بتابيد يال * گزينيد گردن كشى را همال\r\nسر و كارتان با تير و شمشير خواهد بود .\r\nبهرام پس از گفتن اين سخنان از انجمن بيرون شد ، و به خيمهء خود رفت . موبدان و همهء بزرگان كه گفتار بهرام را شنيدند ، همزبان گفتند :\r\nبه مردى و گفتار و راى و نژاد * از اين پاك تر در جهان كس نزاد\r\nتاج برداشتن بهرام از ميان شيران\r\nآن گاه به هامون در شدند و تاج پادشاهى را ميان دو شير جنگى نهادند . خسرو گفت : نخست آن كس بايد به برگرفتن تاج بكوشد كه مىخواهد پادشاهى را از من بگيرد . ديگر آن كه بهرام جوان است و من پير و در برابر چنگال شير ژيان ناتوانم . بهرام رضا داد . گرزهء گاوسر برداشت و پس از اين كه به درگاه يزدان پاك نيايش و از گناهان خويش توبه كرد به برداشتن تاج گام پيش نهاد . يكى از شيران زنجيرى را كه بدان بسته بود گسست و به بهرام تاخت . شهزاده با گرز چنان بر سرش زد كه روشنى از چشمش بيرون زد . و چون شير ديگر بر او حمله برد بهرام با\r\n\r\n","description":"","footnote":"","page_name":" 539 ","page_number":561},
  {"content":"\r\n\r\nگرز او را نيز از پا درآورد . تاج را برداشت و بر سر نهاد . خسرو بر او نماز برد و گفت :\r\nنشست تو بر گاه فرخنده باد * يلان جهان پيش تو بنده باد\r\nتو شاهى و ما بندگان توايم * به خوبى فزايندگان توايم\r\nبزرگان و مهان بر بهرام گوهر افشاندند و بر او آفرين خواندند .\r\n\r\n","description":"","footnote":"","page_name":" 540 ","page_number":562},
  {"content":"\r\n\r\nپادشاهى بهرام گور\r\nچون بهرام بر اورنگ پادشاهى نشست بزرگان و سران سپاه و موبدان پيش منذر رفتند تا نزد شهريار برود و خواهشگرى و پايمردى كند تا از كردار و گفتار سرد آنان در بارهء ناخرسنديشان از پادشاهى او ، از ايشان رنجيده و نامهربان نباشد . بهرام كه با گوهر و دادگر بود زشت گفتارى آنان را بخشيد . آن گاه شهريار جشنى بزرگ و مجلسانه آراست .\r\nهمهء بزرگان و سران سپاه و موبدان را به بزم خواند و همگان را به سزا نواخت . سپس كارآگهان را فرمود تا در سراسر ايرانشهر بگردند و هر كه را از يزدگرد ستم ديده بود به درگاهِ او بياورند تا بنوازد و نيكوييها كند .\r\nداستان بهرام با لنبك آبكش\r\nچنان شد كه شهريار روزى با گروهى از دليران به شكار شير رفت . در راه به پير مردى عصا به دست رسيد . پير به بهرام گفت : شاها ، در شهر ما دو مَردند يكى بينوا ، و او لنبك آب كش است . مردى است جوانمرد ، خوش گفتار ، مردم آميز و خنده‌ناك . هميشه در سرايش به روىِ همگان گشاده است . از بامداد تا نيمروز براى مردمان آب مىكشد ، و\r\n\r\n","description":"","footnote":"","page_name":" 541 ","page_number":563},
  {"content":"\r\n\r\nنيمروز ديگر بهاى آب كشى را خرج ميهمانان مىكند . ديگر جهودى است براهام نام كه مال و خواسته و زر و دينارش از شمار در گذشته اما چنان تنگ چشم و گداروست كه هيچ درويشى ريزهء نان او را نديده است و هيچ كس را به ميهمانى نمىپذيرد .\r\nشاه را كردار لنبك خوش آمد . و آزمون ، منادىگر را فرمود كه پيش بازارگاه بانگ زند كه هر كس از لنبك آب كش آب بخرد گزند مىبيند . آن گاه شهريار شب تنها به خانهء لنبك رفت و گفت : يكى از سپاهيان شاهم كه در راه از او جدا مانده‌ام و مىخواهم امشب ميهمان تو باشم . لنبك شاد شد و به خوشرويى و مهربانى گفت : اى سوار گُرد ، اگر ده تن نيز همراه داشتى همه را به گرمى پذيرا مىشدم . چون شاه به خانه درآمد لنبك جامى از آشاميدنى و كاسه‌اى خوردنى نزد او آورد\r\nچونان خورده شد ميزبان در زمان * بياورد جامى ز مى شادمان\r\nشاه از ميهمان نوازى و گرم رويى و گفتار خوش لنبك در شگفت شد ، و آن شب خوابيد . بامداد پگاه لنبك به تازه رويى به بهرام گفت : هنوز اسب تو خسته و مانده است امروز را نيز مهمان من باش ، و اگر از تنهايى ناشكيبايى كسى را به همزبانيت بياورم . شاه فرمود : امروز نزد تو خواهم بود . لنبك بر او آفرين كرد . از خانه بيرون شد و آب كشيد و به بازار برد . اما از بيم شاه هيچ كس آب از او نخريد . ناچار سفرهء چرمينى را كه از گردن زير مشك مىآويخت فروخت و از بهاى آن گوشت خريد ، به خانه آورد و پخت . چون بخوردند تا شب به مهربانى و مىخوارگى پرداختند . چون شب روز شد لنبك\r\nبه دو گفت روز سيم شادباش * ز رنج و غم و كوشش آزاد باش\r\nبزن دست با من يك امروز نيز * چنان دان كه بخشيده‌اى زرّ و چيز\r\nبهرام شادمان گفت : امروز نيز پيش تو مىمانم تا چون دو روز پيش به شادى و خوشى بگذرانم . لنبك بر او آفرين خواند . خندان ،\r\n\r\n","description":"","footnote":"","page_name":" 542 ","page_number":564},
  {"content":"\r\n\r\nمشك و ظرفى را كه با آن مشكش را پر آب مىكرد برداشت پيش مردى به گرو نهاد و از بهاى آن هر چه از خوردنى به كار بود خريد و چون به خانه بازگشت ميهمان را براى پختن خورش به يارى خواست . پس از اين كه غذا آماده شد و خوردند مجلسانه آراستند و به شادى نشستند . روز چهارم چون بهرام از خواب بيدار شد لنبك به او گفت : مىدانم اين سه روز در خانهء تنگ و تاريك من به تو خوش نگذشته و هر چند بكوشم نمىتوانم به دلخواهم مايهء آسايشت را فراهم كنم ، اما اگر از شاه بيم در دل ندارى دو هفتهء ديگر در اين تنگ و تاريك سرايم ميهمان باش تا دلم به ديدارت روشن باشد .\r\nداستان بهرام با براهام جهودى\r\nبهرام نپذيرفت . اسبش را زين كرد . لنبك را بدرود گفت . به نخجيرگاه رفت . تا شب به شكار كردن خويش را سرگرم داشت . آن گاه از سپاهيان جدا شد . تنها به در سراى براهام جهود رفت . حلقه بر در زد ، و چون پيش كار خداوند خانه در گشود گفت : يكى از سپاهيان پادشاهم كه بناخواه از او جدا مانده‌ام ، و در تاريكى شب راه به جايى نمىبرم . اگر امشب مرا به اين خانه راه دهيد ، شبگير مىروم ، و كسى را از من رنجى نخواهد رسيد .\r\nبراهام گفت اى نَبَرده سوار * همى رنجه دارى مرا خوار خوار\r\nگر اين اسب سرگين و آب افگند * و گر خشت اين خانه را بفگند\r\nبه شبگير سرگينش بيرون كنى * برو بىو خاكش به هامون كنى\r\nهمان خشت را نيز تاوان دهى * چو بيدار گردى ز خواب آن دهى\r\nبهرام گفت : به آنچه گفتى پيمان مىبندم . آن گاه از اسب فرود آمد . در دهليز خانه نمد زين اسبش را پهن ، و زين را بالين كرد .\r\nجهود در خانه را به روى شاه بست . خوان آراست و به خوردن نشست ، و به بهرام گفت : در گيتى هر كس كه به خوردنى دسترس دارد از نعمتهاى بهره‌مند است و هر كه را بىچيزى و بينوايى مقدّر است بايد محروم\r\n\r\n","description":"","footnote":"","page_name":" 543 ","page_number":565},
  {"content":"\r\n\r\nبماند ، و به حسرت در آسايش نيك بختان بنگرد .\r\nبهرام گفت : اين نكته كه گفتى شنيده بودم اما باور نداشتم و چون سر براهام از باده گرم شد به شهريار گفت : اى رنج ديده سوار ، اين نيز بدان كه دل دولتمندان پيوسته از داشتن دارايى گرم و روشن است ، و درَم پيش ديدهء آنان به مانند زرهى است . آن كه درم ندارد هميشه چون خشك لبان دژم و دردمند است ، و همچنان كه تو اكنون از گرسنگى در رنجى حسرت رسيده و بىكام است .\r\nچون شب به پايان رسيد و خورشيد از پشت كوه سر زد بهرام زين بر چرمهء ناچران نهاد و خواست از خانهء جهود بيرون شود . در آن دم براهام پيش آمد و گفت : اى سوار ، پيش از اين كه به روى چنان كه پيمان بستى بايد سرگين اسبت را از خانهء من بيرون ، و به بيابان برى . شاه گفت : كسى را به مزدورى بگير تا زر به او بدهم . براهام گفت : من مزدورى نمىشناسم و بهرام از سرِ ناچارى دستار ابريشمين گرانبهايى را كه در موزه داشت بيرون آورد ، سرگين اسب را با آن پاك كرد و بيرون برد . سپس تازان به ايوان خويش بازگشت .\r\nروز ديگر تاج بر سر نهاد و به آوردن لنبك آبكش و براهام جهود كس فرستاد . چون اين دو به ايوان درآمدند شهريار يكى از نيكمردان دربار خود را گفت به خانهء براهام برو و هر چه در آن است بياور . فرستاده وقتى در سراى جهود را گشود آن را آگنده از ديبا و دينار و پوشيدنيها و گستردنيهاى كمياب و گرانبها ديد . آنها را بر هزار شتر بار كرد ، و\r\nچو بانگ دراى آمد از بارگاه * بشد مرد بينا بگفت آن به شاه\r\nكه گوهر فزون زين به گنج تو نيست * همان مانده خروار باشد دويست\r\nبماند اندر آن شاه ايران شگفت * زِ رازِ دل انديشه‌ها برگرفت\r\nبهرام صد شتروار از آن همه زر و درم و گستردنيها و پوشيدنيها را به لنبك آبكش بخشيد و سپس به براهام جهود گفت : آن سوار كه آن\r\n\r\n","description":"","footnote":"","page_name":" 544 ","page_number":566},
  {"content":"\r\n\r\nشب در دهليز خانهء تو به سر برد سخن ترا كه گفته بودى هر كس كه زر و خواسته دارد به ناز و نعمت و آسايش زندگى مىكند ، و نادار را جز محروميت و حسرت نصيبى نيست ، با من گفت . اكنون نوبت آنست كه لنبك آبكش از خواسته و نعمت گيتى بهره يابد . سپس چهار درم به وى داد و گفت اين را سرمايه ، و از سودش زندگى كن .\r\nسپاه كشيدن خاقان چين به ايران و زينهار خواستن ايرانيان از او\r\nچون بهرام روزگارى چند به گردش و شكار در آباديها و گفتگو با مردمان و جفت جويى گذراند پادشاهان هند و روم و چين و ترك باخبر شدند كه شاه ايران به شكار و بزم چنان دلباخته كه كشوردارى را از ياد برده است . نه سپاه آماده به رزم دارد ، نه طلايه و نه ديده‌بان . از اين رو قيصر روم و خاقان چين هر يك لشكر آراستند و در آرزوى گرفتن ايران سپاه راندند . چون سران سپاه و بزرگان و موبدان از پيش آمدن لشكريان دشمن آگاه گشتند همه به درگاه شهريار آمدند و\r\nبگفتند با شاه چندى دُرشت * كه بخت فروزانت بنمود پُشت\r\nسرِ رزم جويان به رزم اندرست * ترا دل به بازى و بزم اندرست\r\nبه چشم تو خوار است گنج و سپاه * همان تاج ايران و هم تخت و گاه\r\nبهرام گفت : دل بد مداريد كه به يارى يزدان دمار از دشمنان برمىآورم . اما بزرگان به گفتار پادشاه آرام نگرفتند و از آسانگيريش نااميد و در بيم شدند .\r\nاز روى ديگر شهريار گستهم ، مهر پيروز ، مهر برزين ، بهرام پيروز ، خَزَروان ، دادبرزين و قارن را كه همه در رزم آورى و دليرى بنام بودند پيش خواند . با آنان راى زد ، و پس از اين كه نرسى برادرش را به جانشينى خويش برگزيد و تاج و تخت را به وى سپرد با شش هزار سپاهى از پارس رو به آذربايجان نهاد . گروهى از بزرگان و نامداران پنداشتند كه بهرام از بيم دشمن گريخته است . از اين رو پس از راى زدن\r\n\r\n","description":"","footnote":"","page_name":" 545 ","page_number":567},
  {"content":"\r\n\r\nبر آن شدند كه مردى هوشمند و زبان آور را نزد خاقان چين بفرستند ، از او زينهار بخواهند و باج و ساو بدهند . نرسى با آنان همداستان نشد . اما موبدان و بزرگان همان موبد را كه نامش هماى و هنرمند و بادانش و پاك راى بود به خواهشگرى نزد خاقان فرستادند و گفتند : اگر خاقان به سرزمين ما نتازد و آن را تاراج و ويران نكند هر سال باژ و ساو و هديه‌هاى گرانبها مىفرستيم . دل شاه چين به شنيدن اين پيام شكفته و شاد شد و\r\nبه تركان چنين گفت خاقان چين * كه ما بر نهاديم بر چرخ زين\r\nكه آورد بىجنگ ايران به چنگ ؟ * مگر ما به راى و به هوش و درنگ\r\nخاقان هماى را نواخت به او درم و دينار بخشيد و جواب داد : من و سپاهيانم به مرو آرام مىگيريم تا باژ و ساو برسد آن گاه به چين بازمىگرديم .\r\nاز آن پس خاقان و سپاهيان آسوده خاطر به شادخوارى و خوشگذرانى پرداختند و بيشتر روزگار خود را به شكار و مى و بزم مىگذراندند . سپاهيان پراگنده گشتند . نه بر دشت طلايه نهادند و نه بر كوه و راه ديده‌بان .\r\nاز روى ديگر چون شهريار به آذر گشسب رسيد ، هر يك از سپاهيان را دو اسب داد و با ساز و برگ تمام و آراسته از بيراهه از اردبيل به آمل و از آن جا به گرگان درآمد ، و پس از اين كه تازان به نسا رسيد در حالى كه در روز ديده‌بان و به شب پاسبان داشت ، خود و سپاهيانش نزديك مرو رسيدند . آن گاه كارآگاهى به مرو فرستاد تا از خاقان و سپاهيانش خبر آورد . چون بازگشت گفت : خاقان و خاصانش روزها پيرامن كشميهن شكار مىكنند ، شبها خويش را به شادخوارى و مىگسارى سرگرم مىدارند . بيشتر سپاهيان پراگنده‌اند نه ديده‌بان دارند و نه پاسبان .\r\nبهرام پس از اين كه سپاهيانش دور از نظر دشمن يك روز\r\n\r\n","description":"","footnote":"","page_name":" 546 ","page_number":568},
  {"content":"\r\n\r\nآسودند سپيده‌دم به كشميهن درآمد ، و برق‌آسا بر خاقان چين و خاصان و سپاهيانش حمله برد .\r\nچنان شد ز خون خاك آوردگاه * كه گفتى همى تير بارد ز ماه\r\nخزروان پهلوان خاقان را گرفتار كرد ، و سيصد تن از نامداران چين نيز اسير گشتند . شهريار بىدرنگ به مرو تاختن آورد ، و چندان از سپاهيان خاقان را كشت كه از ايشان جز اندكى نماند . چون باقيماندهء لشكريان چين از رزمگاه گريختند بهرام سى فرسنگ به دنبال آنان شتافت ، و بسى از آنان را از دم ِ تيغ گذراند . آن گاه به نخجيرگاه خاقان بازگشت ، و آنچه را كه از سپاهيان چين مانده بود به رزمندگان بخشيد .\r\nبهرام چند روز در مرو درنگ كرد . چون سپاهيان و ستوران آسودند دلش راى رزم بخارا گرفت . به يك روز و يك شب خود را به آموى رساند . همهء لشكر ترك را بر هم زد ، و به دشت و بومشان آتش درافگند . سپاهيان دشمن زينهار خواستند و گفتند :\r\nگرايدون كه خاقان گنه‌كار گشت * ز عهد جهاندار بيزار گشت\r\nبه دستت گرفتار شد بىگمان * چو بشكست پيمان شاه جهان\r\nتو خون سر بىگناهان مريز * نه خوب آيد از نامداران ستيز\r\nاگر از ما باژ مىخواهى سر به فرمانيم اما كشتن ِ ما را روا مدار كه يزدان پاك كشندهء بىگناهان را به سختى مكافاتِ بد مىكند . بهرام آنان را بخشيد و چون به مرز ايران رسيد . بزرگان چين را نزد خويش خواند . يكى از مهتران سپاه را بر ايشان فرمانروا كرد و به نشان خط مرز مناره‌اى بلند از سنگ و گچ ساخت و با باژ و ساو به پارس بازگشت . آن گاه آتشكده‌ها و جايهاى جشن نوروز و مهرگان را جلوه و رونق بخشيد .\r\nپلهاى ويران را از نو ساخت . درويشان و پيران مستمند را از زر و سيم بىنياز كرد و هر چه در جنگ غنيمت به دست آورده بود به سپاهيان بخشيد . سپس فرمان داد گوهرهايى را كه در تاج خاقان چين نشانده بود\r\n\r\n","description":"","footnote":"","page_name":" 547 ","page_number":569},
  {"content":"\r\n\r\nكندند ، و ديوارهاى آتشكده‌ها را آراستند .\r\nز هر كشورى رنج و غم دور كرد * ز بهر بزرگان يكى سور كرد\r\nبدان سور هر كس كه بشتافتى * همه خلعت مهترى يافتى\r\nسپس به همهء كارداران خود نامه فرستاد و آنان را اندرز داد با زيردستان پيوسته به داد و مدارا رفتار كنند . بندگان را خوار ندارند كه همه بندهء پروردگارند . از چيز كسان دست كوتاه دارند . از درويشان چيزى بازندارند . نام بينوايان و نژاده مردمانى را كه تنك مايه‌اند ، وامدارانى كه توانايى دادن وام خود ندارند كشتگرانى كه گاو و سرمايهء كشتگرى ندارند به درگاه بفرستند تا دستگيرى شوند .\r\nچون روزگارى بدين گونه گذشت وزير شهريار به او گفت : به راى و تدبير و همت شاهنشاه سراسر ايران زمين آبادان ، و از بدانديشى و تاخت و تاز دشمنان بىبيم شده است جز اين كه سپاهيان و كسان شنگل گاه گاه به ايران دست مىيازند ، وى را بايد گوشمال داد .\r\nنوشتن بهرام نامه به نزديك شنگل شاه\r\nشاه گفت : من پنهان تدبير اين كار مىكنم . نامه‌اى از زبان من به شنگل بنويس كه :\r\nتو اندازهء خود ندانى همى * روان را به خون در نشانى همى\r\nنياى تو ما را پرستنده بود * پدر پيش شاهان ما بنده بود\r\nبه كار خاقان چين در نگر و عبرت بگير هر چه تاراج كرده بود از كف داد . اكنون كه در بند گرفتار آمده از سبكسرى و بيشى جويى خويش سخت پشيمان است . تو نيز راه او پيش گرفته‌اى ، و به سپاهيان خويش مىنازى . اما غافلى كه مرا لشكرى است كه اگر با سپاهيان تو در آويزند ، ساعتى پايدارى كردن نتوانى . به رسيدن اين نامه بايد باژ و ساو بفرستى و گرنه جنگ را آماده باش .\r\nرفتن بهرام به هندوستان با نامهء خود\r\nچون نامه به پايان رسيد بهرام بىخبر سپاهيان و بزرگان با چند تن از خاصانش راه هند در پيش گرفت . چون به ايوان شنگل رسيد به روى نماز\r\n\r\n","description":"","footnote":"","page_name":" 548 ","page_number":570},
  {"content":"\r\n\r\nبرد و نامه را به او داد . روى شنگل از خواندن نامه چون زرير زرد شد . به خشم گفت : به پادشاهت بگو :\r\nپاسخ دادن شنگل به نامهء بهرام\r\nكلنگ اند شاهان و من چون عقاب * و گر خاك و من همچو درياى آب\r\nكسى با ستاره نكوشد به جنگ * نه با آسمان جست كس نام و ننگ\r\nنه مردى نه دانش نه كشور نه شهر * ز شاهى شما را زبانست بهر\r\nچندان گنج دارم كه شمار كردنش دشوار است . آن قدر انبار سلاح جنگ دارم كه كليدهاى آن را پيلان نمىتوانند بكشند . زمين سپاهيانم را برنمىتابد . هشتاد شاه كه در سراسر گيتى فرمانروايى مىكنند همه سر به فرمان منند . از هنگام كاووس تا كىقباد هيچ يك از پادشاهان ايران ياراى رويارويى مرا نداشته‌اند . اگر كشتن فرستاده خلاف آيين آزادگى و مردمى نبود سر از تنت جدا مىكردم .\r\nبهرام گفت : من فرستادهء شاه ايرانم و هيچ پادشاه دانا بر فرستاده خشم نمىگيرد ، سخن به تلخى نمىگويد . اگر خود نمىدانى مرد دانا و زبان آورى برگزين . اگر هر كدام آنان به راى و خرد هر يكى از ما بيشى گرفت ما را با مرز شما كار نيست و اگر خواهى صد مرد جنگى از پهلوانان خويش برگزين تا با يك تن از همراهان من كارزار كند . اگر پيروز شدند هرگز پادشاه ما از شما باژ و ساو طلب نمىكند .\r\nكشتى گرفتن بهرام در بارگاه شنگل و هنر نمودن\r\nشنگل جواب داد : اكنون اين خيال فرو گذار تا بر خوان بنشينيم .\r\nچون نان خورده شد مجلسانه آراستند و نوازندگان خواستند . چون خرم شدند شاه دو تن از زورآوران را به كشتى گرفتن واداشت . پس از اين كه لختى كوشيدند بهرام به شنگل گفت اى شهريار ، اجازه بده تا من با زورمندان تو كشتى بگيرم . شنگل بار داد . بهرام بر پا خاست و بىكوشش بسيار حريف را از زمين در ربود و چنان بر زمين زد كه استخوانهايش شكست .\r\nشنگل از خردمندى ، زورمندى و سخن آورى بهرام در شگفت شد ، و پنداشت كه او برادر شهريار ايران است . بهرام گفت : بر من اين گمان مبر\r\n\r\n","description":"","footnote":"","page_name":" 549 ","page_number":571},
  {"content":"\r\n\r\nنه برادر شهريار ايرانم و نه يكى از بستگان او . بيگانه‌اى هستم كه نه دانش بسيار دارم نه فرزانگى . اكنون مىخواهم به ايران بازگردم كه راهى دراز در پيش دارم .\r\nشنگل گفت : در رفتن شتاب مكن كه هنوز مرا با تو سخنهاست .\r\nچون شب در رسيد دستورش را تنها نزد خويش خواند و گفت : هر گونه توانى به سخنان نيكو و وعده‌هاى دلپذير فرستادهء شاه ايران را به ماندن در هند برانگيز و بگو اگر در هند بماند پادشاهى سرزمين قنوج را كه در سراسر گيتى به آبادانى مانند ندارد به او مىسپارم ، و نام او را نيز بپرس .\r\nروز ديگر جهان ديده دستور شنگل به گرمى و مهربانى بهرام را به ماندن در هند فرا خواند ، و نام او را پُرسيد . بهرام برآشفت و گفت :\r\nمن از شاه ايران نپيچم به گنج * گر از نيستى چند باشم به رنج\r\nجز اين باشد آرايش دين ما * همان گردش راه و آيين ما\r\nهر آن كس كه پيچد سر از شاه خويش * به برخاستن گُم كند راه خويش\r\nاكنون بايد باز گردم كه شاه مرا دستور ماندن ِ بسيار نداده است اما نامم برزوست و شهريار ايران و پدر و مادرم مرا به اين نام مىخوانند .\r\nجنگ بهرام با كرگدن\r\nدر بيشهء نزديك پايتخت شنگل كرگدنى بزرگ بود كه شير نر از هيبت او مىگريخت . مردم شهر هميشه از او در بيم و خروش بودند .\r\nشنگل به بهرام گفت : اگر اين كرگدن را بكُشى در سراسر هند هميشه نامت بر سر زبانها خواهد بود . بهرام گفت : اگر كسى جاى كرگدن را به من نشان بدهد او را به تير مىكشم . به فرمان شنگل كسى جاى آرام كرگدن را به بهرام نشان داد . شهريار ايران چون به آن جانور مهيب نزديك شد كمان را به زه كرد و چندان بر او تير باريد كه از پاى درآمد .\r\nآن گاه سر كرگدن را بريد . در گردونه‌اى كه گاو آن را مىكشيد نهاد و به\r\n\r\n","description":"","footnote":"","page_name":" 550 ","page_number":572},
  {"content":"\r\n\r\nشهر برد شنگل شاد شد و بهرام را كنار خويش بر تخت نشاند .\r\nكشتن بهرام ، اژدها را\r\nدر نزديكى همان شهر اژدهايى بود كه گاه در دريا و گاه در خشكى مىزيست . چندان بزرگ و نيرومند بود كه ژنده پيل را به دم درمىكشيد و دريا از او به جنبش درمىآمد . شنگل به نزديكانش گفت :\r\nاگر اين شيرمرد در هند مىماند هرگز از هيچ دشمنى نمىهراسيدم . اما اگر به ايران بازگردد بيم دارم از او هند ويران شود . براى نابود شدن او انديشيده‌ام كه وى را به چنگ اژدها بفرستم . بىگمان از او رهايى نمىيابد . سپس بهرام را پيش خواند و گفت : يزدان پاك ترا به هند رهنمون شد تا اين سرزمين را از بديها بپيرايى ، و مردمان را از درد و رنج برهانى . اگر اين كار بزرگ را به پايان برى ترا گنج بسيار مىبخشم و اجازه مىدهم به ايران بازگردى . بهرام گفت : از راى و فرمان تو هرگز روى برنمىتابم .\r\nشنگل شاد شد و گفت : در بوم ما اژدهايى است بس بزرگ كه هيچ كس را از بيم گزندش آرام و آسايش نيست اگر او را بكشى به همهء مردمان امن و آرامش بخشيده‌اى . بهرام گفت : كسى را بگوى نشيمن اژدها را به من بنمايد تا پى او را از خاك ببرم . شنگل راه‌جويى همراه او فرستاد . شهريار با سى تن از همراهان خود تاخت تا پيش دريا رسيد ، و در تاريكى اژدها را ديد\r\nبزرگان ايران خروشان شدند * و زان اژدها نيز جوشان شدند\r\nبه بهرام گفتند كاى شهريار * تو اين را چو آن گرگ پيشين مدار\r\nشهريار گفت : اگر مقدر است كه روزگار من در جنگ با اين اژدها به پايان رسد همت و تدبير من هرگز كارگر نمىافتد . آن گاه كمان را به زه كرد و چندين تير كه پيكانش را به زهر آب داده بود برگرفت و چندان تير بر او زد كه به پولاد پيكان دهانش دوخته و تنش سست شد\r\n\r\n","description":"","footnote":"","page_name":" 551 ","page_number":573},
  {"content":"\r\n\r\nسپس نخست به تندى با تيغ دل اژدها را دريد و بعد به تيغ و تبرزين گردنش را زد و سرش را بر گردونه‌اى بار كرد و پيش شنگل برد . چون خبر كشته شدن اژدها به دست فرستادهء ايران در شهر پراگنده شد همه مردمان بر بر و بوم ايران زمين آفرين خواندند .\r\nشنگل از سويى از كشته شدن اژدها شادمان شد و از سوى ديگر از دليرى و جنگاورى بهرام در بيم گشت . به نزديكانش گفت : اگر فرستادهء ايران به ايرانشهر بازگردد سپاه را خوارمايه و سست مىخواند ، و بدخواهانم را به دشمنيم برمىانگيزد . بنا بر اين بايد بناگاه وى را تباه كنم . يكى از كسان شنگل كه فرزانه‌اى دانا و آخِرنگر بود گفت : اى پادشاه ، اين انديشهء بد را از دل بيرون كن . اگر فرستادهء ايران را بكشى نزد بزرگان زشت نام مىشوى . افزون بر اين بهرام پادشاه ايران به كشورت مىتازد ، سراسر آن را تاراج و ويران مىكند و هيچيك از دودمان و نزديكان ترا زنده به جا نمىگذارد . فرستادهء ايران ما را از گزند چنان گرگ و اژدهاى مهيب رهايى بخشيد ، چگونه دلت بار مىدهد به پاداش اين كارِ بزرگ وى را بكشى .\r\nبه زنى گرفتن بهرام دختر شاه هندوستان را\r\nشنگل از انديشهء بد خويش بازگشت ، و روزِ ديگر بامدادِ پگاه بهرام را به تنها تن خود بىانجمن نزد خود خواند و به او گفت : تو به دليرى كارهاى بزرگ كردى و مردم را از بيم گزند گرگ و اژدها رهاندى خواهم به پاداش اين خدمت دخترم را به زنى به تو دهم به شرط اين كه پيش من بمانى و به ايران باز نگردى . بهرام لختى انديشيد ، پذيرفت و گفت : شاه را سه دختر است بايد هر سه را به من بنمايى تا يكى را به دلخواه خود برگزينم .\r\nز گفتار او شاد شد شاه هند * بياراست ايوان به چينى پرند\r\n\r\n","description":"","footnote":"","page_name":" 552 ","page_number":574},
  {"content":"\r\n\r\nسه دختر بيامد چو خرم بهار * به آرايش و بوى و رنگ و نگار\r\nبهرام از آن سه سپينود را كه ماهرويى با شرم و ناز و همه راى و كام بود برگزيد . شنگل پر مايه‌ترين گنجهاى خود را با درم و دينار فراوان و هر گونه چيز از عنبر و عود و كافور و مشك به سپينود داد .\r\nگريختن بهرام از هندوستان با دختر شنگل\r\nسپينود چنان به مهر بهرام دل باخت كه دمى تاب جدايى او نداشت . روزى شهريار به همسرش گفت : باور دارم كه نيكخواه منى ، و جز شادى و خرمى مرا نمىجويى . رازى به تو مىگويم كه نبايد پيش هيچ كس بر زبان آورى . مىخواهم پنهان به ايران بازگردم ، و تو بايد همراهم بيايى . در ايران پايه و جايگاه من از اين كه مىبينى بسى بيشتر است . در آن جا تو برترين بانوان خواهى بود ، و نامت بر سرِ همه زبانها خواهد بود . چنان پايگاهى مىيابى كه پدرت پيش تختت به زانو مىنشيند .\r\nسپينود گفت : اى مهربان ، برآنم كه بهين زنان آن بود كه شوهرش همواره از او رضا و خشنود و خندان باشد . من آن خواهم كه تو پسندى . پيوسته چون سايه همراهت مىآيم . من چارهء اين كار را مىدانم . در بيست فرسنگى شهر بيشه ايست كه پدرم با همهء درباريان و بزرگان در هنگام معيّنى از سال در آنجا جشن بزرگى بر پا مىدارند .\r\nفردا شاه و همهء نامداران و لشكريان به جشنگاه مىروند . همين كه رفتند ما سوى ايران مىتازيم .\r\nبه شبگير سپينود مادر را گفت كه به زودى سخت دردمند و بيمار گشته و نمىتواند به جشنگاه بيايد . چون شنگل بر اسب نشست تا به جشنگاه برود زنش وى را از بيمار شدن برزو آگاه كرد . ساعتى پس از اين كه شنگل و بزرگان و لشكريانش رو به راه نهادند شاه خفتان پوشيد ، كمند به فتراك بست ، گرز به دست گرفت . آن گاه او و همسرش هر يك بر اسبى تيز تاز نشستند و رو به ايران\r\n\r\n","description":"","footnote":"","page_name":" 553 ","page_number":575},
  {"content":"\r\n\r\nنهادند .\r\nتاختن شنگل پس بهرام و شناختن او\r\nپس از ساعتى چند يكى از سواران شنگل شاه هند را از رفتن برزو و سپينود آگاه كرد . شنگل چنان تافته و خشمگين گشت كه بىدرنگ با گروهى از سواران خود به دنبال او شتافت . چون به كنار رودخانه‌اى كه بهرام و سپينود و ايرانيان از آن گذشته بودند و به كنارهء ديگر پيوسته بودند رسيد ، و دخترش را در آن سوى رود ديد :\r\nبه دختر چنين گفت كاى بدنژاد * كه چون تو ز تخم بزرگان مباد\r\nتو با اين فريبنده مردِ دلير * ز دريا گذشتى به كردار شير\r\nنهانى ز من سوى ايران شوى * ز مينوى خرم به ويران شوى\r\nببينى كنون زخم زوبين من * چو ناگاه رفتى ز بالين من\r\nبهرام به تندى و تلخى جواب داد : اى بدنشان ِ خودكام ، تو كه آزموده‌اى و ديده‌اى و مىدانى كه صد هزار سوار هندى با من بر نمىتابند از چه به دنبال من تاخته‌اى ؟ زود بازگرد كه اگر درنگ كنى يك تن از شما را زنده به جا نمىگذارم .\r\nشنگل آواز داد : ياد آر كه ترا از ديده گرامىتر داشتم دلخواه‌ترين دخترانم را به زنى به تو دادم و گرانمايه‌ترين گنجهايم را به تو بخشيدم . تو به جاىِ وفا و سپاسگزارى بر من جفا كردى . غافل ماندم و هرگز باور نمىكردم كه وقتى چون بچه شير چنگ و دندان برآورى پرورش دهندهء خويش را مىدرى .\r\nبهرام گفت : اى شهريار ، مرا به رفتن سرزنش مكن ، و بدكُنش و بددلم مخوان . من بهرام پادشاه ايران و تورانم . هرگز به تو بدى روا نمىدارم ، و همواره پشت و پناهت خواهم بود . اگر به ايران به ديدارم بيايى چون پدر گراميت مىدارم ، و دخترت از اين پس شهبانوى ايران خواهد بود .\r\n\r\n","description":"","footnote":"","page_name":" 554 ","page_number":576},
  {"content":"\r\n\r\nشنگل به شنيدن اين سخنان در شگفت شد . شارهء هندى از سر برگرفت ، از آب گذشت ، و تنها به پوزشگرى نزد شاه آمد .\r\nدو شاه دلاراى يزدان پرست * وفا را بسودند بر دست دست\r\nكزين پس دل از راستى نشكنيم * همى بيخ كژى ز بن بركنيم\r\nيكى سوى خشك و يكى سوى آب * برفتند شادان دل و پر شتاب\r\nپذيره شدن ايرانيان شاه بهرام را\r\nچون خبر بازگشتن شاه و همراهانش در ايران پراگنده شد راه‌ها و شهرهاى گذرگاه او را آذين بستند . پسرش يزدگرد سپاهيان را براى پذيره شدن شهريار آماده كرد و چون پدر را ديد روى بر خاك نهاد . نرسى و موبدان و بزرگان نيز بر او نماز بردند . روز ديگر شهريار بر تخت نشست و به نامداران و موبدان ، سران سپاه و ديگر بزرگان\r\nچنين گفت كز كردگار جهان * شناسندهء آشكار و نهان\r\nبترسيد و او را ستايش كنيد * شب تيره پيشش نيايش كنيد\r\nهر آن كس كه خواهد كه يابد بهشت * نگردد به گِردِ بد و كارِ زشت\r\nيكى گنج خواهم نهادن ز داد * كه باشد روانم پس از مرگ شاد\r\nهمگان وى را ستايش كردند و بر او آفرين خواندند . پس از چند روز شاه و سران سپاهش به آذر گشسپ رفتند . بهرام به درويشان زر و گوهر فراوان بخشيد . سپينود را پيش مهتر آتش زردشت برد و دين و آيين و راهِ شت زردشت را به او آموخت .\r\nآمدن شنگل با هفت پادشاه نزد بهرام\r\nچون روزگارى بر اين گذشت ، شنگل آرزومند ديدار شهريار ايران شد و با هفت تن از شاهان چون شاه كابل و سند و كشمير و مولتان با هديه‌هاى فراوان ، همه با سپاه بسيار رو به ايران نهادند . چون خبر نزديك شدن آنان به شاهنشاه رسيد با بزرگان و سران سپاه تا نهروان به پيشباز\r\n\r\n","description":"","footnote":"","page_name":" 555 ","page_number":577},
  {"content":"\r\n\r\nرفت ، و آن گاه كه به هم رسيدند يكديگر را در بر گرفتند . وقتى به بارگاه درآمدند هنگام خوردن نان شد . يك تير پرتاب خوان گستردند ، و آن گاه كه نان خورده شد مجلسانه آراستند . پس از مدتى شنگل آرزومند ديدن دخترش شد . بهرام فرمود تا خادمان وى را به ديدن دخترش راهنما شوند .\r\nشنگل چون دخترش را نشسته بر تخت عاج ديد از شادى گريست .\r\nسپينود به ديدن پدر از تخت فرود آمد ، رويش را به روى او نهاد و بوسه داد .\r\nروز ديگر شنگل خامه و كاغذ برگرفت و نوشت : چون از اين سپنجى سراى بگذرم راى قنوج بهرام شاه خواهد بود . پرستندگان من بايد همگى سر به فرمانش نهند . تاج و گاه و سپاه و گنج من همه از آن اوست و منشور هند را به نام سپينود كرد .\r\nبازگشتن شنگل از ايران به هندوستان\r\nشنگل دو ماه در ايران ماند . پس آن گاه آهنگ بازگشتن كرد .\r\nشاهنشاه دينار و گوهر بسيار و تيغ و خود و كمر بىشمار ، و ديبا و جامهء نابسود فراوان به او و سران سپاهش بخشيد . خود نيز سه منزل وى را بدرقه كرد .\r\nسپرى شدن روزگار بهرام گور\r\nچون سال شهريار بهرام به شصت و سه سال رسيد تخت و تاج پادشاهى را به پسرش يزدگرد سپرد ، و موبدان و بزرگان و سپاهيان را به فرمانبردارى او اندرز داد . آن روز چون شب آمد و شهريار به بستر رفت ، بامدادان برنخاست . وقتى به بالينش رفتند ديدند كه رنگ از رخش رفته و جان سپرده است .\r\n\r\n","description":"","footnote":"","page_name":" 556 ","page_number":578},
  {"content":"\r\n\r\nپادشاهى يزدگرد\r\nچون يزدگرد پادشاه شد موبدان و ردان و سران سپاهيان را انجمن كرد و به آنان اندرزهاى نيكو داد و گفت :\r\nمر آن چيز كانت نيايد پسند * مكن هيچ كس را بدان دردمند\r\nمدارا خرد را برادر بوَد * خرد بر سر دانش افسر بوَد\r\nچو نيكو كنش باشى و بردبار * نباشى به چشم خردمند خوار\r\nروزگارى چند گيتى را به داد و دهش به سر برد . زمانه به او ، و او به زمانه شاد بود . چون هجده سال از پادشاهيش گذشت رنجور و دردمند گشت و دانست روز عمرش به شبانگاه رسيده است . از اين رو بزرگان و دانندگان را نزد خويش خواند . كلاه و نگين را به پسرش هرمز داد ، و به مهتران گفت : گر چه پيروز پسر ديگرم چند سال از هرمز بزرگتر است ، اما خردمندى و شرم و شايستگى هرمز فزون تر است . به اين سبب گنج و لشكر و ايران زمين را به او سپردم . شما پيوسته به فرمانش باشيد ، و آن كنيد كه رضاى وى باشد .\r\n\r\n","description":"","footnote":"","page_name":" 557 ","page_number":579},
  {"content":"\r\n\r\nپادشاهى هرمز\r\nچون هرمز به تخت پادشاهى نشست برادرش پيروز كه به سال از او بزرگتر بود سر به فرمان وى در نياورد و به اميد يافتن پادشاهى نزد پادشاه هيتاليان رفت ، و از او يارى خواست . پادشاه هيتاليان سى هزار مرد سپاهى به فرمان او نهاد . پيروز به اين مايه سپاه با برادرش هرمز جنگيد و پيروز شد ، و جاى وى بر اورنگ پادشاهى نشست . مدت سلطنت هرمز يك سال بود .\r\n\r\n","description":"","footnote":"","page_name":" 558 ","page_number":580},
  {"content":"\r\n\r\nپادشاهى پيروز\r\nپيروز در نخستين روز پادشاهى خويش مهتران و موبدان و بزرگان سپاه را انجمن كرد و گفت :\r\nهمى خواهم از داورِ بىنياز * كه باشد مرا زندگانى دراز\r\nكه كه را به كه دارم و مِه به مِه * فراوان خرد باشدم روز به\r\nهر آن نامور كو ندارد خرد * ز تخت بزرگى كجا برخورد\r\nنماند بر اين خاك جاويد كس * ز هر بد به يزدان پناهيد و بس\r\nبر تخت نشستن پيروز و خشكى هفت سال افتادن بر زمين ايران\r\nچون يك سال از پادشاهى پيروز گذشت خشكسالى و قحطى مَهيبى سراسر ايران شهر را فرا گرفت . همهء چشمه‌سارها و درختان بيخ آور خشك شد ، و مرغزارها از سبزه خالى ماند . خشكسالى هفت سال مدت گرفت . در اين زمان دراز بسيار از مردمان از گرسنگى جان سپردند .\r\nپيروز خراج و گزيت از همگان برداشت ، و فرمان داد غله‌داران بزرگ در انبارهاى خود را بگشايند غله به درويشان دهند و بها از شاه بستانند و هر خداوند انبار ، و هر خودكامه‌اى كه اين فرمان را خوار گيرد خون او ريخته شود . سپس گفت مردمان در روزى معلوم همه از خانه به\r\n\r\n","description":"","footnote":"","page_name":" 559 ","page_number":581},
  {"content":"\r\n\r\nدشت درآيند همگان دست به دعا بردارند ، و به زارى از يزدان پاك التماس كنند كه خشكسالى و تنگى و قحطى از ايشان بردارد . چند روز پس از نيايش همگانى بارانهاى سودمند فرو باريد . صحراها سرسبز و خرم شد . درختان برگ و گل درآوردند . رودبارها دگر بار روان شدند .\r\nجنگ پيروز با تورانيان\r\nپيروز به شادى رفع بلاى خشكسالى دو شهر بزرگ پيروز رام كه : جهاندار گوينده گفت اين رى است و ديگر بادان پيروز كه اكنون همى خوانيش اردبيل ، بنا كرد . سپس به رزم تركان كمر بست .\r\nپيروز دو پسر داشت : قباد و بلاى . به هنگام لشكركشى بلاش را جانشين خود كرد و قباد را برد . چون به جايى كه بهرام گور نشانى مرز را مناره‌اى بلند از گچ و سنگ برآورده بود رسيد درنگ نكرد ، و سپاه به پيش راند . خشنواز پادشاه تركان چون خبر يافت كه شاه ايران با سپاه از جيحون گذشته است ، نامه‌اى به او فرستاد و نوشت :\r\nنامهء خوشنواز با پيروز\r\nنه اين بود عهد نياكان تو * گزيده جهاندار و پاكان تو\r\nچو پيمان آزادگان بشكنى * نشان بزرگى به خاك افگنى\r\nمرا با تو پيمان ببايد شكست * به ناچار بردن به شمشير دست\r\nپس از فرستادن نامه خشنواز و پيروز هر دو لشكر به دشت نبرد كشيدند . پادشاه تركان پيمان نامه‌اى را كه بهرام گور در بارهء مرز ايران و تركان نوشته بود بر سر نيزه كرد ، نيزه‌دار را پيشاپيش سپاهيان بداشت تا بزرگان ايران به عهدشكنى پيروز آگاه گردند . آن گاه خشنواز به نيايش پاك دادار دادگر پرداخت و از سرِ نياز و دردمندى گفت :\r\nنو دانى كه پيروز بيدادگر * ز بهرام بيشى ندارد هنر\r\nسخنهاى بيداد گويد همى * بزرگى به شمشير جويد همى\r\nافتادن پيروز به چاه و كشته شدن\r\nسپس پيرامون اردوگاه خود خندقى ژرفناك و پر پهنا كند ، و روى آن را به خس و خاك پوشاند . همين كه پيروز نزديك سپاهيان\r\n\r\n","description":"","footnote":"","page_name":" 560 ","page_number":582},
  {"content":"\r\n\r\nخشنواز رسيد لشكريانش را به حمله برانگيخت و خود و قباد و گروهى از سران سپاهش پيشاپيش آنان تاختند . پادشاه تركان افسونگرى را پُشت به ميدان كرد ، و چون پيروز و سپاهيانش در پى آنان تاختند پيروز و قباد و نرسى و گروهى از بزرگان سپاه به خندق در افتادند . آن گاه خشنواز بر سر خندق آمد و آنان را كه زنده مانده بودند اسير كرد . سر و پُشت پيروز شكسته بود و جان سپرده بود . نرسى و بسيارى از سران سپاه و بزرگان نيز جان باخته بودند ، و تنها از كسان پادشاه كىقباد جان به در برده بود .\r\nخشنواز بُنهء سپاهيان ايران را همه به غنيمت گرفت و به لشكريان خود بخشيد .\r\nچون خبر كشته شدن پيروز و گروه بسيارى از سپاهيان و بزرگانش به ايران رسيد از كشور خروشى پر درد برآمد . بلاش از بسيارى اندوه جامه بر تن دريد ، و بازوانش را به دندان چنان سخت گزيد كه سياه شد و مردمان\r\nهمه كَنده موى و همه خسته روى * همه شاه‌جوى و همه راه‌جوى\r\nكه تا چون گريزند ز ايران زمين * گر آيند لشكر از آن دشت كين\r\n\r\n","description":"","footnote":"","page_name":" 561 ","page_number":583},
  {"content":"\r\n\r\nپادشاهى بلاش\r\nبلاش يك ماه در مرگ پيروز سوكوار بود . پس از اين مدت موبدان و سران سپاه و ديگر بزرگان وى را بر تخت پادشاهى نشاندند . او آنان را به پندهاى بلند و نيكو اندرز داد .\r\nنامه نوشتن سوفزاى به خوشنواز\r\nبه روزى كه پيروز آهنگ جنگ خشنواز كرد سوفراى را كه جهان ديده مردى پاكيزه راى و روشندل و نيكخواه بود دستور بلاش كرد تا در كارهاى بزرگ رهنماى وى باشد . سوفراى كه از مردم شيراز بود و در زابلستان و بُست و غزنين و كابل مرزبان بود چون از كشته شدن پيروز آگاه شد از اندوه جامه بر تن دريد . او مىدانست كه بلاش كين خواهى پيروز را نمىتواند از اين رو سپاهيان پراگنده را گرد آورد . فرستاده‌اى شيرين زبان و سخن آور و باريك انديشه برگزيد و با او نامه‌اى به بلاش فرستاد . در آن پندها و اندرزها نوشت كه شاها از مرگ پيروز غمگين مباش از آن كه مزهء تلخ مرگ را همه كس خواهد چشيد ، و جز شكيبايى چاره نيست . اكنون من به دستورى شهريار با صدهزار مرد جنگى به جنگ تركان مىروم تا كين پيروز را بگيرم .\r\nاز يك سو فرستاده راهى تختگاه بلاش شد ، و از ديگر سوى\r\n\r\n","description":"","footnote":"","page_name":" 562 ","page_number":584},
  {"content":"\r\n\r\nسوفراى از زابلستان لشكر سوى مرو كشيد . چون نزديك شهر رسيد نويسندهء نامه را پيش خواند ، و به او گفت :\r\nيكى نامه بنويس زى خشنواز * كه اى بىخرد رو به ديو ساز\r\nگنهكار كردى به يزدان تنت * شود مويه‌گر بر تو پيراهنت\r\nكه كرد آنچه كردى تو اى بىوفا * ببينى كنون روز تيغ جفا\r\nبكشتى شهنشاه را بىگناه * نبيرهء جهاندار بهرام شاه\r\nبه اين كار زشت كينه‌اى ساختى كه آن كينه به اين زوديها از يادها نمىرود . نياى تو از اين خاندان نام و نشان و بزرگى يافته بود ، و پدرت از بركت جانبدارى و حمايت بهرامشاه پادشاهى مىكرد . اكنون كه تو از تيره رايى و سبكسرى بر شهريار ما چنان ستم بزرگ راندى من به كينه‌خواهى به مرو آمده‌ام و شتافته‌ام تا تاج و گاه از هيتاليان بستانم .\r\nمىخواهم اسيرانى را كه گرفته‌اى ، غنيمتهايى را كه ناسزاوار به چنگ آورده‌اى به نيروى شمشير بگيرم . سرت را از تن جدا كنم و پادشاهى را به فرزندانت نمانم .\r\nچون خشنواز نامهء سوفراى را خواند در پاسخ نوشت : پيروز عهد شهريار بهرام را شكست و بىبهانه با من به جنگ كوشيد . هر چه او را به سخنان نيكو اندرز دادم نشنيد ، و هر كس كه عهد نيا بشكند ، و از خيره‌سرى به جنگ آغازد در دشت نبرد همانند پيروز شكسته شود . اكنون نيز از شمار جنگاوران و نيروى جنگيم كاسته نشده و اگر تو نيز با من به جنگ بكوشى به تو همان رسد كه به پيروز رسيد .\r\nرزم سوفزاى با خوشنواز\r\nسوفراى از خواندن نامهء خشنواز چنان خشمگين گشت كه وى را دشنامهاى سخت داد ، و بىدرنگ سپاه به پيش راند . چون دو لشكر رزمخواه با هم رويارو شدند و در هم آويختند از هر دو سو بسيارى كشته شدند . در گرماگرم نبرد سوفراى تيغ سوى خشنواز آخت . شاه تركان به چابكى خويش را از ضرب تيغ رهاند و گريخت . سوفراى چون باد دمان\r\n\r\n","description":"","footnote":"","page_name":" 563 ","page_number":585},
  {"content":"\r\n\r\nاز پسِ او تاخت . بسى از سپاهيان دشمن را مجروح و اسير كرد يا كشت .\r\nچون شب فرا رسيد به اردوگاه بازگشت ، و غنائمى را كه از دشمن بجا مانده بود به سپاهيانش داد . از روى ديگر خشنواز چون خويش را در برابر سوفراى ناتوان و درمانده ديد نامه‌اى به سپهبد ايران فرستاد و در آن نوشت :\r\nكه از جنگ و پيگار و خون ريختن * نباشد جز از رنج و آويختن\r\nنه بر باد شد كشته پيروز شاه * كز اختر سرآمد بد و سال و ماه\r\nكنون بودنى بود و بر ما گذشت * خنك آنك گِرد گذشته نگشت\r\nمن همهء اسب و سلاح و تاج و تخت و ديگر چيزهايى را كه پيروز شاه در ميدان جنگ به جا نهاد و اسيرانى كه گرفته‌ايم به تو مىدهم ، و پيمان مىبندم كه عهد بهرام شاه را استوار بدارم . مرا ترك و چين باشد ، و ايران شما را .\r\nسوفراى چون نامهء خشنواز را خواند به سران سپاه گفت : صواب آنست كه با شاه تركان از در آشتى درآييم ، از آنكه كىقباد و اردشير موبد موبدان در دست او اسيرند ، و اگر همچنان با او بجنگيم باشد كه از سر نااميدى و خشم خون اين دو را بريزند .\r\nبزرگان راى سوفراى را پسنديدند ، و سالار ايران به خشنواز نوشت : اگر قباد و اردشير و ديگر كسانى را كه به اسيرى گرفته‌اى با همهء خواسته و اسب و سلاح و ديگر چيزهايى را كه فرا چنگ آورده‌اى زود باز پس فرستى به كشتن تركان و تاراج كردن دست نمىيازيم و به ايران باز مىگرديم از آن كه ما بىنياز و يزدان پرستيم .\r\nبازگشتن قباد به ايران زمين\r\nخشنواز به خواندن نامهء سوفراى بند از قباد برداشت ، تاج و تخت پيروز شاه و ديگر غنايمى را كه به چنگ آورده بود با همهء اسيران نزد پهلوان ايران فرستاد . دل سوفراى و سران سپاه به ديدن قباد و موبد موبدان از شادى شكفته شد ، و چون تركان همهء اسيران را آزاد كرده بودند و همهء غنايم را پس داده بودند سپاهيان پيروز و شاد از جيحون گذر كردند و به\r\n\r\n","description":"","footnote":"","page_name":" 564 ","page_number":586},
  {"content":"\r\n\r\nسوى ايران بازگشتند .\r\nبلاش و بزرگان ايران چون از پيروزى يافتن سپاه ايران بر شاه تركان آگاه شدند پذيره شدن را آراستند . بلاش تختى زرين براى كىقباد نهاد و :\r\nچو آمد به شهر اندرون سوفراى * بزرگان برفتند يك سر ز جاى\r\nپذيره شدن را بياراست شاه * همى رفت با آن كه بودش سپاه\r\nز راه اندر ايوان شاه آمدند * گشاده‌دل و نيكخواه آمدند\r\nبلاش كىقباد و سوفراى و اردشير موبد موبدان را در برگرفت . آن گاه خوان و مجلسانه آراستند .\r\nچهار سال بدين گونه گذشت . در اين مدت دراز گر چه بلاش پادشاه بود اما همهء كارهاى بزرگ به رأى و تدبير و فرمان سوفراى مىگذشت .\r\nنبودى جز آن چيز كو خواستى * جهان را به راى خود آراستى\r\nچون بلاش نيرو و تدبير ادارهء كشور نداشت ، سوفراى قباد را جاى او بر تخت پادشاهى نشاند .\r\n\r\n","description":"","footnote":"","page_name":" 565 ","page_number":587},
  {"content":"\r\n\r\nپادشاهى قباد\r\nبدگمان كردن ايرانيان قباد را از سوفزاى و كشتن او سوفزاى\r\nشانزده ساله بود كه بر اورنگ خسروى برآمد . از اين رو در كار كشوردارى ناتمام بود و سوفراى فرمان مىراند . چون قباد بيست و سه ساله شد . سوفراى به دستورى بازگشتن به شيراز نزد شاه رفت ، و چون اجازهء رفتن به شهر خويش گرفت ، با سپاهيانش راهى شيراز شد . مردمان پارس همه به شادى وى را پذيره شدند . چون بنده سر به فرمانش نهادند و او را به پادشاهى برداشتند . گران جانان قباد را گفتند كه در سراسر پارس كسى نام شاه را بر زبان نمىآورد همه هوادار سوفراىاند ، و باژ به او مىدهند .\r\nتو از پادشاهى به نامى بسند * چرا كردى اى شهريار بلند ؟\r\nهمه پارس چون بندهء او شدند * بزرگان پرستندهء او شدند\r\nز گنج تو آگنده‌تر گنج او * ببايد گسست از جهان رنج او\r\nشاه كينهء سوفراى را در دل گرفت . رنجهايى را كه در كار رهايى او از چنگ خشنواز برده بود از ياد برد و شاپور رازى مرزبان رى را به بند كردن و آوردن وى به شيراز فرستاد . چون سوفراى از فرمان شاه آگاه شد شاپور را گفت :\r\n\r\n","description":"","footnote":"","page_name":" 566 ","page_number":588},
  {"content":"\r\n\r\nبه مردى رهانيدم او را ز بند * نماندم كه آيد به رويش گزند\r\nگرايدون كه بندست پاداش من * ترا چنگ دادن به پرخاش من\r\nنخواهم زمان از تو پايم ببند * بدارد مرا بند او سودمند\r\nز فرمان او هيچ گونه مگرد * چو پيرايه دان بند بر پاى مرد\r\nشاپور بند بر پاى سوفراى نهاد ، و او را از پارس پيش قباد آورد .\r\nشاه سوفراى را به زندان كرد . همهء داراييش را به تيسفون آورد و به گنجور سپرد . چون يك هفته بر اين برآمد . دشمنان سوفراى به شاه گفتند بسيارى از لشكريان و دهقانان و ديگر مردمان هوادار سوفراىاند . اگر او همچنان زنده و در بند بماند ، زود باشد كه حاميانش برآشوبند و فتنه‌ها بر پا كنند . همان بهتر كه شاه او را تباه كند . قباد از نابخردى سخن گران جانان را پسنديد و به كشتن آن مرزبان رزمنده و دلير فرمان داد .\r\nبندكردن ايرانيان قباد را و بر تخت نشاندن جاماسب ، برادرش را\r\nچون مردمان از كشته شدن آن پيل تن آگاه شدند زن و مرد به درد خروش برآوردند . سر به شورش برداشتند و\r\nهمى گفت هر كس كه تخت قباد * اگر سوفرا شد ، به ايران مباد\r\nسپاهى و شهرى همه همدل و همداستان و دادخواه به ايوان شاه شتافتند . نخست بر گرانجانان كه شاه را به آن تبه كارى انگيخته بودند حمله بردند و آنان را كشتند . آن گاه بر پاى قباد بند نهادند و به زندان افگندند ، و جاماسب برادر كهترش را جاى او بر تخت شاهى نشاندند .\r\nسپس قباد را به زرمهر پسر سوفراى دادند تا به كين خواهى پدرش بكشد .\r\nگريختن قباد و پناه گرفتن نزد هيتاليان\r\nزرمهر جوانى بىآزار و يزدان پرست بود . بر حال قباد رحمت آورد . بند از پايش برداشت و بر او مهربانيها كرد . چون قباد مهر و وفاى زرمهر را باور كرد به او گفت : مرا پنج تن همراز و همدل است اگر تو نيز با من همداستان شوى تا پايان زندگى نيكخواهت خواهم بود . زرمهر آن پنج تن را خواند و هر هفت تن در شبى تيره سوى شاه هيتال راهى شدند و\r\n\r\n","description":"","footnote":"","page_name":" 567 ","page_number":589},
  {"content":"\r\n\r\nنزديك اهواز در دهى به خانهء دهقانى كه نژاد از فريدون داشت فرود آمدند . چون يك هفته آن جا بياسودند . قباد بر دختر دهقان فتنه شد .\r\nجهان جوى چون روى دختر بديد * ز مغز جوان شد خرد ناپديد\r\nهمان گه بيامد به زرمهر گفت * كه با تو سخن دارم اندر نهفت\r\nبرو رازِ من پيش دهقان بگوى * مگر جفت من گردد اين خوبروى\r\nبازگشتن قباد از هيتال و زادن خسرو و بر تخت نشستن قباد\r\nدهقان به اين پيوند رضا شد ، و قباد يك هفته پس از عروسى با زرمهر و همراهان راه سرزمين هيتاليان را در پيش گرفتند و چون به آن جا رسيدند قباد از شاه هيتال به سپاه يارى خواست مگر به نيروى آنان پادشاهى از دست رفته را باز يابد . پادشاه هيتال سى هزار مرد شمشيرزن به فرمان او درآورد و قباد با آن سپاه رو به اهواز نهاد . چون به شهر پيوست و به سراى دهقان نزديك شد ، بسى مردم از خانه بيرون دويدند و وى را مژده دادند كه همان دم همسرش پسرى زاده است . قباد شادان به خانه شد . نام پسر را كسرى نهاد . سپس لشكر سوى تيسفون راند . بزرگان و نامور بخردان و سران سپاه پس از سگالش و راى زدن وى را دگر بار به پادشاهى برگزيدند و جاماسب ده ساله را از تخت به زير كشيدند .\r\nقباد بزرگانى را كه بر او ستم كرده بودند ، و نيز جاماسب را بخشيد ، و كسرى را به فرهنگيان سپرد تا وى را دانش و هنر و آيين پادشاهى بياموزند . سپس لشكر به روم كشيد . دو شهر آنان را گرفت ، و به ايران زمين پيوست و آتشكده‌ها در آن دو شهر بنيان نهاد . مداين و چند شهر ديگر را پى افگند . بيمارستان بزرگى نيز ساخت .\r\nپذيرفتن قباد كيش مزدك\r\nدر زمان پادشاهى قباد سخنگويى با دانش و راى و كام به نام مزدك آيينى نو آورد . شاه آيين و راه وى را پذيرفت . اما كسرى به او نگرويد ، و با او به دشمنى پرداخت . سرانجام چند تن از موبدان دانا را چون هرمزد كه در خرّه اردشير بود و مهرآذر پارسى كه در استخر زندگى\r\n\r\n","description":"","footnote":"","page_name":" 568 ","page_number":590},
  {"content":"\r\n\r\nمىكرد به تيسفون خواند ، و در انجمنى كه شاه و كسرى و مزدك و زرمهر و موبدان بودند از هر گونه از بيش و كم سخن رفت و چون كژى آيين مزدك بر همه آشكارا گشت .\r\nپر آواز گشت انجمن سر به سر * كه مزدك مبادا بر تاجور\r\nهمى دارد او دين يزدان تباه * مباد اندرين نامور بارگاه\r\nآويختن خسرو مزدك را و كشتن او را\r\nقباد نيز از آيين مزدك بيزار گشت ، و به كسرى فرمود مزدك و يك تن از پيروان او را زنده رها نكند . كسرى مزدك را بر دار كرد و مزدكيان را كشت . از آن پس شهريار در كارهاى گران با كسرى راى مىزد .\r\nجانشين كردن قباد خسرو را\r\nچون چهل سال از پادشاهى قباد گذشت با خط خود نامه‌اى بر حرير نوشت و كسرى را جانشين خويش كرد ، و وصيت‌نامه را به رام برزين موبد سپرد . ديرى نپاييد كه قباد پس از هشتاد سال زندگى درگذشت . تنش را به ديبا آراستند . در دخمه‌اى بر تخت زر نشاندند ، و در دخمه را چنان بستند كه گشوده نشود .\r\n\r\n","description":"","footnote":"","page_name":" 569 ","page_number":591},
  {"content":"\r\n\r\nپادشاهى كسرى نوشين روان\r\nچون كسرى بر تخت نشست و تاج بر سر نهاد بزرگان و نامداران گرانمايگان بر درگاهش انجمن شدند . شهريار يزدان پاك را نيايش كرد و\r\nچنين گفت كز كردگار سپهر * دل ما پر از آفرين باد و مهر\r\nكزويست نيك و به دويست كام * از او مستمنديم و زو شاد كام\r\nز راى و ز فرمان او نگذريم * نَفَس جز به فرمان او نشمريم\r\nهر آن كس كه انديشهء بد كند * به فرجام بد با تن خود كند\r\nاگر پادشا را بود پيشه داد * بود بىگمان هر كس از داد شاد\r\nاز امروز كارى به فردا ممان * كه داند كه فردا چه زايد زمان ؟\r\nبدان گه كه يا بى تنت زورمند * ز بيمارى انديش و درد و گزند\r\nدگر مرد بيكار و بسيار گوى * ندارد به نزد كسان آبروى\r\nشما راى و فرمان يزدان كنيد * به چيزى كه فرمان دهد آن كنيد\r\nبخشيدن خسرو ، پادشاهى را به چهار بهر و چاره كردن خراج را\r\nهمهء بزرگان حاضر در انجمن به شنيدن اين سخنان بلند و پندمند از جا برخاستند و بر او آفرين خواندند . انوشيروان پس از اين كه كارهاى\r\n\r\n","description":"","footnote":"","page_name":" 570 ","page_number":592},
  {"content":"\r\n\r\nكشور را به نظم آورد مملكت را به چهار بخش كرد ، و هر بخش را به استاندارى دادگر و دانا سپرد و كارگزاران را فرمود كشتزارها را اندازه كنند و از كشتگران ماليات اندك بگيرند تا روزگار به آسايش و فراخى نعمت بگذرانند . پادشاه به هر دهقان كه بذر ، يا براى شخم كردن زمين چهارپا نداشت ، تخم و ابزار كشاورزى داد . به هر شهر در نهان كارآگهان فرستاد تا از نيك و بدى كه بر مردمان مىرود وى را آگاه كنند . سراسر كشور را به داد و دهش آبادان كرد و فرمود اگر اتفاق را ملخ كشتزار دهقانى را تباه كرد ، يا بر اثر خشكسالى به كشتگرى زيان رسيد ماليات از او نستانند . درباريان و كارداران را فرمود :\r\nكسى را بود ارج از اين بارگاه * كه با داد و مهرست و با رسم و راه\r\nپديد آيد ار گفتِ يك تن دروغ * از آن پس نگيرد بر ما فروغ\r\nبه بيدادگر مر مرا مهر نيست * پلنگ و جفا پيشه مردم يكيست\r\nداستان بابك موبد خسرو و ديوان لشگر دادنش\r\nانوشيروان ديوان عرض سپاه را به بابك سپرد . او موبدى هشيوار و بينا دل و باريك انديش بود و همگان را به يك چشم مىنگريست .\r\nبابك نزديك كاخ شهريار براى عرض سپاه ميدانى فراخ و هموار آماده كرد . بر يك گوشهء آن ميدان جايى بلند آراست و چون همه راست شد روزى همهء لشكريان و سران سپاه را آواز داد كه با اسب و سلاح تمام در ميدان گرد آيند . به فرمان بابك همهء مردان سپاهى در ميدان فراهم آمدند .\r\nموبد پس از اين كه همه را نگاه كرد گفت امروز برويد و فردا دگر بار گرد آييد ، از آن كه يكى از بزرگان سپاه بىخبر مانده و نيامده است . روز ديگر بابك باز از ميدان عرض سپاه خروش برآورد كه اى گرزداران ، اى مردان سپاهى همه با سلاح تمام در ميدان گرد آييد . چون فراهم آمدند دگر بار بابك بر جمع آنان نگريست چون شاه را ميان آنان نديد گفت :\r\n\r\n","description":"","footnote":"","page_name":" 571 ","page_number":593},
  {"content":"\r\n\r\nامروز نيز باز گرديد كه يكى از شما نيامده است . روز سوم دگر بار خروشيد كه اى سپاهيان ، همه در ميدان عرض سپاه گرد آييد مبادا يك تن از شما پيدا نيايد . حتّى آن كس كه خداوند تاج و نگين است و فرّ و بزرگى و تخت بلند دارد بايد همانند ديگر سران سپاه با سلاح تمام بيايد .\r\nچون فرمان بابك به گوش شاه رسيد خنديد . بىدرنگ خود بر سر نهاد زره بر تن كرد گرز گاو پيكر به دست گرفت تير خدنگ بر كمر زد كمان به بازو و كمند به زين افگند كمر زرين بر ميان بست بر اسب نشست و به ميدان عرض سپاه رفت . بابك چون شاه را آن چنان آراسته و آماده ، و سلاحش را به كمال ديد هر يك از مردان سپاهى را هزار و هر كدام از سران سپاه را دو هزار در هم حقوق داد و به شاه يك درم از اين بيش‌تر .\r\nپس از اين كه آيين عرض سپاه پايان يافت بابك شتابان به درگاه شاه رفت و\r\nبه دو گفت كاى شهريار بزرگ * گر امروز من بنده گشتم سترگ\r\nهمه راستى در دلم بود و داد * درشتى نگيرد ز من شاه ياد\r\nدرشتى نمايم چو باشم درست * انوشه كسى كو درستى بجست\r\nشاه بابك را آفرين كرد و گفت : اى هشيوار مرد ، هرگز از راستى روى بر متاب . از اين كار كه كردى به چشم من ارجمندتر گشتى و مهر و دلبستگى من به تو فزون تر شد . سپس خطاب به مردمان\r\nبه آواز گفت آن زمان شهريار * كه جز پاك يزدان مجوييد يار\r\nبه چوگان و بر دشت نخجيرگاه * بر ما شما را گشاده‌ست راه\r\nبه خواب و به بيدارى و رنج و ناز * ازين بارگه كس مگرديد باز\r\nمخسبيد يك تن ز من تافته * مگر آرزوها همه يافته\r\nبدان گه شود شاد و روشن دلم * كه رنج ستم ديده‌اى بگسلم\r\n\r\n","description":"","footnote":"","page_name":" 572 ","page_number":594},
  {"content":"\r\n\r\nمبادا كه از كارداران من * گراز لشكر و كارداران من\r\nبخسبد كسى با دلى دردمند * كه از دردِ او بر من آيد گزند\r\nديرى نپاييد كه سراسر ايرانشهر از بركتِ داد و دهش و مردم گرايى انوشيروان آبادان گشت . در و دشت و بيابان سراسر به خرمى و طربناكى چون بهشت شد . سپاهيان همه آمادهء جانبازى شدند .\r\nدرگذشتن انوشيروان گرد پادشاهى خويش\r\nچون آوازهء جهاندارى و نيرومندى و دادگسترى انوشيروان در سراسر جهان پراگنده گشت پادشاهان چين و هند و ديگر كشورها از بيم سطوت شهريار ايران بر او آفرين خواندند ، و بسان كهترى چند تن از مهتران دربار خود را با هديه‌هاى گرانبها به درگاه وى فرستادند .\r\nچون روزگارى چند بر شاه و بزرگان و سران سپاه بدين سان به آسايش و فرهى سپرى گشت انوشيروان بر آن شد كه با گروهى از لشكريان خود و بزرگانش به استانها برود ، و از نيك و بدِ حال مردمان آگاه گردد . نخست لشكر به آمل و سارى كشيد . در راه به كوهى رسيد كه بر دامنهء آن بيشه‌اى انبوه ، و چشمه‌سارهاى بسيار بود . در بيشه گلهاى رنگارنگ روييده بود . در آن جا مردى راه را بر شاه گرفت و گفت : اى شهريار دادگر ، پروردگار بزرگ ، خوشتر و زيباتر و خرم تر از اين سرزمين جايى نيافريده است . دريغ كه تركان زشت‌كار با ترك تازيهاى خود آرامش و آسايش را بر ما حرام كرده‌اند . پيوسته به اين سرزمين مىتازند ، و سرمايهء زندگى و پرندگان و چهارپايان ما را به تاراج مىبرند . اگر شاه بلاى اين دشمن تبه كار را از سرِ ما بگرداند رنجِ ما در آباد كردن اين مرز و بوم ضايع نمىماند .\r\nديدگان انوشيروان به شنيدن سخنان دادخواه پر از اشك شد و به وزيرش فرمود :\r\nجهاندار نپسندد از ما ستم * كه باشيم شادان و دهقان دژم\r\n\r\n","description":"","footnote":"","page_name":" 573 ","page_number":595},
  {"content":"\r\n\r\nنمانيم كاين بوم ويران كنند * همى غارت شهر ايران كنند\r\nنخوانند بر ما كسى آفرين * چو ويران بود بوم ايران زمين\r\nسپس فرمود تا معماران بسيار از هند و روم و كشورهاى ديگر بياورد و ديوارى بلند به بالاى دو كمند و پهناى زياد ميان مرز توران زمين و ايران بكشند تا گذرگاه تورانيان بسته شود و مردمان اين سو از تاراجگرى آنان در امان بمانند .\r\nسزادادن خسرو الانان و بلوچيان و گيلانيان را\r\nسپس از دريا راه اَلانان در پيش گرفت . چون شاه و همراهانش روزى برفتند به سرزمينى پهناور و ناآباد رسيدند . شهريار\r\nبه آزادگان گفت ننگ است اين * كه ويران بود بوم ايران زمين\r\nآن گاه يكى از لشكريان زبان آور را نزد قوم اَلانان فرستاد و پيغام داد : از كارآگهان شنيده‌ام كه گفته‌ايد : ما از انوشيروان و سپاهيانش باك و پروا نداريم . در نظر ما ايران و يك مشت خاك به ارزش برابر است ، و هيچ كس را نيروى برابرى با ما نيست . اكنون من و سپاهيانم به اين جا آمده‌ايم و سراپرده و خيمه زده‌ايم . يا آبادانيهايى را كه ويران كرده‌ايد از نو بسازيد يا جنگ را آماده باشيد .\r\nسپاه اَلانانى كه پيوسته همسايگان آن مرز و بوم از غارتگريها و خونريزيهاى آنان در بيم بودند ، و جامه و زر و سيم براى هيچ كس بجا نمانده بودند ، به شنيدن اين پيام درشت در هراس افتادند ، و\r\nرخ نامداران از آن تيره گشت * دل از نام نوشيروان خيره گشت\r\nآن گاه چاره‌گرى را بزرگان آلَانان با اسبان گرانمايهء بسيار ، جامه‌هاى شاهوار ، برده و سيم و زر فراوان ، شرمسار و پشيمان از گناه به پوزشگرى به درگاه شهريار ايران رو نهادند ، و چون به خدمت پيوستند خويش را به خاك انداختند . شاه ايران از بيدار دلى و شرم و دادگرى كه داشت بر ايشان بخشيد و فرمود به جاى ويرانيهايى كه پديد آورده‌اند\r\n\r\n","description":"","footnote":"","page_name":" 574 ","page_number":596},
  {"content":"\r\n\r\nشهرى بزرگ و باشكوه برآورند باره‌اى استوار به گردش بكشند ، و پيرامن شهر را كشتزارهاى گسترده آماده كنند . الانانيان\r\nبگفتند با نامور شهريار * كه ما بندگانيم با گوشوار\r\nبرآريم از اين سان كه فرمود شاه * يكى باره و نامور جايگاه\r\nچون خاطر شهريار از اين همه آسوده شد با سپاهيانش راهى هندوستان گشت . بزرگان آن ديار همه به پيشبازش آمدند و سر بر قدمش سودند . شاه آنان را نواخت و پس از اين كه چندى آن جا ماند رو به پايتخت نهاد . در راه شنيد كه بلوچان و مردمان گيلان سر به شورش برداشته‌اند و آن دو سرزمين را ناآرام كرده‌اند . شاه در خشم شد و به سران سپاه فرمود : اَلانان و هند را به ضرب شمشير اَمن و آرام كردم چسان بپسندم و روا دارم سرزمين بلوچان و گيلان كه از ايران شهرند ، آشفته و پريشان بماند . يكى از بزرگان چون خشم شاه را ديد از پايان كار در بيم شد و براى آرام كردن خاطر وى گفت : اى شهريار ، گنج و مار هميشه با هم است ، و هيچ پاليز نيست كه گُل ِ بىخار داشته باشد . درنگ و آهستگى بايد تا اين دو مرز آرامش پذيرد .\r\nشاه را اين سخن پسنديده نيامد و سپاهيان را به كشتن بلوچان سركش برانگيخت . ديرى نگذشت كه\r\nاز ايشان فراوان و اندك نماند * زن و مرد جنگى و كودك نماند\r\nسراسر به شمشير بگذاشتند * ستم كردن و رنج برداشتند\r\nپس از اين كه سرزمين بلوچان آرام شد ، شاه لشكر به گيلان راند . سپاهيان چنان بر شورشيان گيلان تاختند كه بيشتر ايشان به خاك افتادند . باقى سركشان\r\nخروشان بر شهريار آمدند * دريده بر و خاكسار آمدند\r\nشدند اندر آن بارگاه انجمن * همه دستها بسته و خسته تن\r\n\r\n","description":"","footnote":"","page_name":" 575 ","page_number":597},
  {"content":"\r\n\r\nكه ما بازگشتيم زين بدكنش * مگر شاه گردد ز ما خوش منش\r\nاگر شاه را دل ز گيلان بخَست * ببرّيم سرها ز تن ها به دست\r\nفرياد خواستن منذر تازى از بيداد كردن قيصر روم\r\nشهريار گناهشان را بخشيد ، و پس از اين كه سرزمين گيلان آرام و به كام شد راهى مداين گشت . در راه از دور لشكرى بىكران نمايان شد . چون پيشتر رفت يكى از آن لشكر جدا شده بود شتابان خود را نزديك شاه رساند ، از اسب فرود آمد زمين بوسيد و گفت : اين منذر است كه با لشكريانش به آرزوى زيارت شاه آمده‌اند . انوشيروان فرمود كه ايران ديگر خانهء منذر است و خوش آمده است . چون منذر از مهربانى شاه آگاه شد با سران سپاهش به خدمت شتافت . مهتران راه را بر او گشودند .\r\nشاه از ديدنش شادمان گشت و به گرمى با وى سخن گفت . جهان ديده منذر از قيصر روم لب به شكوه گشود و\r\nبه دو گفت اگر شاه ايران تويى * نگهدارِ پُشت دليران تويى\r\nچرا روميان شهريارى كنند ؟ * به دشت سواران سوارى كنند ؟\r\nقيصر روم بر ما بيداد كرده ، از ستمش جان ما به لب رسيده .\r\nگناه ما كدام است كه حمايت خويش را از ما برگرفته‌اى ؟\r\nنامه فرستادن انوشيروان نزديك قيصر روم و پاسخ او\r\nانوشيروان از رفتار بد قيصر به منذر سخت خشمگين گشت .\r\nهمان روز از ميان بزرگان ِ دربارِ خود زبان آورى را برگزيد . وى را نزد قيصر فرستاد و به او پيغام داد : به هوش باش و بترس كه غرور و بىخردى و بىخبرى ترا در بلاى سخت بيفگند . تو كه دست راست و چپ خود را از هم باز نمىشناسى از چه بر منذر ستم كرده‌اى ؟ اگر از او پوزش نخواهى به روم لشكر مىكشم و دمار از روزگارت برمىآورم .\r\nسپاه كشيدن انوشيروان به جنگ قيصر روم\r\nچون فرستادهء شهريار به روم رسيد و پيام او را به قيصر داد پادشاه روم از بىخردى جواب تلخ و درشت گفت . انوشيروان به شنيدن آن پاسخ سخت خشمگين گشت ، و گفت : قيصر روم چنان بىخرد است كه نيك\r\n\r\n","description":"","footnote":"","page_name":" 576 ","page_number":598},
  {"content":"\r\n\r\nاز بد و درست از نادرست نمىشناسد . باشد كه مكافات سبكسرى خويش ببيند . آن گاه سى هزار سوار شمشيرزن برگزيد و راهى روم شد .\r\nچون به آذرآبادگان رسيد و به آتشكدهء آذر گشسب نزديك شد از اسب فرود آمد ، به آتشكده رفت ، و\r\nچو نزديك تر شد نيايش گرفت * جهان آفرين را ستايش گرفت\r\nاز او خواست پيروزى و دستگاه * نمودن دلش را سوى داد راه\r\nسپس رو به سوى روم نهاد . شبانگاه چون سپاهيان آرام گرفتند رشنواد را فرمود به همهء خيمه‌ها و خرگاه‌هاى لشكريان بگذرد و جار بزند فرمان شهريار اين است كه اگر يكى از سپاهيان\r\nبه درويش مردم رسانند رنج * و گر بر بزرگان كه دارند گنج\r\nو گر كشتمندى بكوبد به پاى * و گر پيش لشكر بجنبد ز جاى\r\nور آهنگ بر ميوه‌دارى كند * و گر ناپسنديده كارى كند\r\nبه يزدان كه او داد ديهيم و زور * خداوند كيوان و بهرام و هور\r\nكه در پى ميانش ببرّم به تيغ * و گر چون ستاره برآيد به ميغ\r\nدژها گرفتن انوشيروان در سرزمين روم\r\nانوشيروان به جار منادىگر دلش آرام نشد و خود شب و روز در راه گرد لشكر مىگشت كه از يكى بر مردم ستم نرود .\r\nپس از روزى چند شاه و سپاهيانش به شهر شوراب رسيدند كه باره‌اى بلند و استوار داشت و سپاهيان ِ بسيارِ درون ِ آن رزم را آماده بودند .\r\nشهريار بر چهار سوى باره منجنيق‌هاى بزرگ بر پاى ، و آن باره را با خاك يكسان كرد . نگهبانان دژِ ديگرى هم كه پس از دژ شوراب بود بر اثر تيرباران سپاهيان ايران كشته شدند يا گريختند . ديرى نگذشت سپاهيان روم به فرماندهى فرفوريوس نمايان شدند . چون پيش آمدند و با لشكريان ايران درآويختند\r\nرزم كردن انوشيروان با فرفوريوس رومى\r\nسواران ايران بسان پلنگ * به هامون كجا غرمش آيد به چنگ\r\n\r\n","description":"","footnote":"","page_name":" 577 ","page_number":599},
  {"content":"\r\n\r\nپس روميان در همى تاختند * در و دشت از ايشان بپرداختند\r\nآبادكردن انوشيروان شهرى به مانند انطاكيه\r\nسپاهيان ايران پس از سه جنگ كه در سه روز انجام گرفت شهر انطاكيه را گشودند . بزرگان و سران سپاه قيصر همه به درگاه انوشيروان پناه آوردند و گنجوران پادشاه روم كليد گنجها را به شهريار سپردند .\r\nشاهنشاه را خرمى و سرسبزى و شكوه‌مندى انطاكيه خوش آمد . اسيران رومى را به ايران فرستاد و وادار كرد شهرى همانند انطاكيه بسازند . آن شهر را زيب خسرو نام نهاد . آن گاه انوشيروان سپه سوى تختگاه قيصر راند . شاه روم چون توان پايدارى در خود نديد شصت تن از بزرگان دربار خود را به مهترى مهراس كه خرد پيران و زبان گويا داشت با باژ و ساو گران و هديه‌هاى گرانبها نزد شهريار ايران فرستاد . مهراس چون به درگاه پيوست\r\nآشتى جستن قيصر روم از انوشيروان\r\nبه كسرى چنين گفت كاى شهريار * جهان را بدين ارجمندى مدار\r\nگر اين رستخيز از پى خواسته است * كه آزرم و دانش به دو كاسته است\r\nبياوردم اكنون همه گنج روم * كه روشن روان بهتر از گنج و بوم\r\nشهريار را نكته‌سنجى و زبان آورى او خوش آمد و گفت : اى هشيوار مرد ، اگر خاك روم سراسر زر و گهر گردد تو بدين دانايى و مردمى از آن همه برترى .\r\nآن گاه انوشيروان با قيصر روم آشتى كرد . شيروى بهرام را براى گرفتن باژ و ساو از قيصر بجا نهاد و خود به ايران بازگشت .\r\nداستان نوشزاد پسر انوشيروان و زنى ترسا\r\nشاه و گدا ، زيردست و زبَردست ، هيچ كس از جفت جويى و خوردن و پوشيدن چاره ندارد . زن اگر فرمانبر و پارسا باشد ، بويژه زن خردمندِ هشيار با راى و شرم ، كه بالا بلند و آهسته سخن باشد گرانبهاتر از هر گنج است . شهريار از اين گونه زنان همسرى داشت چون سرو افراخته\r\n\r\n","description":"","footnote":"","page_name":" 578 ","page_number":600},
  {"content":"\r\n\r\nاندام و رويش به روشنى چون ماه بود . از اين زن كه مسيحى بود كودكى خورشيدچهر به دنيا آمد . شهريار وى را نوشزاد نام نهاد . چون بباليد كيش زردشت نپسنديد و چون مادرش آيين ترسايان پذيرفت . انوشيروان بر او خشم گرفت ، و وى را در يكى از كاخهاى گندشاپور به زندان كرد .\r\nبيمارشدن انوشيروان و آشوب بر پا زدن نوشزاد\r\nشهريار در نيمه راه بازگشتن از روم از رنج راه دراز چنان خسته و فرسوده شده بود كه بيمار شد . مگر يكى از گرانجانان به نوشزاد خبر برد كه پدرش درگذشته است . نوشزاد به افسون از زندان بيرون آمد و زندانيان ديگر را نيز رها ساخت . همهء ترسايان ديگر را هم همداستان خويش كرد .\r\nگندشاپور را زير فرمان خود درآورد ، و آمادهء رزم با پدر شد . رام برزين نگهبان و سالار مرز مدائن خبر به شهريار رساند . جهاندار سخت غمگين شد و به او نوشت :\r\nسرِ نوشزاد از خرد بازگشت * چنين ديو با او هم آواز گشت\r\nچنين بود خود در خورِ كيش او * سزاوار جان بدانديش او\r\nاگر فرزند من بر من ستم كرد . اگر بسيارى از خواسته و زر و گوهرم را بيهوده تباه ساخت اگر گروهى از پرستندگانم را به زور فرمانبردار خويش كرد مرا رنج و باك نيست . بيم و هراسم از آنست كه مبادا يزدان پاك به گناهى بر من خشم گرفته باشد و مرا بدين گونه مكافات بد كرده است . اگر دهشها و بخششهاى پروردگار بىهمتا را چنان كه بايد سپاسگزارى مىكردم بدين درد بزرگ گرفتار نمىآمدم . به هر روى اگر آن بىخرد از راه راست سر پيچيد و به گمراهى گراييد بر او ستم و بيداد مكن . تو لشكر بياراى و با او بجنگ . اما مدارا و درنگ را فرو مگذار . گرفتنش به از كشتن اوست . اگر بر او دست يافتى در همان كاخ وى را زندانى كن . زر از او دريغ مدار ، و خوردنى و افگندنى و گستردنى از او باز مگير . مپسند و روا مدار كه روزگارش به سختى و نامرادى بگذرد . اما اگر همچنان سركشى كرد و از كردهء خويش پشيمان\r\n\r\n","description":"","footnote":"","page_name":" 579 ","page_number":601},
  {"content":"\r\n\r\nنشد به گرز و شمشير سرش را بكوب از آنكه\r\nگرامى كه خوارى كند آرزوى * نشايد جدا كرد او را ز خوى\r\nكه هر كو به مرگ پدر گشت شاد * ورا رامش و زندگانى مباد\r\nهمهء ايرانيانى را كه از سرِ بىخردى و ناسپاسى با او همدل و همداستان شده‌اند به سختى مكافات كن و زمانشان مده\r\nهر آن كس كه او دشمن پادشاست * به كام نهنگش سپارى رواست\r\nز ما نيكوييها ندارند ياد * ترا آزمايش بس از نوشزاد\r\nجنگ ساختن رام برزين با نوشزاد و پند دادن پيروز نوشزاد را\r\nچون نامهء شهريار به رام برزين رسيد بىدرنگ سپاه آراست و به جنگ با نوشزاد شتافت . وقتى دو سپاه با هم رويارو شدند ، پيروز ، گردِ زره‌دار از سپاهيان رام برزين جدا شد تا نزديك نوشزاد پيش آمد زبان به سرزنش او گشود و گفت : مگر نشنيده‌اى كه چگونه دمار از روزگار قيصر برآورد و وى را بنده و باجگزار كرد ؟ چسان عبرت نمىگيرى و خيره‌سرى مىكنى ؟ از سر جوانى و خودكامگى دل پدرت را مياشوب و او را بر خود بدگمان مكن . از اسب به زير آى گرز و شمشيرت را بر خاك بيفگن و زنهار بخواه . اگر از پند و رهنمايى من سر بتابى و همچنان گردنكشى و ستيزگرى كنى زود باشد به كيفر گناه خود گرفتار آيى ، اما آن زمان پشيمانى تو سود ندارد .\r\nچنين داد پاسخ ورا نوشزاد * كه اى پير فرتوت سر پر ز باد\r\nز لشكر مرا زينهارى مخواه * سرافراز گردان و فرزند شاه\r\nمراد دين ِ كسرى نبايد همى * دلم سوى مادر گرايد همى\r\nاگر من شوم كشته زان باك نيست * كجا زهر مرگست و ترياك نيست\r\nرزم رام برزين با نوشزاد و كشته شدن نوشزاد\r\nآن گاه خروشيد و بر سپاهيان رام برزين حمله برد . سپهبد اسبش را بسان آتش برانگيخت . چون دو لشكر زمانى سخت به هم درآويختند تن نوشزاد از تير خسته و رخش از درد زرد شد . چون توان پايداريش نماند پند\r\n\r\n","description":"","footnote":"","page_name":" 580 ","page_number":602},
  {"content":"\r\n\r\nپيروز را به ياد آورد . سپس چون مرگ خويش را نزديك ديد اسقف را نزد خود خواند و به او گفت : اكنون به تلخى دريافتم كه جنگ با پدر شوم و بدانجام است . چون جان سپردم پيكى پيش مادرم بفرست . او را از مرگم آگاه كن و بگويش نوشزاد از جهان رفت و بد و نيك روزگار بر او سپرى گشت . تو از مرگم دل آزرده و گريان مشو . آيين روزگار سپنج چنين است . هر كه به دنيا مىآيد دير يا زود مىميرد . بنا بر اين غم من مخور .\r\nچون نوشزاد اين سخنان گفت دم دركشيد . وقتى سپاهيانش خبر مرگ او را شنيدند همه پراگنده شدند .\r\nداستان بزرگمهر\r\nشبى نوشيروان به خواب ديد كه هنگام ميگسارى گرازى از جام او مىخورد . چون پگاه از خواب بيدار شد از آن خوابِ بد ، دل آشفته گشت . خوابگزاران را نزد خويش خواند ، و آنچه به خواب ديده بود بر آنان خواند ، و گفت تعبيرش را بگويند . هيچيك آنان ندانست . ناچار گروهى از مهتران را برگزيد و هر يك را به شهرى فرستاد ، مگر كسى كه تعبير كردن آن خواب را تواند بيابد و به هر يك از فرستادگان ده هزار درم داد تا به گزارندهء خواب بدهد . آزاد سر و در پى جستجوى خوابگزار به مرو رفت . در آن شهر به موبدى رسيد كه به بانگ بلند زند به كودكان مىآموخت . پيش وى رفت تا خواب شاه را تعبير كند . موبد پس از اين كه خواب را شنيد و لختى انديشيد راه به جايى نبرد و گفت من جز تفسير زند چيزى نمىدانم . يكى از شاگردان موبد كه بزرگمهر نام داشت چون شرح خواب و سخن موبد را شنيد به استاد گفت : من تعبير اين خواب را مىدانم . موبد بر او بانگ زد و گفت : تو در پى كار دانش آموزى خود باش و دعوى نادرست مكن . بزرگمهر از درشتى و بانگ بلند استاد ناشاد\r\n\r\n","description":"","footnote":"","page_name":" 581 ","page_number":603},
  {"content":"\r\n\r\nشد و تنگ دل به جاى خويش نشست . فرستاده به موبد گفت : اى خردمند مرد ، رها كن تا آنچه مىداند بگويد . استاد اجازه داد . بزرگمهر گفت :\r\nمن تعبير خواب شاه را جز به او نمىگويم . فرستاده وى را بر اسبى نشاند . درم و هر چه بايسته بود از بيش و كم به او داد و با هم به درگاه شهريار شتافتند .\r\nگزاريدن بزرگمهر خواب خسرو را\r\nكسرى بزرگمهر را پيش خواند و خوابى را كه ديده بود گفت .\r\nچو بشنيد دانا ز نوشين روان * سرش پر سخن گشت و گويا زبان\r\nچنين داد پاسخ كه : در خان تو * ميان بتان شبستان تو\r\nيكى مرد برناست كو خويشتن * به آرايش جامه كردست زن\r\nشهريار به شنيدن اين گفتار ايوان را از بيگانه بپرداخت . در كاخ را به روى همگان بست همهء پردگيان را انجمن كرد\r\nسمن بوى خوبان با ناز و شرم * همه پيش كسرى برفتند نرم\r\nنديدند از اينسان كسى در ميان * برآشفت كسرى چو شير ژيان\r\nبزرگمهر گفت : اين جستجوى درست و بسنده نبود . شهريار فرمان دهد زنان شبستان رخ از چادر شرم بيرون كنند تا گنهكار شناخته گردد . شاه دگر بار پردگيان را انجمن كرد و چون نيك به روى و اندام آنان نگريست جوانى به بالاى سرو و به چهره ماه ميان آنان پديد آمد . تن جوان از بيم به كردار بيد لرزيد و دل از جان بريد . شاه در شبستان خويش هفتاد پرستنده داشت كه هر يك به زيبايى از ماه گرو مىبرد و به تازه رويى و دلارايى و خرام زنانه كم مانند بود .\r\nاين غلام سمن پيكر مشكبوى را دختر مهتر چاچ كه برش چون عاج و بالايش همانند سرو بود نهانى با خود به شبستان شاه آورده بود .\r\nانوشيروان دژخيم را به كشتن آن دو فرمان داد ، و از هوشمندى و دانشورى بزرگمهر در شگفت شد ، و به او بدره‌اى زر و اسب و پوشيدنى و بسيار\r\n\r\n","description":"","footnote":"","page_name":" 582 ","page_number":604},
  {"content":"\r\n\r\nچيزهاى گرانبها داد .\r\nشهريار دانشپرور و دوستدار دانايان بود . از اين رو پيوسته هفتاد تن از حكيمان و سخنگويان بزرگ در درگاهش بودند ، و هر زمان از كارهاى كشوردارى آسوده مىشد\r\nز هر موبدى نو سخن خواستى * دلش را به دانش بياراستى\r\nاز روى ديگر بزرگمهر از همنشينى با دانايان دانش بسيار از ستاره‌شناسى و پزشكى و حكمت آموخت و چنان شد كه به دانش از همگان درگذشت .\r\nبزم انوشيروان با موبدان و پند گفتن بزرگمهر\r\nروزى شهريار دانشى مردان را در بارگاه خود انجمن كرد . چون نان خورده شد به آنان گفت هر كس از شما از آنچه داند چيزى بگويد تا مرا رامش افزايد . دانايان به نوبت سخن كردند . چون بزرگمهر ديد كه شهريار با چه شوق و دقت به گفته‌هاى حكمت‌آميز ايشان گوش فرا مىدهد ، بر پاى خاست ، لب به آفرين كردن شاه گشود و گفت : اگر انوشيروان اجازه دهد من نيز زبان بگشايم و گرچه دانش بسيار ندارم چيزى بگويم . شاه گفت : آنچه دانى بگو . بزرگمهر\r\nبه دو گفت روشن روان آن كسى * كه كوتاه گويد به معنى بسى\r\nكسى را كه مغزش بود پر شتاب * فراوان سخن باشد و ديرياب\r\nچو گفتار بيهوده بسيار گشت * سخنگوى در مردمان خوار گشت\r\nهمه روشنى مردم از راستيست * ز تارى و كژى ببايد گريست\r\nبنايافت رنجه مكن خويشتن * كه تيمار جان باشد و رنج تن\r\nز نيرو بود مرد را راستى * ز سستى دروغ آيد و كاستى\r\nز دانش چو جان ترا مايه نيست * به از خامشى هيچ پيرايه نيست\r\nتوانگر بود هر كه را آز نيست * خُنُك بنده كش آز انباز نيست\r\n\r\n","description":"","footnote":"","page_name":" 583 ","page_number":605},
  {"content":"\r\n\r\nمدارا خرد را برادر بود * خرد بر سر جان چو افسر بود\r\nچو دانا ترا دشمن جان بود * به از دوست مردى كه نادان بود\r\nمگو آن سخن كاندر او سود نيست * كز آن آتشت بهره جز دود نيست\r\nشاه و حكيمان همه از گفتار سخته و پرداختهء بزرگمهر در شگفت شدند . شهريار پايگاهش را افزود و افراشت و چنان به سخنان حكيمانه‌اش دل بست كه هفتهء بعد او و ديگر دانايان را انجمن كرد . چون همه در بارگاه گرد آمدند يكى از آنان از بزرگمهر پرسيد : هنر مرد خردمند كدام است ؟ گفت : آن كه عيب خويش را بشناسد ، و آن آهو را از خويش براند .\r\nديگرى پرسيد : بىرنجى در چيست ؟ بزرگمهر پاسخ داد : بردبارى مايهء آرامش دل و جان است .\r\nديگرى پرسيد : بخشش و نيك خويى كداميك در دو جهان سودمندتر مىافتد ؟ بزرگمهر جواب داد : بخشش ناخواسته دادن است . چنين بخشش جان و دل را روشن و آراسته مىكند و اگر دهنده بر ستاننده منت نهد و از او در دل پاداش بخشش آرزو كند ، اين سوداگرى است نه نكوكارى .\r\nديگرى پرسيد چه كنيم تا نيكنام شويم ؟ جواب داد : از گناه كردن بپرهيز . و آنچه به خود روا نمىدارى بر ديگران چه دوست و چه دشمن مپسند .\r\nديگرى گفت : چه كسى سزاوار ستايش است ؟ جواب داد : آنكه بيشتر به ياد يزدان پاك است و اميد و بيم از او دارد .\r\nدگر گفت : كان كو نجويد گزند * ز خوها كدامش بود سودمند ؟\r\nگفت : فرو خوردن خشم و گناهكار را بخشيدن ، مايهء دل آسايى و دور ماندن از گزند است .\r\n\r\n","description":"","footnote":"","page_name":" 584 ","page_number":606},
  {"content":"\r\n\r\nديگرى پرسيد : چيست كه پسنديدهء خردمندان است ؟\r\nچنين گفت : كان كو بود پر خرد * ندارد غم آن كز او بگذرد\r\nو گر ارجمندى سپارد به خاك * نبندد دل اندر غم و درد پاك\r\nديگر حكيمان نيز از بزرگمهر پرسشها كردند ، و او جوابهاى سخته و نيكو داد . شاه و دانندگان بر او آفرين كردند و چون يك هفتهء ديگر گذشت بار دگر شهريار بزرگمهر و حكيمان را به درگاه خواند . چون فراهم آمدند و مجلس آراستند هر يك از دانايان سخن گفت : اما شاه را سخن هيچ يك تازه و پسنديده نيفتاد . آن گاه بزرگمهر به فرمان شهريار زبان گشود و گفت :\r\nدر نام جستن دليرى بود * زمانه ز بد دل به سيرى بود\r\nچو پرسند پرسندگان از هنر * نشايد كه پاسخ دهيم از گُهر\r\nگهر بىهنر ناپسندست و خوار * بر اين داستان زد يكى هوشيار\r\nكه گر گل نبويد به رنگش مجوى * كز آتش نجويد كسى آب جوى\r\nچو خرسند باشى تن آسان شوى * چو آز آورى زو هراسان شوى\r\nگشاده دلان را بود بخت يار * انوشه كسى كو بود بردبار\r\nسپردن به داناى داننده گوش * به تن توشه يا بى به دل راى و هوش\r\nز دانش بود جان و دل را فروغ * نگر تا نگردى به گرد دروغ\r\nسخنگوى چون برگشايد سُخن * بمان تا بگويد تو تندى مكن\r\nآن گاه يكى از موبدان پرسيد : مايه روشنايى تن و جان چيست ، و چه چيز آدمى را از رنج دو جهان رهايى مىبخشد ؟ بزرگمهر\r\nچنين داد پاسخ كه هر كو خرد * بيابد ز هر دو جهان برخورد\r\nديگرى پرسيد : از آن درخت ميوه دارى كه دانا كاشته است چگونه بر بخوريم ، و در سايهء آن درخت بياساييم ؟\r\nچنين داد پاسخ كه هر كو زبان * ز بد بسته دارد نرنجد روان\r\n\r\n","description":"","footnote":"","page_name":" 585 ","page_number":607},
  {"content":"\r\n\r\nهمه كار دشوارش آسان شود * ابا دشمن و دوست يكسان شود\r\nبدان كز زبانست مردم به رنج * چو رنجش نخواهى سخن را بسنج\r\nتن آسانى و كاهلى دور كن * بكوش و ز رنج تنت سور كن\r\nكه اندر جهان سود بىرنج نيست * كسى را كه كاهل بود گنج نيست\r\nو در پاسخ پرسشى ديگر گفت :\r\nتنومند كو را خرد يار نيست * به گيتى كس او را خريدار نيست\r\nنباشد خرد جان نباشد رواست * خرد جان جانست و ايزد گواست\r\nچو بنياد دانش بياموخت مرد * سزاوار گردد به ننگ و نبرد\r\nز دانش نخستين به يزدان گراى * كه او هست و باشد هميشه به جاى\r\nهم از پيشه‌ها آن گزين كاندر وى * ز نامش نگردد نهان آبِروى\r\nهمان دوستى با كسى كن بلند * كه باشد به سختى ترا سودمند\r\nچو دانى كه هستى سرشته ز خاك * فرامش مكن راه يزدان پاك\r\nستوده‌تر آن كس بود در جهان * كه نيكش بود آشكار و نهان\r\nهوا را مبر پيش راى و خرد * كز آن پس خرد سوى تو ننگرد\r\nچو خواهى كه رنج تو آيد به بر * از آموزگاران مبر تاب سر\r\nچهرهء شاه به شنيدن اين سخنان شاهوار چون گل اندر بهار شكفته شد و به بزرگمهر خلعتهاى گرانمايه داد .\r\nچون گيتى به داد و تدبير انوشيروان آرام گرفت سراسر كشور امن و آبادان شد همهء مهتران باژگذار شهريار ايران گشتند ، و دوش سپاهيان از سنگينى كوپال و خنجر آسود ، شاه به آيين روم شهرى بزرگ و با شكوه بنا نهاد در آن كاخها و ايوانهاى بلند برآورد . باغهاى بزرگ پرداخت و عمارتهاى نيكو ساخت . آن گاه اسيرانى را كه از بربرستان و روم و ديگر جاها آورده بود به آباد كردن زمينهاى باير پيرامن شهر وادار\r\n\r\n","description":"","footnote":"","page_name":" 586 ","page_number":608},
  {"content":"\r\n\r\nكرد و بسى برنيامد كه كشتزارهاى گسترده و باغهاى بزرگ و پر درخت و خرم پديد آمد . گروهى از مردمان به كشتگرى ، و گروهى ديگر به پيشه و حرفه پرداختند . شهريار شهر تازه را كه براستى جايگاه سور و سرور بود سورستان نام نهاد .\r\nداستان رزم خاقان چين با هيتاليان\r\nاز روى ديگر از چين تا لب رود جيحون سراسر زير فرمان خاقان چين بود . وى پادشاهى بزرگ و آخر انديش و خداوند سپاه بزرگ و گنج و خواستهء فراوان بود . چون آوازهء خردمندى و روشن نظرى و استوار كارى و دادگرى انوشيروان به گوش خاقان چين رسيد . همهء نامداران و خردوران دربار خود را انجمن كرد و با ايشان راى زد كه با شاه ايران آشتى جويد .\r\nچون رايزنان و خردمندان تدبير نيكوى وى را ستودند\r\nيكى هديه آراست پس بىشمار * همه ياد كرد از در شهريار\r\nز اسبان چينى و ديباى چين * ز تخت و ز تاج و ز تيغ و نگين\r\nز دينار چينى ز بهر نثار * به گنجور فرمود تا سى هزار\r\nآنگاه اين هديه‌هاى گرانبها را به مردى سخن سنج و باريك دان و روشن نظر سپرد تا به شهريار ايران برساند . گذرگاه فرستادهء خاقان چين از سرزمين هيتال بود كه از سُغد تا جيحون گسترده بود . غاتفر سالار هيتاليان چون از نزديك شدن فرستادهء خاقان به هيتال آگاه گشت از تاريك دلى و ناخوش خيالى و تيره جانى كه داشت بيم كرد كه اگر خاقان چين و شهريار ايران دوست و يگانه شوند كار بر او تنگ و دشوار گردد . چون اين انديشهء بد در دل او نيرو گرفت گروهى از سپاهيانش را به تاراج كردن آن هديه‌ها و كشتن فرستادهء خاقان چين فرستاد .\r\nوقتى خاقان از كشته شدن فرستادهء خود و تاراج رفتن هدايا آگاه شد به خشم آمد و با سپاهى گران به جنگ هيتاليان رفت .\r\n\r\n","description":"","footnote":"","page_name":" 587 ","page_number":609},
  {"content":"\r\n\r\nاز روى ديگر غاتفر سالار هيتاليان سپاه آراست و جنگ را آماده شد . چون دو لشكر به هم فراز آمدند و در هم آويختند جنگى سخت در پيوست كه يك هفته مدت گرفت و به انجام هيتاليان شكست خوردند .\r\nآگاه شدن انوشيروان از كار هيتاليان و سپاه كشيدن به جنگ ايشان\r\nچون كسرى از به زانو درآمدن غاتفر سالار تورانيان و كشته شدن بيش از نيمى از سپاهيان او آگاه شد بخردان و بزرگان و سران سپاه را انجمن كرد و\r\nچنين گفت كسرى كه اى بخردان * جهان گشته و كار ديده ردان\r\nيكى آگهى يافتم ناپسند * سخنهاى ناخوب و ناسودمند\r\nز هيتال و ز ترك و خاقان چين * و زان مرزبانان توران زمين\r\nبىاندازه لشكر شدند انجمن * ز چاچ و ز چين و ز ترك و ختن\r\nبه فرجام هيتال برگشته شد * دو بهره مگر خسته و كشته شد\r\nاكنون بيم آنست كه خاقان خودكامهء افزون جو ، پس از اين پيروزى به مرز ايران بتازد راى شما چيست ؟ مهتر بزرگان برخاست و پس از اين كه شاه را ستود گفت : شهريار نبايد از شكست خوردن و كشته شدن سپاهيان هيتال دل بد كند ، از آن كه به آنچه به آنان رسيده سزاوار بوده‌اند . هيتاليان مردمانى بدمنش ، آتش نهاد ، و همه دشمن ايرانند . از روى ديگر بيم نيست كه از خاقان چين به ايران زيان رسد .\r\nشاه به شنيدن اين سخنان نااستوار بزرگان سخت آشفته شد ، و گفت : شما چنان به بزم و خوشگذرانى و آسانگيرى خو گرفته‌ايد كه از رزم كردن مىهراسيد . من بر آن سرم كه تا يك ماه ديگر به سوى خراسان لشكر برانم .\r\nهمهء نامداران از نسنجيده سخن گفتن خود شرمسار و پشيمان گشتند و زبان به پوزشگرى گشودند . شاه از همان روز به گرد آوردن و آراستن سپاه پرداخت . آن گاه از مدائن لشكر سوى گرگان كشيد . خاقان\r\n\r\n","description":"","footnote":"","page_name":" 588 ","page_number":610},
  {"content":"\r\n\r\nچين و سپاهيانش كه در اين هنگام به سُغد رسيده بودند از سرِ غرور و ناخوش خيالى سرِ جنگ داشتند . يكى از خردمندان دربار او كه از توسن دلى و آتش نهادى وى سخت ترسان و نگران بود به او گفت :\r\nتو با شاه ايران مكن رزم ياد * مده پادشاهى و لشكر به باد\r\nكه با فرّ او تخت را شاه نيست * به ديدار او در فلك ماه نيست\r\nخداوند تاج است و زيباى تخت * جهاندار و بيدار و پيروز بخت\r\nخاقان از انديشهء بد خود پشيمان گشت . ميان لشكريان خود ده تن را كه دانا و زبان آور ، نرمگو و آزاده خو بودند برگزيد و به گرگان نزد انوشيروان فرستاد . شهريار ايران آنان را به گرمى و مهربانى پذيرفت . سرِ فرستادگان نامه‌اى كه خاقان چين نوشته بود به شاه داد . خاقان در نامه پس از ستايش يزدان پاك نوشته بود . چون سالار هيتاليان فرستادهء مرا كه با هديه‌هاى شاهوار راهى درگاه شهريار ايران بود كشت و آنچه را با خود داشت به تاراج برد ، با لشكرى گران بر او تاختم و پيروز گشتم و چون از بزرگى و مردانگى و خردمندى و شرم و فرزانگى شهريار ايران آگاه گشتم به جان جوياى دوستى اويم .\r\nشاه از خواندن نامه و شنيدن پيام خاقان چين شادمان گشت .\r\nفرستادگانش را چنان كه سزاوار بود نواخت . يك ماه آنان را در بارگاه خود نگهداشت ، و هر روز بگونه‌اى ، شكوه و ساز كارزار و لشكريان و پيلان جنگى خود را به آنان نمود .\r\nپس از سپرى شدن يك ماه فرستادگان خاقان با خلعتهاى گرانبهايى كه شهريار به آنان داده بود به چين بازگشتند ، و چون به درگاه خاقان پيوستند گفتند :\r\nبدين روزگارى كه ما نزد اوى * ببوديم شادان دل و تازه روى\r\nبه ايوان رزم و به دشت شكار * نديديم هرگز چنو شهريار\r\n\r\n","description":"","footnote":"","page_name":" 589 ","page_number":611},
  {"content":"\r\n\r\nبه بالاى سروست و همزور پيل * به بخشندگى همچو درياى نيل\r\nچو بر گاه باشد سپهر وفاست * به آوردگه هم نهنگ بلاست\r\nهمه شهر ايران سپاه ويند * پرستندگان كلاه ويند\r\nاگر دشمنش كوه آهن شود * بر خشم او چشم سوزن شود\r\nهمان كس كه سير آيد از روزگار * شود تيز و با او كند كارزار\r\nنامهء خاقان در بارهء دادن دختر خويش به انوشيروان\r\nدل ِ خاقان به شنيدن اين سخنان بيم انگيز دردمند گشت . بزرگان و بخردان را انجمن كرد و با آنان در اين كار راى زد ، و به آنان گفت مبادا چنان شود كه پس از پيروز شدن بر هيتاليان در جنگ با شاه ايران شكسته و زبون شويم و آن همه سر بلندى و نام آورى را از دست بدهيم . اگر با من همداستان و همزبان باشيد يكى از دختران خود را به زنى به شهريار ايران بدهم تا با اين پيوند از گزند او در امان بمانيم .\r\nبزرگان را اين تدبير پسنديده افتاد . خاقان از ميان لشكريان خود سه مرد روشن نظر و سخنگو برگزيد . هديه‌هايى گران كه تا آن زمان كس چنان چيزها نديده بود فراهم آورد و به شهريار ايران نامه‌اى نوشت .\r\nسرِ نامه\r\nنخست آفرين كرد بر كردگار * توانا و دانا و پروردگار\r\nخداوند كيوان و خورشيد و ماه * خداوند پيروزى و دستگاه\r\nز بنده نخواهد جز از راستى * نجويد به داد اندرون كاستى\r\nاز او باد بر شاه ايران درود * خداوند شمشير و كوپال و خود\r\nفرستادگان من كه همه از پيوندان من بودند هنگامى كه از بارگاه شهريار ايران نزد من بازگشتند چندان از خردمندى و دادگرى و مردم آميزى و فرّ و بخت شاه سخن گفتند كه مرا آرزو در دل افتاد كه در سايهء پَرِّ تو باشم ، و چون پيوند استوارترين و پاينده‌ترين مايهء دوستيهاست اميد دارم كه شاهنشاه يكى از دخترانم را كه همه به دانايى و خوبرويى و\r\n\r\n","description":"","footnote":"","page_name":" 590 ","page_number":612},
  {"content":"\r\n\r\nدلربايى بىمانندند به همسرى بخواهد .\r\nپس آن گاه نامه‌ها و هديه‌ها را به آن گرانمايه مردان چرب‌گو سپرد تا به درگاه شاهِ ايران ببرند .\r\nفرستادن انوشيروان مهران ستاد را براى ديدن دختر خاقان\r\nچون فرستادگان به درگاه كسرى رسيدند شهريار آنان را به گرمى پذيرفت و در جاى سزاوار نشاند و پس از اين كه نامه را خواند گفت خاقان بزرگ مردى هشيوار و با دانش و آفرين است و چون پيوستگى را بهترين و استوارترين مايهء دوستى دانسته است من اين را مىپسندم كه او پسنديده است . كسى از نزديكان خود را همراه شما مىفرستم تا دختران خاقان را ببيند و يكى را كه به گوهر و دانش و خوى خوش و پاك دامنى و آهستگى و زيبايى نيكوتر باشد برگزيند . آن گاه پاسخ نامهء خاقان را نوشت\r\nنخست آفرين كرد بر كردگار * جهاندار پيروز و پروردگار\r\nبه فرمان اويست گيتى به پاى * هم اويست بر نيك و بد رهنماى\r\nفرستادگان گرم گفتار و با آفرين تو به درگاهِ من رسيدند و پيغام شادى بخشت را شنيدم\r\nمرا شاد شد دل ز پيوند تو * بويژه ز پوشيده فرزند تو\r\nيكى از هوشمندان درگاه خود را كه زبان آور و نرمگوست فرستادم تا پيام مرا بگويد .\r\nآن گاه شهريار مهران ستاد را كه آگاه‌مندى پاكيزه راى و پُر دان و عاقبت‌نگر بود برگزيد و به او اندرز داد\r\nزبان و گمان بايدت چرب گوى * خرد رهنماى و دل آزر مجوى\r\nشبستان او را نگه كن نخست * بد و نيك بايد كه دانى درست\r\nبه آرايش چهره و فرّ و زيب * نبايد كه گيرندت اندر فريب\r\nپس پردهء او بسى دختر است * كه با فرّ و بالا و با افسر است\r\n\r\n","description":"","footnote":"","page_name":" 591 ","page_number":613},
  {"content":"\r\n\r\nپرستار زاده نيايد به كار * اگر چند باشد پدر شهريار\r\nنگر تا كدام است با شرم و داد * به مادر كه دارد ز خاتون نژاد\r\nچون مهران ستاد به درگاه خاقان چين رسيد زمين را بوسيد و نامهء شهريار ايران و هديه‌هايى را كه براى خاقان فرستاده بود ، به او داد .\r\nخاقان وى را به گرمى پذيرفت و به نيكويى نواخت .\r\nفرستادن خاقان چين دختر را همراه مهران ستاد نزد انوشيروان\r\nشبانگاه خاقان در شبستان به همسرش گفت : مرا از تو دختريست كه دلم به مهرش سخت آويخته است و دورى او برايم از جان كندن دشوارتر است . اما چهار دختر نيز از كنيزكان دارم يكى را به زنى به كسرى مىدهم تا بيگانگى از ميان من و او برخيزد .\r\nهمسرش گفت : راستى را هيچ كس به هوشمندى و باريك انديشى تو نمىشناسم .\r\nروز ديگر چون خورشيد سرزد مهران ستاد به درگاه خاقان رفت .\r\nشاه چين به او گفت مرا در شبستان پنج دختر است هر يكى از ديگران زيباتر و آرزو انگيزتر ، هر يك را خواهى برگزين .\r\nاستواران ِ خاقان مهران ستاد را به شبستان بردند .\r\nدر حجره بگشاد و اندر شدند * پرستندگان داستانها زدند\r\nكه آن را كه اكنون تو بينى به داد * ستاره نديدست و خورشيد و باد\r\nشبستان بهشتى شد آراسته * پر از ماه و خورشيد و پر خواسته\r\nپرى چهره بر گاه بنشست پنج * همه بر سران تاج و در زير گنج\r\nمگر دخت خاتون كه افسر نداشت * همان ياره و طوق و گوهر نداشت\r\nاو جامه‌اى ساده بر تن كرده بود ، و جز زلف مشكبويى كه يزدان به او داده بود كلاهى بر سر نداشت . بر آرايشى كه ايزد پاك به او بخشيده بود چيزى نيفزوده بود . سرو بالايى بود كه رويى به روشنى ماه داشت .\r\nمهران ستاد چون نيك در چهره و اندام و بالاى آن دختران نگريست\r\n\r\n","description":"","footnote":"","page_name":" 592 ","page_number":614},
  {"content":"\r\n\r\nهيچيك را به فريبايى و زيبايى و دِلارامى او نديد . دانست كه خاقان و همسرش نيرنگ و دستان انگيخته‌اند تا وى فريبِ كرده و نگارِ چهار دختر ديگر را بخورد و آن دختر را به چيزى نگيرد .\r\nبه خاقان و همسرش به تلخى گفت : كسرى را ياره و تاج و طوق بىشمار است . به شبستان آمده‌ام كه بهترين و شايسته‌ترين دختران ترا برگزينم ، نه آن كه را هفت كرده است و جامه‌هاى گرانبها بر تن آراسته است . من اين دختر را كه بىتاج و بىآرايش است و جامه‌اى ساده بر تن دارد براى همسرى شاه ايران برمىگزينم .\r\nهمسر خاقان گفت : اى مرد پير ، چگونه دخترى را كه هنوز نارسيده و نباليده است و شايستهء همسرى و همزبانى شاه نيست ، بر ديگر دخترانم كه به تازه رويى و خرّمى چون بهارند و به بالا سرو را مانندند ، باليده‌اند و دلبرى مىدانند ، برتر مىشمارى ؟ مهران ستاد گفت : من اين دختر را كه گفتم پسنديده‌ام . اگر خاقان جز اين مىخواهد من نايافته مراد به ايران باز مىگردم . خاقان از هوشمندى و باريك بينى فرستادهء انوشيروان در شگفت شد و چون بارگاه از همگان پرداخته شد ستاره‌شناسان را نزد خويش خواند و گفت شمار سپهر بجوييد ، به اختران بنگريد و نيك و بدِ اين پيوند را بگوييد .\r\nاخترگران پس از اين كه اصطرلاب افگندند و راز سپهر از ستارگان دريافتند گفتند : از پيوند دختر خاقان و پشت شاه ايران كودكى مبارك قدم و شايستهء گاه به دنيا مىآيد كه چون به پادشاهى برآيد همهء شاهان و سرفرازان چين بر او آفرين مىكنند . دل خاتون و خاقان به اين مژده شاد شد و آن دختر را كه مهران ستاد پسنديده بود با جهيز بسيار و سيصد خدمتگر ، به دربار ايران فرستاد و به كسرى نوشت :\r\nشهنشاه ايران مرا افسر است * نه پيوند او از پى دختر است\r\n\r\n","description":"","footnote":"","page_name":" 593 ","page_number":615},
  {"content":"\r\n\r\nكه تا من شنيدستم از بخردان * بزرگان و بيدار دل موبدان\r\nز فرّ و بزرگى و اورند شاه * بجستم همى راى و پيوند شاه\r\nكه اندر جهان سر به سر دادگر * جهاندار چون او نبندد كمر\r\nفرستادم اينك جهان بين خويش * سوى شاه كسرى به آيين خويش\r\nبفرموده‌ام تا بود بنده‌وار * چو شايد پس پردهء شهريار\r\nخرد گيرد از فرو فرهنگ اوى * بياموزد آيين و آهنگ اوى\r\nكه بخت و خرد رهنمون تو باد * بزرگى و دانش ستون تو باد\r\nچون مهران ستاد از رود جيحون گذشت و به مرز ايران رسيد مردمان همهء شهرهايى كه بر سر راه بودند رهگذر عروس را آذين بستند و بر پايش درم و زعفران نثار كردند . آن گاه كه بت چين به شبستان شاه درآمد ، و شهريار به مهد زرينى كه عروس در آن جاى داشت نگريست\r\nيكى سرو ديد از برش گِرد ماه * نهاده به مه بر ز عنبر كلاه\r\nكلاهى به كردار مشكين زره * ز گوهر كشيده گره بر گره\r\nدر او شاه نوشيروان خيره ماند * بر او نام يزدان فراوان بخواند\r\nجهان شد پر از داد نوشيروان * بخفتند بر دشت پير و جوان\r\nهمه دست برداشته به آسمان * كه اى كردگار مكان و زمان\r\nتو اين داد بر شاه كسرى بدار * بگردان ز جانش بَدِ روزگار\r\nاندر فرستادن راى هند شطرنج را نزد انوشيروان\r\nيك روز كه شاه و موبدان و بزرگان و خردوران در بارگاه انجمن كرده بودند به شهريار خبر دادند كه فرستادگان شاه هند با گروهى از سواران و هزار شتروار بار به درگاه آمده است . فرستاده چون به بارگاه پيوست به آيين بزرگان يزدان پاك را ستود . بر شهريار آفرين گفت و زر و گوهر بسيار بر او نثار كرد ، و آنچه الماس و ياقوت و مشك و عنبر و عود و تيغ هندى آورده بود نمود . كسرى همه را به گنجور سپرد . آن گاه فرستاده\r\n\r\n","description":"","footnote":"","page_name":" 594 ","page_number":616},
  {"content":"\r\n\r\nتخت شطرنجى را كه راى هند داده بود به خدمت آورد و گفت : شهريار پند گفته است : اگر دانايان دربار كسرى راز اين بازى را دريابند و بگويند مهره‌هاى اين تخت چگونه حركت مىكنند و روش پيش رفتن يا پيش آمدن پيل و پياده و رخ و اسب و فرزين و شاه و وزير بر چه شيوه است بر آيين گذشته باژ و ساو به درگاه مىفرستم . اما اگر هوشمندان ايران راز باختن شطرنج را درنيابند و به دانش با ما بر نمىتابند ، شهريار نبايد از ما باژ و ساو بطلبد . از آن كه دانش برترين و ارجمندترين چيزهاست .\r\nشاه براى گشودن راز بازى يك هفته زمان خواست . آن گاه تخت شطرنج را كه نمودار آرايش رزمگاه بود به دانايان نمود . هر كس مدتى در آن نگريست . اما هيچ يك راز بازى را درنيافت . همه اندوه‌مند و دردناك پيش شاه آمدند و به درماندگى خود در يافتن راز تخت شطرنج خستو شدند .\r\nبزرگمهر چون شهريار را از ناكامى خردوران رنج‌مند ديد گفت :\r\nاى شهريار دادگر ، غمى مباش كه من اين نغز بازى را بجا مىآورم .\r\nپادشاه فرمود : اين از هوشمندى تو دور نيست اما اگر تو نيز راز بازى تخت شطرنج را درنيابى راى قنوج به طعن مىگويد ميان آن همه دانايان و آگاه‌مندان فخر نماىِ پر منش شهريار ايران هيچ كس راز بازى شطرنج و بند و گشاد آن را درنيافت ، و مرا اين سخن ِ درشت بس ناخوش و شكستى بزرگ است .\r\nبزرگمهر پس از اين كه يك شب و يك روز بر آن تخت شطرنج و مهره‌ها انديشه كرد راز بازى شطرنج را دريافت نزد شاه شتافت و گفت :\r\nبه خوبى همه بازى آمد به جاى * به بخت بلند جهان كدخداى\r\n\r\n","description":"","footnote":"","page_name":" 595 ","page_number":617},
  {"content":"\r\n\r\nكسرى فرستادهء راى هند را پيش خواند ، و بزرگمهر راز بازى تخت شطرنج را چنان كه به درستى دريافته بود بر او نشان داد . فرستادهء پادشاه هند از هوشمندى بزرگمهر سخت در شگفت شد و گفت :\r\nكه اين تخت شطرنج هرگز نديد * نه از كاردانان هندى شنيد\r\nچگونه فراز آمدش راى اين * به گيتى نگيرد كسى جاى اين\r\nو كسرى چنان از هوشمندى بزرگمهر به نشاط آمد كه جامى پر گوهر شاهوار ، بدره‌اى زر ، و اسبى زرين لگام به او بخشيد .\r\nساختن بزرگمهر نرد را و فرستادن انوشيروان او را به هند\r\nآن گاه بزرگمهر در برابر تخت شطرنج بازى نرد را آراست . آن را به شاه نمود و گفت : اگر شهريار بار دهد اين تخت نرد را به هند ببرم ، و به دانايان دربار راى هند بنمايم تا چه گويند . كسرى خشنود شد و رضا داد . فرمود دو هزار شتروار بار از باژهاى هيتال و مكران و روم و چين فراهم كنند . چون آماده شد فرستادهء راى هند را پيش خواند و گفت :\r\nداناى ما به جاى تخت شطرنج تخت نرد پرداخته است و با خود به هند مىآورد . اگر دانايان راى هند راز آن را دريافتند اين همه از آن او باشد .\r\nاما اگر از اين كار درماندند بايد همچند اين بارها با بارهاى ما همراه كند و به درگاه ما فرستد .\r\nچون فرستادهء راى هند و بزرگمهر به دربار شاه هند رسيدند ، بزرگمهر وى را به زبان پهلوى ستود ، و پيام شهريار ايران را به او گفت .\r\nوقتى راى هند از داستان شطرنج و نرد آگاه گشت رخش از درد زرد شد و يك هفته زمان خواست . آن گاه پيران دانا و هوشمند را انجمن كرد تا راز بازى نرد را بيابند . چندان كه انديشيدند به آن راه نيافتند . روز نهم بزرگمهر نزد راى آمد و گفت : شهريار ايران از اين بيش مرا اجازهء ماندن در هند نداده است . راى از او پرسشهاى بسيار كرد و بزرگمهر همه جوابهاى سخته و سنجيده و پسنديده داد . آن گاه راى بناچار ده هزار\r\n\r\n","description":"","footnote":"","page_name":" 596 ","page_number":618},
  {"content":"\r\n\r\nشتروار عود و عنبر و كافور و زر و جامه‌هاى زربفت و جامهاى گوهرآگين با باژ يك ساله بر اشتران بار كرد و به ايران فرستاد .\r\nچون كسرى از بازگشتن بزرگمهر به كامروايى و پيروزمندى آگاه گشت شاد شد و\r\nبه ايران چو آمد به نزديك تخت * بر او شهريار آفرين كرد سخت\r\nبه بر درگرفتش جهاندار شاه * بپرسيدش از راى و ز رنج راه\r\nبگفت آن كجا رفت بوزرجمهر * از آن بخت بيدار و مهر سپهر\r\nچنين گفت كسرى كه يزدان سپاس * كه هستم خردمند و نيكى شناس\r\nمهان تاج و تخت مرا بنده‌اند * دل و جان به مهر من آگنده‌اند\r\nگفتار اندر آوردن برزويه كليله و دمنه را از هندوستان\r\nانوشيروان به همزبانى و همنشينى با دانشى مردان شوق و دلبستگى بسيار داشت ، و از هر گروه دانشوران در دربار خود گرد آورده بود . برزو كه پزشكى پر دان و خردور بود روزى به شاه گفت : در يكى از كتابهاى هندوان خوانده‌ام كه در كوه هند گياهى است كه اگر كسى آن را بيابد و در دهان مرده ريزد زنده مىگردد . اگر شهريار اجازه دهد به آن كشور بروم باشد كه آن گياه را بيابم . شاه گفت اين سخن را هرگز باور نمىكنم امّا اگر مىخواهى برو . چون برزو به هندوستان رسيد و پيش راى رفت شاه هندوان وى را گرامى كرد و وقتى آرزوى او را دريافت گفت : تنها جهاندار پاك تواناست كه مردگان را برانگيزد و در سراسر گيتى هيچ گياه يا چيز ديگر نيست كه مرده را زنده كند . اما همهء دانايان و پزشكان من به فرمان تواند هر چه خواهى از آنان بپرسد چون همهء موبدان و دانايان و حكيمان و پزشكان هند در بارگاه راى هند فراهم آمدند آرزوى خويش را به آنان گفت ، و روز بعد همه پياده به جستجوى آن گياه به كوه رفتند . گياهان بسيار از تازه و پژمرده و خشك و تر چيدند و\r\n\r\n","description":"","footnote":"","page_name":" 597 ","page_number":619},
  {"content":"\r\n\r\nآزمودند هيچيك مرده زنده نكرد . برزو از رنجى كه در آن سفر دور و دراز كشيده بود و از نامراديش سخت دل آزرده و آشفته هوش گشت و بر آن نويسندهء بىدانش و سنگدل كه چنان خبر نادرست در كتاب نوشته بود نفرين كرد . سپس از سر نااميدى به آن گروه دانايان گفت : آيا در كشور هند كسى داناتر از خود نمىشناسيد ؟ گفتند : داننده پيرى بسياردان است كه به سال و خرد بر ما مهتر و بر همهء دانايان سراسر گيتى سر است .\r\nبرزو به شنيدن اين سخن شادمان شد و گفت : مرا سوى آن پير دانا رهنمون شويد باشد كه در اين كار دستگيرى كند . خردوران وى را نزد پير بردند . برزو گفت : اى روشندل پاكيزه راىِ آگاه‌مند ، در كتابى از هندوان خوانده‌ام كه در كوه هند گياهى است كه اگر سودهء آن در دهان مرده ريخته شود زنده مىگردد . من در طلب اين گياه از ايران به اين سرزمين سفر ، و جستجوى بسيار كردم و نشانى از آن گياه نيافتم اين چگونه تواند بود ؟\r\nبه دو پير دانا زبان برگشاد * ز هر دانشى پيش او كرد ياد\r\nكه من در نبشته چنين يافتم * بدان آرزو تيز بشتافتم\r\nچو زان رنجها برنيامد پديد * ببايست ناچار ديگر سنيد\r\nگيا چون سخن دان و دانش چو كوه * كه همواره باشد مر او را شكوه\r\nتن مرده چون مرد بىدانش است * كه دانا به هر جاى بارامش است\r\nبه دانش بود بىگمان زنده مرد * چو دانش نباشد به گِردش مگرد\r\nچو مردم ز دانايى آمد ستوه * گيا چون كليله است و دانش چو كوه\r\nكتابى به دانش نماينده راه * بيابى چو جويى تو از گنج شاه\r\nدل برزويه به شنيدن اين سخنان گرانمايه از شادى شكفت . بر آن پير دانا آفرين كرد ، و به كردار باد پيش راى آمد . وى را ستود و گفت : اى شهريار مهتر نژادِ گسترده نام ، در خزانهء تو كتابى است كه كليله نام دارد . آن كتاب گنجينهء دانش و حكمت است . گنجور را بگو\r\n\r\n","description":"","footnote":"","page_name":" 598 ","page_number":620},
  {"content":"\r\n\r\nكه آن كتاب روزى چند به من سپارد .\r\nشاه به شنيدن اين سخن دژم شد ، بر خود پيچيد و گفت : اين آرزو هيچ كس از من نكرده است اما اكنون چاره نيست چه كسرى اگر تن يا روان من بخواهد مىدهم . آن گاه گنجور را به آوردن دفتر كليله و خواندن آن بر برزو فرمان داد . برزو هر باب و فصلى كه از كتاب خوانده مىشد در نهان مىنوشت و بدين چاره كتاب كليله از آغاز تا به انجام نوشته آمد . سپس برزو به دستورى بازگشتن نزديك راى رفت . پادشاه همراه او هديه‌هاى گرانبها براى شهريار ايران فرستاد ، و چون به ايران رسيد و به دربار بار يافت\r\nبگفت آنچه از راى ديد و شنيد * به جاى گيا دانش آمد پديد\r\nبه دو گفت شاه اى پسنديده مرد * كليله روان مرا زنده كرد\r\nشهريار به پاداش فرمود به خزانه رود و هر چه خواهد برگيرد .\r\nبرزو چون با گنجور سوى گنج شد از زر و سيم و گهر و الماس و ياقوت هيچ برنگرفت و جز از يك جامهء خاص شاه چيزى برنداشت . شاه پرسيد از چه به اين بسنده كردى ؟ پاسخ داد :\r\nهر آن كس كه او پوشش شاه يافت * به بخت و به تخت مهى راه يافت\r\nدل بدسگالان شود تار و تنگ * بماند رخ دوست با آب و رنگ\r\nمرا از شهريار آرزوست كه چون بزرگمهر اين كتاب را به پهلوى نويسد رنج مرا در آوردن اين كتاب باز نمايد و باب اول دفتر را به نام من كند تا پس از مرگم رنجم در اين كار از يادها نرود شاه آرزوى وى را برآورد .\r\nدفتر كليله به نيكويى در گنج شاه بود پس از اين كه تازيان بر ايران پيروز شدند در زمان مأمون از پهلوى به زبان تازى درآمد و در زمان شهريارى نصر به دستور بو الفضل گرانمايه دستورش از تازى به زبان درى\r\n\r\n","description":"","footnote":"","page_name":" 599 ","page_number":621},
  {"content":"\r\n\r\nبرگردانده شد .\r\nخشم گرفتن انوشيروان بر بزرگمهر و بند فرمودنش\r\nبزرگمهر پيوسته همزبان و همنشين شاه بود و به سخنان سودمند وى را شادمان و دلخوش مىداشت . اما به انجام چنان روى نمود كه شاه به سببى بر آن آزاد خوىِ روشن نظر درشتناك و تيز خشم گشت . وى را ناكرده گناه به زندان كرد ، و چندان در تاريكى و رنج و سختى نگاه داشت كه ديدگان جهان بينش تيره شد . امّا آن فرزانهء حكيم به آن ستمها كه بر وى مىرفت پيوسته خرسند بود . چون چندى روزگار بر او بدين گونه گذشت شاه را به دانش و راى و تدبير او نياز افتاد . از چاه به گاهش برآورد دهانش را از در خوشاب آگنده كرد و از توسن دلى و آتش نهادى خويش پشيمان گشت\r\nكه با او چرا كرد چندين جفا * از آن پس كزو ديد مهر و وفا\r\nچو دانا رخ شاه پژمرده ديد * روانش به درد اندر آزرده ديد\r\nبه دو گفت كاين بودنى كار بود * ندارد پشيمانى و درد سود\r\nچون بر اين روزگاران زمانى گذشت كسرى نامه‌اى پندمند به پسرش هرمز فرستاد و نوشت\r\nتو بيدار باش و جهاندار باش * خردمند و راد و بىآزار باش\r\nبه دانش فزاى و به يزدان گراى * كه اويست جان ترا رهنماى\r\nمبادا كه گردى تو پيمان شكن * كه خاكست پيمان شكن را كفن\r\nبه بادافره بىگناهان مكوش * به گفتار بد گوى مسپار گوش\r\nبه هر كار فرمان مكن جز به داد * كه از داد باشد روان تو شاد\r\nزبان را مگردان به گرد دروغ * چو خواهى كه تخت از تو گيرد فروغ\r\nو گر زيردستى بود گنج دار * تو او را از آن گنج بىرنج دار\r\n\r\n","description":"","footnote":"","page_name":" 600 ","page_number":622},
  {"content":"\r\n\r\nهمى در پناه تو بايد نشست * اگر پر منش باشد از زيردست\r\nو گر گردى اندر جهان ارجمند * ز رنج تن انديش و درد گزند\r\nسراى سپنجست هر چون كه هست * به دو اندر ايمن نشايد نشست\r\nهنرجوى و با پير دانا نشين * چو خواهى كه يا بى ز بخت آفرين\r\nگرامى كن او را كه در پيش تو * سپر كرده جان بر بدانديش تو\r\nبه دانش دو دست ستيزه ببند * چو خواهى كه از بد نيابى گزند\r\nبه كردار شاهان پيشين نگر * نبايد كه باشى جز از دادگر\r\nاز ايشان سخن يادگارست و بس * سراى سپنجى نماند به كس\r\nخداوند گيتى پناه تو باد * زمان و زمين نيكخواه تو باد\r\nفرستادن قيصر گوهردان سربسته و رهايى يافتن بزرگمهر به گفتن راز\r\nروزى فرستاده‌اى از روم به درگاه شهريار درآمد و گفت : تو زنده مانى ، قيصر روم درگذشت ، و جاى را به ديگرى سپرد . به شنيدن اين خَبرِ بد ، جان كسرى پر انديشه و رخسار لعل گونش بمانند برگ زرد شد .\r\nسپس داننده‌اى نرمگو و آگاه‌مند نزد فرزند قيصر فرستاد و پيغام داد :\r\nيزدان پاك ترا زندگى دراز و خرمى و كامرانى دهد . دنيا سپنج است و هر كه به دنيا مىآيد سرانجام مرگ او را مىربايد . اكنون كه جاى پدر بر تخت نشسته‌اى غم بسيار مخور كه هيچ سود ندارد . مرا نيكخواه خويش بدان و اسب و سليح و گنج و سپاه هر چه خواهى بگو تا بىدرنگ بفرستم .\r\nچون نامهء كسرى به دست قيصر نو رسيد و خواند از بيشى گرفتن شهريار ايران دلش پر آشوب شد ، فرستاده را جاى ناسزاوار نشاند ، با او به نرمى و آهستگى و مهربانى سخن نگفت و چون خواست كه بازگردد خلعتى خوارمايه به او داد و گفت : شهريار ايران را بگو من نه چاكرم و نه از پادشاه چين و هيتال كمتر . هيچيك از شاهان را كسى نمىشمارم و نيازى به دستگيرى و يارى تو ندارم .\r\n\r\n","description":"","footnote":"","page_name":" 601 ","page_number":623},
  {"content":"\r\n\r\nچون فرستادهء كسرى بازگشت و آنچه ديده و شنيده بود به شهريار باز گفت شاه بهم برآمد و از سر خشم گفت :\r\nبه يزدان پاك و به خورشيد و ماه * به آذر گشسب و به تخت و كلاه\r\nكه اگر قيصر روم همهء گنجهايش را براى من بفرستد حلال جهان بر من حرام باد اگر پيش از آن كه سزاى درشتناكيش را بدهم تيغم را در نيام كنم .\r\nآن گاه سپاه آراست و لشكر به سوى روم راند . قيصر از بسيارى و آراستگى لشكريان ايران بيم كرد و چهل تن از دانايان روم را در طلب آشتى نزد كسرى فرستاد . فرستادگان چون به درگاه فراز آمدند مهتر آنان گفت : اى شاه آگاه‌مند باريك دان ، قيصر جوان و ناآزموده است و\r\nپدر مرده و ناسپرده جهان * نداند همى آشكار و نهان\r\nهمه سر بسر باژدار توايم * پرستار و در زينهار توايم\r\nترا روم ايران و ايران چو روم * جدايى چرا بايد اين مرز و بوم\r\nاگر كودكى نارسيده به جاى * سخن گفت بىدانش و رهنماى\r\nندارد شهنشاه از او كين و درد * كه شادست از او گنبد لاجورد\r\nهمان باژ روم آنچه بود از نخست * سپاريم و عهدى به تازه درست\r\nشاه خواهشگرى قيصر را پذيرفت ، با وى آشتى كرد ، و پس از گرفتن باژ و ساو به تيسفون بازگشت .\r\nهمه مهتران خواندند آفرين * بر آن شاه بيدار با داد و دين\r\nگفتار انوشيروان اندر جانشين كردن پسر خود هرمزد را\r\nانوشيروان شش پسر داشت همه هوشمند و دلير و بينا دل اما هرمز كه به سال مهتر برادرانش بود به فرهنگ و پرهيز و راى و آخر انديشى برترمنش‌تر از همه بود . چون عمر شهريار به هفتاد و چهار سال رسيد پس از راى زدن با موبدان و بزرگان و سران سپاه وى را به جانشينى خود برگزيد\r\n\r\n","description":"","footnote":"","page_name":" 602 ","page_number":624},
  {"content":"\r\n\r\nو اندرزش داد كه\r\nبدان اى پسر كاين جهان بىوفاست * پر از رنج و تيمار و درد و بلاست\r\nگر ايمن كنى مردمان را به داد * خود ايمن بخسبى و از داد شاد\r\nبه پاداش نيكى بيابى بهشت * بزرگ آنك او تخم نيكى بكشت\r\nبه گرد دروغ ايچ گونه مگرد * چو گردى شود بخت را روى زرد\r\nبه نيكى گراى و به نيكى بكوش * به هر نيك و بد پند دانا نيوش\r\nنبايد كه گردد به گِرد تو بد * كه زان بد ترا بىگمان بد رسد\r\nخردمند را شاد و نزديك دار * جهان بر بدانديش تاريك دار\r\nز نيكى فرومايه را دور دار * به بيدادگر مرد مگذار كار\r\nمبادت فراموش گفتار من * اگر دور مانى ز ديدار من\r\nانوشيروان يك سال پس از آن كه پادشاهى را به هرمزد سپرد درگذشت .\r\n\r\n","description":"","footnote":"","page_name":" 603 ","page_number":625},
  {"content":"\r\n\r\nپادشاهى هرمزد\r\nهرمزد چون به تخت شاهى نشست نخست يزدان پاك آفرينندهء جهان را آفرين كرد و سپس موبدان و سران سپاه و بزرگان را انجمن كرد و گفت گرانمايگان و خردمندان پيوسته پيش چشم من گرامىاند و همچنان كه پدرم انوشيروان به داد و دهش مىكوشيد من نيز بر آيين او مىروم . ستم رسيدگان را دستگيرى و گناهكاران را مكافات مىكنم .\r\nنياكان من جز داد و بزرگى و گُردى و بايستگى و شايستگى نمىجستند من نيز همان مىجويم . از پروردگار دانا اميد دارم پيوسته مرا رهنمون باشد كه به درويشان بخشش ، و به پارسايان نيكى و مهربانى كنم .\r\nكشتن هرمزد ايزدگشسب را و زهردادن زردشت موبد موبدان را\r\nحاضران به شنيدن سخنان شهريار شادمان و پر انديشه گشتند .\r\nچون كار پادشاهى بر هرمزد راست و استوار گشت خوىِ بد پيش آورد .\r\nتوسن دل و درشتناك و مهربان سوز و پر گزند شد . خردوران و آگاه‌مندان روشن نظرى را كه پيوسته پيش پدرش گرامى و عزيز ديدار بودند ، يكايك را بىگناه تباه كرد . وى را پسرى بود پرويز نام كه بسيار دوست مىداشت . پس از اين كه ده سال از پادشاهى هرمزد سپرى شد از هر سو\r\n\r\n","description":"","footnote":"","page_name":" 604 ","page_number":626},
  {"content":"\r\n\r\nدشمنانش به ايرانشهر تاختند . نيرومندترين آنان ساوه شاه بود كه با سپاه بسيار و هزار و دويست پيل از هرات قصد ايران كرد . از روى ديگر قيصر با صدهزار مرد جنگى ، و از راه خزر سپاهيان فراوان رو به ايران نهادند . از سرزمين تازيان نيز سپاه فزون از شمار آمد . آن گاه هرمزد هراسان از پايان كار خود گروهى از نامداران را به درگاه خواند ، و در اين كار با آنان راى زد . موبدى كه وزير بود گفت : اى شهريار ، از سپاه خزر بيم نبايد كرد كه آنان جنگى نيستند از تازيان نيز نبايد هراسيد ،\r\nكه هم مار خوارند و هم سوسمار * ندارند جنگى گهِ كارزار\r\nسپاه كشيدن ساوه‌شاه به جنگ هرمزد\r\nاما ساوه شاه دشمنى خطرمند و پر گزند است . نبايد بر او راه بگشاييم . هرمزد سپاهى به سردارى خرداد به جنگ سپاهيان خزر فرستاد .\r\nچون دو لشكر به هم درآويختند . شكست سخت در سپاه خزر افتاد .\r\nبسيارى كشته شدند و گروهى گريختند . آن گاه شهريار كسى پيش قيصر روم فرستاد و پيغام داد از اين پس باژ و ساو از روم نمىخواهم ، و شهرهايى كه پدرم انوشيروان در جنگ با روميان گرفته است پس مىدهم تا تو دل آسوده از جنگيدن به مرز و بوم خود بازگردى . قيصر روم آشتى جست و پس از اين كه آن شهرها را به كشور خويش پيوست از مرز ايران دور شد . از اين پس شهريار را جز ساوه شاه دشمنى خطرمند نبود .\r\nنشان دادن مهران ستاد از بهرام چوبينه به هرمزدشاه\r\nيكى از نزديكان شاه به او گفت : روزگارى پيش از اين شبى نزد مهران ستاد رفتم . اتفاق را آن شب سخن از ساوه شاه و سپاهيان و پيلان جنگيش در ميان آمد . گفت در اين باره چيزى مىدانم كه اگر روزى شهريار از من بپرسد به او مىگويم . مهران ستاد اكنون سخت پير و ناتوان گشته و آفتاب عمرش بر لب بام رسيده است . او به كنجى نشسته زند و اوستا مىخواند و اميد از زندگانى بريده است .\r\nآمدن بهرام چوبينه به نزديكى هرمزدشاه\r\nهرمزد بىدرنگ كسانى را به آوردن مهران ستاد فرستاد\r\n\r\n","description":"","footnote":"","page_name":" 605 ","page_number":627},
  {"content":"\r\n\r\nتن پير از آن كاخ برداشتند * به مهد اندرون تيز بگذاشتند\r\nچو آمد بر شاه مردِ كهن * دلى پر ز دانش سرى پر سخن\r\nبپرسيد هرمز ز مهران ستاد * كزين ترك جنگى چه دارى به ياد\r\nمهران ستاد گفت : شهريارا ، زمانى كه من و صد و شصت تن از بزرگان به فرمان انوشيروان براى خواهندگى مادرت به چين رفتيم ، پدرت مرا فرمود دخترى برگزين كه مادرش پرستار زاده نباشد . پادشاه چين در شبستان خود پنج دختر داشت . پيش از آن كه من به آنجا درآيم\r\nرخ دختران را بياراستند * سر زلف بر گل بپيراستند\r\nمگر مادرت بر سر افسر نداشت * همان ياره و طوق و گوهر نداشت\r\nمادرِ مادرت خاتون بود و مادر دختران ديگر پرستار زاده . خاقان و همسرش نمىخواستند كه دخترشان از آنان دور شود . از اين رو وى را آرايش نكرده بودند و جامه‌اى ساده بر تن داشت . من فريب نخوردم و هم او را برگزيدم . خاقان چين چون چاره نديد اخترگران را نزد خويش خواند تا راز و انجام اين پيوند را بگويند . ستاره‌شماران گفتند از پيوند اين دختر و پادشاه ايران كودكى به دنيا مىآيد كه چون ببالد به مردى چون شير ، و به بخشش چون ابر خواهد بود ، و پس از مرگ پدر بر اورنگ خسروى مىنشيند . او ساليانى چند به آرامش و خرمى روزگار مىگذراند . و زان پس شاه تركان با سپاهى گران به كشور او مىتازد .\r\nشاه ايران از بيم او دردمند و پيچان مىگردد و چاره نمىيابد . او كهترى دارد دور از تختگاه كه به بالا دراز ، به اندام خشك ، و در سخن آورى بىهمتاست . سيه‌چرده است ، بينى بزرگ دارد و در سوار كارى بىهمتاست . نامش بهرام و لقبش چوبينه است . اين مرد كهتر به اندك سپاه ، لشكريان ساوه شاه را آسان در هم مىشكند .\r\nخاقان به شنيدن اين سخنان نويد دهندهء ستاره شمر ، شادمان شد و دخترش را به انوشيروان داد . من او را آوردم و به پدرت سپردم .\r\n\r\n","description":"","footnote":"","page_name":" 606 ","page_number":628},
  {"content":"\r\n\r\nكنون آنچه ديدم بگفتم همه * به پيش جهاندار شاه رمه\r\nبهرام چوبينه را بازجوى كه پيروزى تو به نيروى اوست . مهران ستاد دمى چند پس از گفتن اين سخنان جان سپرد .\r\nشاه نشان بهرام چوبينه را از هر مهتر پرسيد . زادفرخ آخُر سالار شاه به شهريار گفت : من بهرام چوبينه پسر گشسب را مىشناسم ، و جايش را مىدانم . او سوارى دلير و سرافراز و مرزبان بردع و اردبيل است .\r\nپهلوانى دادن هرمزد بهرام چوبينه را\r\nشاه بىدرنگ چند تن را به آوردن بهرام فرستاد . چون آمد و هرمزد به چهرهء وى نگريست همهء نشانهايى را كه مهران ستاد داده بود در او ديد . وى را نواخت و پرسيد : با ساوه شاه بجنگم يا آشتى كنم ؟ بهرام گفت : آشتى جويى روا و پسنديده نيست .\r\nگر او جنگ را خواهد آراستن * هزيمت بود آشتى خواستن\r\nگهِ رزم چون بزم پيش آورى * به فرمانبرى ماند اين داورى\r\nچون جهان ديدگان اين سخن شنيدند پس از پراگنده شدن انجمن گفتند تو در گفتار خود دليرى كردى و ناآگاهى كه سپاهيان ساوه شاه چندانند كه به شمار درنمىآيند . بدين لشكريان اندك كه شاه ايران راست كدام كس فرماندهى جنگ را به گردن مىگيرد . بهرام جواب داد : اگر شاه پسندد و فرمان دهد من به جنگ ساوه شاه مىروم .\r\nچون موبدان گفتهء بهرام را به شاه خبر دادند هرمزد وى را سالار سپاه كرد و گفت : چنين مىنمايد كه تو مردى كارزار ديده و دليرى ، اما بدان كه ساوه شاه با سپاه گران و ساز و برگ فراوان به جنگ آماده است . تركان در جنگاورى بنامند و آسان شكست را نمىپذيرند . تو كارى بس دشوار در پيش دارى و بايد با دوازده هزار سپاهى كه همه را از چهل سالگان برگزيده‌اى بر آنان پيروز شوى .\r\nبهرام گفت : شهريارا ، مرا از رويارويى با آن سپاه گران و\r\n\r\n","description":"","footnote":"","page_name":" 607 ","page_number":629},
  {"content":"\r\n\r\nآراسته در دل انديشه نيست و بر اين باورم\r\nكه چون بخت پيروز ياور بود * روا باشد ار يار كمتر بود\r\nدگر آنك گفتى چهل ساله مرد * ز برنا فزون تر نجويد نبرد\r\nاين پندار درست نيست . چهل سالگان مهر نان و نمك را مىشناسند . آسان آسان سر از پيكار برنمىتابند . به خاطر پاسدارى زن و زاده و دوده پايدارى مىكنند . اما جوان آسان فريب مىخورد ، به گاه درنگ شكيبا نيست ، و چون زن و كودك و كشت و ورز ندارد در ميدان كارزار پايدارى بسيار نمىكند .\r\nشاه به شنيدن سخنان بهرام چون گل اندر بهار شكفته شد . آن گاه سالار سپاه جامهء رزم پوشيد و آمادهء رفتن به ميدان كارزار شد .\r\nشهريار همان درفش بنفش اژدهافشى را كه بيرقدار روزهاى جنگ پيشاپيش رستم مىبرد به وى سپرد . بهرام آن را در چنگ فشرد و گفت :\r\nآرزو دارم كه شهريار دبيرى هشيوار همراهم كند تا نام هر كسى را كه دشمنى را از پا در مىآورد در نامه بنويسد . شاه پذيرفت و مهران دبير را همراه وى كرد . چون سپهبد بهرام با سپاهيان از تيسفون بيرون شد موبد به شهريار گفت : پندارم\r\nبدين برز و بالاى اين پهلوان * بدين تيز گفتار روشن روان\r\nنباشد مگر شاد و پيروزگر * و زو دشمن شاه زير و زبر\r\nاما بيم دارم كه او هم به فرجام كار سر از راى پادشاه بپيچد ، از آنكه در سخن گفتن با شاه دليرى و شيرى كرد .\r\nهرمزد گفت : نه چنين است فال بد مزن ، پس از اين كه بر ساوه شاه پيروز شد فرمانروايى بخشى از كشور را به او مىسپارم ، و چندان به وى نيكويى مىكنم كه بر بندگى پايدار بماند .\r\nرفتن بهرام چوبينه به جنگ ساوه‌شاه\r\nاز روى ديگر چون سپاه ساوه شاه با سپاهيان ايران رويارو شدند\r\n\r\n","description":"","footnote":"","page_name":" 608 ","page_number":630},
  {"content":"\r\n\r\nمهران دبير به بهرام گفت : به انبوهى سپاه دشمن بنگر . بىگمان بر ما چيره مىشوند ، و بر و بوم ما را ويران مىكنند .\r\nچون از اين سخنان بسيار گفت سپهدار بر او سخت خروشيد و گفت : ترا كاغذ و دوات و خامه به كار است نبايد افزون بر اين سخن بگويى .\r\nپيش از آن كه بهرام به جنگ آغازد\r\nبغلتيد در پيش يزدان به خاك * همى گفت كاى داور داد و پاك\r\nگر اين جنگ بيداد بينى همى * ز من ساوه را برگزينى همى\r\nدلم را به رزم اندر آرام ده * به ايرانيان بر ورا كام ده\r\nاگر من ز بهر تو كوشم همى * به رزم اندرون سر فروشم همى\r\nمرا و سپاه مرا شاد كن * وزين جنگ ما گيتى آباد كن\r\nچون دو سپاه در هم آويختند ، در لشكريان ساوه شاه شكست افتاد . در گير و دار نبرد بهرام چوبينه\r\nخدنگى گزين كرد پيكان چو آب * نهاده بر او چهار پرّ عقاب\r\nبماليد چاچى كمان را به دست * به چرم گوزن اندر آورد شست\r\nچو چپ راست كرد و خم آورد راست * خروش از خم چرخ چاچى بخاست\r\nچو بگذشت پيكان از انگشت اوى * گذر كرد از مهرهء پشتِ اوى\r\nفرستادن بهرام چوبينه پيروزنامه را با سر ساوه‌شاه نزد هرمزد\r\nبه اين ضربت ساوه شاه بر خاك افتاد و غرق در خون شد . بهرام سر از تنش جدا كرد . در اين هنگام غوغايى بزرگ برخاست . گروهى از سپاهيان تركان زير پى پيلان جان باختند .\r\nبهرام چوبينه پس از اين پيروزى ايزد پاك را نيايش كرد . سپس مژدهء چيره شدن بر تُركان را به شاه فرستاد . هرمزد به شادى اين پيروزى بزرگ در گنج گشود . صد و سى هزار درم از آن برگرفت . سه بهره كرد . يك بخش آن را به درويشان داد . يك بخش هزينهء\r\n\r\n","description":"","footnote":"","page_name":" 609 ","page_number":631},
  {"content":"\r\n\r\nآتشكده‌ها و نوآيين كردن جشنهاى نوروز و سده كرد ، و سيم بهره را به آباد كردن رباطهاى ويران شده اختصاص داد . خراج چهار ساله را نيز بر همگان بخشيد . سپس تختى سيمين و يك جفت كفش زرين با چيزهاى گرانبهاى ديگر براى بهرام فرستاد و فرمود آنچه غنيمت از دشمن به چنگ آورده است به سپاهيان ببخشد ، و زان پس جنگ پرموده پسر ساوه شاه را ساز كند .\r\nرزم بهرام چوبينه با پرموده پسر شاه‌ساوه\r\nاز روى ديگر چون پرموده از آهنگ سالار سپاه ايران آگاه شد ، همهء گنجهاى خود را در دژى كه سخت استوار بود نهاد . از جيحون گذشت و جنگ با سپاه ايران را آماده شد . در اين پيكار نيز در سپاهيان تركان شكست افتاد . پرموده حصارى شد و زينهار خواست به شرط اين كه منشور و مُهر از هرمزد باشد . بهرام\r\nنبشتند پس نامه‌اى سودمند * به نزديك پيروز شاه بلند\r\nكه خاقان چين زينهارى شدست * ز جنگ درازم حصارى شدست\r\nيكى مهر و منشور بايد همى * بدين مژده بر سور بايد همى\r\nكه خاقان ز ما زينهارى شود * از آن برترى سوى خوارى شود\r\nشاه از اين خبر شادان شد و زينهار نامه نوشت و براى پرموده فرستاد ، و به سالار سپاه ايران نيز پاسخ فرستاد كه پرموده را به خوبى به درگاه بفرستد .\r\nخشم گرفتن بهرام چوبينه بر پرموده\r\nاز روى ديگر پرموده به رسيدن زنهار نامه از باره فرود آمد . بر اسب نشست ، و بىآنكه به بهرام بنگرد و اعتنا كند با سپاهيانش رو به ايران نهاد . بهرام از رفتار پرموده خشمگين و برآشفته شد ، و به گرفتن و آوردنش فرمان داد . پرستندگان پرموده را پياده آوردند . چون بهرام را ديد گفت : روزگارى پادشاهى بزرگ و نام آور بودم اكنون از بخت بد از بلندى به خوارى درافتاده‌ام . اما شاه مرا زينهار داده است ، و مىروم تا به\r\n\r\n","description":"","footnote":"","page_name":" 610 ","page_number":632},
  {"content":"\r\n\r\nو بپيوندم . ترا با من چه كار است و از چه رو رنجه‌ام مىدارى ؟ بهرام از زبان آورى پرموده خشمگين گشت . يك تازيانه بر او زد پاهايش را در بند كرد . اما ساعتى بعد از آن كار پشيمان گشت پاهاى وى را گشود . اسبى زرين ستام و تيغى هندى و زرين نيام به او داد و پوزشگرى كرد .\r\nچون پرموده به درگاه شاه رسيد و شهريار از كردار بهرام آگاه گشت سخت ملول شد .\r\nاز روى ديگر پس از اين كه شاه و پرموده پيمان دوستى به سوگند تازه كردند خاقان چين آهنگ بازگشتن به چين و توران كرد .\r\nشهريار خلعتهاى گرانبها به او داد و دو منزل وى را بدرقه كرد . وقتى بهرام چوبينه از بازگشتن پيموده آگاه شد .\r\nپذيره شدش پهلوان سوار * از ايران هر آن كس كه بد نامدار\r\nهمه تاخت پوزش كنان پيش اوى * پر از شرم جان بدانديش اوى\r\nچو پرموده را ديد كرد آفرين * از او سر بپيچيد خاقان چين\r\nهمى راند بهرام با او به راه * نكرد ايچ خاقان به دو بر نگاه\r\nشهريار نيز به بهرام درشتناك و سرگردان شد ، و به جاى اين كه وى را به پاداش آن دليريها و كارهاى بزرگ كه كرده بود برافرازد و نيكو بدارد ، دوكدانى با پنبه و جامه‌اى زنانه براى او فرستاد .\r\nچون آن خلعت ناسزاوار به بهرام رسيد شكيبايى و خاموشى گزيد و گفت : بايد از بختِ بد و ستمى كه به من رفته به درگاهِ پاك يزدان بنالم . آن گاه از سر خشم و درد جامهء زنانه‌اى را كه شاه فرستاده بود بر تن راست كرد . دوكدان و پنبه را پيش رو نهاد ، و مهان و نامداران و سران سپاه را نزد خويش خواند . چون آنان اين بديدند در شگفت شدند . سالار سپاه گفت : ببينيد كه شاه مرا اين خلعت فرستاده است . با اين همه\r\n\r\n","description":"","footnote":"","page_name":" 611 ","page_number":633},
  {"content":"\r\n\r\nخوارى كه بر من پسنديده روى از او برنمىتابم . سپاهيان گفتند . ما را اين خوش نمىآيد . از اين پس سر به فرمانش نمىنهيم ، و او را سزاوار گاه نمىدانيم . سپهدار آنان را به شكيبايى و خويشتندارى پند داد اما چون روزگارى گذشت پر منش گشت و سترگى كرد .\r\nآگه دادن خرادبرزين هرمزد را از كار بهرام چوبينه\r\nاز روى ديگر خراد برزين كه پيوسته همراه بهرام بود پنهان و بىدستورى سپهدار شتابان به درگاه شاه شتافت ، و او را از آنچه رفته بود آگاه كرد . هرمزد گفتار آن فال گوى را كه گفته بود سردارى كه ساوه شاه را مىكشد سرانجام از فرمان تو روى برمىتابد و سركشى مىكند ، به ياد آورد . آن گاه از خوارى و بيدادى كه ناروا به بهرام چوبينه كرده بود سخت پشيمان گشت .\r\nسپهدار نيز در كار خويش درماند . گروهى از سران سپاه و خواهرش گرديه وى را به بازگشتن به درگاه شاه پند مىدادند ، اما برخى ديگر ، و يلان سينه او را به سركشى و دعوى پادشاهى و جنگ با هرمزد برمىانگيختند . گرديه به يلان سينه برآشفت و گفت :\r\nمكن بر تن و جان ما بر ستم * كه از تو نبينم همى باد و دم\r\nپدر مرزبان بود ما را به رى * تو افگندى اين جستن تخت پى\r\nچو بهرام را دل به جوش آورى * تبار مرا در خروش آورى\r\nشود رنج اين تخمهء ما به باد * به گفتار تو كهتر بدنژاد\r\nسخنان گرديه بر برادرش گران آمد و بر وى خشمگين و نامهربان گشت . آن گاه لشكر آراست . از بلخ به رى آمد ، و در آن جا درم به نام خسرو پسر هرمزد كرد ، و به شهريار نوشت : به نيروى بازو و تدبير دُرُست ساوه شاه و پسرش پرموده بزرگترين دشمنانت را از ميان برداشتم و گنجهايشان را براى تو فرستادم . تو از تار يكدلى و خودمرادى و تيره جانى\r\n\r\n","description":"","footnote":"","page_name":" 612 ","page_number":634},
  {"content":"\r\n\r\nسزاى آن كارهاى گران دوكدان و جامهء زنان خلعت برايم فرستادى . بدان كه از اين زمان روى از درگاه تو برتافته‌ام ، و مىمانم و مىكوشم تا پسرت خسرو بر اورنگ خسروى برآيد . آن گاه به درگاهش مىشتابم به فرمانش كوه را هامون و بيابان را از كشتهء دشمنانش همانند جيحون مىكنم .\r\nنامه نوشتن بهرام نزد هرمزد و گريختن خسرو پرويز از پيش پدر\r\nچون نامهء بهرام به هرمزد رسيد رخش همانند شنبليد زرد گشت .\r\nبر پسرش خسرو بدگمان شد و گفت : خسرو را كار به جايى رسيده است كه درم به نام خود ضرب مىكند . چون از او بيمناك گشت يكى از رازداران خويش را برانگيخت كه وى را به زهر بكشد . حاجب بر اين راز آگاه شد و به خسرو خبر برد . شاهزاده چون دانست كه شاه به نابودى او فرمان داده است در تاريكى شب از تيسفون گريخت و پس از روزى چند به رنج بسيار خود را به آذرآبادگان رساند . در آن جا گروه بسيارى از نامداران به او پيوستند . شهريار چون از گريختن پسرش آگاه شد سخت دردمند گشت ، و به هر سو كسانى را به جستجو و گرفتن وى فرستاد .\r\nگستهم و بندوى خالان خسرو را كه هر دو به مردانگى و دليرى نام آور بودند در بند كرد . سپس آيين گشسب را با سپاهى گران به جنگ بهرام فرستاد . يكى از نزديكان آيين گشسب به سببى وى را كشت . سپاهيان بىسالار پراگنده گشتند ، نيمى به بهرام و نيم ديگر به خسرو پيوستند .\r\nچو آگاهى آمد بر شهريار * ز آيين گشسب آن كه بُد نامدار\r\nبرآمد ز آرام و ز خورد و خواب * همى بود با ديدگان پر آب\r\nشاه از دردمندى و دلآزارى در كاخش را به روىِ همگان بست از بزرگان نگران و بدگمان شد . يكى گفت : بهرام جنگ با شاه را آماده شده ديگرى گفت : پسرش خسرو با سپاهيان فراوان به تختگاه رو نهاده است . از اين خبرها رنگ و بوى پادشاهى هرمزد از ميان رفت .\r\n\r\n","description":"","footnote":"","page_name":" 613 ","page_number":635},
  {"content":"\r\n\r\nنيكخواهان بند و و گستهم آن دو را از زندان رها كردند .\r\nلشكريان كه از بيداد هرمزد و كارهاى ناپسندش دل آزرده بودند به رهنمونى گستهم لب به نفرين شاه گشودند . ديرى نپاييد از بسيارى خشم به ايوان شاهنشهى تاختند تاج از سر هرمزد برداشتند وى را از تخت به زير افگندند گنجش را به تاراج بردند ، و دو چشمش را كور كردند .\r\n\r\n","description":"","footnote":"","page_name":" 614 ","page_number":636},
  {"content":"\r\n\r\nپادشاهى خسرو پرويز\r\nبر تخت نشستن خسرو و پوزش پدر خواستن او\r\nگستهم و بندوى خبر رنج‌مندى و تن فگارى هرمزد را به خسرو پرويز بردند . خسرو غمى شد و\r\nچنين گفت هر كو ز راه خرد * به تيزى و بىدانشى بگذرد\r\nنترسد ز كردارِ چرخ بلند * شود زندگانيش ناسودمند\r\nبا اين كه پدرم نكو انديش من نبود و بر من بديها روا داشت ، هميشه تا هستم و هست آفرين گوى او خواهم بود و در محنتش گرم عهدى مىكنم . آن گاه چون سپاهيان بسيار از بردع و اردبيل و ارمينيّه بر او گرد آمدند رو به تيسفون نهاد . وقتى خبر پيش آمدن خسرو به بغداد رسيد بزرگان و ردان و موبدان و سران سپاه به پيشبازش رفتند . خسرو چون به شهر درآمد نخست دردمند و اندوهگين به ديدار پدرش رفت . سر بر قدمش سود و گريست . هرمزد به اندوه گفت : مرا سه آرزو از تو در دل است .\r\nنخست اين كه سپيده‌دم هر روز پيش من بيايى تا آوازت را بشنوم . ديگر آن كه مردى كهن ، جهان ديده و سرد و گرم روزگار چشيده را كه از شهرياران ايران و آيين ها و كارهاى آنان آگاه باشد همنشين و همزبانم\r\n\r\n","description":"","footnote":"","page_name":" 615 ","page_number":637},
  {"content":"\r\n\r\nكنى تا از گذشته‌ها با من سخن گويد . سه ديگر آنكه گستهم و بندوى را كه هر دو خال تواند از نعمت بينايى محروم كنى كه اين ستم از آنان بر من رسيده است .\r\nخسرو گفت : اى شهريار ، نيك بينديش كه ما را دشمنى نيرومند در پيش است . او سپاهيان بىشمار و خنجر گذاران بسيار دارد ، و روى به كارهاى بزرگ آورده است . اگر گستهم و بندوى را كه سردارانى خردمند و كاردانند از ميان بردارم در كار پادشاهى زيانها پديد مىآيد .\r\nآگاهىشدن بهرام چوبينه از كور شدن هرمزد و سپاه كشيدن به جنگ خسرو پرويز\r\nاز روى ديگر چون بهرام از بدى كه بر هرمزد رسيده بود آگاه شد ، دانست دو چشمش را به داغ كور كرده‌اند ، و پسرش خسرو بر اورنگ پادشاهى برآمده است آمادهء جنگ شد و با سپاهى به بسيارى ستارگان و به كردار كوه رو به نهروان نهاد . خسرو نيز سپاه آراست . چون دو لشكر به هم نزديك شدند خسرو پرويز كه از جنگيدن با بهرام چوبينه هراس داشت آشتى جويى را به آهستگى و مدارا به هماورد گفت :\r\nتو درگاه را همچو پيرايه‌اى * همان تخت و ديهيم را مايه‌اى\r\nجهانجوى گُردى و يزدان پرست * مداراد دارنده باز از تو دست\r\nسگاليده‌ام روزگار ترا * به خوبى بسيجيده كار ترا\r\nترا با سپاه تو مهمان كنم * ز ديدار تو رامش جان كنم\r\nسپهدار ايرانت خوانم به داد * كنم آفريننده را بر تو ياد\r\nبهرام كه رزمجويى آتش دم و توسن دل بود پاسخ داد :\r\nترا روزگار بزرگى مباد * نه بيداد دانى ز شاهى نه داد\r\nبه زودى يكى دار سازم بلند * دو دستت ببندم به خَم ِّ كمند\r\nبياويزمت زان سزاوار دار * ببينى ز من تلخى روزگار\r\nخسرو از جواب تلخ و تيز بهرام سخت ناشاد و نگران گشت .\r\n\r\n","description":"","footnote":"","page_name":" 616 ","page_number":638},
  {"content":"\r\n\r\nروى از او برتافت به خلوت رفت تاج از سر برگرفت سر سوى آسمان كرد به يزدان ناليد ، و به زارى گفت : اى پروردگار دادگر ، اگر بر اين دشمن بدمنشِ خويشكام فزونى يافتم ياره و طوق و گوشوار زرين ِ گوهر آگين ، و جامهء زرنگارم را نذر آتشكده مىكنم و ده هزار درم به درويشان مىدهم .\r\nچون جنگ درگرفت و دو سپاه در هم آويختند لشكريان خسرو همه روى از او برگاشتند . خسرو چون خويش را بىهواخواه ديد دانست كه جاى درنگ نيست . گريخت و خود را به پل نهروان رساند و چون بهرام را همچنان شتابان در پى خود ديد به تير اسبِ او را بخست . آن گاه فرمود پل نهروان را ويران كردند . سپس سراسيمه راه تيسفون در پيش گرفت . چون به آن جا رسيد دروازه‌هاى شهر را با آهن بست . آن گاه نزد پدرش رفت . بر او نماز برد و گفت :\r\nچندان كه بهرام را به آشتى جويى خواندم پندم در او در نگرفت و دم از جنگ مىزد . ناچار و بناكام ميان سپاهيان من و او جنگى مهيب درگرفت . بيشتر سپاهيانم به او پيوستند و با من جز اندكى نماند . ناچار گريختم . اگر پسندى از تازيان يارى بجويم . هرمزد گفت : اين مكن كه تازيان را گوهر و مردانگى نيست و به اميد گرفتن دينارى ترا به دست دشمن مىسپارند . تازان به مرز روم برو ، و از قيصر مدد بخواه .\r\nخسرو اين انديشه را پسنديد ، و با بندوى و گردوى و گستهم و دسته‌اى از سپاهيان تازيان رو به راه نهاد . چون لختى راه پيمودند خسرو ديد كه بندوى و گستهم نرم نرم و آهسته مىراندند .\r\nخروشيد و گفت : نمىبينيد كه زمان تنگ و دشمن نزديك است ؟ بندوى جواب داد : از بهرام نگران مباش كه به گرد ما نمىرسد . بيم ما از آن است كه چون چوبينه به ايوان شاه درآيد سر به فرمان او نهد و دستورِ او شود آن گاه از زبان شهريار نامه‌اى به قيصر نويسد كه خسرو از فرمان\r\n\r\n","description":"","footnote":"","page_name":" 617 ","page_number":639},
  {"content":"\r\n\r\nمن روى برتافته و گريزان به روم روى نهاده است . چون به آن جا رسد قيصر بايد كه او را در بند كند و به اين بارگاه فرستد . خسرو\r\nچنين داد پاسخ كه از بختِ بد * سزد زين نشان هرچ بر ما رسد\r\nسخنها دراز است و كارى درشت * به يزدان كنون باز هشتيم پشت\r\nبباشد نگردد به انديشه باز * مبادا كه آيد به دشمن نياز\r\nچون خسرو همچنان رو به روم مىراند آن دو بدمنش پر گزند به ايوان هرمزد بازگشتند وى را كشتند و دگر بار در پى خسرو شتافتند .\r\nبردن بهرام ، بندوى را پيش بهرام چوبينه\r\nاز روى ديگر چون بهرام به تيسفون رسيد با سى هزار مرد زره‌دارِ شمشيرزن از پس خسرو تاخت . در رباطى كه يزدان سراى نام داشت به او نزديك شد . خسرو سخت بيمناك گشت و گفت زمان درماندگى و بيچارگى من فرا رسيده ، در كار خويش هيچ نشان خير و روشنايى نمىبينم ، نه جنگيدن مىتوانم و نه گريختن . بندوى گفت : اى شهريار ، من چاره‌اى دانم كه با فدا كردن جان خود ترا از كشته شدن برهانم ، از آنكه نمىتوانم ديد كه باد تيزى بر تو بوزد . هم اكنون تاج و گوشوار و كمر و چينى قباىِ زربفتت را به من بده تا بر خود راست كنم .\r\nتو جامهء مرا بپوش و با سپاه اندكى كه دارى سوى روم بتاز . خسرو چنين كرد . بندوى جامهء زرنگار شاه را پوشيد ، تاج او را بر سر نهاد ، بر بالاى بام رباط رفت و به تماشاى بهرام كه با سپاهيانش نزديك مىشدند پرداخت . چون بهرام او را بر فراز بام ديد پنداشت كه خسرو است و آن گاه كه بندوى دريافت كه بهرام او را شاه پنداشت از بالاى بام به زير آمد ، جامهء پادشاهى از تن جدا كرد ، جامه‌اى ساده پوشيد دگر بار بر فراز بام شد و به سپاهيان گفت : از سوى خسرو پادشاه ايران پيامى دارم كه بايد به سالار شما بگويم . بهرام به او نزديك شد و گفت من بهرام سالار\r\n\r\n","description":"","footnote":"","page_name":" 618 ","page_number":640},
  {"content":"\r\n\r\nسپاهم ، آنچه خواهى بگوى .\r\nبندوى گفت : شهريار فرموده است كه من اينك از رنج راه سخت دردمند و فرسوده شده‌ام ، و ستوران نيز خسته و كوفته گشته‌اند .\r\nامروز مرا زمان بدهيد تا بياسايم فردا نزد بهرام مىآيم تا چه پيش آيد .\r\nبهرام بدين پيمان رضا داد . روز ديگر بندوى بر بام رفت و گفت : ديشب خسرو تا شبگير گرم راز و نياز با ايزد دادگر بود ، و اكنون نيرو و توان برخاستن و گفتن و شنيدن ندارد . فردا پگاه به ميان سپاهيان مىآيد تا چه روا داريد .\r\nبهرام آن روز نيز به شهريار زمان داد . روز بعد بندوى دگر بار بر بام شد و\r\nبه بهرام گفت اى جهان ديده مرد * بر آن گه كه برخاست از دشت گرد\r\nچو خسرو شما را بديد او برفت * سوى روم با لشكر خويش تفت\r\nكنون گر تو پرّان شوى چون عقاب * و گر برتر آرى سر از آفتاب\r\nنبينى همى شاه را جز به روم * كه اكنون كهن شد بر آن مرز و بوم\r\nاكنون اگر مرا به جان زينهار دهى به خدمت مىآيم و هر چه پرسى به راستى جواب مىگويم و گرنه رستم آسا به جنگ مىكوشم .\r\nبهرام به شنيدن اين سخنان پر فريب رنج‌مند و تن فگار گشت و به تلخى به او گفت : اى فريبنده مرد بدتن بدكنش ، من ترا به مكافات اين گناه كه كردى نمىكشم چه مىدانم به زودى خسرو ترا مىكشد .\r\nبر تخت نشستن بهرام چوبينه\r\nآن گاه بهرام چوبينه خويش را پادشاه خواند . تاج بر سر نهاد و سپاهيان بر او آفرين كردند . بهرام چوبينه نگهبانى بندوى را به بهرام يكى از بزرگان سپرد . پس از اين كه بندوى مدتى در بند ماند و دانست كه با گران دستى با قدر نتوان آويخت ، افسونگرى را به بهرام گفت : تو روشن نظر و باريك انديشى و مىدانى كه خورشيد مدتى دراز زيرِ ابر نمىماند ، و پايان شب سيه سپيد است . به انگشت خويش بشمار كه تا\r\n\r\n","description":"","footnote":"","page_name":" 619 ","page_number":641},
  {"content":"\r\n\r\nدو ماه ديگر خسرو با سپاهى بىكران از روم به ايران مىآيد و به تاج و تخت بهرام چوبينه آتش مىافگند . اگر مرا از اين بند رها كنى سوگند ياد مىكنم كه او را چنان به تو مهربان كنم كه سرت را به گردون برافرازد .\r\nبهرام فريب چرب زبانيهاى بندوى را خورد . پاى وى را از بند گشاد ، و بهتر آمدِ خويش را گفت : دل شاد بدار كه فردا هنگام چوگان بازى چوبينه را به ضرب شمشير مىكشم .\r\nگريختن بندوى از بند بهرام\r\nروز ديگر بهرام پيش از رفتن به ميدان ِ چوگان زره زير جامه پوشيد . همسر بهرام كه از شوهرش بيزار و در آرزوى ديدار و همخوابگى بهرام چوبينه بود نهانى به وى پيام فرستاد كه شوهرم امروز زير جامه زره پوشيده است . نمىدانم چه انديشهء بد در دل دارد . از او بپرهيز . خويش را از گزندش نگهبان باش و با او چوگان مزن .\r\nچون بازى چوگان آغاز و گرم شد بهرام چوبينه به بهانه‌اى دست بر جامهء بهرام سود و گفت : چرا هنگام چوگان بازى زره پوشيده‌اى ؟ رنگ بهرام پور سياوش از نهيب بهرام چوبينه گرديد ، تنش از بيم لرزيد ، و زبانش از گفتن باز ماند . بهرام چوبينه بىدرنگ به ضرب شمشير او را كشت .\r\nچون بندوى از خبر كشته شدن بهرام آگاه شد جوشن پوشيد بر اسبى آتش نعل نشست و از بيم بهرام شاه گريخت و به راه اردبيل راند .\r\nبهرام به شنيدن خبر گريختن بندوى دژم و آشفته گشت .\r\nرفتن خسرو سوى روم به راه بيابان و آگاهى دادن پارساى ترسا از كار آينده\r\nاز روى ديگر خسرو به رنج بسيار خود را به مرز روم رساند . در آن جا به راهبى رسيد و شاه را گفت : تو شهريارى نامدارى اما از بدخواهى و بدمنشى يكى از بندگانت بر تو گزند بسيار رسيده است . اما از آمدن به اين جا مراد مىيابى و اختر بلندت بار دگر سرفرازت مىكند . قيصر به تو\r\n\r\n","description":"","footnote":"","page_name":" 620 ","page_number":642},
  {"content":"\r\n\r\nسپاه و سلاح مىدهد و سرانجام بر آن بدنژاد پيروز مىگردى . افزون بر اين پادشاه روم يكى از دخترانش را همسر تو مىكند .\r\nخسرو بر پير راهب آفرين كرد و گفت : اى پاكيزه جان ِ آگاه‌مند ، تا مرا زندگانى است شيرينى اين مژدهء آرزو انگيز از كامم بيرون نمىرود ، اما بگو كى پادشاه مىشوم و تاج بر سر مىگذارم ؟\r\nچنين داد پاسخ كه ده با دو ماه * بر اين بگذرد بازيابى كلاه\r\nدگر بر سر آيد ده و پنج روز * تو گردى شهنشاه گيتى فروز\r\nآمدن خسرو به سرزمين روم\r\nچون خسرو به تختگاه قيصر در آمد پادشاه روم دختر خود مريم را به زنى به او داد و صدهزار مرد سپاهى به فرماندهى نياطوس برادر خود به فرمان او درآورد . خسرو با آن لشكر رزمخواه رو به آذرابادگان نهاد . در راه به بندوى رسيد . از ديدنش شاد شد و گفت : هرگز اميد نداشتم كه تو از بند بهرام رهايى يا بى . بندوى همهء آنچه را بر او رسيده بود باز گفت .\r\nاز روى ديگر چون بهرام چوبينه از بازگشتن خسرو با سپاهى گران آگاه شد چاره‌گرى را نامه‌هايى به گستهم و گردوى و بندوى و شاپور و ديگر يلان نوشت و از آنان خواست كه از درگاه خسرو ببرند و به يارى وى بيايند . نامه‌ها را به دانا پناه كه نامجويى با دانش و آبروى بود داد . او براى هر يك از نامداران هديه‌هايى برداشت و به كردار بازرگانان به درگاه خسرو رو نهاد . چون بزرگى و شكوه‌مندى و سپاه فراوان او را ديد\r\nبه دل گفت با اين چنين شهريار * نخواهد ز بهرام يل زينهار\r\nيكى مرد بىدشمنم پارسى * همان بار دارم شتروار سى\r\nچرا خويشتن كرد بايد هلاك * بلندى پديدار گشت از مغاك\r\nچون اين انديشه در دلش نيرو گرفت به درگاه خسرو شتافت نامه‌هايى را كه چوبينه براى يلان نوشته بود با همهء هدايايى كه براى آنان فرستاده بود به خسرو داد . شهريار چون نامه را خواند دانا پناه را بر تخت\r\n\r\n","description":"","footnote":"","page_name":" 621 ","page_number":643},
  {"content":"\r\n\r\nزرين نشاند و وى را نواخت . آن گاه دبير را پيش خواند و فرمود از زبان گردان به چوبينه جواب بنويس : اى مهتر گُرد گردنفراز ، همه نامه‌هاى ترا خوانديم زبان ما با خسرو است امّا دلمان با تست . همين كه به اين جا برسى و جنگ را آغاز كنى همه به تو مىپيونديم ، و جنگ با روميان را مىكوشيم . آن گاه دل خسرو از نهيب و شكوهمندى تو لرزان ، و چون رو به از پيشت گريزان مىگردد .\r\nخسرو نامه‌ها را به دانا پناه داد تا به بهرام چوبينه برساند .\r\nبهرامشاه چون آنها را خواند سپاه آراست و ساز رفتن گرفت .\r\nپيران خردور او را گفتند كه اين راى درست نيست . فريب اين چرب زبانيها را مخور و به اين اميدها خويش را در بلا ميفگن كه ما نشانهء مرادمندى و روشنايى در اين كار نمىبينيم .\r\nپند آن پيران روشن نگر در دل چوبينهء آتش نهادِ افزون جو كارگر نيفتاد و لشكر به آذرآبادگان راند . چون دو سپاه به هم فراز آمدند و درآويختند گروهى بىشمار از سپاهيان روم كشته شد و شكست در آن لشكر افتاد . روز ديگر باز هر دو گروه صف جنگ آراستند . خسرو در قلب ، گردوى در ميمنه ايستاد و گستهم كنار شاه جاى گرفت تا او را از گزند دشمن نگهبان باشد . چون دو سپاه بهم درآويختند در گرماگرم نبرد چوبينه به قلب دشمن حمله برد . پس از اين كه آن را در هم كوبيد به ميسره شتافت . نگهبان آن سوى گردوى بود چون كمان به زه كرد .\r\nبه دو گفت بهرام كاى بىپدر * به خون برادر چه بندى كمر ؟\r\nو گردوى جواب داد : برادرى كه با برادر بستيزد از دشمن خطرمندتر است . تو هم خصم خردى و ريمن و سخت روى ، و هم ناسپاسگزار به درگاه ايزد پاك ، و اگر برادر به راستى برادر و داراى نام و ننگ و مردانگى باشد هرگز با برادر به جنگ برنمىخيزد . آن گاه خسرو به سران سپاه ايران گفت بكوشيد كه خود بر دشمن پيروز شويد چه اگر\r\n\r\n","description":"","footnote":"","page_name":" 622 ","page_number":644},
  {"content":"\r\n\r\nخصم به قوت روميان شكسته شود روميان بر ما ناز و سرفرازى مىكنند ، و سر به گردون مىافرازند .\r\nگستهم گفت : چنان كنيم كه شهريار فرمايد . آن گاه شاپور و بندوى و گردوى و آذر گشسب و زنگوى و تخواره و چند تن ديگر را كه روى هم چهارده نفر بودند به يارى خويش برگزيد و پيش خسرو برد .\r\nشهريار به آنان گفت :\r\nهمه پشت را سوى ياران كنيد * دل خويش را شاد و خندان كنيد\r\nجز از خواست يزدان نباشد سخن * چنين بود تا بود چرخ كهن\r\nبه رزم اندرون كشته بهتر بود * كه در خانه‌ات بنده مهتر بود\r\nهمه همزبان با شهريار پيمان سپردند كه يا از اين رزم پيروز بازگردند يا در راه نگهبانى كشور و شاه جان ببازند .\r\nچون دو سپاه با هم فراز آمدند و با هم آويختند از هر دو سوى گروهى كشته شدند . شبانگاه از هم جدا ، و به اردوگاه خود بازگشتند .\r\nپس از اين كه تاريكى بر همه جا سايه افگند بندوى منادى گرى را فرمود به نزديك لشكرگاه برود و آواز دهد از سپاهيان چوبينه هر كس به سپاهيان خسرو بپيوندد شهريار گناهان او را به يزدان پاك مىبخشد و به مهربانى و گرمرويى او را مىپذيرد . چون سپاهيان بهرام اين آواز نويددهنده و پيوندگر را شنيدند نيم شب گروه گروه همهء نامداران و بيشتر سپاهيان آرام آرام از خيمه‌گاه خود بيرون شدند ، و به سپاهيان خسرو پيوستند . شبگير چون چوبينه در نگريست جز گروهى از ياران ويژهء خويش كسى در خيمه‌ها نديد . دانست كه روزگار بر او برآشفته و پشت كرده است ، و نشانى از خير و روشنايى در كار او نيست . به ياران و باقيماندهء لشكريانش گفت : اكنون گريز ، از رزم و رستخيز نيكوتر است .\r\nهر چه گستردنى و خوردنى و بردنى بود با تخت عاج و تاج و ياره و طوق زرين و زر و سيم بر سه هزار شتر بار كرد و پيش از دميدن خورشيد\r\n\r\n","description":"","footnote":"","page_name":" 623 ","page_number":645},
  {"content":"\r\n\r\nگريخت .\r\nروز ديگر طلايه‌داران شاه خبر دادند كه خيمه‌هاى دشمن خالى مانده و همه گريخته‌اند . خسرو به شنيدن اين آگهى نستود را با سه هزار مرد جنگى به دنبال آنان فرستاد .\r\nاز روى ديگر بهرام و يارانش از بيراهه همچنان رفتند تا به ديهى رسيدند ، و سپهبد و يارانش كه از تشنگى و گرسنگى بىتاب شده بودند از اسب فرود آمدند و به خانهء پير زنى درآمدند و آب و نان خواستند .\r\nخداوند خانه گرده‌اى چند نان جو با ظرفى دوغ كشك در غربالى نهاد و پيش روى آنان گذاشت ، چون بهرام از آن خورش سير شد\r\nبه دو گفت كاى مام با فرّهى * ز كار جهان چيستت آگهى ؟\r\nپير زن گفت : امروز از شهر چندين تن به ده بازگشتند و گفتند :\r\nچوبينه در جنگ با خسرو شكست خورده و آسيمه سر گريخته است ، بهرام پرسيد به نظر و انديشهء تو جنگ چوبينه با خسرو از سر خرد بود يا از خودمرادى و افزون جويى ؟ پير زن جواب داد تو كه هوشمند مىنمايى چرا اين سخن ناسنجيده مىگويى\r\nندانى كه بهرام پور گشسب * چو با پور هرمز برانگيزد اسب\r\nبخندد بر او هر كه دارد خرد * كس او راز گردنكشان نشمرد\r\nآن گاه بهرام و همراهانش پيش از گرمگاه به راه افتادند . چون لختى پيمودند به نيستانى رسيدند كه گروهى نى مىبريدند . به بهرام گفتند : چرا به اين جا آمدى از آن كه سپاهى گران و رزمجو در پيش راه است . بهرام دانست كه آنان لشكريان شاه‌اند . همه از اسب فرود آمدند و جنگ را آماده شدند . چون چوبينه از دور نستود را ديد اسب به سوى او راند و همين كه نزديك رسيد به كمند وى را از زَبَرِ زين در ربود . نستود زينهار خواست و گفت : مرا مكش تا ترا خدمتگر باشم . بهرام گفت مرا\r\n\r\n","description":"","footnote":"","page_name":" 624 ","page_number":646},
  {"content":"\r\n\r\nاز داشتن خدمتگرى چون تو تاريك بخت و تيره جان ننگ مىآيد . ترا رها مىكنم تا آنچه ديدى و شنيدى به خسرو بگويى .\r\nآن گاه بهرام و دليران و يارانش رو به رى نهادند و چون روزگارى در آن شهر آسودند پيش خاقان چين رفتند .\r\nاز سوى ديگر چون شهريار به رزمگاه رسيد همهء آنچه را كه از دشمن مانده بود به تاراج گرفت . سپس در خلوتگاهى روى نياز به درگاه يزدان پاك نهاد و گفت :\r\nپى دشمن از بوم برداشتى * همه كار ز انديشه بگذاشتى\r\nپرستنده و ناسزا بنده‌ام * به فرمان و رايت سرافگنده‌ام\r\nنامهء خسرو پرويز بهرام به قيصر به پيروزى\r\nسپس نامه‌اى به قيصر فرستاد . نخست بر كردگار يكتاى دادگر آفرين كرد پس از آن وى را از پيروزى خويش آگاه كرد . قيصر از اين مژده سخت شادمان گشت ، به درويشان زر پراگند ، و خوردنيهاى بسيار داد . آن گاه پاسخ نامهء خسرو را با هديه‌هاى بسيار فرستاد و نوشت .\r\nنخست\r\nسر نامه كرد از جهاندار ياد * خداوند پيروزى و فرّ و داد\r\nخداوند ماه و خداوند هور * خداوند پيل و خداوند مور\r\nبزرگى و نيك اخترى زو شناس * وزو دار تا زنده باشى سپاس\r\nجز از داد و خوبى مكن در جهان * چه در آشكار و چه اندر نهان\r\nپس از اين كه شاه و سپاهيان روزگارى به آسايش و آرامش گذراندند شهريار به نياطوس و سپاهيان رومى خلعتهاى شايسته داد و آنان را شادمان به روم بازگرداند . بعد از رفتن سپاهيان روم شهريار با گروهى از ويژگان از لشكرگاه به آتشكدهء آذر گشسب رفت . دو هفته اوستا و زند خواند . چون بازگشت به هنگام بر پا داشتن جشن ِ سده آنچه قيصر روم از زرين و سيمين و گوهر نگار و دينار براى او فرستاده بود به درويشان داد .\r\n\r\n","description":"","footnote":"","page_name":" 625 ","page_number":647},
  {"content":"\r\n\r\nچون اين كارها بپرداخت هر استانى از ايرانشهر را به يكى از نامداران سپرد ، و منادىگر را فرمود آواز دراندازد\r\nكه اى زيردستان شاه جهان * مخوانيد جز آفرين در نهان\r\nمجوييد كين و مريزيد خون * مباشيد بر كار بد رهنمون\r\nگر از زيردستان بنالد كسى * گر از لشكرى رنج يابد بسى\r\nنيابد ستمگاره جز دار جاى * همان رنج و آتش به ديگر سراى\r\nهمه پادشاهند بر گنج خويش * كسى را كه گرد آمد از رنج خويش\r\nداستان بهرام چوبينه با خاقان چين\r\nاز روى ديگر وقتى بهرام چوبينه گريزان خود را به كشور تركان رساند خاقان چين به مهرجويى و گرمرويى او را پذيرا شد و گفت :\r\nبدارم ترا همچو پيوند خويش * چه پيوند ، بهتر ز فرزند خويش\r\nترا بر سران سرفرازى دهم * هم از مهتران بىنيازى دهم\r\nكشته شدن مقاتوره به دست بهرام چوبينه\r\nبهرام روزگارى به خرمى و شادمانى گذراند . روزى ديد يكى از جنگاوران خاقان كه مَقاتوره نام داشت هر بامداد كه نزد او مىآمد هزار دينار مىگرفت و مىرفت . بهرام در شگفت شد و سبب اين كار پرسيد .\r\nخاقان گفت : آيين و راه ما اين است كه هر كس كه جنگىتر است هر بامداد بايد هزار دينار از خزانه بگيرد . مقاتوره از همهء ما در رزمجويى دليرتر است . اگر اين رسم را پاس ندارم و زر از او بازگيرم وى سپاهيان را به نافرمانى برمىانگيزد . همگان از بيم ، فرمان او مىبرند و فتنه‌ها بر پا مىشود . بهرام گفت : تو ناروا اين توسن دل تيره جان را بر خود خيره و چيره كرده‌اى . شاه كه سرِ انجمن و مهتر مهتران است نبايد كهتران را ناخوش خيال و گستاخ كند . اگر مرا دستورى باشد او را به جاى خود مىنشانم كه بر تو از اين ناخويشتن شناس خويش كام رنج بسيار رسيده است .\r\nخاقان گفت اگر توانى بكن . بهرام گفت : فردا چون مقاتوره پگاه دينار خواه نزد تو آيد به روى او مخند . چشم بر وى مگشاى و جوابش را\r\n\r\n","description":"","footnote":"","page_name":" 626 ","page_number":648},
  {"content":"\r\n\r\nمگوى ، و اگر گويى به خشم گو .\r\nروز ديگر چون روزهاى پيش بامداد مقاتوره به درگاه شاه آمد خاقان نه به رويش نگريست نه با او سخن گفت . در شگفت شد و گفت : چرا امروز چنين پيش تو خوار گشته‌ام ؟ بىگمان اين مهتر پارسى ترا بر من سرگران كرده است . بهرام به شنيدن اين سخن برآشفت و گفت ترا چه افتاده است كه هر پگاه گستاخ و بىپروا به درگاه خاقان مىآيى و بىهيچ رنج هزار دينار از گنجش برمىگيرى . گيرم كه به دليرى از سيصد مرد افزون ترى و شير را به قوت در هم مىشكنى ، اين بدان نمىاَرزد كه هر روز هزار دينار بربايى .\r\nمقاتوره به شنيدن اين سخنان درشت و تلخ به هم برآمد ، و او را به جنگ طلبيد . روز ديگر ميان اين دو رزم درگرفت و مقتوره كشته شد .\r\nخاقان شادمان گشت و به بهرام بسيار چيز بخشيد .\r\nكشتن دد دختر خاقان را\r\nچنان بود كه در آن روزگاران در كوه چين دد و دام فراوان بود .\r\nيكى از آن جانوران درنده كه به بزرگى از اسب درمىگذشت يالهاى بلند سياه داشت . پوست بدنش زرد و دهانش سياه بود . هر روز گرمگاه از كنام خود بيرون مىآمد ، و هر كه را مىديد به دم فرو مىكشيد . از بيم اين جانور زورمند و پر گزند همگان در رنج بودند و چاره نمىتوانستند .\r\nيكى دخترى داشت خاقان چو ماه * اگر ماه دارد دو زلف سياه\r\nدو لب سرخ و بينى چو تيغ قلم * دو بيجاده خندان و نرگس دژم\r\nخاقان و همسرش اين دختر را چندان دوست مىداشتند كه اگر آفتاب گرم بر او مىتافت يا باد تندى بر او مىوزيد در پيچ و تاب مىافتادند . چنان بود كه روزى اين دختر زيبا تنها و پياده در مرغزار دامنهء آن كوه به شادى مىخراميد . خاقان در دشتى نزديك مرغزار نخجير مىكرد . خاتون نيز در كاخ با يكى از نزديكان خود سخن مىگفت .\r\n\r\n","description":"","footnote":"","page_name":" 627 ","page_number":649},
  {"content":"\r\n\r\nكشته شدن شير كپى به دست بهرام چوبينه\r\nاتفاق را آن جانور كه مردمان آن را شير كپى مىگفتند از فراز كوه دختر جوان خاقان را ديد به كردارِ برق از بالا به زير آمد و او را به دم دركشيد .\r\nخاقان و خاتون به شنيدن اين خبر بد روى خراشيدند ، موى كندند و به درد گريستند ، و از آن پس هر دو چاره مىجستند كه چين و مردمانش تا كى از گزند اين جانور بيم انگيز و جان شكار رهايى يابد .\r\nچون بهرام ، مقاتوره مهتر گردان را در جنگ كشت خاتون پيش خاقان ناليد كه او را به كشتن شير كپى وادارد . خاقان بزم و سورى بزرگ بر پا كرد و خاتون از پس پرده بهرام را\r\nفراوانش بستود و كرد آفرين * كه آباد بادا به تو ترك و چين\r\nيكى آرزو خواهم از شهريار * كه باشد بر آن آرزو كامگار\r\nبهرام گفت : به هر چه فرمان دهى درنگ نكنم . خاتون گفت :\r\nنزديك اين جا مرغزارى زيباى سور است كه جوانان هنگام بهار در آن مرغزار مىچمند و شادى مىكنند . يك تيروار دور از آن مرغزار كوهى سياه‌تر از قير است ، و بر آن كوه جانوريست كه همهء مردمان از آن در رنج و بلايند . آن جانور دخترم را كه به تازه رويى و خرمى چون بهار ، و روشن تر از مهر و ماه بود روزى كه به جشنگاه رفته بود در كام كشيد .\r\nبسى از سواران چينى و مردان كار به كشتن آن جانور رفته‌اند و هيچيك زنده برنگشته است .\r\nبهرام گفت فردا پگاه به جشنگاه مىروم و به يارى يزدان پاك جشنگاه را از وجود پليد آن جانور مىپردازم .\r\nروز ديگر بهرام چنان كه گفته بود كمان و كمند و شش چوبه تير و يك نيزه برداشت بر اسب نشست ، و سوى كوه راند . چون آن جانور اژدها زور را ديد خدنگى بر بر ، تيرى بر سر ، و تيرهاى سوم و چهارم را بر دهان آن جانور زد . تير پنجم بر چنگال و تير ششم را بر ميانش زد . اژدها از آن زخمها از كوه به زير افتاد . آن گاه به ضرب شمشير تن آن را دو پاره\r\n\r\n","description":"","footnote":"","page_name":" 628 ","page_number":650},
  {"content":"\r\n\r\nكرد خاقان و خاتون و همهء سپاهيان بر او آفرين كردند ، و چون خاقان به بارگاه خويش درآمد بسيار چيزهاى گرانبها به او داد . روز ديگر\r\nچو خاقان چينى به ايوان رسيد * فرستاده‌اى مهربان برگزيد\r\nفرستاده ده بدره گنجى درم * همان جامه و برده از پيش و كم\r\nكه رو پيش بهرام جنگى بگوى * كه نزديك ما يافتى آبروى\r\nپس پردهء ما يكى دخترست * كه بر تارك اختران افسرست\r\nكنون گر بخواهى ز من دخترم * سپارم به تو لشكر و كشورم\r\nوقتى اين پيوند راست آمد ، همهء مردم چين به بندگى بهرام سر فرود آوردند .\r\nآگاهى يافتن خسرو پرويز او كار بهرام و نامه نوشتن به خاقان\r\nچون خسرو شهريار ايران آگاه گشت كه بهرام آن همه پايگاه و گنج بىرنج يافته است دردمند و آشفته حال گشت . به خاقان نامه كرد .\r\nنخست يزدان پاك را ستود سپس نوشت : بنده‌اى داشتم بدآرام و تاريك دل و سخت‌رو كه نه يزدان شناس بود و نه مهترشناس . به هر در كه شد پايگاه نيافت . شنيده‌ام كه به دربار تو پناه جسته است . به رسيدن اين نامه بايد پاى آن بندهء نافرمان را ببندى و به درگاه ما فرستى و گرنه جنگ را آماده باش .\r\nچون نامه به خاقان رسيد و خواند در پاسخ نوشت : مرا جز از يزدان پاك از هيچ كس باك نيست و ترا نزيبد با من كه چين و توران و هيتال زير فرمان دارم چنين داستانها زنى .\r\nبه رسيدن نامهء خاقان شهريار با كُهنان و رايمندان و جهان ديدگان به مشورت نشست . گفتند : اى شهريار ، اين كارهاى گران را آسان مگير . مردى روشن نظر ، باريك دان و نرمگو به درگاه خاقان بفرست تا به آهستگى و مدارا به وى بگويد بهرام در تازه جوانى كه بوده و پس از اين كه هرمزد او را بركشيده چه فتنه‌ها برانگيخته است . چون خاقان بر اين\r\n\r\n","description":"","footnote":"","page_name":" 629 ","page_number":651},
  {"content":"\r\n\r\nرازها آگاه گردد باشد كه كارها آسان شود .\r\nسپاه آراستن خاقان چين\r\nاز روى ديگر چون بهرام از آنچه خسرو به خاقان نوشته بود آگاه گشت ، گفت مرا دستورى ده كه به ايران و روم سپاه برانم ، و اين دو كشور را زير فرمان تو درآورم .\r\nچو من كهترى را ببندم ميان * ز بُن بركَنم تخم ساسانيان\r\nخاقان وى را دستورى داد و بهرام با سپاهى گران و مردافگن راهى مرو شد .\r\nفرستادن خسرو خرادبرزين را به نزد خاقان\r\nچون خسرو از لشكركشى بهرام آگاه گشت خراد برزين را با هديه‌هاى گرانبها به دربار خاقان فرستاد باشد كه او را به همداستانى خسرو برانگيزد . اما وقتى به ايوان خاقان بار يافت سخنش كارگر نيفتاد .\r\nناچار تدبير ديگر كرد . اوقلون را كه مردى بينوا و بىچيز بود و جز نان جو و ارزن به چيزى دسترس نداشت به كشتن بهرام رضا كرد . قلون خويش را به مرو رساند و در وقتى كه بهرام تنها نشسته بود به بهانه‌اى پيش او رفت و با كاردى كه در آستين پنهان كرده بود ، وى را به خون كشيد و خوار بر زمين افگند .\r\nبيامد هم اندر زمان خواهرش * همه موى بر كَند پاك از سرش\r\nنهاد آن سرِ خسته را بر كنار * همى كرد با خويشتن كارزار\r\nهمى گفت زار اى سوار دلير * كزو بيشه بگذاشتى نرّه شير\r\nكه برد اين ستون جهان را ز جا ؟ * بر انديشهء بد كه بد رهنماى ؟\r\nكه كَند اين چنين سبز سر و سَهى ؟ * كه افگند خوار اين كلاه مهى ؟\r\nكه آگند اين ژرف دريا به خاك ؟ * كه افگند كوه روان در مغاك ؟\r\nغريبيم و تنها و بىدوستدار * به شهر كسان در ، بمانديم خوار\r\nهمى گفتم اى خسرو انجمن * كه شاخ وفا را تو از بُن مكَن\r\nكه از تخم ساسان اگر دخترى * بماند به سر بر نهد افسرى\r\n\r\n","description":"","footnote":"","page_name":" 630 ","page_number":652},
  {"content":"\r\n\r\nهمه شهر ايرانش فرمان برند * از آن تخمه هرگز به دل نگذرند\r\nسپهدار نشنيد پند مرا * سخن گفتن سودمند مرا\r\nبر اين كرده‌ها بر پشيمان برى * گنهكار جان پيش يزدان برى\r\nچون بهرام خواهرش را موى كنان و مويه كنان ديد و دريافت از بدى كه بر او رسيده دل خواهرش پر خون و ديدگانش اشكبار است\r\nبه زارى و سستى زبان برگشاد * چنين گفت كاى خواهر پاك و زاد\r\nهمى پند بر من نبُد كارگر * ز هر گونه چون ديو بد راهبر\r\nجمشيد كه خسروى از او برتر نبود به گفتار ديو گمراه گشت و جهان را بر خويشتن سياه كرد . كاووس نيز از پيروى گفتار ديو پليد خواريها ديد و رنجها كشيد مرا هم ديو بىراه كرد . از آن همه بدى ، درشتناكى و توسن دلى كه كرده‌ام سخت پشيمان ، و بر اين اميدم كه يزدان پاك در اين واپسين دم زندگى گناهانم را ببخشد . تقديرم اين بود كه چنين شوريده بخت و بد سرانجام باشم . قضاى آمده را به هيچ تدبير دفع نمىتوانم كرد . به هر روى اگر داد يا بيداد است بر من رسيده است .\r\nبيش از اين به سرزنشهايى كه سزاوارم آزارم مكن . پندم به شما اينست كه در زمين توران درنگ نكنيد به پوزشگرى نزد شهريار ايران برويد ، و جز فرمان او فرمان هيچ كس را نپذيريد . جسدم را به ايران ببريد و در آن جا به دخمه سپاريد .\r\nجز اين بسى پندها به خواهرش خواند . آن گاه سرش را در بر گرفت . دهن بر بناگوش او نهاد و جان سپرد .\r\nآگاهى يافتن خاقان از مرگ بهرام\r\nاز روى ديگر چون خاقان از كشته شدن بهرام آگاه گشت دلش پر درد و چشمش پر خون شد . دو فرزند قلون و سراى او را به آتش سوزاند .\r\nسپس از سرِ درد نامه‌اى به گرديه خواهر بهرام فرستاد . نوشت :\r\nبه از تو نديدم جهان كدخداى * بياراى ايوان ما را به راى\r\n\r\n","description":"","footnote":"","page_name":" 631 ","page_number":653},
  {"content":"\r\n\r\nبدارم ترا همچو جان و تنم * بكوشم كه پيمان تو نشكنم\r\nو زان پس بدين شهر فرمان تراست * گروگان كنم دل بدانچت هواست\r\nگرديه در پاسخ نوشت : خاقان در بارهء من آن كرد كه شاهان و پيشگاهان بر بندگان خود مىكنند . اكنون من و دوده و يارانم همه بر مرگ برادرم سوكواريم و به شيون نشسته‌ايم . چون چهار ماه بگذرد به فرمان خاقانيم .\r\nسگالش گرديه با پهلوانان خويش و گريختن از مرو\r\nآن گاه با گرانمايگان و فرزانگان راى زد تا به برادرش گردوى نامه‌اى نويسد و از شاه دستورى خواهد تا او و همراهانش به دستگاه شهريار بپيوندند . سپس به سپاهيان گفت : ما در سرزمين توران بيگانه و بىپشت و پناهيم ، و ميان بزرگان پايگاه نداريم . بر اين انديشه‌ام كه چون شب درآيد ، و تيرگى بر همه جا سايه افگند بىخبرِ تركان رهسپار ايران شويم .\r\nهمه آواز دادند كه ما كهتر و فرمان برداريم .\r\nشب هنگام گرديه گرزى بر دست گرفت . خويش را به برگستوان و جوشن و ترگ آراست ، و با سپاهيان رو به راه نهاد .\r\nاز روى ديگر تورانيانى كه همراه بهرام رفته بودند به چين بازگشتند . خاقان چون از رفتن گرديه آگاه گشت تبُرك يكى از نزديكان خود را با شش هزار تن سپاهى به مرو فرستاد تا گرديه و سپاهيان او را به چين بازآورد ، و اگر فرمان نبرد با آنان بجنگد .\r\nچون دو سپاه به هم رسيدند و جنگ را آماده شدند ، گرديه سليح برادر را پوشيد . بر اسب نشست نزديك تَبُرك آمد و به او گفت : تو بسيار بار سوار كارى و رزم برادرم بهرام را ديده‌اى من و او از يك پدر و مادر در وجود آمده‌ايم اگر روزگار او به سر آمده من زنده‌ام . اگر هم اكنون تو و سپاهيانت راه چين در پيش نگيريد چنان كنم كه نه تو زنده بمانى و نه يك تن از سپاهيانت . و چون تَبُرك خيره در او نگريست و از جاى نجنبيد ،\r\n\r\n","description":"","footnote":"","page_name":" 632 ","page_number":654},
  {"content":"\r\n\r\nگرديه به ضرب نيزه او را كشت و با لشكريانش به سپاهيان چين حمله برد . گروه بسيارى از سپاهيان خاقان كشته شدند و باقى گريختند .\r\nگرديه دو فرسنگ آنان را دنبال كرد . آن گاه دگر بار از سرِ درد به برادرش گردوى نامه فرستاد و نوشت : پس از آن كه من و ياران و سپاهيانم از مرو سوى ايران رانديم خاقان تَبُرك را با شش هزار سپاهى به دنبال ما فرستاد تا به چين بازگرديم . چون بر اين فرمان گردن ننهادم جنگى سخت ميان ما در پيوست كه چينيان شكسته و بسيارى كشته شدند . اكنون با مهتران و سپاهيانم به آموى رسيده‌ايم و نشسته‌ايم تا شهريار چه فرمايد .\r\nخسرو چون از پيروزى گرديه بر لشكريان چين و ديگر كارهاى بزرگ او آگاه شد\r\nگرانمايه زن را به درگاه خواند * به نامه ورا افسر ماه خواند\r\nزن شير از آن نامهء شهريار * چو رخشنده گل شد به وقت بهار\r\nسپه را به در خواند و روزى بداد * چو شد روز روشن ، بُنه بر نهاد\r\nگرديه پس از رسيدن به بارگاه شهريار هديه‌هاى گرانبهايى را كه آورده بود نثار كرد\r\nنگه كرد خسرو بر آن زاد سرو * به رخ چون بهار و به رفتن تذرو\r\nبه رخساره روز و به گيسو چو شب * همى در بارد تو گويى ز لب\r\nورا در شبستان فرستاد شاه * ز هر كس فزون شد و را پايگاه\r\nفرستاد نزد برادرش كس * همان نزد دستور فريادرس\r\nبر آيين آن دين مر او را بخواست * بپذيرفت و با جان همى داشت راست\r\nبه يارانش بر خلعت افگند نيز * درم داد و دينار و هر گونه چيز\r\nزادن شيرويه پسر خسرو به مرغوا\r\nدر ششمين سال پادشاهى خسرو ، از همسرش مريم كه دختر قيصر روم بود پسرينه‌اى به دنيا آمد . شاه اخترگران را فرمود در زيج بنگرند\r\n\r\n","description":"","footnote":"","page_name":" 633 ","page_number":655},
  {"content":"\r\n\r\nو طالع او را دريابند . ستاره شماران گفتند : اين كودك چون ببالد از او فتنه‌ها پديدار مىگردد . وى سر از فرمان يزدان مىپيچد ، و سپاه سر از فرمان او . شاه از اين سخنان چنان غمگين گشت كه يك هفته هيچ كس را به ايوان خويش راه نداد . موبدان وى را دلدارى دادند و گفتند : هر كس را تقديرى است اگر سرنوشت كودك شهريار چنان است كه اخترگران گفته‌اند ، به هيچ تدبير دگرگون نمىشود . آنچه گفته‌اند فراموش كن و بيهوده آشفته دل مباش .\r\nساختن خسرو ايوان مدائن را\r\nاز آن پس خسرو آرامش دل را در انديشهء بازساختن تخت طاقديس افتاد كه داستان كهن داشت . او هزار و صد و بيست استاد از روم و چين و مكران و بغداد و كشورهاى ديگر آورد و آن را به نيكويى ساخت . سپس به ساختن ايوان مدائن آغاز كرد . سه هزار كاريگر از كشورهاى گوناگون آورد ، و گرانمايه مردى از مهندسان نامى رومى را به ساختن آن گُماشت . خسرو به نوروز در اين ايوان با شكوه بر تخت مىنشست و به بزرگان و موبدان و ديگر كسان زر مىبخشيد . آن گاه كشور را به چند بخش تقسيم كرد ، و هر بخش را به يكى از سران سپاه سپرد .\r\nدر بيدادى كردن خسرو و ناسپاسى سپاه او\r\nچون بدين سان ساليان گذشت خسرو را آيين دگرگونه گشت .\r\nدادگرى و آزاد خويى و مردم گرايى فراموشش شد و تيز خشم و آزمند و پرهيز شكن گشت و خواستهء مردمان را به جبر مىستاند . بيداد شاه چنان گسترده شد كه سپاهيان سر به شورش برداشتند . سران سپاه و مهتران چون جان و خواستهء خويش را در خطر ديدند شيروى پسر خسرو را كه در زندان بود رها ساختند . بدخواهان شهريار پس از نيمه شب به ايوانش راه يافتند ، و هر چه يافتند تاراج كردند . خسرو به باغى گريخت . شيروى جاى پنهان شدنش را شناخت . وى را در بند كرد ، و خود بر تخت پادشاهى نشست\r\n\r\n","description":"","footnote":"","page_name":" 634 ","page_number":656},
  {"content":"\r\n\r\nپادشاهى شيرويه ( قباد )\r\nچون خسرو پرويز پس از سى و هشت سال پادشاهى به دست پسرش از تخت به زندان افتاد ، بزرگان و سران سپاه بر شاه نو آفرين كردند . شيرويه دو تن از بخردان را به تيسفون نزد پدرش فرستاد و به او پيغام داد :\r\nتو بادافره ايزدى يافتى * چو از نيكويى روى برتافتى\r\nدگر آز بر تو چنان تيره گشت * كه چشم خرد مر ترا خيره گشت\r\nز بيچارگان خواسته بستدى * ز نفرين به روى تو آمد بدى\r\nز يزدان شناس آنچه آمدت پيش * بر انديش زان زشت كردار خويش\r\nپاسخ فرستادن خسرو پرويز قباد را\r\nخسرو در پاسخ پسرش نوشت : تو بدمنش و مهربان سوز و خود مرادى . اكنون كه ناسزاوار پايگاه يافته‌اى از فرزانگان و دانايان راه مهترى بياموز . مرا گفتى كه از بيچارگان خواسته ستانده‌ام ، نه چنين است كه پنداشته‌اى . من از كسانى باژ و ساو گرفته‌ام كه به دادن آن توانا بوده‌اند .\r\nاكنون كه جهان آفرين داور داد و راست بر من اين زندگى پسنديده است هرگز غم نمىخورم و دل نمىبازم و چون به كوشش از اين تنگنا راه گذر و گريز نمىبينم به رضاى يزدان رضايم . نادان ترين مردمان كسى\r\n\r\n","description":"","footnote":"","page_name":" 635 ","page_number":657},
  {"content":"\r\n\r\nاست كه دل در اين گيتى فريبكارِ افسونگر بندَد و نعمت و جاهِ او را به چيزى شمرد . چون روز شمار آيد در سرا عدل و داوريگاه يزدان پاك آنچه از خود و تو در دل دارم بگويم .\r\nشيرويه پيوسته در انديشهء كشتن پدر بود از آنكه بيم داشت بزرگان و موبدان و سران سپاه بار دگر به خسرو بگروند و او را از تخت شاهى به زير اندازند . اما هيچ كس در اين كار با او همداستان نبود ، و زهره نداشت كه خون چنان پادشاهى بريزد . سرانجام مهر هرمزد فرومايه مردى تن و پا برهنه و گرسنه ، كه دو چشم كبود و رخسارهء زرد داشت و سخت زشت روى و آهومند بود آمادهء اين كار شد . زاد فرخ كيسه‌اى زر و خنجرى به او داد . چون خسرو آن تيره جان بزه‌مند را برابر خويش ديد دانست كه روز عمرش به شبانگاه رسيده است . از گناهان خويش توبه كرد و چادرى نو به سر در كشيد . مهر هرمزد با خنجر سبك جگر گاه شاه را دريد .\r\nشد آن پادشاهى و چندان سپاه * بزرگى و مردى و آن دستگاه\r\nشيون باربد بر خسرو\r\nچون باربد از كشته شدن خسرو آگاه شد خسته دل و گريان از جهرم سوى تيسفون آمد . به دخمهء او رفت شيون كرد جامه دريد ، خون گريست ، و به درد گفت : اى شهريارِ بزرگ :\r\nكجات آن بزرگى و آن دستگاه ؟ * كجات آن همه فرّ و تخت و كلاه ؟\r\nكجات آن همه برز و بالا و تاج ؟ * كجات آن همه ياره و تخت عاج ؟\r\nكجا افسر و كاويانى درفش ؟ * كجا آن همه تيغهاى بنفش ؟\r\nكجا آن دليران و جنگاوران ؟ * كجا آن رد و موبد و مهتران ؟\r\nكجا آن همه بزم و ساز شكار ؟ * كجا آن خراميدن كارزار ؟\r\nكجا آن غلامان زرين كمر ؟ * كجا آن همه راى و آيين و فر ؟\r\n\r\n","description":"","footnote":"","page_name":" 636 ","page_number":658},
  {"content":"\r\n\r\nكُجا اسب شبديز و زرين ركيب * كه زير تو اندر بُدى ناشِكيب\r\nكجا آن همه راهوار استران * عمارىّ زرين و فرمان بَران\r\nكجا آن همه لشكر و بوم و بر ؟ * كجا آن سرافرازى و تختِ زر ؟\r\nكجا آن سواران زرين ستام ؟ * كه دشمن بدى تيغشان را نيام\r\nكجا آن همه بخشش روز بزم ؟ * كجا آن همه كوشش روزِ رزم ؟\r\nپسر خواستى تا بود يار و پشت * كنون از پسر رنجت آمد به مُشت\r\nبه يزدان و نام تو اى شهريار * به نوروز و مهر و به خرم بهار\r\nكه گردست من زين سپس نيز رود * بسايد مبادا به من بر درود\r\nآن گاه چهار انگشت خويش را كه با آن رود مىنواخت بريد ، و چون به خانهء خود بازگشت رود و ديگر سازهايش را به آتش سوزاند .\r\nداستان شيرويه با شيرين و كشته شدن شيرويه\r\nپنجاه و سه روز پس از كشته شدن خسرو ، شيروى كسى را پيش شيرين همسر زيباى خسرو فرستاد . او را بد كردار و بدانديش و جادوگر و گنهكار ناميد و گفت تو به تُنبل و افسونگرى خرَد پدرم را دزديدى و او را به دام آوردى و وى را به درگاه خويش خواند . شيرين از سخنان درشتناك و سخت‌رويى شيروى برآشفت و از سر خشم به او پيام فرستاد : گنهكارترين و پليدترين كس در جهان آنست كه پدر كُش باشد و مباد آن دم كه ديدار تو بينم . من به جادوگرى شاه را به خويش رام و مهربان نكردم به وفادارى و دلنوازى و خدمتگرى وى را دوستدار خويش ساختم . شرمت نمىآيد كه از ديوانه‌سارى و تاريك دلى اين سخنان تلخ و دلازار مىگويى ؟ شيروى دگر بار پيغام فرستاد كه به هر روى از آمدن چاره ندارى ، شيرين\r\nچنين داد پاسخ كه نزد تو من * نيايم مگر با يكى انجمن\r\nكه باشند پيش تو دانندگان * جهان ديده و چيز خوانندگان\r\n\r\n","description":"","footnote":"","page_name":" 637 ","page_number":659},
  {"content":"\r\n\r\nشيروى پنجاه تن از فرزانگان و دانايان و پر مايگان را انجمن كرد و شيرين را به آنجا فرا خواند . وى جامهء سياه پوشيد ، به آيين زنان پارسا در انجمن پس پرده نشست .\r\nبه نزديك او كس فرستاد شاه * كه از سوك خسرو برآمد دو ماه\r\nكنون جفت من باش تا برخورى * بدان تا سوى كهترى ننگرى\r\nبدارم ترا هم بسان پدر * و زان نيز نامىتر و خوبتر\r\nشيرين پاسخ داد : چيزى پرسم جوابم را بگوى ، آن گاه جان من پيش تست . در زمانى كه بانوى ايران بودم چه كسى از من تارى و كژى و نابخردى و ناراستى ديد ؟ كدام بيگانه توانست سايه و پيرايهء مرا بنگرد ؟ از اين گروه بخردان و گرانمايگان هر كه رفتارى ناپسند از من ديده است بازگويد . زنان ِ خوب به سه چيز سرافراز باشند : شرم و شايستگى ، آوردن پسران تندرست و هوشيار اندام و روى و موى زيبا . من هنگامى به شبستان شاه درآمدم كه از هر سو دشمنان خودكامه و زورمند بر او روى آورده بودند و چاره‌گرى نمىتوانست . پس از درآمدن من كامگارى و روزبهى و آسودگى وى آغاز گشت . از او چهار پسر آوردم همه در خورِ گاه و سرورى . آن گاه چادر از رو به يك سو افگند و گفت : شما پيران دانا بنگريد و بگوييد در همهء عمر به زيبايى رو و مو و اندام من كسى ديده‌ايد ؟ يزدان گواه است كه تا اين دم هيچ نامحرمى چهره و اندام و موى مرا نديده است . اى پادشاه مرا از تو دو آرزوست ، اگر روا سازى جان و تنم از آن تست . نخست اين كه آنچه زر و سيم و ديگر چيز كه داشته‌ام و به جبر ستانده‌اى به من سپارى . شيروى اين آرزو را برآورد .\r\nچون شيرين به خانه درآمد هر چه پرستنده داشت آزاد كرد . برخى از آنچه داشت به درويشان و بينوايان بخشيد ، باقى را به كار فروزان نگهداشتن آتشكده‌ها ، آراسته كردن جايگاههاى جشنهاى نوروز و سده ، باز ساختن رباطهاى ويران شده اختصاص داد . سپس ياران و دوستداران و بندگان\r\n\r\n","description":"","footnote":"","page_name":" 638 ","page_number":660},
  {"content":"\r\n\r\nخويش را انجمن كرد و گفت :\r\nمگوييد يك سر جز از راستى * نيايد ز دانندگان كاستى\r\nكه زان پس كه من نزد خسرو شدم * به مشكوى زرين او نو شدم\r\nسر بانوان بودم و فرّ شاه * از آن پس چه پيدا شد از من گناه ؟\r\nهمهء آنان گفتند : اى نامور بانوى بانوان ، به يزدان كه هيچ نامحرم روى و موى ترا نديده و آوازت به گوش كسى نرسيده است . كدام بدگوهر فرومايه ترا چنين گفته است ؟ شيرين به اندوه گفت : شيرو ، اين پدر كشِ بد آيين مرا تنبل و فسونگر و پرهيز شكن و نامستور خوانده است ، و از بيم آنكه پس از مرگم زبان به بدگويى من بگشايد اين سخن با شما گفتم .\r\nسپس شيروى به شيرين پيغام فرستاد كه آرزوى ديگرت چيست ؟ شيرين جواب داد : ديگر آرزويم اين است كه در دخمهء خسرو را بگشايى تا يك بار ديگر رويش را ببينم . شيروى نگهبان دخمه را فرمود در آن را به روى شيرين بگشايد . شيرين چون به دخمه راه يافت چهره به چهر خسرو نهاد . موى كَند و خون گريست و گذشته سخنها بر او ياد كرد . آن گاه از سرِ درد زهر جان شكارى كه آورده بود خورد ، و همان جا جان سپرد .\r\nبر اين بسى روزگار نگذشت كه شيروى را نيز به زهر كشتند .\r\nبه شومى بزاد و بشومى بمرد * همان تخت شاهى پسر را سپرد\r\n\r\n","description":"","footnote":"","page_name":" 639 ","page_number":661},
  {"content":"\r\n\r\nپادشاهى اردشير شيروى\r\nچون اردشير پس از كشته شدن پدرش شيروى به پادشاهى نشست بزرگان و پر مايگان را انجمن كرد و گفت :\r\nبر آيين شاهان پيشين رويم * همان از پس فرّه و دين رويم\r\nپرستندگان را همه بركشيم * ستمگارگان را به خون دركشيم\r\nناخوش بودن گراز از پادشاهى اردشير\r\nمردمان به شنيدن اين سخنان پر نويد آرام يافتند . اردشير پيروز خسرو را بر سپاهيان فرمانروا كرد . از روى ديگر چون گُراز از كشته شدن شيروى آگاه گشت با سپاهى گران از مرز روم رو به ايران نهاد و به پيروز خسرو نوشت : تاج و تخت ساسانيان در خطر افتاده است تو كه جهان ديده مردى آگاه‌مند و هشيارى بايد از برنا و پير همدلان و مبارزانى بجويى و ايرانشهر را از اردشير ناداشت بپردازى . مبادا بدانديشان و نامحرمان بر اين راز آگاه شوند . من به زودى با سپاهى انبوه به ياريت مىآيم .\r\nچون پيروز خسرو نامهء گراز را خواند در اين كار درماند تا چه كند . او دستور و گنجور و سالار سپاه بود ، و شاه بىدستورى او هرگز چيزى نمىگفت و نمىكرد .\r\n\r\n","description":"","footnote":"","page_name":" 640 ","page_number":662},
  {"content":"\r\n\r\nيك شب اردشير و پيروز خسرو و گروهى از گرانمايگان مجلسانه آراسته بودند و به شادى نشسته بودند چون سرِ همه از باده گرم شد پيروز خسرو اندك اندك ايوان را از همگان بپرداخت و آن گاه كه جز او و شاه كسى نماند بناگاه لبان اردشير را چنان تنگ به هم فشرد كه جان سپرد . همان وقت يكى از رازداران خود را بر اسبى آتش نعل نشاند و نزد گراز فرستاد . گراز چون از كشته شدن اردشير آگاه شد با سپاهى انبوه چون باد سوى تيسفون تاخت .\r\n\r\n","description":"","footnote":"","page_name":" 641 ","page_number":663},
  {"content":"\r\n\r\nپادشاهى فرايين گراز\r\nپس از كشته شدن اردشير به دست پيروز خسرو ، فرايين گراز در شصت سالگى بر اورنگ خسروى برآمد . او به خود گفت : اكنون كه پس از شصت سال رنج‌مندى و بندگى پادشاهى يافته‌ام بايد از كامگارى و بختيارى بهره گيرم ، و پس از من پسرم كلاه خسروان بر سر نهد . آن گاه بزرگان و سپاهيان را به درگاه خواند و سزاوار و ناسزاوار را گنج و نعمت داد . چون دو هفته برآمد از زر و سيم چيزى در خزانه نماند . فرايين گراز از كشوردارى به شادخوارى و خوشگذرانى پرداخت . در آرزوى گردآورى زر خون بسى از بىگناهان را ريخت . مردم از بيدادش به جان آمدند ، و لب به دشنامش گشودند و مرگش را از يزدان آرزو كردند .\r\nكشته‌شدن فرايين به دست شهران گراز\r\nشهران گراز كه گزيده سوارى از شهر استخر بود قد برافراشت و فرياد برآورد : اى مردمان ، از چه تن به ستم كشيدن سپرده‌ايد : برخيزيد ، و پيگار كنيد .\r\nسپاهيان گفتند : ما را سپهدارى هوشمند و دلير بايد تا دمار از روزگار اين تيره جان ِ پُر گزند برآوريم . شهران گراز كمر مردانگى بر ميان بست .\r\nكمان بر بازو افگند ، و همين كه فرصت يافت چنان تيرى بر پشت فرايين گراز زد كه سر آهن از نافش بيرون آمد . گراز از باره به زير افتاد و جان سپرد .\r\n\r\n","description":"","footnote":"","page_name":" 642 ","page_number":664},
  {"content":"\r\n\r\nپادشاهى پوران دخت\r\nپس از كشته شدن فرايين گراز سران سپاه و بزرگان چندان كه جستند از فرزند شاهان كسى در خور پادشاهى نيافتند . ناگزير پوران دخت را به سلطنت برداشتند .\r\nچنين گفت پس دخت پوران كه من * نخواهم پراگندن انجمن\r\nكسى را كه درويش باشد ز گنج * توانگر كنم تا نباشد به رنج\r\nمبادا ز گيتى كسى مستمند * كه از درد او بر من آيد گزند\r\nز كشور كنم دور بد خواه را * بر آيين شاهان كنم گاه را\r\nآن گاه به جُستن و آوردن پيروز خسرو فرمان داد . چون آوردند به مكافات كشتن اردشير پالهنگى به گردنش درآويخت ، و او را به دنبال كرّه اسبى توسن و ناديده زين بست و آن را رها كرد . اسب چندان تاخت كه اندام پيروز خسرو لَخت لَخت شد و جان داد .\r\nپوران دخت از پس شش ماه پادشاهى بيمار شد ، و پس از يك هفته رنجورى درگذشت .\r\nچنين است آيين چرخ روان * توانا به هر كار و ما ناتوان\r\n\r\n","description":"","footnote":"","page_name":" 643 ","page_number":665},
  {"content":"\r\n\r\nپادشاهى آزرم دخت\r\nفرزانگان و بزرگان و سران سپاه پس از مرگ پوران دخت آزرم دخت را به پادشاهى برداشتند و\r\nنخستين چنين گفت كاى بخردان * جهان گشته و كار كرده ردان\r\nهمه كار بر داد و آيين كنيم * كزين پس همه خشت بالين كنيم\r\nدوران پادشاهى آزرم دخت نيز بيش از چهار ماه نپاييد . در كارش شكست ، و از تخت به زير افتاد .\r\nشد او نيز و ان تخت بىشاه ماند * به كام دل مرد بدخواه ماند\r\n\r\n","description":"","footnote":"","page_name":" 644 ","page_number":666},
  {"content":"\r\n\r\nپادشاهى فرّخ‌زاد\r\nپس از آزرم دخت پر مايگان و بزرگان سپاه فرخ‌زاد را كه از تخمهء شاهان بود بر اورنگ خسروى نشاندند . چون يك ماه از پادشاهيش گذشت يكى از بندگانش به خورش وى زهر آميخت . فرخ‌زاد يك هفته دردمند و رنجور شد و سپس بر اثرِ همان زهر درگذشت .\r\nچنين است كردار گردنده دهر * نگه كن كز او چند يا بى تو بهر\r\nهر آن گه كه روز تو اندر گذشت * نهاده همه باد گردد به دشت\r\n\r\n","description":"","footnote":"","page_name":" 645 ","page_number":667},
  {"content":"\r\n\r\nپادشاهى يزدگرد\r\nتاختن سعدوقاص به ايران و فرستادن يزدگرد ، رستم را به جنگ او\r\nپس از جان سپردن فرخ‌زاد ، روز ارد ماه اسفندارمذ ، يزدگرد به پادشاهى برآمد . چون شانزده سال به آرامش و آسايش سلطنت كرد عمر ، سعد وقاص را به گشودن ايران فرستاد . يزدگرد به شنيدن اين خبر از هر سو سپاه فراوان فراهم آورد . رستم هرمزد را كه بيدار دلى استوار كار و آگاه‌مند و آخر انديش بود ، بر آنان فرمانروا كرد و فرمود با دشمن بجنگد .\r\nچون در قادسيه جنگ در پيوست بسيار از سپاهيان هر دو سو كشته شدند .\r\nرستم افزون بر دليرى و جنگاورى و فرزانگى در اخترگرى و ستاره‌شمارى آگاه و بينا بود . دريافت كه در اين پيگار بر خصم پيروز نمىشود ، و بخت با ايران و شهريار ايران همراه و يار نيست . از سرِ درد نامه‌اى به برادرش فرخ‌زاد فرستاد . در آن نخست بر كردگار جهان ، برآورندهء چرخ و گيهان آفرين كرد . سپس نوشت : از گردش خورشيد و بهرام و زهره و تير و كيوان چنين دريافته‌ام كه در اين جنگ ما را ناكاميها و بديها در پيش است . آنچه روى مىدهد به ديدهء هوش و خرد آشكارا مىبينم و از شوربختى گفتن نمىتوانم . دريغ بر اين سر و تاج و تخت و اين بزرگى و بخت كه به دست قومى بيابانگرد و بىفرهنگ تباه\r\n\r\n","description":"","footnote":"","page_name":" 646 ","page_number":668},
  {"content":"\r\n\r\nمىگردد و تا چهارصد سال از نژاد پاك و برومند و گرانمايهء ايرانيان كسى به شهريارى نمىرسد . گروهى از دليران ايران به زور بازو و جنگاورى خويش مىنازند ، و آن گاه كه من از آشتى كردن با تازيان سخن مىگويم خشمگين مىشوند و مىگويند كه : بيابانگردان بىگوهر كه‌اند كه با ايشان به نرمى و آهستگى سخن بگوييم ؟ آنان از راز سپهر و تاريك بختى ايرانيان در اين پيگار آگهى ندارند . تو پيوسته به فرمان خرد باش و از آن روى برمتاب هر چه خواسته و پرستنده و گستردنى و پوشيدنى دارى برگير و به آذرابادگان برو . به مادر كه ديگر روى مرا نخواهد ديد و آوازم را نخواهد شنيد درود مرا برسان و بگوى : هنگامى كه خبرِ كشته شدن مرا در جنگ مىشنود دل نبازد و از ديدگان خون نبارد .\r\nبرادر ، بدان كه من و سپاهيان همه رنج‌مند و آشفته دل و شوربختيم . اميدى به زندگانى ندارم و روشن مىبينم كه از اين جنگ جان به در نمىبرم .\r\nهنگامى كه گيتى بر جهاندار تنگ گردد تو بر جان و تن خود مينديش ، و در نگهبانى و يارى كردن به او سستى مكن كه از تخمهء شهرياران ساسانى جز او يادگارى نداريم . با شمشير دشمنانش را بران . آگاه باش كه روزگار سياهى در پيش داريم .\r\nچو با تخت منبر برابر كنند * همه نام بو بكر و عُمَّر كنند\r\nدريغ كه اين همه رنج كه در كار آبادانى و سر بلندى ايرانشهر كشيده‌ايم همه تباه مىشود . از اين همه زحمت و تلاش بهرهء ايرانيان جز نامرادى و درد و حسرت نخواهد بود و كاميابى تازيان سوسمارخوار بىفرهنگ راست . به روشنى مىبينم گروهى از مردمان جامهء سياه مىپوشند ، و به جاى كلاه مهى دستار بر سر مىنهند . از آن پس نشان از تخت و تاج و كفش زرين و افسر و درفش نمىيابى . مردمان از پيمان و راستى و درستى مىگردند . گفتار و پندار و كردار نيك را از ياد مىبرند و به كژى و كاستى رو مىآورند . گزافگوى بلند نام و آرزوياب\r\n\r\n","description":"","footnote":"","page_name":" 647 ","page_number":669},
  {"content":"\r\n\r\nمىشود ، و مردمان نژاده و هنرمند خوار مىگردند . پدر بر پسر نامهربان مىشود و پسر بدخواه و بدانديش پدر مىگردد . در آن روزگاران سياه نشانى از وفا نمىيابى . از بهم آميختگى و پيوند ايرانيان و تركان و تازيان نژادى پديد مىآيد نه ترك ، نه تازى و نه ايرانى همه چيز و همه جا را فساد و تباهى فرا مىگيرد . خداوندان گنج آنچه دارند از بيم دستبرد جفا پيشگان فرومايه و دزدان پنهان مىكنند . تقدير بد اين است كه مردمان از رامش و آسايشى كه در زمان بهرام گور و ديگر شهرياران بلند آوازهء ايران بهره مىگرفته‌اند از اين پس به خواب هم نبينند . پس از اين نصيب آزاد مردمان ايران جز رنج و شوربختى و حسرت چيزى نخواهد بود . همه گرفتار بينوايى و درماندگى مىگردند پوششى جز گليم و خورشى جز كشك نمىيابند مهاجمان تاريك دل ناسزاوار از پى سود خود بر نژاده مردمان و گرانمايگان بيداد و ستم مىكنند و دين را بهانه مىآورند . مردم بهاران و گلگشت را از ياد مىبرند و آزادگان و فرزانگان را پايگاه نمىماند . روزگار ساسانيان تيره مىگردد .\r\nپيش از اين پيكانم از آهن مىگذشت و اكنون از سيه‌روزى و بد اخترى كه ما راست تيرم بر بدنهاى برهنهء مهاجمان بىفرهنگ كارگر نمىشود . دليرانى كه در قادسيه با منند بر اين باورند كه از تيغ و تير ايشان زمين به خون تازيان رنگين مىگردد . آنان از سرد مهرى سپهر ناآگاهند و نمىدانند هنگامى كه روزگار سر بلندى و بهروزى و گردن فرازى تخمه‌اى به پايان رسيده باشد رنج و كوشش آن دودمان را پاينده نمىدارد .\r\nترا اى برادر تن آباد باد * دل ِ شاه ايران به تو شاد باد\r\nكه اين قادسى گورگاه من است * كفن جوشن و خون كلاه من است\r\nچنين است راز سپهر بلند * تو دل را به درد من اندر مبند\r\nدو ديده ز شاه جهان برمدار * فدا كن تن خويش در كارزار\r\n\r\n","description":"","footnote":"","page_name":" 648 ","page_number":670},
  {"content":"\r\n\r\nكه زود آيد اين روز آهرمنى * چو گردون گردان كند دشمنى\r\nنامه رستم به سعدوقاص\r\nپس از اين كه رستم اين نامه را به برادرش فرخ‌زاد فرستاد ، نامه‌اى به سعد وقّاص نوشت . سرِ نامه جهان آفرين را ستود ، سپس آورد :\r\nبه من بازگو آنك شاه تو كيست ؟ * چه مردى و آيين و راه تو چيست ؟\r\nبه نزد كه جويى همى دستگاه * برهنه سپهبد برهنه سپاه\r\nبه نانى تو سيرى و هم گرسنه * نه پيل و نه تخت و نه بار و بُنه\r\nبه ايران ترا زندگانى بس است * كه تاج و نگين بهر ديگر كس است\r\nكه با پيل و گنج است و با فرّ و جاه * پدر بر پدر نامبردار شاه\r\nبه ديدار او بر فلك ماه نيست * به بالاى او بر زمين شاه نيست\r\nهر آن گه كه در بزم خندان شود * گشاده لب و سيم دندان شود\r\nببخشد بهاى سر تازيان * كه بر گنج او زان نيايد زيان\r\nشما را به ديده درون شرم نيست * ز راه خرد مهر و آزرم نيست\r\nبدان چهره و زاد و آن مهر و خوى * چنين تاج و تخت آمدت آرزوى ؟\r\nتو جنگ چنين پادشاهى مجوى * كه فرجام كار انده آيد به روى\r\nنگه كن بدين نامهء پندمند * مكن چشم و گوش خرد را به بند\r\nچون نامه به پايان رسيد به پيروز شاپور داد تا به سعد وقاص دهد .\r\nپيروز شاپور با چند تن از سران سپاه كه كمربند و سپر زرين و جوشن از سيم داشتند پيش سپهبد تازيان رفتند . سعدِ وقّاص به ديدن پيروز شاپور ردايى بر زمين گسترد ، و فرستادگان ايران را بر آن نشاند ، و حال شاه و دستور و سپاهيان ايران را پرسيد ، و چون نامهء سپهدار ايران را خواند\r\nپاسخ نامهء رستم از سعدوقاص\r\nبه تازى يكى نامه پاسخ نوشت * پديدار كرد اندر او خوب و زشت\r\nز جنّى سخن گفت و ز آدمى * ز گفتار پيغمبر هاشمى\r\nز توحيد و قرآن و وعد و وعيد * ز تاييد و از رسمهاى جديد\r\nز قطران و از آتش و زمهرير * ز فردوس و ز حور و ز جوى شير\r\nز كافور منشور و ماء معين * درخت بهشت و مى و انگبين\r\n\r\n","description":"","footnote":"","page_name":" 649 ","page_number":671},
  {"content":"\r\n\r\nاگر يزدگرد كيش و آيين ما را بپذيرد پادشاهى دو گيتى او را خواهد بود . اما من همهء جهان و آنچه در آن است با همه نعمتهايش ، با يك تار موى يكى از حوريان بهشتى برابر و سودا نمىكنم . و هر كس كه با من بجنگد بهره‌اش جز گورِ تنگ و دوزخ چيزى نيست . اگر به دين ما بگروى در سراى ديگر جاى تو در بهشت خواهد بود . بينديش تا چه خواهى .\r\nآن گاه نامه را به شعبه مغيره داد تا براى رستم بياورد . شعبه چون نزديك لشكرگاهِ ايرانيان رسيد يكى از نامداران او را ديد . پيش رستم شتافت و گفت :\r\nكه آمد فرستاده‌اى پير و سست * نه اسب و سليح و نه چشمى درست\r\nيكى تيغ باريك بر گردنش * پديده آمده چاك پيراهنش\r\nچون رستم از آمدن فرستادهء سعد آگاه شد سراپرده را آراست .\r\nسپهبد بر زَبَرِ گاهِ زرين نشست . شصت تن از دليران كه جامه‌هاى زربفت بنفش بر تن و كفشهاى زرين نعل به پا داشتند بر دو سويش ايستادند .\r\nشعبه وقتى به پرده سراى در آمد زمين را با دست هموار كرد روى خاك نشست . به رستم نگاه نكرد و به شمشيرش تكيه زد .\r\nبه دو گفت رستم كه جان شاد دار * به دانش روان و تن آباد دار\r\nبه دو گفت شعبه كه اى نيك نام * اگر دين پذيرى شوم شاد كام\r\nرستم به شنيدن اين سخن روى در هم كشيد چين بر جبين افگند ، و پس از اين كه نامهء سعد را خواند\r\nچنين داد پاسخ كه او را بگوى * كه نه شهريارى نه ديهيم جوى\r\nتو اكنون بدين خرّمى باز گرد * كه جاى سخن نيست روز نَبرد\r\nبگويش كه در جنگ مردن به نام * به از زنده دشمن به دو شاد كام\r\nرزم رستم با سعدوقاص و كشته شدن رستم\r\nچون هر دو سو سپاه آراستند به هم درآويختند . آتش جنگ سه روز شعله‌ور بود . دستِ گردان از تشنگى از كار بازماند . دهن رستم\r\n\r\n","description":"","footnote":"","page_name":" 650 ","page_number":672},
  {"content":"\r\n\r\nخشك و زبان گويايش چاك چاك شد . جنگ جويان از شدت تشنگى خاك تر مىمكيدند . سعد و رستم خويش را از سپاه به يك سو كشيدند و به هم درآويختند . رستم خروش برآورد و سر اسب سعد را به تيغ افگند .\r\nسردار عرب به زير افتاد .\r\nسپهبد تيغ تيز برآهيخت تا سرش از تن جدا كند . سعد چنان تيغى به نيرو بر سر رستم زد كه خون به رويش دويد . چون ديدار سپهبد ايران از خون تيره گشت سردار تازى تيغى ديگر بر بر و گردنش زد كه از ضربت آن تن رستم به خاك افتاد .\r\nچون سپاه ايران از كشته شدن سپهدار خود آگاه شد همه گريختند و به بغداد بازگشتند . يزدگرد در آن وقت در اين شهر به سر مىبرد .\r\nسگالش يزدگرد با ايرانيان و رفتن سوى خراسان\r\nفرخ‌زاد به درد و اندوه نزد يزدگرد رفت و گفت اكنون درنگ روا نيست . از نژاد كيان جز تو كسى نمانده است . تو يك تنى و دشمن صدهزار . بر اسب بنشين ، به آمل برو ، در آن شهر و سارى پرستندگان فراوان دارى . چون سپاه گرد آمدند بر دشمن بتاز ، باشد كه آنان را بشكنى .\r\nيزدگرد گفت : من ننگ و خوارى گريختن را بر خود نمىپسندم ، از آن كه آيين و راه شهرياران نيست كه چون خطر پيش آيد بگريزند . بزرگان گفتند : اكنون چه خواهى و چه فرمان دهى ؟ يزدگرد گفت : به خراسان مىروم . در آن جا مرا سپاه بسيار است . ماهوى كه بر آوردهء من است مرزبان مرو است و لشكرى رزمجو و آماده به جنگ دارد .\r\nفرخ‌زاد به شنيدن نام ماهو به نشان دريغ و افسوس دو كف دست بر هم زد و گفت : ماهوى مردى بىگهر ، آرام سوز ، پر آشوب و آتش خوست و\r\nبه بدگوهران بر بس ايمن مشو * كه اين را يكى داستان است نو\r\n\r\n","description":"","footnote":"","page_name":" 651 ","page_number":673},
  {"content":"\r\n\r\nكه هر چند بر گوهر افسون كنى * بكوشى كز آن رنگ بيرون كنى\r\nچو پروردگارش چنان آفريد * تو بر بند يزدان نيابى كليد\r\nنامهء يزدگرد به ماهوى سورى و به مرزبانان خراسان\r\nيزدگرد روز بعد با گرانمايگان و ديگر يارانش از بغداد راه خراسان در پيش گرفت . چون او و فرخ‌زاد و سپاهيان به رى رسيدند چندى آسودند . شاه و همراهانش از رى به گرگان و از آن جا به بست رفتند . شهريار از آن جا نامه‌اى به ماهوى سورى فرستاد . سَرِ نامه بر كردگارِ جهان آفرين كرد سپس آنچه بر او و رستم و سپاهيانش رسيده بود آورد و نوشت : تو با سپاهيانت اسباب رزم را ساز كن تا من و لشكريانم به تو بپيونديم .\r\nاز روى ديگر نامه‌اى نيز به كنارنگ طوس فرستاد و نوشت :\r\nهمانا كه آمد شما را خبر * كه ما را از اختر چه آمد به سر\r\nاز اين مار خوار اهرمن چهرگان * ز دانايى و شرم بىبهرگان\r\nنه گنج و نه نام و نه تخت و نژاد * همى داد خواهند گيتى به باد\r\nبسى گنج و گوهر پراگنده شد * بسى سر به خاك اندر آگنده شد\r\nچنين گشت پرگار چرخ بلند * كه آيد بدين پادشاهى گزند\r\nاز اين زاغ ساران بىآب و رنگ * نه هوش و نه دانش نه نام و نه ننگ\r\nشود خوار هر كس كه هست ارجمند * فرومايه را بخت گردد بلند\r\nپراگنده گردد بدى در جهان * گزند آشكارا و خوبى نهان\r\nبه هر كشورى در ستمگاره‌اى * پديد آيد و زشت پتياره‌اى\r\nنشان شب تيره آمد پديد * همى روشنايى بخواهد پريد\r\nرفتن يزدگرد به توس و پذيره شدن ماهوى سورى او را\r\nاكنون من و پهلوانان و باقيماندهء لشكريان سوى خراسان مىآييم .\r\nآن گاه شهريار به نشابور و از آن جا به توس رفت . ماهوى سورى با سپاه فراوان به پيشباز آمد و چون به شاه پيوست كهترى كرد و زمين ادب بوسيد . فرخ‌زاد به ماهوى گفت : من بايد به رى بروم . تو پيوسته نگهبان شهريار باش . مبادا بىهنگام بادى بر او بوزد . ماهوى گفت : شاه گرامىتر از چشم و جان من است نگران او مباش .\r\n\r\n","description":"","footnote":"","page_name":" 652 ","page_number":674},
  {"content":"\r\n\r\nچون چندى بر اين روزگار گذشت ماهوى را كه در آغاز جوانى شبان شاه بود و شهريار او را بدان پايگاه برآورده بود سوداى پادشاهى در سر افتاد . بر اين پندار خام چندى چنان نمود كه بيمار شده است و به ايوان شاه نرفت .\r\nبرانگيختن ماهوى سورى بيژن را به جنگ يزدگرد\r\nاز روى ديگر چون اين انديشهء بد در دل تاريك ماهوى نيرو گرفت به بيژن فرمانرواى سمرقند نامه‌اى فرستاد و در آن نوشت : يزدگرد پادشاه تيره بخت گريزان از تازيان به مرو در آمده است اگر با او به رزم بكوشى سر و تاج و گاهش از آن تو خواهد بود . بيژن ناخوش خيال ِ افزون جو به اين اميد برسام يكى از سردارانش را با سپاهى گران به مرو فرستاد . چون نزديك شهر رسيدند ماهوى سورى سوارى به بارگاه شاه فرستاد كه سپاه تركان بدين شهر رو آورده‌اند ، تدبير چيست ؟ يزدگرد كه از بدخواهى و بدانديشى ماهوى آگاه نبود برآشفت جوشن پوشيد و دست به تيغ برد ، و بر تورانيان حمله كرد . در گرماگرم نبرد ، ماهوى توبه سوز بد روزِ پر آشوب سپاهيان را از يارى كردن به شهريار بازداشت . چون يزدگرد به قَفا نگريست و خويش را تنها ديد ، دانست كه اين ستم از ماهوى بر او رفته است . شاه بسيارى از سپاهيان دشمن را به ضرب تيغ و تير از پا در آورد . اما چون تنها در برابر لشكريان بسيار توان پايدارى نداشت پشت به دشمن كرد . تازان گريخت تا به آسيابى رسيد . از اسب فرود آمد و در آسيا پنهان شد .\r\nنهان گشته در خانهء آسيا * نشست از بر خشك لختى گيا\r\nچنين است رسم سراى فريب * فرازش بلند و نشيبش نشيب\r\nشهريار دهان ناچريده و دو ديده پر آب و دردمند و خسته دل چندان در آسيا ماند كه شب تيره سپرى شد و خورشيد از پس افق نمايان گشت . بامدادان خسرو خداوند آسيا چون در آسيا را گشود\r\n\r\n","description":"","footnote":"","page_name":" 653 ","page_number":675},
  {"content":"\r\n\r\nگوى ديد بر سان سرو بلند * نشسته بر آن سنگ چون مستمند\r\nيكى افسرى خسروى بر سرش * درفشان ز ديباى چينى برش\r\nبه پيكر يكى كفش زرين به پاى * ز خوشاب و زر آستين قباى\r\nخسرو آسيابان به ديدن او خيره شد و گفت : اى دلير خورشيد چهر ، چه رفته است كه به اين آسيا در افتادى و به نشستن در اين جايگه كه زمينش پوشيده از خاك و خاشاك است سر فرود آوردى ؟ شاه گفت يكى از سپاهيان ايرانم كه از تورانيان گريخته‌ام و به اين جا افتاده‌ام . خسروِ آسيابان گفت : من تيره بختى بينوا و شوريده حالم و خورشى در خور ميهمان بزرگى چون تو ندارم . اگر به نان كشكين و ترهء جويبار خرسندى بياورم . شاه كه از سه روز پيش چيزى نخورده بود گفت : آنچه دارى بيار . آسيابان نان كشكين و تره آورد .\r\nآن گاه به فرمان شاه به جستجوى برسم رفت تا شهريار به پرستش يزدان پاك و خواندن دعا بپردازد .\r\nكشته‌شدن يزدگردبه دست خسرو آسيابان\r\nاز روى ديگر ماهوى سورى كه در جستجوى شهريار مىگشت و ناآرام بود از درآمدن شهريار به آسيا آگاه شد به آسيابان گفت : زود سر او را از تن جدا كن و گرنه بىدرنگ سرت را از تن دور مىكنم . مهترانى كه نزد ماهو بودند از اين فرمان به خشم آمدند . رادوى ، موبد كه فرزانه‌اى آزاد خوى و پاكيزه گهر بود\r\nبه ماهوى گفت اى بدانديش مرد * چرا ديو چشم ترا تيره كرد\r\nنگر تا چه گويى بپرهيز از اين * مشو بدگمان با جهان آفرين\r\nهرمزد خراد كه دينورى يزدان پرست بود نيز به ماهوى گفت : اى ستمگارِ تاريك بختِ آتش نهاد ، چرا به خيره از راه يزدان پاك روى بر مىتابى ؟ بر توانايى خود مناز كه روزگار زود و آسان بر تو مىآشوبد ، و در روز شمار نشستت در آتش خواهد بود .\r\nمهرنوش نيز بر او به تندى و تلخى برآشفت و گفت : اى بدنژاد ،\r\n\r\n","description":"","footnote":"","page_name":" 654 ","page_number":676},
  {"content":"\r\n\r\nدرندگان نيز از ريختن خون شاهان مىهراسند ، و پلنگان به كُشتهء آنان نمىنگرند . اى ناپاك تر و درنده‌تر از درندگان ، شرمت نمىآيد و به خود نمىلرزى كه در آرزوى خام يافتن پادشاهى خون پاك شهر ياران را مىريزى . از اين سودا كه ديو در دلت افگنده درگذر سپاهيان پراگنده را گرد كن به پوزشگرى نزد شهريار برو . پيش از تو برتر و بالاتر از تو نامداران و پهلوانان بنام بوده‌اند ، و هيچيك آنان چنين انديشهء پر گناه نكرده است . آن كس كه ترا به پندار و گفتار و كردار نيك رهنمون نگردد دشمن تست . از خداى جهان آفرين بترس و دل از اين گناه بزرگ بپرداز .\r\nدر اين هنگام پسر ماهو لب به سخن گشود و گفت : اى پدر ، اكنون سوداى تو بر همگان آشكار شده است . به هر روى شاه را زينهار مده و بكش كه اگر زنده بماند از هر سو سپاهيان بسيار به ياريش مىشتابند و دمار از تو و دودمانت بر مىآورند .\r\nخرد و هوش ماهوى سورى به شنيدن سخنان پسرش تيره گشت و آسيابان را به كشتن يزدگرد ناچار كرد و گروهى از سپاهيانش را گفت :\r\nچون شاه كشته شود تاج و گوشوار و جامهء شاهوار و مُهر او را برگيرند و براى او بياورند . آسيابان\r\nهمى گفت كاى روشن كردگار * تويى برتر از گردش روزگار\r\nتو زين ناپسنديده فرمان او * هم اكنون بپيچان تن و جان او\r\nبر شاه شد دل پر از شرم و باك * رخانش پر آب و دهانش چو خاك\r\nيكى دشنه زد بر تهيگاه شاه * رها شد به زخم اندر از شاه آه\r\nبه خاك اندر آمد سر و افسرش * همان نان كشكين به پيش اندرش\r\nبر تخت نشستن ماهوى سورى\r\nسواران ماهوى بند قباى يزدگرد را گشودند و با افسر و طوق و زرينه كفش ربودند . تن پاك شهريار را به خاك اندر انداختند و در حالى كه نفرين بر ماهو مىكردند و مىگفتند :\r\nكه ماهوى را باد تن اين چنين * پر از خون فگنده به روى زمين\r\n\r\n","description":"","footnote":"","page_name":" 655 ","page_number":677},
  {"content":"\r\n\r\nنزد ماهوى سورى بازگشتند .\r\nماهوى نابكارِ بد روزگار فرمان داد پيكر بىجان شهريار را در تاريكى شب در رود اندازند . دو پيش كار ناپاك گوهر به اين فرمان شبانگاه جسد پر خون يزدگرد را در آب انداختند .\r\nچون روز شد دو مرد گرانمايه تن خونين و برهنه شهريار را در آب ديدند . يكى از آن دو به راهب آن جا خبر داد . چند تن سكوبا و رهبان به فرمان راهب جسد را از آب گرفتند . راهب به ديدن پيكر پاك و بىجان شهريار به درد خروشيد و گفت : هيچ كس در هيچ زمان نديده كه از بنده‌اى ناداشت و پست نژاد بر شهريارى چنين ستم بزرگ رود . راهب و يارانش\r\nبه باغ اندرون دخمه‌اى ساختند * سرش را به ابر اندر افراختند\r\nسرِ زخم آن دشنه كردند خشك * به دبق و به قير و به كافور و مشك\r\nبياراستندش به ديباى زرد * قصب زير و دستى ز بر لاجورد\r\nمى و مشك و كافور و چندى گلاب * سكوبا بيندود بر جاى خواب\r\nهر يك آنان در سوك شهريار سخنى گفت .\r\nيكى گفت كز خوب گفتار اوى * ستايش ندارم سزاوار اوى\r\nهمى سرو كِشت او به باغ بهشت * ببيند روانش درختى كه كِشت\r\nدگر گفت يزدان روانت ببرد * تنت را بدين سوكواران سپرد\r\nكنون در بهشت است بازار شاه * به دوزخ كند جان بدخواه راه\r\nبگويد روان گر زبان بسته شد * بياسود جان گر تنت خسته شد\r\nبگفتند و تابوت برداشتند * ز هامون سوى دخمه بگذاشتند\r\nبر آن خوابگه رفت ناكام شاه * سرآمد برو رنج و تخت و كلاه\r\nيكى از گرانجانان به ماهوى سورى خبر برد كه سكوبا و قسيس و رهبان روم تن برهنه و بىجان شهريار را از آب گرفته و در باغى بزرگ و خرم دخمه‌اى برآورده‌اند ، و پيكر را در آن دخمهء باشكوه جاى داده‌اند .\r\n\r\n","description":"","footnote":"","page_name":" 656 ","page_number":678},
  {"content":"\r\n\r\nماهوى تيره دل ِ بزه كار بهم برآمد و از تيره رايى فرمان داد همهء كسانى كه جسد شهريار را از آب گرفته و به دخمه كرده‌اند ، با همهء سوكواران بكشند .\r\nاز آن پس چون هيچ كس از تخمهء شهرياران نماند ، شبان زادهء بدگهر آرزوى تاج و تخت كرد . رازدارانش را نزد خويش خواند و آنچه در دل انديشيده بود بر زبان آورد . يكى از بدگوهران او را گفت : مردمان را بگوى چون يزدگرد از آمدن سپاهيان تازيان آگاه شد تاج و انگشترى و مُهرش را به من داد و گفت : مرا جز اين در جهان چيزى نيست ترسم كه تازيان بربايند . اگر كشته شدم گاه و تاج مرا به دشمن مده ، جانشين من باش و به راه و آيين من پادشاهى كن . اكنون كه شاه كشته شده پادشاهى مراست .\r\nسپاه كشيدن بيژن به جنگ ماهوى سورى\r\nبزرگان دروغش را باور داشتند . آن بددل ناستوده به تخت شاهى نشست . بلخ و هرى را به پسر مهترش سپرد . بدانديشان را بركشيد . توسن دلان و تيره جانان را سالار ، و خردمند را خوار كرد . آن گاه در هواى گرفتن سمرقند و چاچ افتاد و به سوى جيحون لشكر كشيد . بيژن چون بر آن كار آگاه گشت سپاه آراست . دو سپاه چون به هم فراز آمدند و بر هم آويختند بر سام يكى از پهلوانان بيژن كمربند وى را گرفت ، از زبر زين در ربود و نزد بيژن برد\r\nگنهكار چون روى بيژن بديد * خرد شد ز مغز سرش ناپديد\r\nبه دو گفت بيژن كه اى بدنژاد * كه چون تو پرستار كس را مباد\r\nچرا كشتى آن دادگر شاه را * خداوند پيروزى و گاه را\r\nماهوى پاسخ داد كه از بدگوهران جز بدى نيايد . به مكافات مرا بكش .\r\nبيژن نخست يك دست ، سپس دو پايش را بريد . آن گاه گوش و بينيش را جدا كرد ، و چندان بدان رنج نگهداشت تا جان سپرد . سپس\r\n\r\n","description":"","footnote":"","page_name":" 657 ","page_number":679},
  {"content":"\r\n\r\nسه پسر او و جسد وى را به آتش سوزاند .\r\nكنون زين سپس دور عمر بود * چو دين آورد تخت منبر بود\r\n\r\n","description":"","footnote":"","page_name":" 658 ","page_number":680},
  {"content":"\r\n . \r\n","description":"","footnote":"","page_name":" 659 ","page_number":681},
  {"content":"\r\n . \r\n","description":"","footnote":"","page_name":" 660 ","page_number":682},
  {"content":"\r\n . \r\n","description":"","footnote":"","page_name":" 661 ","page_number":683},
  {"content":"\r\n . \r\n","description":"","footnote":"","page_name":" 662 ","page_number":684},
  {"content":"\r\n . \r\n","description":"","footnote":"","page_name":" 663 ","page_number":685},
  {"content":"\r\n . \r\n","description":"","footnote":"","page_name":" 664 ","page_number":686},
  {"content":"\r\n . \r\n","description":"","footnote":"","page_name":" 665 ","page_number":687},
  {"content":"\r\n . \r\n","description":"","footnote":"","page_name":" 666 ","page_number":688},
  {"content":"\r\n . \r\n","description":"","footnote":"","page_name":" 667 ","page_number":689},
  {"content":"\r\n . \r\n","description":"","footnote":"","page_name":" 668 ","page_number":690},
  {"content":"\r\n . \r\n","description":"","footnote":"","page_name":" 669 ","page_number":691},
  {"content":"\r\n . \r\n","description":"","footnote":"","page_name":" 670 ","page_number":692},
  {"content":"\r\n . \r\n","description":"","footnote":"","page_name":" 671 ","page_number":693},
  {"content":"\r\n . \r\n","description":"","footnote":"","page_name":" 672 ","page_number":694},
  {"content":"\r\n . \r\n","description":"","footnote":"","page_name":" 673 ","page_number":695},
  {"content":"\r\n . \r\n","description":"","footnote":"","page_name":" 674 ","page_number":696},
  {"content":"\r\n . \r\n","description":"","footnote":"","page_name":" 675 ","page_number":697},
  {"content":"\r\n . \r\n","description":"","footnote":"","page_name":" 676 ","page_number":698},
  {"content":"\r\n . \r\n","description":"","footnote":"","page_name":" 677 ","page_number":699},
  {"content":"\r\n . \r\n","description":"","footnote":"","page_name":" 678 ","page_number":700},
  {"content":"\r\n . \r\n","description":"","footnote":"","page_name":" 679 ","page_number":701},
  {"content":"\r\n . \r\n","description":"","footnote":"","page_name":" 680 ","page_number":702},
  {"content":"\r\n . \r\n","description":"","footnote":"","page_name":" 681 ","page_number":703},
  {"content":"\r\n . \r\n","description":"","footnote":"","page_name":" 682 ","page_number":704},
  {"content":"\r\n . \r\n","description":"","footnote":"","page_name":" 683 ","page_number":705},
  {"content":"\r\n . \r\n\r\n","description":"","footnote":"","page_name":" 684 ","page_number":706}
  ]