[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد هشتم\r\nباهتمام : دكتر حسن سادات ناصرى\r\nبتصحيح : دكتر مهيار خليلى\r\nناشر :\r\nعلمى\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nآغاز سنهء صد و چهار\r\n\r\nبيان واقعه حرشى و سغديان\r\nگفته شد : در آن سال حرشى قصد جنگ و غزا ( غزو ) نمود . از نهر گذشت و در محل قصر الريح كه دو فرسنگ تا دبوسيه مسافت داشت لشكر زد ولى همه سپاهيان به او ملحق و جمع نشدند ، ناگزير فرمان بسيج داد . هلال بن عليم حنظلى به او گفت : اى آنكه اينجا هستى ( تحقير ) تو وزير باشى بهتر است تا امير شوى زيرا لشكريان گرد تو تجمع نكرده و تن بطاعت تو نداده‌اند كه تو فرمان بسيج دادى و آنها نپذيرفتند . او ناگزير برگشت و دستور اقامت داد . در آن هنگام پسر عم پادشاه فرغانه او را قصد كرد و گفت : سغديان در خجنده تجمع نموده‌اند ، وضع آنها را شرح داد و گفت : بهتر اين است كه تو شتاب كنى و آنها را قبل از رسيدن بدره و پناه بردن به آن محل دچار حمله كنى . آنها هنوز بما پناه نبرده‌اند و ما ملزم نيستيم كه به آنها پناه بدهيم آن هم قبل از انقضاء مدت . ( پس تو شتاب كن تا پناه نبرده و داخل كشور ما نشده باشند ) . او ( امير كه سعيد باشد ) عبد الرحمن قشيرى و زياد بن عبد الرحمن را با عده‌اى همراه او نمود ( همراه پسر عم پادشاه ) پس از رفتن آن عده پشيمان شد و گفت : يك بيگانهء عجم نزد من آمد و چيزى به زبان آورد كه معلوم نبود راست يا دروغ باشد و من جمعى از مسلمين را با او روانه كردم فريب خوردم و باعث هلاك آنها شدم . ناگزير بدنبال آنها لشكر كشيد و به شهر « اشروسنه » رسيد از مردم آن\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشهر اندكى مال گرفت و با آنها صلح كرد . در آن هنگام كه او آرام نشسته بتناول طعام شام مشغول بود ناگاه به او خبر دادند كه عطاء دبوسى آمده . عطاء كسى بود كه با عبد الرحمن همراه پسر عم پادشاه رفته بود . سعيد از شدت دهشت لقمه را كه به دهان برده بود بيرون انداخت و او را با اضطراب و التهاب نزد خود خواند و گفت :\r\nواى بر تو بگو آيا جنگ كرديد ؟ گفت : نه . امير گفت : الحمد للّه سپس طعام شام را با خونسردى تناول كرد . عطاء علت قدوم خود را بيان نمود . او ( امير با سپاه خود ) پس از سه روز بقشيرى ( و عدّهء او ) ملحق گرديد . سپر خود را ادامه داد تا بخجنده رسيد . بعضى از ياران به او گفتند : چه ميخواهى بكنى ؟ گفت : ميخواهم با شتاب حمله كنم . گفت : من صلاح نمىدانم . اگر مردى از سپاهيان مجروح يا كشته شود كجا بايد برد و چگونه بايد حمل كرد ( كه قرارگاه نداريم ) . من عقيده دارم كه تو تأمل و احتياط كنى و مستعد نبرد شوى . او هم لشكر زد و از مبادرت بحمله خوددارى كرد . مردم او را جبان و سست دانستند و گفتند : هميشه او را دلير و نيرومند و با تدبير مىدانستيم اكنون ناتوانى او مسلم شده . گويا او چون بعراق رفته شجاعت و ديانت را با تملق و تن‌پرورى معاوضه كرده ( اخلاق عراقى ) . ناگاه مردى از عرب ( خودسرانه ) حمله كرد و در شهر را ( كه بسته بود ) با گرز گران زد و در را باز كرد ( شكست ) . آنها ( سغديان ) پشت دروازه خندق كنده بودند ولى روى آن را با خار و خاشاك و خاك پوشانيده كه دشمن را دچار كنند ( ندانسته در آن حفره ساقط شود ) .\r\nآنها براى خود راهى گذاشته بودند و راه مسلمين را هم همان حفره سر پوشيده قرار داده بودند كه آنها را بدام اندازند . چون جنگ آغاز شد خود سغديان راه را گم كرده در آن حفره‌ها افتادند . مسلمين هم عده چهل تن زنده از آنها بيرون آوردند .\r\nحرشى ( امير ) هم آنها را محاصره كرد و منجنيق را به كار انداخت . سغديان بپادشاه فرغانه پيغام دادند كه تو بما خيانت كردى . از او درخواست نمودند كه به يارى آنها كمر بندد . او گفت : آنها ( اعراب ) قبل از انقضاء مدت ( معين براى پناه ) بشما رسيدند . شما نزد من پناه و يارى نخواهيد داشت . آنها درخواست صلح و امان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nنمودند كه به محل سغد برگردند . او شرط كرد كه آنها اسراء و زنان گرفتار عرب را آزاد كنند و باج و خراج سابق را بپردازند ، كسى را هم غافل‌گير نكنند و نكشند ( از مسلمين ) ، كسى هم از آنها در شهر خجنده نماند . اگر پيمان را بشكنند خون آنها مباح خواهد بود . بزرگان و ملوك سغد همچنين بازرگانان همه از شهر خارج شدند و در لشكرگاه مهمان دوستان و آشنايان خود شدند ( لشكر اسلام ) ساير مردم در خجنده ماندند . كازرنج ( يكى از ملوك سغد ) مهمان ايوب بن ابى حسان شد . در آن هنگام خبر رسيد كه سغديان زنى از گرفتاران را كه نزد آنها ( از عرب ) بود كشته‌اند . گفت : ( امير ) من شنيده‌ام كه ثابت ( نام ) زنى را كشته و در خانه پنهان كرده است آنها منكر شدند او تحقيق كرد و معلوم شد صحت داشته . او ثابت را نزد خود خواند و كشت چون كازرنج خبر قتل ثابت را شنيد سخت ترسيد كه خود هم كشته شود نزد برادرزادهء خود فرستاد كه براى او رخت تهيه و ارسال كند . او قبل از آن دستور داده بود كه اگر براى طلب رخت كسى را روانه كند بايد دانست كه او كشته مىشود . او آمادهء كشته شدن شد . سوار شد و حمله كرد و عده‌اى را كشت و لشكر را متزلزل نمود تا بثابت بن عثمان بن مسعود رسيد ولى ثابت او را كشت .\r\nسغديان هم اسراء را كشتند كه نزد آنها گرفتار بودند عدهء مسلمين اسير كه كشته شدند بالغ بر صد و پنجاه تن بود . بحرشى خبر دادند و او بر صحت خبر واقف گرديد .\r\nبازرگانان را كنار گذاشت و فرمان قتل عام داد . سغديان هم كه سلاح را از دست داده بودند با چوب دفاع كردند و همه كشته شدند كه عده آنها بالغ بر سه هزار مرد بود گفته شده هفت هزار بودند . اموال و فرزندان سغد را ربود . هر چه پسنديد به خود اختصاص داد . سپس مسلم بن بديل بن عدى رباب را نزد خود خواند و گفت :\r\nتقسيم اموال و اسراء را به تو واگذار ميكنم . گفت : بعد از اينكه سپاهيان در يك شب هر چه خواستند كردند و ربودند تو اين كار را به من واگذار مىكنى ؟ اين كار را به ديگرى بسپار . او هم ديگرى را بتقسيم گماشت . حرشى خبر فتح را مستقيماً بيزيد - بن عبد الملك نوشت و بعمر بن هبيره خبر نداد ( امير كل ) . اين باعث شد كه او\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنسبت بحرشى بدخواه شود و كينه‌توز باشد .\r\nثابت بن قطنه در آن واقعه و در وصف نابودى بزرگان آنها چنين گفت :\r\n( سرود ) .\r\n اقر العين مصرع كازرنج * و كشكير و ما لاقى يباد\r\nو ديوشتى و ما لاقى خلنج * بحصن خجند اذ دمروا فبادوا \r\nيعنى چشم ما روشن شد از كشتن كازرنج و كشكير و آنچه بر سر به ياد آمد .\r\nهمچنين ديو آشتى و آنچه بر سر خلنج آمد در قلعه خجند كه همه تباه و نابود شدند .\r\n( اسامى اشخاص از بزرگان سغد ) . گفته شده ديواشتى دهقان سمرقند بود كه نام او ديواشتج بوده كه معرب شده ( بايد ديواشتى باشد كه معرب شده زيرا جيم علامت تعريب است ) . گفته شده علباء بن احمر يشكرى باجگير خجنده بود . مردى از او سبدى پوشيده به دو درهم خريد چون به خانه رفت و آن را باز كرد ديد دو پاره زر شمش در آن نهان بوده سبد را برگردانيد در حالى كه دست خود را بر چشم نهاده بود مانند ارمد كه به درد چشم و كورى مبتلا شده دو درهم خود را پس گرفت و رفت . او را جستجو كردند و نيافتند ( تا او را بشناسند و امانت وى را بستايند ) .\r\nحرشى ( امير ) سليمان بن ابى سرى را بقلعهء ( خجند ) فرستاد كه فقط يك راه براى رفت و آمد باز بگذارد . خوارزمشاه هم با او همراه بود همچنين دهقان « اجرون » و شومان ( همراه سليمان ) . سليمان هم مسيب بن بشر رياحى را بفرماندهى مقدمه روانه كرد . در مسافت دو فرسنگى سغديان بمقابلهء او پرداختند و او آنها را منهزم كرد تا بقلعهء خود رسيدند و بمحاصره آنان شتاب نمود . ديواشتى به حكم امير كه حرشى باشد تن داد و تسليم شد و فرود آمد . حرشى او را گرامى داشت . محصورين قلعه تسليم شدند به شرط اينكه زنان و فرزندان آنها مصون باشند و هر چه در قلعه باشد تسليم نمايند . سليمان هم بحرشى پيغام داد كه اشخاص امين براى گرفتن اموال بقلعه روانه كند . او هم عده‌اى را فرستاد كه آنها اموال را گرفتند و فروختند و بهاى آنها را تقسيم نمودند . از آنجا كش را قصد كرد مردم آن شهر به شرط اداى باج\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nشش هزار سر گفته شده ده هزار سر با او صلح نمودند . آنگاه زرنج را قصد كرد كه ناگاه نامهء ابن هبيره ( امير كل ) به او رسيد كه بايد ديوشنج را آزاد كند او هم ( بر خلاف دستور ) او را كشت و بدار آويخت . نصر بن سيار را هم مأمور دريافت مبلغ مقرر صلح نمود . سليمان بن ابى سرى را بامارت كش و نسف اعم از امارت جنگ و خراج منصوب نمود . در آنجا گنجهاى گرانبهاى بسيار محكم بود . مجشر بحرشى گفت :\r\nآيا ميخواهى كسى را نام ببرم كه اين گنجها را بدون جنگ و خونريزى بگشايد .\r\nگفت : آرى . گفت : او مسربل بن خريت بن راشد ناجى است او هم او را به آنجا فرستاد . او با پادشاه آن ديار دوست بود . نام آن پادشاه سيغرى بوده . مسربل هم نزد او رفت و وقايع سغد و فتح خجنده را شرح داد و گفت : ( پادشاه ) آيا صلاح ميدانى كه با درخواست امان تسليم شوم ؟ كسانى كه به من ملحق شده و پناه آورده‌اند چه خواهند كرد ؟ گفت : براى آنها هم امان بگير . او با آنها ( با حرشى و لشكر او ) صلح كرد و براى خود و بلاد خويش امان گرفت . حرشى هم به محل خود برگشت .\r\nسيغرى هم با او همراه بود . در آنجا او را كشت و بدار آويخت عهدنامه امان هم در دست مقتول و مصلوب بود .\r\n\r\nبيان غلبه خزر بر مسلمين\r\nدر آن سال لشكر مسلمين از طريق ارمنستان داخل كشور خزر گرديد .\r\nفرمانده لشكر ثبيت نهرانى بود . قوم خزر همه تجمع كرده و آمادهء كارزار شدند .\r\nقيچاق هم آنها را يارى نمودند همچنين اقوام ترك ديگر . در محلى معروف بمرز سنگ ( مرج الحجاره ) متحاربين صف‌آرايى كردند جنگ واقع شد و بسيار سخت بود . بسيارى از مسلمين كشته شدند . قوم خزر بر لشكرگاه آنها ظفر يافتند و هر چه در آنجا بود بيغما بردند گريختگان خود را بكشور شام كشيدند كه ميان آنها\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nثبيت ( فرمانده ) بود . يزيد بن عبد الله خليفه آنها را توبيخ كرد فرمانده گفت :\r\nاى امير المؤمنين من هرگز جبان نبودم و از مقابلهء دشمن عجز نداشتم . خيل طرفين بهم پيوست و مرد بمرد آويخت من هم با نيزه نبرد كردم تا نيزه من شكست و با شمشير زدم تا تيغ من خرد شد ولى خدا هر چه خواست واقع شد .\r\n\r\nبيان ايالت جراح در ارمنستان و فتح بلنجر و بلاد ديگر\r\nچون مسلمين از قوم خزر شكست خورده منهزم شدند خزر بگشودن بلاد ديگر ( اسلام ) طمع كرده تجمع و لشكر كشى نمودند يزيد بن عبد الملك هم جراح بن عبد الله حكمى را كه در آن هنگام والى ارمنستان بود بدفاع خزر وادار كرد .\r\nيك سپاه عظيم هم بمدد او فرستاد و دستور حمله بخزر و اقوام ديگر داد كه بدشمنى كمر بسته بودند و دستور داد او با سپاه خويش بلاد آنها را قصد كند . جراح لشكر كشيد . قوم خزر هم از جنبش او با خبر شدند . آنها در باب و ابواب ( در بند ) لشكر زدند . جراح هم به محل برذعه رسيد در آنجا خود و سپاهيان استراحت كردند و پس از آن خزر را قصد كرد . از رود كر گذشت . در آنجا آگاه شد كه گروهى از مردم كوه‌نشين ( همراه مسلمين ) با پادشاه خزر مكاتبه كردند و به او خبر لشكر كشى جراح را دادند . جراح دستور داد منادى جار بكشد كه امير در آنجا چند روزى اقامت خواهد كرد هر چه ميتوانيد خواربار جمع و اندوخته كنيد ( براى اغفال جاسوسان كه خبر اقامت را بدهند ) . مردى از كوه‌نشينان ( جاسوسى كه در لشكر مسلمين بود ) بپادشاه خزر نوشت كه جراح ( با سپاه ) در اينجا اقامت كرده و نيز چنين اظهار عقيده كرده كه پادشاه خزر از جاى خود كوچ نكند مبادا مسلمين طمع كرده گستاخ و دلير شوند . ناگاه جراح فرمان لشكر كشى داد و بسيار جد و جهد كرد تا سپاه را بباب و ابواب ( در بند ) كشيد در آنجا كسى را از خزر نيافت ( بر - حسب اشتباه جاسوسى كه جراح او را با تدبير خود اغفال كرده بود ) . شهر و قلعه\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nرا گرفت ، از آنجا دسته دسته لشكر فرستاد كه همه جا را غارت كنند . لشكر در پيرامون دربند غارت ميكردند و با غنيمت باز ميگشتند . قوم خزر هم بفرماندهى شاهزادهء خود او را قصد كردند و در پيرامون رود « ران » مقابله و مقاتله رخ داد جنگى سخت و خونين واقع شد جراح هم اتباع خود را تشجيع و تحريض كرد . جنگ بر - شدت خود افزود . مسلمين بر خزر پيروز شدند . آنها جا تهى كردند . مسلمين بدنبال آنها شتاب نمودند . مىكشتند و اسير مىگرفتند . بسيارى از خزر كشته شدند . هر چه خزر داشتند بدست مسلمين افتاد آنگاه از آنجا بسوى قلعهء بنام حصين ( مصغر حصن كه دژ باشد و معلوم است از محدثات عرب بوده كه تازه بدان نام موسوم شده ) رفتند . مردم آن قلعه با درخواست امكان تسليم شدند و فرود آمدند به شرط پرداخت باج و اخراج آنها از آن دژ از اينجا شهرى را بنام « يرغوا » قصد كرد شش روز در پيرامون آن لشكر زد و كوشيد كه شهر را بگشايد . مردم شهر امان خواستند . به آنها امان داد و قلعه را گرفت و آنها را كوچ داد .\r\nپس از آن جراح سوى بلنجر كه قلعه مشهور بود و يكى از استحكامات معروف آنها بشمار مىرفت لشكر كشيد جنگ را آغاز كرد . اهل شهر سيصد اراده كشيدند و به يكديگر بستند و در اطراف قلعه قرار دادند تا پشت آنها سنگر كنند و مانع رسيدن مسلمين بدان قلعه شوند . آن اراده بدترين و سختترين چيزى بود در نظر مسلمين كه به آنها سخت زيان و آسيب مىرسانيد . چون مسلمين زيان و آسيب اراده‌ها را ديدند گروهى كه عدهء آنها سى مرد بود بر مرگ پيمان بسته از جان گذشته دليرانه بر اراده داران حمله نمودند . آنها اول غلاف شمشيرها را شكستند و مانند يك مرد و يك تنه بر اراده‌ها هجوم بردند .\r\nكفار هم بدفاع كوشيدند و دليرانه جنگ كردند و سايرين تيرها را از كمانها رها كردند كه به حدى تير باران شد كه آفتاب از فزونى باران تير مستور و محجوب گرديد . آن عده از حملهء خود بازنگشتند تا باراده‌ها رسيدند كه آنها با زنجير و ريسمان به يكديگر بسته و پيوسته بودند . مهاجمين بندها و طنابها را بريدند و اراده‌ها را كشيدند .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبعضى از آنها سرازير شد و بعضى ديگر را كه پيوسته بود با خود كشيد زيرا همه به يكديگر بسته شده . تمام اراده‌ها سوى مسلمين كشيده شد . جنگ بين طرفين بر شدت خود افزود و دلها از سينه‌ها كنده شده و نزديك بود از حلقوم خارج شود ( كنايه از سختى كارزار كه اين اصطلاح به عربى معروف است  « وَ بَلَغَتِ الْقُلُوبُ الْحَناجِرَ » )  .\r\nپس از جنگ هولناك كه براى طرفين متحارب جانكاه بود قوم خزر منهزم شدند و مسلمين قلعه را با قوه و غلبه گشودند و هر چه در آنجا بود ربودند . آن واقعه در ماه ربيع الأول بود بهر يكى از سواران سيصد دينار غنيمت رسيد عدهء سواران بيشتر از سى هزار بود . جراح هم فرزندان شهريار بلنجر اسير كرد . همچنين ساير افراد خانواده او . بعد از آن او را احضار كرد و زن و فرزند و دارائى او را به او بخشيد و پس داد و او را در همان قلعه نشاند كه نگهبان و ديده‌بان مسلمين باشد كه اوضاع كفار را بمسلمين برساند و خبر دهد و آنها را از جنبش دشمن آگاه نمايد .\r\nپس از آن جراح « بلنجر » را بدرود گفت و سوى قلعه « الوبندر » لشكر كشيد كه در آنجا چهل هزار خانه و خانوار ترك بود . آنها تسليم شدند و باج را به گردن گرفتند ولى در آن هنگام مردم آن بلاد از هر طرف تجمع كرده راه را بر مسلمين بستند .\r\nشهريار بلنجر بجراح نوشت و خبر جنبش آنها را داد جراح با سپاه خود سوى رستاق ( رسته ) ملى شتاب كرد كه فصل زمستان رسيد مسلمين در آنجا ماند . جراح بيزيد بن عبد الملك خبر فتح را نوشت و مژده جهانگيرى را داد كه چگونه خداوند آن بلاد را براى آنها تسخير كرد و نيز خبر تجمع كفار را داد و از او درخواست مهر و يارى نمود .\r\nاو هم وعدهء فرستادن لشكر داد ولى اجل قبل از انجام آن رسيد . هشام بن عبد الملك ( جانشين برادر ) جراح را بامارت خود تثبيت كرد و وعدهء ارسال مدد داد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nبيان عزل عبد الرحمن بن ضحاك از امارت مدينه و مكه\r\nدر آن سال يزيد بن عبد الملك عبد الرحمن بن ضحاك را از ايالت مدينه و مكه عزل نمود . او مدت سه سال در آن دو شهر حكومت و امارت داشت . عبد الواحد نضرى را بجاى او منصوب نمود . علت آن عزل اين بود كه عبد الرحمن از فاطمه دختر حسين بن على ( عليهما السلام ) خواستگارى كرد . او گفت : من نمىخواهم ازدواج كنم ميخواهم بچه‌هاى خود را نگهدارى كنم . ( او دو شوهر كرده بود يكى فرزند عثمان خليفه اموى و ديگرى حسن بن حسن پسر عم خود كه از هر دو فرزند داشت و سادات حسينى كه سيادت آنان محض بود از فرزند او عبد اللّه محض مىباشند ) . عبد الرحمن بسيار اصرار كرده و او را تهديد نمود كه اگر بزنى تن ندهى من بزرگترين فرزندان ترا با تهمت باده‌گسارى حد خواهم زد . مقصود او عبد اللّه بن حسن بن على بود . در آن هنگام مردى از اهل شام بنام هرمز رئيس ديوان مدينه بود او حساب ديوان را تصفيه كرده قصد مراجعت نزد يزيد داشت . ابن هرمز براى توديع نزد فاطمه رفت و از او پرسيد آيا كارى دارى ؟ گفت : بامير المؤمنين بگو كه من از دست فرزند ضحاك چه مىكشم و او چگونه مزاحم من مىباشد و نيز رسولى كه حامل نامه او بود نزد يزيد فرستاد و به او خبر داد . ابن هرمز وارد شام شد . يزيد ( خليفه ) اوضاع مدينه را از او تحقيق كرد و پرسيد آيا يك خبر عجيب و نادر هم دارى ؟ او چيزى دربارهء فاطمه نگفت ناگاه حاجب بخليفه گفت رسولى از طرف فاطمه دختر حسين از مدينه آمده .\r\nابن هرمز گفت : او ( فاطمه ) به من هم گفت كه پيغام او را برسانم آنگاه وضع او را شرح داد . خليفه از تخت فرود آمد و به او گفت : اى مادر مرده تو چنين اطلاعى دارى و از من مكتوم مىكنى ؟ او عذر خواست و گفت : فراموش كردم . يزيد برسول فاطمه اذن دخول داد او داخل شد و نامه را گرفت و خواند . در دستش چوب خيزران بود زمين را با خيزران مىزد و مىگفت : ابن ضحاك گستاخى و تجرى نموده آيا مردى هست كه نالهء او را برانگيزد تا نالهء دردناك وى بگوشم برسد كه او را سخت\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nرنج و عذاب بدهد ، ميخواهم نالهء او از آنجا به من برسد كه من در دستگاه خود باشم و صداى رنج و آزار او را بشنوم . به او گفتند عبد اللّه بن عبد اللّه نضرى مىتواند چنين كارى بكند . خليفه ورق خواست و به خط خود نوشت : اى عبد الواحد من امارت مدينه را به تو واگذار كرده‌ام آنجا برو و فرزند ضحاك را بر كنار كن . چهل هزار دينار هم از او غرامت بگير و او را سخت رنج و آزار بده بحديكه من در همين جا ناله و فرياد او را بشنوم و پيك نامه را برد و رسيد ولى بر ابن ضحاك وارد نشد . ابن ضحاك پيك را احضار كرد و به او هزار دينار داد كه مضمون نامه را به او بگويد او گفت و ابن ضحاك فورا گريخت و پناهندهء مسلمة بن عبد الملك شد او هم پناهش داد . مسلمه هم نزد يزيد رفت و گفت : من خواهشى دارم . گفت : هر چه ميخواهى انجام مىشود مگر عفو از ابن ضحاك . گفت : به خدا حاجت من همان است كه عفو از ابن ضحاك باشد .\r\nگفت : به خدا سوگند من از او عفو نخواهم كرد . او را دوباره به شهر مدينه نزد حاكم جديد عبد الواحد برگردانيدند . او را عذاب داد و سخت دچار رنج و درد نمود . پس از آن او يك دراعهء پشمينه پوشيد و از مردم گدائى مىكرد .\r\nنضرى در ماه شوال سنهء صد و چهار وارد شهر مدينه شد . ابن ضحاك فرزندان انصار را سخت آزار مىداد . شعراء او را هجو مىكردند . مردم پرهيزگار هم او را مذمت و ملامت مىنمودند .\r\nچون نضرى بامارت رسيد با نيكى و مهربانى رفتار كرد همه او را دوست داشتند او نكوكار بود . در هر كارى با قاسم بن محمد ( بن ابى بكر پسر خالهء زين العابدين ) و سالم بن عبد اللّه بن عمر مشورت مىكرد .\r\n\r\nبيان تولد ابى العباس سفاح\r\nگفته شد در آن سال ابو العباس عبد اللّه بن محمد بن على كه سفاح باشد متولد شد ( نخستين خليفه عباسى ) در آن هنگام ابو محمد صادق از خراسان رسيده و بر پدر او ( سفاح ) وارد شد . گروهى از ياران هم با او همراه بودند ( مبلغين خلافت بنى العباس )\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nرا كه در يك پلاس پيچيده شده ( تازه زائيده شده ) براى آنها حاضر كرد و گفت :\r\nاين صاحب اين كار است ( خليفه آينده ) و كار بدست او انجام خواهد گرفت . او در آن وقت پانزده روزه بود . واردين پلاس و رخت او را بوسيدند ( و بدان تبرك نمودند ) .\r\nباز هم گفت : به خدا سوگند كار چنين پايان خواهد يافت كه شما از دشمنان خود انتقام خواهيد كشيد\r\n\r\nبيان عزل سعيد حرشى\r\nدر آن سال عمر بن هبيره ( امير كل كه در كوفه اقامت داشت و خراسان و و اغلب ايران تحت فرمان او بود ) سعيد حرشى را از ايالت خراسان عزل و بجاى او مسلم بن سعيد بن اسلم بن زرعهء كلابى را نصب نمود . علت آن اين بود كه ابن هبيره بحرشى نوشته بود كه بايد ديوشتى را آزاد كند و او بالعكس او را كشت .\r\nاو هميشه ابن هبيره را تحقير مىكرد و نام او را چنين مىبرد ( با كنيهء ) ابو المثنى كه مىگفت : ابو المثنى چنين كرد . ( امير نمىگفت ) . ابن هبيره آگاه شد . جميل بن عمران را فرستاد كه احوال و اوضاع حرشى را تجسس و تحقيق كند . او بعنوان بازرس ديوان رفته بود ، چون وارد شد حرشى از او پرسيد : ابو المثنى در چه حال است ؟ به او ( حرشى ) گفته شد : ابن جميل براى اين آمده كه كارهاى ترا تجسس كند .\r\nاو هم يك خربزه را زهرآگين كرد و بعنوان ارمغان براى جميل فرستاد آن را خورد و مسموم شد . موى سر او ريخت ولى زنده ماند و نزد ابن هبيره بازگشت او را معالجه كردند و بهبودى يافت . به او ( امير ) گفت : كار بالاتر از آن است كه براى تو گزارش داده‌اند . حرشى ، او ترا ( بالعكس عامل وزير دست خود مىداند ( نه او خود را ) او خشمگين شد و او را بر كنار كرد . بعد او را شكنجه داد . مورچه در شكم او ريخت . ( يك نحو عذاب آن زمان ) و سخت آزار داد و تمام اموال او را گرفت . شبى ابن هبيره سرگرم شب‌نشينى و سخن شده بود پرسيد : خواجهء قيس ( قبيله ) كيست ؟\r\nبه او گفته شد : خود امير است . گفت : بگذريد از اين . خواجه و سرور قيس كوثر -\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبن زفر است اگر يك شب مدد بخواهد بيست هزار مرد به يارى او شتاب مىكنند هيچ يك از آنها هم نمىپرسد براى چه ما را برانگيختى و خواندى . سوار و دلير قيس هم اين خر نر است كه من او را بزندان سپرده‌ام و فرمان قتل او را داده‌ام . مقصود حرشى . اما بهترين مرد قيس براى خود قبيلهء قيس شايد من باشم . يكى از اعراب بنى - فزاره ( بدوى كه در شب‌نشينى بود ) به او گفت : اگر تو چنين هستى ( بهترين ) هرگز دستور قتل مرد و يگانه سوار آنها را نمىدادى . او در همان حين بمعقل بن عروه كه مأمور قتل او بود پيغام داد كه از كشتن وى خوددارى كن . او را بمعقل تسليم نموده بود كه بكشد . ابن هبيره كه مسلم بن سعيد را بامارت خراسان فرستاده بود و به او دستور داده بود كه حرشى را بگيرد و بند كند و نزد او بفرستد . مسلم ( به محل ايالت ) بدار - الإماره رسيد و در را بسته ديد . او ( حرشى ) نزد وى كسى را فرستاد و پرسيد تو امير هستى يا وزير و براى كدام يك از اين دو كار آمده‌اى ؟ پاسخ داد مانند من كسى براى ديدار يا وزارت فرستاده نمىشود . حرشى نزد او رفت . او هم حرشى را دشنام داد و بند كرد و بزندان سپرد . سپس بزندانبان دستور داد بر بند و رنج او بيفزايد . او آگاه شد ، بمنشى خود گفت : بنويس : تو بزندانبان دستور دادى بند مرا سنگينتر و عذاب را سختتر كند ؟ اگر اين دستور از بالا رسيده من مطيع هستم و اگر دستور شخصى تو باشد كه رفتار تو بسيار زشت و بدترين رفتارهاست . آنگاه به اين شعر تمثل و استشهاد نمود :\r\n فاما تثقفونى فاقتلوني * و من يثقف فليس له خلود\r\nهم الأعداء ان اشهدوا و غابوا * اولوا الأحقاد و الأكباد سود \r\nيعنى : اگر بخواهيد مرا تنبيه و تربيت و تهذيب كنيد بهتر آن است كه مرا بكشيد . هر كه تنبيه شود جاويد نخواهد ماند . آنها دشمنان ما هستند چه در حضور و چه در غياب آنها كينه‌دارند و دلهاى آنها سياه است ( سياه اندرون ) چون ابن هبيره از عراق گريخت خالد قسرى بتعقيب و طلب حرشى كوشيد و او را در كنار فرات يافت . به او گفت : دربارهء من چه گمان دارى ؟ گفت : گمانم\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاين است كه تو مردى را كه از قوم خود باشد ( خود را گويد ) تسليم مردى از قيس نخواهى كرد . گفت : چنين است . ( ترا تسليم نخواهم كرد ) .\r\n\r\nبيان بعضى حوادث\r\nدر آن سال عبد الواحد بن عبد اللّه نضرى ( امير مدينه ) امير الحاج بود . امير عراق و مشرق ( خراسان و غيره ) هم عمر بن هبيره و قاضى كوفه حسين بن حسن كندى و قاضى بصره عبد الملك بن يعلى بودند . در آن سال ابو قلابهء جرمى ( يكى از بزرگترين فقهاء بود ) درگذشت . گفته شده او در سنه صد و هفت وفات يافت .\r\nعبد الرحمن بن حسان بن ثابت ( شاعر شهير ) انصارى در همان سال وفات يافت . در آن سال يحيى بن عبد الرحمن بن حاطب بن ابى بلتعه و عامر بن سعد بن ابى وقاص و موسى بن طلحة بن عبيد اللّه و عمير مولاى ابن عباس كه كنيهء او ابو عبد اللّه بود و خالد بن معدان بن ابى كرب كلاعى ساكن شام وفات يافتند .\r\n\r\nسال صد و پنج\r\n\r\nبيان خروج و قيام عقفان\r\nدر زمان خلافت يزيد بن عبد الملك مردى از مروريان ( فرقه‌اى از خوارج ) بنام عقفان با عدهء صد مرد قيام كرد . يزيد خواست براى سركوبى او لشكر بفرستد به او گفته شد اگر او در اين سرزمين كشته شود خوارج ( آن را مقدس دانسته ) مركز مهاجرت و اقامت خود خواهند كرد بهتر اين است كه براى هر فردى از اتباع او يك مرد از قبيله نزد او روانه كنى كه با مرد خارجى قبيلهء خود گفتگو و او را منصرف و متقاعد كند . او هم بدان راى و نصيحت عمل كرد . اقوام و قبايل هر فرد خارجى به او گفتند : ما از اين مىترسيم كه بسبب قيام شما دچار و نابود شويم . براى هر يك\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاز آنها هم امان گرفته شد و عقفان تنها ماند . يزيد برادرش را نزد او فرستاد او را استمالت كرد و برگردانيد . چون خلافت بهشام بن عبد الملك رسيد عقفان را بتعقيب متمردين گماشت . فرزند عقفان تن بتمرد و عصيان داد و از خراسان با حال عصيان رسيد . پدر او را گرفت و بند كرد و نزد هشام فرستاد . هشام هم براى رعايت حال پدرش او را آزاد كرد و گفت : اگر عقفان بما خيانت مىكرد هرگز فرزند خود را بند نمىكرد و نزد ما نمىفرستاد . بعد از آن عقفان را باستيفاى صدقه منصوب كرد و او بدان مقام ماند تا هشام مرد .\r\n\r\nبيان خروج و قيام مسعود عبدى\r\nمسعود بن ابى زينب عبدى در بحرين بر اشعث بن عبد اللّه بن جارود شوريد و قيام نمود . اشعث ناگزير بحرين را بدرود گفت . مسعود هم يمامه را قصد نمود .\r\nدر آنجا سفيان بن عمرو عقيلى از طرف عمر بن هبيره امير بود سفيان بمقابلهء او پرداخت . جنگى سخت در محل خضرمه رخ داد و مسعود كشته شد هلال بن مدلج فرماندهى خوارج را بر عهده گرفت تمام روز را بنبرد پايان داد بسيارى از خوارج كشته شدند زينب خواهر مسعود هم كشته شد . چون شب فرا رسيد اتباع هلال پراكنده شدند و برگشتند هلال با عدهء قليل ماند داخل يك قصر شد و در آنجا تحصن نمود . نردبانها را به كار بردند و بر كاخ فراز شدند و بر او چيره گشتند . اتباع وى امان خواستند به آنها امان داده شد . فرزدق در آن واقعه گفت :\r\n لعمرى لقد سلت خيفة سلة * سيوفا ابت يوم الوغى ان تغيرا\r\nتركن لمسعود و زينب اخته * رداء و سر بالأمن الموت احمرا\r\nارين الحرورين يوم لقائهم * ببرقان يوما يحمل الموت اشقرا \r\nيعنى : بجان خود سوگند خيفه ( بنو خيفه - قبيله ) شمشيرها چنين كشيدند كه روز نبرد تغيير حال نداد ( دوباره بغلاف نرفت و كار را انجام داد ) آن شمشيرها براى مسعود و خواهرش زينب روپوش و رخت سرخ از مرگ پديد آورد . آنها\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبحروريها ( خوارج ) هنگام مقابله در محل برقان روز سرخ مرگ را نمايان كرد .\r\nگفته شده : مسعود بر بحرين غلبه نمود . همچنين يمامه كه مدت نوزده سال در بحرين حاكم بود تا سفيان بن عمرو عقيلى او را در يمامه كشت .\r\n( خضرمه ) بكسر خاء و سكون ضاد هر دو نقطه‌دار و كسر راء .\r\n\r\nبيان حال مصعب بن محمد والبى\r\nمصعب يكى از سالاران خوارج بود . عمر بن هبيره او را دنبال كرد همچنين بتعقيب مالك بن صعب و جابر بن سعد كوشيد آنها خروج و قيام كردند و در خورنق ( خورنگاه نزديك كوفه از آثار خسروان ايران ) جمع شده مصعب را برياست برگزيدند . آمنه خواهر مصعب هم همراه او بود . چون خلافت بهشام بن عبد الملك رسيد او خالد قسرى را بامارت عراق منصوب كرد و خالد لشكرى براى سركوبى خوارج فرستاد . آنها از خورنق كوچ كردند و به محل حزه در پيرامون موصل رسيدند در آنجا لشكر به آنها رسيد جنگ واقع و خوارج كشته شدند .\r\nگفته شده قتل آنها در آخر روزگار يزيد بن عبد الملك رخ داد يكى از شعراء گفت :\r\n فتية تعرف التخشع فيهم * كلهم احكم القرآن اماما\r\nقد برى لحمه التهجد حتى * عاد جلدا مصفرا و عظاما\r\nغادرهم بقاع حزة صرعى * فسقى الغيث ارضهم يا اماما \r\nيعنى راد مردانى كه فروتنى و خضوع و خشوع را در آنها مىبينى و مىشناسى همه قرآن را براى خود پيشوا و رهنما قرار داده ( احكم حكم نمود يا از اشعار آنها كه لا حكم الا اللّه ، باشد ) عبادت و شب زنده‌دارى گوشت تن آنها را گداخته كه پيكر آنها را استخوان و زرد رنگ نموده آنها را در سرزمين حزه كشتند . باران تربت آنها را سيراب كند اى امام ( معشوقه يا زن خود ) .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nبيان وفات يزيد بن عبد الملك\r\nدر آن سال يزيد بن عبد الملك پنج روز مانده از ماه شعبان بسن چهل سالگى درگذشت .\r\nگفته شد بسن سى و پنج سال و غير از آن هم گفته شده . خلافت او مدت چهار سال و يك ماه و چند روز بود . كنيهء او ابو خالد ، مرض او سل بود و نيز گفته شد كه علت مرگ او حزن و اندوه بر حبابه ( كنيز و محبوبهء او ) بود كه سخت بر مرگ او جزع كرده بود كه ما شرح آن را بخواست خداوند بيان خواهيم كرد .\r\nاو در تشييع جنازهء وى خارج شد برادرش مسلمه هم همراه وى بود به او تسليت ميگفت و او حتى يك كلمه پاسخ نمىداد . گفته شد او هنگام تشييع قادر بر سوارى نبود . پياده هم نتوانست برود برادر خود مسلمه را فرمان داد كه بر جنازهء وى نماز بخواند .\r\nگفته شد مسلمه او را از حضور منع كرده بود مبادا مردم بر حال وى آگاه شوند و بر او عيب گيرند . پس از دفن او فقط پانزده روز زنده ماند و در جنب وى به خاك سپرده شد .\r\nگفته شده او چهل روز بعد از ( حبابه ) زنده ماند در آن مدت فقط يك تن براى يك بار بر او داخل شد و چون مرد برادرش مسلمه بر او نماز خواند . گفته شد وليد فرزندش بر او نماز خواند زيرا هشام بن عبد الملك در آن هنگام در حمص بود .\r\n\r\nبيان رفتار او\r\nيزيد از جوانمردان آنها ( بنى اميه ) بود . روزى مست بود حبابه و سلامهء قس هم نزد وى بودند از شدت مستى و طرب گفت : بگذاريد پرواز كنم . حبابه به او گفت :\r\nكار امت را بكه واگذار مىكنى ؟ گفت به تو . گفته شد او اين بيت را در آواز خواند :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n و بين التراقى و اللهاة حرارة * و ما ظمئت ماء يسوع فتبردا \r\nيعنى : حرارتى ما بين دهان و گلو احساس مىشود . اين حرارت ناشى از تشنگى نيست كه با نوشيدن آب سرد مىشود . ( حرارت و التهاب عشق است ) .\r\nاو پس از شنيدن آن آواز خواست پرواز كند ( در عالم مستى و طرب ) . حبابه به او گفت : اى امير المؤمنين ما به تو نيازمنديم .\r\nگفت : به خدا بايد پرواز كنم . گفت : چه كسى را خليفهء اين امت و اين مملكت مىكنى ؟ گفت : به خدا قسم ترا خليفه مىكنم . دست وى را هم بوسيد .\r\nيكى از پيشخدمتان او از آن محفل خارج شد و گفت : چشم تو گرم ( كور ) شود تا چه اندازه سبك مغز و بىباكى ؟\r\nبعد از آن هر دو ( خليفه و كنيز ) با هم به قصد خوشگذرانى و نزهت باردن رفتند .\r\nدر آنجا ( خليفه ) يك حبه انگور به او پرتاب كرد آن حبه در دهان وى ( حبابه ) افتاد و گلوگير شد و بعد از آن مرد . او نعش وى را سه روز بر زمين گذاشت ( نميخواست او را دفن كند ) تا آنكه گنديد و او در آن حال وى را مىبوئيد و مىگريست . نظر خود را هم به او دوخته بود . دربارهء دفن وى با او مذاكره شد و او اجازه داد و بكاخ خود با حزن و اندوه برگشت .\r\nاين شعر را هم از كنيز ديگرى كه بدان تمثل مىكرد شنيد كه مىگفت :\r\n كفى ضرنا بالهائم الصب يرى * منازل من يهوى معطله قفرا \r\nيعنى : براى عاشق سرگشته و دلداده حزين همين بس است كه خانه و منزل معشوق را معطل و تهى و بىسكنه بيند . پس از شنيدن آن باز گريست . يزيد پس از مرگ وى مدت هفت روز عزلت گزيد و براى مردم ظاهر نمىشد :\r\nمسلمه ( برادرش ) به او گفته بود كه در خانه بنشيند ترسيده بود كه چيزى از او سر زند كه باعث سفاهت و سبك مغزى او گردد .\r\nيزيد هنگامى كه برادرش سليمان خليفه بود به سفر حج رفته و در آن وقت حبابه را به چهار هزار دينار خريد كه نام نخستين وى عاليه بود . سليمان گفت : من ميخواستم\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nيزيد را محجور ( قيم‌دار ) كنم . يزيد ناگزير آن كنيز را پس داد . مردى از اهل مصر او را خريد . چون يزيد بخلافت رسيد همسرش سعده به او گفت : ( آيا چيزى در دنيا مانده كه تو آن را آرزو كنى و بدان نرسيده باشى ! گفت : آرى ، آرزوى من رسيدن بحبابه است ، سعده كسى را فرستاد آن كنيز را خريد ، او را حاضر كرد و آرايش داد و خود نزد وى رفت و نشست و حبابه را پشت پرده پنهان كرد و باز پرسيد و گفت : اى امير المؤمنين آيا در اين دنيا چيزى مانده كه تو آن را آرزو كنى و بدان نرسيده باشى ؟ گفت : من پيش از اين به تو گفته بودم چه آرزوئى دارم . ( سعده ) پرده را برداشت و گفت : اينك حبابه ، خود هم برخاست و رفت . سعده نزد خليفه مقرب شد او را گرامى داشت . سعده دختر عبد اللّه بن عمرو بن عثمان بود . چون يزيد مرد كسى بر مرگ او آگاه نشد تا آنكه سلامه ( كنيز ديگرش - سلامة قس ) اين اشعار را بآواز خواند :\r\n لا تلمنا ان خشعنا * او هممنا بخشوع\r\nقد لعمرى بت ليلى * كاخى الداء الوجيع\r\nثم بات الهم منى * دون من لى بضجيع\r\nللذى حل بنا اليو * م من الأمر الفظيع\r\nكلما ابصرت ربعا * خاليا فاضت دموعى\r\nقد خلا من سيد كا * ن لنا غير مضيع \r\nيعنى : ما را سرزنش مكن اگر ديدى كه ما زارى كنيم يا بخواهيم زارى كنيم . من بجان خود قسم شب خود را مانند شخص دردناك گذرانيدم . هم و غم هم بجاى كسى كه او را دوست داشتم همخوابهء من شده بود . براى اينكه امروز يك كار بسيار بد و دشوار ما را دچار كرده . هر چه من نگاه مىكنم و محل را تهى مىبينم اشك را روان مىكنم . آن محل از كسى خالى شد كه او خواجه و سرپرست ما بود و هرگز ما را از دست نمىداد و فراموش نمىكرد .\r\nآنگاه فرياد زد اى امير المؤمنين مردم دانستند كه او مرده . اشعار از يكى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاز گروه انصار بوده ( كه او به خواندن آنها تمثل و استشهاد نمود ) اخبار و حكايات يزيد با سلامه و حبابه بسيار است . اينجا محلى براى نقل آنها نيست . ( حكايات آنها مشهور و معروف است ) . علت اينكه سلامه را قس گفته‌اند اين است كه عبد الرحمن بن عبد اللّه بن ابى عمار يكى از بنى جشم بن معاويه بن بكير پارسا و فقيه و مجتهد و زاهد بود بسبب افراط در زهد او را قس ( كشيش ) خوانده بودند روزى از خانهء مالك آن كنيز گذشت آواز سلامه را شنيد ، ايستاد و خوب گوش داد . خواجهء آن كنيز او را ديد به او گفت : آيا ميل دارى هم او را ببينى و هم آوازش را بشنوى . او خوددارى كرد . گفت : پس من او را در محلى قرار مىدهم كه تو او را نبينى ولى آوازش را بشنوى . او قبول كرد و داخل خانهء او شد . سلامه خواند و او مجذوب شد ناگاه خواجه سلامه را بىحجاب نزد وى نشاند . سلامه دلباختهء او شد . هر دو عاشق يك ديگر شدند . سلامه به او گفت ميخواهم ترا ببوسم گفت : من نيز ميخواهم ترا ببوسم و تنگ در آغوش خود بكشم ( عبارت بطن بوده كه تصريح به آن مخالف ادب است ) .\r\nقس جوان نيك منظر و خوش اندام بود . روزى در خلوت نشستند . سلامه به او گفت :\r\nاكنون ما در خلوت هستيم آيا از وصال ما مانعى در كار است . چرا تمتع نمىكنى ؟\r\nگفت : مانع من كلام خداوند است كه مىفرمايد  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ  يعنى - ياران در چنين روزى دشمن يك ديگرند مگر آنهايى كه پرهيزگار باشند . من ميل ندارم من و تو ( كه ياريم ) دشمن يك ديگر شويم . آنگاه برخاست و رفت و او را ترك كرد . او دربارهء سلامه اشعارى دارد از جملهء آنها :\r\n الم ترها لا يبعد اللّه دارها * اذا طربت فى صوتها كيف تصنع\r\nتمد نظام القول ثم ترقه * الى صلصل من صوتها يترجع \r\nيعنى : آيا مىبينى ؟ خداوند خانهء او را دور نكند . اگر او با صداى خود طرب انگيزد چه مىكند ( چه تأثير در شنونده دارد ) . نظم سخن را مىكشد سپس آن را ترجيع مىدهد ( زير و بم و بلند و كوتاه ) و رقيق و نازك مىكند . آن را با صداى خود كه مانند ظرف سفالين كه با انگشت نواخته مىشود ترجيع مىدهد و ترنم\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىكند . ( تفسير صلصال خالى از اشكال نيست و مراد همان جام سفالين است كه چون با انگشت زده شود ترانهء آن به گوش مىرسد ) .\r\nو نيز او گويد :\r\n الا قل لهذا القلب هل انت مبصر * و هل انت عن سلامة اليوم مقصر\r\nألا ليت انى حيث صارت بها النور * جليس لسلمى كلما عج مزهر\r\nاذا اخذت نى الصوت كاد جليسها * يطير اليها قلبه حين ينظر \r\nيعنى : بگو به اين دل آيا تو هشيارى و مىبينى ؟ آيا تو امروز از سلامه ( و شنيدن آواز وى ) قاصر هستى . اى كاش هر جا كه او دور افتاده باشد من هم نزد او همنشين سلمى ( نام زن ) باشم كه شور آلت طرب را بشنوم . چون او آواز خود را بلند كند همنشين وى از فرط طرب دل خود را سوى او پرواز مىدهد آن هم اگر منظور واقع شود . ( هر كه مىبيند و مىشنود دل مىبازد ) .\r\nبدين سبب او را سلامهء قس ناميدند .\r\nسلامه با تشديد لام و حبابه با تخفيف باء يك نقطه است .\r\n\r\nبيان خلافت هشام بن عبد الملك\r\nدر همان سال هشام بن عبد الملك چند روز مانده به آخر ماه شعبان بخلافت نشست .\r\nهنگامى كه او بخلافت رسيد سى و چهار سال و چند ماه داشت . او در سال قتل مصعب بن زبير متولد شد كه سنهء هفتاد و دو هجرى بود عبد الملك نام او را منصور نهاد ولى مادرش نام پدر خويش را براى او برگزيد كه هشام بن اسماعيل بن مغيرة بن وليد مخزومى بود ، عبد الملك هم بر آن نام اعتراض نكرد . مادرش عايشه دختر هشام احمق بود كه عبد الملك او را طلاق گفت . كنيهء او ابو الوليد بود هنگامى كه خلافت به او رسيد او در خانهء او در رصافه ( بىخبر ) نشسته بود كه پيك رسيد و خاتم و عصاى خلافت را به او داد . او در همان هنگام سوار شده وارد دمشق گرديد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبيان امارت خالد بن قسرى در عراق\r\nدر آن سال هشام عمر بن هبيره را از ايالت عراق عزل و خالد بن عبد الله قسرى را نصب نموده و آن در ماه شوال همان سال بود .\r\nعمر بن يزيد بن عمير اسدى روايت مىكند كه من بر هشام وارد شدم در آن هنگام خالد نزد او نشسته اهل يمن و فرمانبردارى آنها را مىستود ، من گفتم سخنى چنين بيهوده و خطا نشنيده بودم ، به خدا قسم هيچ فتنه و شورشى بر پا نشده مگر اينكه اهل يمن مسبب آن بوده باشند ، آنها عثمان را كشتند و آنها عبد الملك را از خلافت خلع كردند . هنوز خون خاندان مهلب از شمشيرهاى ما مىچكد چون از آنجا بيرون رفتم مردى از خاندان مروان بدنبال من آمد و گفت : اى برادر تميم ( اخا تميم مقصود انتساب به آن قبيله است ) . آتش من به تو روشن باد . ( كنايه از تأثير وجود كه بعبارت آتش زنه آمده ) هر چه تو گفتى مىشنيدم تو ديگر نمىتوانى در عراق زيست كنى زيرا هشام خالد را امير عراق نموده ( كه از اهل يمن است و از تو بسبب اين گفتار انتقام خواهد كشيد ) . خالد هم همان روز بعراق رفت .\r\n( أسيد ) بضم همزه و تشديد ياء چنين آمده كه مردم اين عصر چنين تلفظ مىكنند ولى علماء نحو آن را بدون تشديد مىدانند . در هر حال عبارت از نسبت با سيد بن عمر بن تميم است كه بر اين نسبت همه متفق مىباشند .\r\n\r\nبيان دعوت بنى العباس\r\nگفته شد در اين سال بكير بن ماهان كه با جنيد بن عبد الرحمن در بلاد سند ترجمان او بود وارد گرديد . چون جنيد از آن بلاد معزول شد بكير وارد كوفه شد .\r\nچهار خشت سيم و چهار خشت زر همراه داشت در كوفه ابو عكرمه صادق و ميسره و محمد بن خنيس و سالم اعين و ابو يحيى مولاى بنى سلمه را ملاقات كرد . آنها دعوت\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nخلافت بنى هاشم را براى او شرح دادند و او را تبليغ و دعوت نمودند او هم پذيرفت و با آنها موافقت كرد و هر چه با خود آورده بود به آنها داد ( و صرف تبليغ كرد ) . نزد محمد بن على ( عباسى ) رفت در آن هنگام ميسره درگذشت محمد بن على او ( بكير بن ماهان ) را جانشين وى نمود .\r\n\r\nبيان بعضى حوادث\r\nدر آن سال جراح حكمى بلاد لان را براى غزا قصد كرد و چند قلعه در سرزمين بلنجر گشود و غنايم بسيارى بدست آورد . در آن سال سعيد بن عبد الملك سوى روم لشكر كشيد . عدهء هزار جنگجو پيشاپيش فرستاد كه همه كشته شدند در آن سال مسلم بن سعيد كلابى كه امير خراسان بود . بما وراء النهر براى جنگ تركان لشكر كشيد ولى كارى از پيش نبرد ناگزير برگشت كه تركان بدنبال وى شتاب كردند . هنگامى بسپاه او رسيدند كه لشكريان سرگرم عبور از جيحون بودند .\r\nعبيد الله كردند . هنگامى بسپاه او رسيدند كه لشكريان سرگرم عبور از جيحون بودند .\r\nعبيد الله بن زهير بن حيان با خليل بن تميم عقب‌دار سپاه بود . او پايدارى كرد تا تمام سپاهيان از رود گذشتند .\r\nمسلم افشين را قصد كرد و مردم آن سرزمين با او صلح نمودند ، به شرط اينكه جزيه شش هزار تن را بپردازند آنها پرداختند و قلعه را به او سپردند و آن شرط تا پايان سنهء صد و پنج برقرار بود كه بعد از مرگ يزيد بن عبد الملك نقض گرديد .\r\nدر آن سال مروان بن محمد صائفه ( ييلاق روم ) را قصد كرد و آن صائفه يمن ( طرف راست ) بود كه شهر قونيه را گشود همچنين كخ كه هر دو از كشور روم بود .\r\nدر آن سال ابراهيم بن هشام كه خال ( دائى ) هشام بن عبد الملك بود امير الحاج شده بود . او نزد عطاء فرستاد و پرسيد كى من بايد خطبه بخوانم ؟ عطاء پاسخ داد :\r\nبعد از ظهر كه يك روز پيش از ترويه ( از مراسم ) باشد او ( ندانسته ) قبل از ظهر خطبه كرد و گفت : رسول من كه نزد عطاء رفته ( و از او دستور گرفته است ) چنين دستور داده . عطاء گفت : من دستور داده بودم كه بعد از ظهر خطبه نمايد ، او شرمنده شد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n( از اشتباه خويش ) .\r\nدر آن سال حاكم شهر مدينه و والى مكه و طائف عبد الواحد نضرى و امير عراق و خراسان عمر بن هبيره و . قاضى كوفه حسين بن حسن كندى و قاضى بصره موسى بن انس بود . در آن سال كثير عزه ( شاعر و عاشق و شيعى بود ) و عكرمه مولاى ابن عباس در گذشتند . عكرمه شوهر مادر سعيد بن جبير بود . در آن سال حميد بن عبد الرحمن بن عوف وفات يافت . گفته شد او در سنهء نود و پنج درگذشته بود .\r\nعمر او هفتاد و سه سال بود . ضحاك بن مزاحم هم در آن سال وفات يافت . همچنين ابو عبد الرحمن سلمى بسن نود سال ، نام او حبيب بن ربيعه بود . در آن سال عبد الله بن عبد الله بن عمر بن خطاب در گذشت مادرش صفيه دختر مختار بود پدرش او را وصى خود نموده بود . و نيز برادرش عبيد الله بن عبد الله بن عمر در همان سال در گذشت او برادر سالم از مادر ( و پدر ) بود كه مادر هر دو ام ولد ( كنيز فرزنددار ) بود .\r\nدر زمان يزيد بن عبد الملك ، ابان بن عثمان بن عفان درگذشت او مفلوج شده بود . باز در روزگار يزيد بن عبد الرحمن بن حارث بن هشام مخزومى و عطاء بن يزيد جندعى ليثى درگذشتند . شخص اخير در سنه بيست و پنج متولد شد و در كشور شام زيست مىنمود عمارة بن خزيمة بن ثابت انصارى بسن هفتاد و پنج درگذشت .\r\n( جندعى ) بضم جيم و دال بىنقطه مفتوح و نون و عراك بن مالك غفارى پدر خيثم بن عراك و مورق عجلى در آن سال وفات يافتند .\r\n\r\nسال صد و شش\r\n\r\nبيان واقعه مضر و اهل يمن در خراسان\r\nگفته شد در آن سال وقايع بين قبايل مضر و يمن در سرزمين برقان از بلاد بلخ رخ داد . علت آن اين بود كه مسلم بق سعيد بن اسلم بن زرعه براى جنگ و غزا لشكر كشيد مردم از همكارى و يارى او تسامح كردند ، از ميان كسانى كه تسامح كردند .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاز ميان كسانى كه تسامح كرده بودند بخترى بن درهم بود . مسلم هم از لشكر خود نصر بن سيار و بلعاء بن مجاهد و جماعتى ديگر از لشكر خود را خراج كرد و به شهر بلخ برگردانيد . عمرو بن مسلم برادر قتيبة بن مسلم امير آن ديار بود . نصر بن سيار و بلعاء بن مجاهد را از ورود به شهر بلخ منع و آنها را وادار كرد كه خود با متابعين خود بلشكرگاه ( مسلم بن سعيد ) برگردند . ( در آن هنگام ) مسلم بن سعيد از رود عبور كرده بود . نصر بن سيار در خانهء بخترى ( كه از جنگ رو برگردانيده بود ) را آتش زد آنگاه راه بروقان را گرفت و در آنجا رحل افكند . صغانيان و مسلمهء تميمى و حسام بن خالد اسدى و كسان ديگر به او پيوستند . قبيله ربيعه و ازد بفاصله نيم فرسنگ از لشكرگاه نصر لشكر زدند . قبايل مضر بنصر گرويدند و قبايل ربيعه و ازد بعمر بن مسلم بن عمرو ملحق شدند .\r\nقبيلهء تغلب بعمرو بن مسلم پيغام داد كه تو از ما هستى براى او شعر هم خواندند كه يكى از افراد قبيلهء تغلب آن را نظم كرده بود . فرزندان قتيبه از باهله بودند ( از مصر ) بدين سبب آن نسب را رد كردند ( و حاضر نشدند بتغلب منتسب شوند ) عمرو آن انتساب را قبول نكرد . ضحاك بن مزاحم و يزيد بن مفضل حدانى براى صلح بين طرفين توسط با نصر گفتگو كردند . نصر هم برگشت ( ترك خصومت را كرد ) .\r\nاتباع عمرو بن مسلم و بخترى بر نصر حمله كردند . نصر هم دليرى كرد و برگشت نخستين كشته كه ميان طرفين افتاد يك مرد از قبيلهء باهله اتباع عمرو بن مسلم بود كه با عده هيجده تن جنگ و نبرد مىكرد . عمرو ( با عدهء خود گريخت و از نصر امان و پناه خواست نصر به او امان داد ولى صد تازيانه به او زد . گفته شده عمرو را در محل يك آسيا پيدا كردند كه در آنجا پنهان شده بود ، او را كشيدند و يك طناب هم بگردنش انداختند و نزد نصر بردند . نصر هم به او سيصد تازيانه زد و آزادش كرد . بخترى و زياد بن طريف را هم هر يكى صد تازيانه زد و ريش آنها را تراشيد و رسوا نمود .\r\nگفته شد اول نصر و اتباع او از قبايل مضر منهزم شدند . عمرو بن مسلم بيكى از اتباع خود كه از بنى تميم بود گفت : اى برادر تميم ( خطاب به مردى كه منتسب بتميم باشد و نزد عرب مصطلح شده مانند يا اخا العرب ) چگونه اسفل اعضاء قوم خود را\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمىبينى ( عبارت مخالف ادب است ) چون تميم دوباره حمله كردند و عمرو گريخت آن مرد تميمى بعمرو گفت : اسفل اعضاء قوم من چنين است كه ترا دچار كرده است .\r\nگفته شده : قبيلهء ربيعه با عمرو بود چون از آنها و از قبيلهء ازد جماعتى كشته شدند به يكديگر گفتند : ما براى چه نبرد مىكنيم و براى چه ضد برادران و امير خود داخل جنگ مىشويم و حال اينكه ما خود را بعمرو نزديك كرديم و ادعاى خويشى نموديم و او نپذيرفت . قبيلهء ربيعه جنگ را ترك كردند . قبيلهء ازد ناگزير شكست خورده گريختند . عمرو هم گريخت . نصر به آنها امان داد و مجال داد كه بمسلم بن سعيد ملحق شوند .\r\n\r\nبيان جنگ و غزاى مسلم در بلاد ترك\r\nبعد از آن مسلم از نهر عبور كرد . ياران و سپاهيان او هم هر كه توانست و خواست به او پيوستند چون به شهر بخارا رسيد نامهء خالد بن عبد الله را دريافت كرد كه خالد امير و والى عراق شده بود در آن نامه به او فرمان داده بود كه پيشرفت خود را ادامه دهد و جنگ را دنبال كند او هم فرغانه را قصد كرد . چون به آنجا رسيد شنيد كه خاقان او را قصد كرده و او در فلان محل است كه نام آن برده شد .\r\nخاقان بعضى از چارپايان مسلم را بيغما برد و گروهى از مسلمين را كشت كه مسيب بن بشر رياحى و براء از آنها بودند و شخص اخير يكى از پهلوانان و سواران دلير مهلب بشمار ميرفت . در آن جنگ غوزك هم كشته شد . لشكريان هم جوشيدند و شوريدند و توانستند مهاجمين را كه بلشكر رخنه يافته بودند از لشكرگاه بيرون كنند . مسلم هم لشكر خود را پيش برد و مدت هشت روز راه پيمود در حالى كه تركان بسپاه او احاطه كرده بودند روز نهم خواست فرود آيد و استراحت كند ولى در اختيار لشكرگاه با سران سپاه مشورت كرد آنها راى دادند كه لشكر بزند و آسوده شود تا بامداد روز بعد . به او گفتند چون فردا شود ما به محلى كه چشمه و و آب دارد خواهيم رفت و آب از ما چندان دور نخواهد بود . سپاهيان رحل افكندند\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nولى هيچكس خيمه نزد و پناهگاهى برپا نكرد . ناگزير هر چه كالا داشتند به آتش انداختند بحديكه بعضى اشياء و اسباب گرانبها را سوزانيدند و قيمت آنها بالغ بر هزار هزار ( يك ميليون ) شده بود . روز بعد هنگام بامداد سپاه جنبيد و بنهر رسيد و در آنجا مردم فرغانه و شاش اقامت داشتند .\r\nدر آنجا مسلم بن سعيد فرمان داد كه هر مردى ( از سپاهيان ) بايد با شمشير آخته آماده كارزار شود . عالم پر از شمشير شد . سپاهيان ( با همان حال ) از رود گذشتند . يك روز استراحت كردند و روز بعد پيش رفتند . فرزند خاقان آنها را دنبال كرد . حميد بن عبد اللّه كه فرمانده عقب‌داران بود پيغام داد اندكى درنگ كن زيرا دويست مرد از تركان مرا دنبال كرده‌اند و من بايد با آنها نبرد كنم . حميد خود سخت مجروح شده و ناتوان بود ( با آن حال ) لشكر درنگ كرد و حميد بر تركان حمله كرد و آنها را كشت و قائد سغديان را اسير كرد همچنين قائد تركان را با هفت تن و بقيه گريختند . حميد ( پس از پيروزى ) برگشت در آن هنگام تيرى بزانوى وى نشست و او درگذشت . مردم تشنه شدند . عبد الرحمن عامرى بيست مشك آب بر شترها حمل كرده بود رسيد و بلشكريان آن داد . سپاهيان هر يكى يك جرعه نوشيدند . مسلم ( فرمانده كل ) آب خواست يك قدح براى او بردند جابر و حارثة بن كثير برادر سليمان بن كثير آن قدح را از دست و دم دهان وى ربودند مسلم گفت : بگذاريد آن قدح را ببرند و بنوشند آنها از شدت عطش سر يك جرعه با من نزاع كردند و حرارت تشنگى باعث گستاخى شده ، حرارت عطش موجب اين نزاع و حمله گرديده است .\r\nسپاهيان به محل خجنده رسيدند ناگاه دو سوار آمده و نام عبد الرحمن بن نعيم را برده بجستجوى او پرداختند چون او را يافتند فرمان امارت و ايالت خراسان را به او دادند آن فرمان از اسد بن عبد اللّه برادر خالد صادر شده بود ( كه بنايبت او در خراسان امير باشد ) عبد الرحمن فرمان را براى مسلم خواند او گفت : مىپذيرم و اطاعت مىكنم . عبد الرحمن نخستين اميرى بود كه در راه آمل ( آمل خراسان\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nغير از مازندران ) برافراشتن خيمه و پناهگاه سپاهيان را به كار برد خزرج تغلبى ( نام يكى از دليران ) گفت : ما با تركان جنگ كرديم . آنها از هر طرف بما احاطه كرده بودند . ما مرگ و نابودى را عيانا ديده و يقين حاصل كرديم كه هلاك خواهيم شد .\r\nناگاه حوثرة بن يزيد بن حر بن حنيف با عدهء چهار هزار مرد نبرد بر تركان حمله كرد مدت يك ساعت با آنها جنگ نمود و برگشت . بعد از او نصر بن سيار ( بعد آخرين امير بنى اميّه شد ) با عدهء سى سوار بر تركان حمله برد . آنان را به عقب راند ، سپاهيان دلير شدند بدنبال او شتاب كردند تركان منهزم شدند . حوثره برادرزادهء رقبة بن حر بود . گفته شده : عمر بن هبيره هنگامى كه مسلم بن سعيد را بامارت خراسان برگزيد ، به او گفت : حاجب و نگهبان تو بايد از بهترين و پاكترين بندگان نيك تو برگزيده شود . زيرا حاجب و دربان تو نمايندهء تو و خود او زبان و نمونهء خرد تو خواهد بود . من به تو پند مىدهم كه عمال و حكام عذر را انتخاب كنى . پرسيد معنى عذر چيست ؟ و عمال عذر كدامند ؟ گفت : عمال عذر كسانى باشند كه اهل هر شهرى آنها را اختيار كنند به اين معنى تو بمردم اين حق را بده كه خود حاكم خويش را انتخاب نمايند كه اگر خوب باشد چه بهتر و اگر بد باشد خود مردم برگزيده‌اند و تو معذور باشى .\r\nنقش خاتم مسلم بن سعيد اين بود : « توبة ابن ابى سعيد » .\r\nچون اسد بن عبد اللّه بامارت خراسان رسيد ، همان جمله را بر خاتم خود نقش نمود . ( كه از گناه توبه كرده باشد ) .\r\n\r\nبيان حج هشام بن عبد الملك\r\nدر آن سال هشام بن عبد الملك امير الحاج شده بود . ابو زناد هم مناسك و سنن حج را براى او نوشت ابو زناد گويد : من هشام را ملاقات كردم هنگامى كه من در موكب او بودم سعيد بن عبد اللّه بن وليد بن عثمان بملاقات او آمد او پا بپاى هشام ( خليفه ) راه مىرفت . شنيده شده كه او اين سخن را به زبان آورد : اى امير المؤمنين !\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخداوند همواره بر اين خاندان ( اميّه ) تفضل فرموده و نعمت داده كه اين خانواده به يارى خليفهء مظلوم ( عثمان ) قيام كرده كه مردم در اين اماكن و مناسك هميشه ابو تراب ( على ) را لعن مىكردند و اين مناسك ، شايستهء اين است كه ابو تراب در آنها لعن شود ( عمر بن عبد العزيز لعن على را منسوخ كرد ) . اين سخن براى هشام بسى ناگوار بود . به او گفت : ما در اين سفر براى اداى فريضهء حج آمده‌ايم ، نيامده‌ايم كه كسى را لعن كنيم . سخن او را قطع كرد و رو به من نمود و مناسك را از من پرسيد ، من هم به او گفتم : مناسك و چگونگى اداى فريضه را براى او نوشته‌ام . گفت : ( ابو زناد ) سعيد دانست كه من سخن او را شنيدم افسرده و شرمنده شد . هر گاه مرا مىديد شرمگين مىگرديد .\r\n\r\nبيان ايالت و امارت اسد در خراسان\r\nگفته شد : در آن سال خالد بن عبد اللّه ( امير كل كه در عران اقامت داشت ) برادر خود اسد را بامارت خراسان منصوب كرد هنگامى كه او وارد شد مسلم بن سعيد در حال جنگ و غزا در فرغانه بود . چون اسد بكنار شهر رسيد و خواست از رود بگذرد اشهب بن عبيد تميمى كه امير كشتى رانى بود مانع عبور او گرديد كه در آمل امير البحر بود . او گفت : به من دستور داده شده كه مانع عبور همه بشوم . اسد با ملاطفت به او هديه داد و اجازه خواست او قبول نكرد و اذن نداد . اسد به او گفت : من امير كل هستم . چون يقين حاصل كرد اجازه داد . امير گفت : اين مرد را بشناسيد تا از امانت ( و لياقت ) او تشكر و قدر شناسى كنيم امير سوى سغد رفت و رسيد در مرز مستقر گرديد . در آن هنگام هانى بن هانى امير سمرقند بود . مردم باستقبال او شتاب كردند .\r\nهنگامى كه رسيدند او را بر پاره سنگ نشسته ديدند گفتند : شير ( اسد ) بر سنگ نشسته در وجود او خيرى نمىبينيم . ( جامد است ) كه بفال بد تلقى كردند .\r\nاسد وارد سمرقند شد . دو مرد بعنوان پيك فرستاد كه حامل فرمان عبد الرحمن بن نعيم بودند ( چنان كه گذشت ) آن دو مرد وارد لشكرگاه شدند و عبد الرحمن را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nرا پيدا كردند و فرمان را به او دادند و او فرمان را براى مسلم خواند و او گفت : اطاعت مىكنم . عبد الرحمن هم سپاه را باز گردانيد و مسلم ( فرمانده سابق ) ميان سپاهيان بود كه در سمرقند بر اسد وارد شدند . اسد هانى را از حكومت سمرقند عزل و حسن بن ابى عمر طه كندى را بجاى او نصب نمود .\r\nبحسن مزبور گفته شد كه در محل اترك تركان تجمع كردند و عدهء آنها هفت هزار جنگى مىباشد او گفت : آنها ما را قصد نكردند بلكه ما آنها را قصد كرديم و بلاد آنها را گشوديم و غالب شديم و آنها را برده و بنده نموديم . با اين حال من شما را به آنها نزديك خواهم كرد و خيل شما را با خيل آنها خواهم آميخت . اين بگفت و بر تركان نفرين كرد و سوى آنها لشكر كشيد ولى لشكر كشى او بكندى انجام گرفت و چون رسيد پيروز شد و غارت كرد بسلامت برگشت . در آن لشكر كشى ثابت قطنه را بجانشينى خود در سمرقند برگزيد . ثابت هم بر منبر خطبه كرد ولى از هول خود پراكنده و غلط گفت . او گفت : هر كه خدا و رسول را اطاعت كند گمراه است ! بعد از آن غلط و اشتباه ديگر چيزى نگفت و فرود آمد و خاموش شد .\r\nبعد اين بيت را گفت :\r\n و ان لم اكن فيكم خطيبا فاننى * بسيفى اذا جد الوغى لخطيب \r\nيعنى : اگر من ميان شما خطيب نباشم هنگام شدت كارزار با شمشير خود خطيب خواهم بود .\r\nبه او گفتند : اگر اين بيت را بر منبر گفته بودى بهترين و بزرگترين خطيب محسوب مىشدى . حاجب يشكرى در حضور او گفت و او را نكوهش كرد : كه چنين گفت :\r\n ابا العلاء لقد لاقيت معضلة * يوم العروبة من كرب و تخنيق\r\nتلوى اللسان اذا رمت الكلام به * كما هوى زلق من شاهق النيق\r\nلما رمتك عيون الناس ضاحية * انشات تجرض لما قمت بالريق\r\nاما القرآن فلا تهدى لمحكمة * من القرآن و لا تهدى لتوفيق \r\n\r\n","description":"","footnote":"","page_name":" 31 ","page_number":31},
  {"content":"\r\n\r\nيعنى اى ابا العلاء ( كنيه ثابت ) تو دچار يك مشكل شدى كه هنگام فصاحت و بلاغت عرب گرفتار اندوه و اختناق شدى . چون خواستى سخن بگويى زبان خود را پيچيدى انگار از يك كوه بلند لغزيدى و افتادى . چون ديده مردم ترا هدف كرد و به تو متوجه شد گلوى تو با آب دهانت خشك شد . تو هرگز بآيات محكمه قرآن هدايت نخواهى شد و تو به قرآن هدايت نمىشوى و رستگار هم نخواهى شد .\r\n\r\nبيان حكومت حر در موصل\r\nدر آن سال هشام ( خليفه ) حر بن يوسف بن يحيى بن حكم بن ابى العاص بن اميه ( نوادهء عم پدرش ) را بحكومت موصل منصوب نمود او كسى بود كه منقوشه ( كاخ نقش‌دار ) را بنا نمود . علت اينكه آن را منقوشه ناميدند اين بود كه آن قصر با سنگ مرمر و كاشى و نگين نقش شده بود . آن قصر نزديك بازار قتابين ( پالان دوزان ) و شعارين ( شعر بافان ) و چهارشنبه بازار بود ولى اكنون جز ويرانه چيز ديگرى نيست . ( زمان مؤلف قرن هفتم ) اين حر كسى بود كه نهر موصل را حفر نمود . علت حفر آن اين بود كه زنى ديد سبو برداشته هر چند گام كوزه را بر زمين مىنهاد و استراحت مىكرد زيرا نهر آب از آن ديار دور بود . او بخليفه هشام نوشت كه اجازه دهد نهر آبى حفر كند و آب را به شهر نزديك نمايد او اجازه داد و آن نهر كنده شد و آب روان گرديد .\r\nبيشتر اهل شهر ( موصل ) از آن بهره‌مند مىشدند . خيابان معروف بشارع النهر بر آن رود بود . حفر آن نهر چند سال به طول كشيد . حر هم در سنهء صد و سه درگذشت .\r\n\r\nبيان بعضى حوادث\r\nدر آن سال ابراهيم بن محمد بن طلحه در پاى حجر ( اسود ) با هشام گفتگو كرد و گفت : ترا به خدا و بحرمت اين حرم كه براى تعظيم آن راه پيمودى سوگند\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمىدهم كه از من رفع ظلم كنى . پرسيد ( هشام ) ستمى كه به تو رسيده كدام است ؟\r\nگفت : خانه من ( بظلم گرفته شده ) گفت : چرا نزد عبد الملك تظلم نكردى .\r\nگفت : او به من ظلم كرد . گفت : نزد وليد مىخواستى تظلم كنى همچنين سليمان .\r\nگفت : هر دو به من ستم كردند . گفت : نزد عمر ( بن عبد العزيز ) گفت : او بداد من رسيد و خانه مرا برگردانيد كه خداوند او را بيامرزاد گفت : يزيد چه كرد ؟ گفت .\r\nاو به من ظلم كرد و دوباره خانه مرا غصب نمود آن هم بعد از اينكه من آن را پس گرفته و تصرف كرده بودم و اكنون آن خانه در دست تست . هشام به او گفت : اگر تنى در خور ضرب مىداشتى من ترا مىزدم . گفت : آرى به خدا تن من در خور زدن است چه با تازيانه و چه با شمشير . هشام راه خود را گرفت و رفت ابرش پشت سر هشام بود . به او گفت اى ابا مجاشع اين گفتگو را چگونه ديدى كه اين انسان ( با شجاعت ) چنين گفت و چنان . گفت ( ابرش ) چه نيكو گفت . گفت ( هشام ) آرى . قريش است كه چنين زبانى دارد ( قبايل قريش ) هنوز هم بقيهء آنها مانده‌اند كه نمونهء آن را ديدى و شنيدى .\r\nدر آن سال هشام عبد الواحد نضرى را از ايالت مكه و مدينه و طائف عزل و خال خود ابراهيم بن هشام بن اسماعيل را نصب نمود كه او در ماه جمادى الاخر بدان محل رسيد . مدت ايالت نضرى يك سال و هشت ماه بود .\r\nدر آن سال سعيد بن عبد الملك صائفه ( ييلاق - از ممالك روم در آسيا ) و نيز در آن سال جراح بن عبد اللّه محل « لان » را قصد و غزا نمود . مردم آن سرزمين تن به صلح و پرداخت جزيه دادند . در آن سال عبد الصمد بن على بن عبد اللّه بن عباس در ماه رجب ( عم خلفاء عباسى ) تولد يافت .\r\nدر آن سال ابراهيم بن هشام ( والى ) محمد بن صفوان جمحى را قاضى شهر مدينه نمود ولى بعد او را عزل كرد و صلت كندى را بجاى او نشاند .\r\nوالى مكه و مدينه و طائف هم همان ابراهيم بن هشام مخزومى بود . والى عراق و خراسان هم خالد بن عبد اللّه قسرى بجلى بود . در بصره هم از طرف خالد براى پيشنمازى عقبة بن عبد الاعلى بود . مالك بن منذر بن جارود هم رئيس شرطه ( پليس و شهربانى ) بود . ثمامة بن عبد الله بن انس هم قاضى بصره بود .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدر آن سال هشام بن عبد الملك امير الحاج بود . در آن سال يوسف بن مالك غلام خضرميها درگذشت همچنين بكر بن عبد اللّه مزنى .\r\n\r\nآغاز سنه صد و هفت\r\n\r\nبيان فتح و تملك جنيد در كشور سند و قتل شهريار آن ديار كه جيشبه باشد\r\nدر آن سال خالد قسرى ( امير كل ) جنيد بن عبد الرحمن را بايالت سند فرستاد .\r\nاو ( با لشكر خود ) در كنار رود مهران فرود آمد : جيشبة بن ذاهر ( شهريار آن ديار ) مانع عبور وى گرديد ، به او پيغام داد كه ما مسلمان هستيم و آن مرد پرهيزگار يعنى عمر بن عبد العزيز ايالت اين سرزمين را به من سپرده و از تو ايمن نيستم . آنگاه هر يك از آن دو گروگان نزد ديگرى سپردند كه باج و خراج بجنيد پرداخته شود . بعد از آن گروگان طرفين پس فرستاده شد و جيشبه تن بكفر داد و جنگ را آغاز كرد . گفته شده جنگ نكرد ولى بهانه گرفت و بهندوستان رفت و لشكر گرد آورد . جنيد هم كشتىها را گرفت و با كشتى او را دنبال كرد . دو لشكر با هم مصاف دادند و جنگ واقع و جيشبه گرفتار شد زيرا كشتى او بدام افتاد و پس از گرفتارى او را كشت . برادرش « صصة » راه عراق را گرفت كه از خيانت و عهدشكنى جنيد شكايت كند ولى در عرض راه جنيد او را فريب داد تا بدامش كشيد و آنگاه او را كشت .\r\nجنيد بعد از آن مردم « كرج » را قصد كرد كه آنها پيمان خود را شكسته بودند « كرج » را با غلبه گشود ، « ازين » و « ماليه » و بلاد ديگر را هم گشود .\r\n\r\nبيان جنگ و غزاى عنبه در بلاد فرنگ\r\nدر آن سال عنبة بن سحيم كلبى والى اندلس ( اسپانى ) با عدهء بسيارى از سپاه بلاد فرنگ را قصد كرد . شهر قرقسونه را محاصره كرد ، مرد آن شهر تن به صلح\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدادند به شرط اينكه نيمى از ماليات شهر را به او بپردازند و تمام اسراء مسلمين با اموال آنها را آزاد كنند و برگردانند و نيز جزيه را بپردازند و شرايط متابعت اسلام را به كار برند و در ذمهء مسلمين باشند كه با دشمنان اسلام بستيزند و شرايط اهل ذمه را رعايت كنند كه با دشمن مسلمين در حال جنگ و با خود مسلمين در صلح و سلم باشند . عنبه بازگشت و آنها را آزاد گذاشت . او در ماه شعبان سنهء صد و هفت درگذشت . مدت ايالت او چهار سال و چهار ماه بود . پس از مرگ او بشر بن صفوان ( امير كل ) يحيى بن سلمه كلبى را بجاى او ( عنبه ) منصوب نمود و آن در تاريخ همان سال كه صد و هفت باشد بود .\r\n\r\nبيان حال اعيان و مبلغين بنى العباس\r\nگفته شد : در آن سال بكير بن ماهان عكرمه و ابا محمد صادق و محمد بن خنيس و عمار عبادى و زياد خال وليد ازرق را با عده‌اى از شيعيان ( بنى العباس ) براى دعوت و تبليغ بخراسان فرستاد . مردى از كنده ( قبيله ) نزد اسد بن عبد الله رفت و دربارهء آن جماعت سعايت و اسرار آنها را فاش كرد . ابو عكرمه و محمد بن خنيس و ساير ياران آنها را نزد او ( اسد ) حاضر كردند . عمار گريخت اسد هم هر كه را دستگير كرد دست و پايش را بريد و بدار كشيد .\r\nعمار نزد بكير بن ماهان برگشت و خبر هلاكت آنها را داد . ( بكير ) بمحمد بن على نوشت و گزارش فاجعه را داد . او پاسخ داد كه : خدا را سپاس كه دعوت شما را اجابت و اعتقاد و ايمان شما را تصديق تثبيت كرد بقيه كه زنده مانده‌اند هم بقتل خواهند رسيد .\r\nدر آن سال مسلم بن سعيد بر خالد بن عبد الله وارد شد است ( والى خراسان ) در خراسان او را گرامى داشت و هرگز متعرض وى نگرديد . هنگامى كه مسلم وارد شد ابن هبيره قصد فرار داشت او مانع فرار وى گرديد و به او گفت اين قوم ( مراد بن اميه ) نسبت به من و شما بيشتر عقيده دارند تا به آنها ( خالد و برادرش ) .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدر آن سال اسد كوهستان غرون را براى جنگ و غزا قصد نمود در آنجا غرشتان پادشاه بود كه طالقان و پيرامون كوهستان را در دست داشت . نمرون با اسد صلح كرد و اسلام آورد و امروز نسل او در يمن حكومت و ايالت دارند ( زمان مؤلف )\r\n\r\nبيان خبر جنگ و غزاى غور\r\nگفته شد : در آن سال اسد غور را قصد و غزا كرد . غور عبارت از كوههاى پيرامون هرات است . مردم كوهستان اموال خود را در غارى پنهان كردند كه به آن غار راه نبود . اسد دستور داد صندوقهائى بسازند كه مردها در آنها جا گرفته و صندوقها را با سلسله آويختند تا به آن غار رسيدند و اموال را بيرون آوردند و هر چه توانستند بردند .\r\n\r\nبيان بعضى حوادث\r\nدر آن سال هشام جراح بن عبد الله حكمى را از ايالت ارمنستان و آذربايجان عزل و برادر خود مسلمة بن عبد الملك را بجاى او نصب نمود . مسلمه هم حارث بن عمرو طائى را بنيابت خود فرستاد و او يك بلوك از تركستان را گشود و آثار نيكى از خود در بلاد ترك گذاشت و چند قصبه و ده را فتح نمود .\r\nدر آن سال اسد لشكريان را از برقان ( خراسان يا افغانستان كنونى ) به شهر بلخ كوچ داد و هر كه در برقان ماند به او مسكن بخشيد . خواست آنها را ( سپاهيان ايرانى تازه مسلمان كه در برقان سكنى برگزيده بودند ) مشمول خمس ( حقوق لشكريان ) كند به او گفته شد : آنها ( براى قوم خود ) تعصب دارند ، او آنها را به حال خود ترك نمود . ( سپاهى رسمى نداشت ) .\r\nبنا و آبادى شهر بلخ را به عهده برمك پدر خالد برمكى واگذار كرد ( او رئيس معبد و بتخانهء بلخ بود كه بعد بمسلمين پيوست ) . فاصله بين بلخ و برقان دو فرسنگ است .\r\nدر آن سال ابراهيم بن هشام ( امير مكه ) امير الحاج شده بود .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاصرار و حكام ممالك و شهرستانها هم همان كسانى بودند كه در سال پيش نام آنها برده شد . در آن سال سليمان بن يسار بسن هفتاد و سه سالگى درگذشت . همچنين عطاء بن يزيد ليثى بسن نود و هشت سال كه نام او در حوادث سنهء صد و پنج برده شده است . ( يسار ) با ياء دو نقطه زير و سين بى نقطه است .\r\n\r\nسنهء صد و هشت\r\n\r\nبيان جنگ و غزاى ختل و غور\r\nگفته شده : در آن سال اسد از نهر گذشت . خاقان هم رسيد ولى در آن لشكر كشى جنگ رخ نداد . گفته شد : او در با مقابله خاقان منهزم گرديد كه در واقعه ختل كارى پيش نبرد . اسد به اين تظاهر كرد كه قصد اقامت در سرخ دره دارد و زمستان را در آنجا بسر خواهد برد ( كه عقب‌نشينى ظاهر نشود ) . بسپاه خود فرمان داد پرچمها را هم برافراشت و در يك شب تاريك سوى سرخ دره شتاب كرد . ناگاه مردم ( سپاهيان ) تكبير كردند . پرسيد : علت تكبير چيست ؟ گفتند : اين تكبير شعار مردم است هنگام مراجعت ( نااميدى ) گفت : منادى ندا دهد كه امير قصد غزاى غور را دارد ( تا ننگ عقب‌نشينى را بپوشاند ) . لشكر كشيد تا رسيد . مدت يك روز با آنها ( مردم غور ) جنگ كرد . آنها پايدارى كردند . يكى از مشركين ميان دو صف در آمد و مبارز خواست . سالم بن احوز بنصر بن سيار گفت : من بر اين علج ( بيگانه - خر ) حمله مىكنم شايد او را بكشم كه اسد را از خود خشنود كنم . ( اسد كه امير بود نسبت بهر دو خشمگين بود ) . او بر آن مبارز غورى حمله كرد . او را با نيزه پيچيد و كشت و برگشت و بنصر گفت : من دوباره بر پهلوان ديگرى حمله خواهم كرد .\r\nحمله كرد و كشت و برگشت و خود مجروح شد . نصر بسالم گفت : تو در جاى خود بمان تا من حمله كنم . نصر حمله كرد و ميان دشمن رخنه نمود و دو مرد افكند و خود مجروح شد و برگشت و گفت : آيا آنچه ما كرديم او را خشنود خواهد كرد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخداوند از او راضى نباشد . گفت ( سالم ) نه به خدا . ناگاه رسول اسد رسيد و گفت :\r\nامير گويد من دليرى شما را ديدم از اينكه شما خود را از مسلمين بىنياز مىكنيد مستوجب لعن و نفرين مىباشيد . هر دو گفتند : آمين ، چنين باشد . ما نظير اين دليرى بسيار داريم . آن روز دو صف متحارب دست از جنگ كشيدند و روز بعد نبرد را آغاز كردند پس از جنگ مشركين منهزم شدند مسلمين لشكرگاه را غارت كردند و بسيار برده و بنده بردند و غنايم بدست آوردند . مسلمين دچار گرسنگى و سختى شده بودند زيرا در ختل اوضاع سوق الجيش مختل شده بود . اسد ( براى امتحان كرم اخلاق ) دو ميش ببازار فرستاد كه آنها را بفروشند و بهاى هر دو را پانصد درهم مقرر كرده بود و بملازمين خود گفت : اگر خريدارى پيدا شود ابن شخير بايد باشد . چون غلام اسد با دو ميش وارد بازار شد شخير كه پاسدار آن محل بود آن دو ميش را با پانصد درهم خريد يكى را سر بريد و ديگرى را بدوستان اهدا نمود چون غلام برگشت باسد خبر داد كه شخير آنها را به آن بها خريد . اسد هزار درهم انعام براى شخير فرستاد . شخير عثمان بن عبد اللّه بن شخير ابو مطرف باشد .\r\n\r\nبيان بعضى حوادث\r\nدر آن سال مسلمة بن عبد الملك روم را براى جنگ و غزا قصد كرد . او از طرف جزيره لشكر كشيد و در آن جنگ شهر قيساريه را فتح كرد كه آن شهر مشهور مىباشد .\r\nدر آن سال ابراهيم بن هشام نيز روم را قصد كرد و يكى از دژهاى آن كشور را گشود .\r\nدر آن سال بكير بن ماهان جماعتى از شيعيان بنى العباس را براى تبليغ و دعوت بخراسان فرستاد . يكى از آنها عمار عبادى بود . مردى خبر آنها را باسد داد اسد عمار را گرفت و دست و پاى او را بريد . سايرين نجات يافته نزد بكير برگشتند و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nخبر واقعه را دادند . بكير خبر حادثه را بمحمد بن على بن عبد اللّه بن عباس نوشت .\r\nبه او چنين پاسخ داد : خداوند را سپاس كه دعوت شما را تصديق كرد و شيعيان را نجات داد . خبر اين واقعه را در حوادث سنه صد و هفت نوشته بوديم ولى باختلاف روايت اشاره نكرده بوديم زيرا بعضى گفته بودند كه عمار كشته شد و برخى روايت كرده بودند كه او نجات يافت بدين سبب بتكرار روايت پرداختيم خدا داناتر است .\r\nدر آن سال آتش‌سوزى در محل دابق رخ داد . مرتع و چهارپايان و بار و بنه همه سوخت .\r\nدر آن سال خاقان پادشاه ترك آذربايجان را قصد و برخى از شهرهاى آن سامان را محاصره كرد . حارث بن عمرو طائى بمقابلهء او پرداخت . جنگ واقع و خاقان منهزم گرديد حارث تركان را دنبال كرد و از رود ارس گذشت در آنجا خاقان برگشت و پايدارى كرد پس از تجديد نبرد دوباره تن بفرار داد . حارث بسيارى از تركان را به خون كشيد .\r\nدر آن سال عباد رعينى در يمن خروج و تحكيم نمود . ( شعار خوارج لا حكم الا للّه ) يوسف بن عمر كه امير يمن بود او را با عدهء سيصد تن از ياران و پيروان كشت .\r\nدر آن سال معاوية بن هشام بن عبد الملك باتفاق ميمون بن مهران با سپاه شام به قصد جنگ و غزا لشكر كشيد . با كشتى بجزيره قبرس رفت مسلمة بن عبد الملك بن مروان نيز از راه صحرا لشكر كشيد . طاعونى سخت هم در شام واقع شد .\r\nدر آن سال ابراهيم بن هشام كه والى مدينه و مكه و طايف بود امير الحاج شده بود .\r\nعمال و حكام هم همان كسانى بودند كه در سال قبل بودند .\r\nدر آن سال محمد بن كعب قرظى درگذشت . گفته شد : در سنهء صد و هفده وفات يافت . گفته شده : او در زمان پيغمبر متولد شده بود .\r\nدر آن سال موسى بن محمد بن على بن عبد اللّه پدر عيسى بن موسى ( عباسى ) بسن هفتاد و هفت سالگى درگذشت او در كشور روم در حال جنگ و غزا بود .\r\nدر آن سال قاسم بن محمد بن ابى بكر صديق بسن هفتاد سال وفات يافت گفته\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشده : سن او هفتاد و دو بود كه در آن هنگام كور شده بود . گفته شده : او در سنهء صد و يك وفات يافت .\r\nدر آن سال ابو المتوكل على بن داود ناجى و ابو الصديق الناجى كه نام او بكر بن قيس بود درگذشتند .\r\n( ناجى ) با نون و جيم . همچنين ابو نضره منذر بن مالك بن قطعهء نضرى ( وفات يافت ) . ( نضره ) با نون و ضاء نقطه‌دار محارب بن دثار كوفى كه قاضى كوفه بود نيز در آن سال درگذشت ( دثار ) بكسر دال بىنقطه و ثاء مثلث است .\r\n\r\nسنهء صد و نه\r\n\r\nبيان عزل خالد و برادرش اسد از ايالت خراسان و نصب اشرس\r\nگفته شد : در آن سال هشام بن عبد الملك خالد بن عبد اللّه و برادرش اسد را از ايالت خراسان عزل نمود . علت اين بود كه اسد به حدى تعصب ( براى قبيله ) كرد كه مردم را پراكنده كرد . او نصر بن سيار و جماعتى را تازيانه زد از آن جماعت عبد الرحمن بن نعيم بوده همچنين سورة بن حر و بخترى بن ابى درهم و عامر بن مالك حمانى كه سر و ريش آنها را تراشيد و سوى برادرش خالق ( تحت الحفظ ) روانه كرد ، به او هم نوشت كه اينها خواستند بر من بشورند . چون آنها بر خالد وارد شدند ، خالد برادر خود اسد را سخت ملامت و توبيخ كرد كه تو چرا آنها را زنده نزد من فرستادى بهتر اين بود كه سر آنها را مىبريدى و سرها را مىفرستادى . نصر گفت :\r\n بعثت بالكتاب فى غير ذنب * فى كتاب تلوم ام تميم\r\nان اكن موثقا اسيرا لديهم * فى هموم و كربة و سهوم\r\nرهن تغس فما وجدت بلاء * كاسار الكرام عند اللئيم\r\nابلغ المدعين قسرا و قسر * اهل عود القناة ذات الوصوم\r\nهل فطمتم عن الخيانة و الغد * رام انتم كالحاكر المستديم \r\n\r\n","description":"","footnote":"","page_name":" 40 ","page_number":40},
  {"content":"\r\n\r\nيعنى : او كله و گله خود را با نامه فرستاد و ملامت كرد او كه ام تميم باشد ( معشوقه يا همسر ) من اگر در بند و گرفتار نزد آنها باشم . ( نزد خالد و قوم او ) در حال هم و حزن و بيمارى باشم . گروگان پستى و سختى باشم كه هيچ امتحان و بلائى به اندازه محنت گرفتارى مردم كريم نزد مرد پست و لئيم نديده‌ام . پيام مرا بقسر ( قوم خالد ) برسانيد و حال اينكه قسر مردم سست عنصر و بدنامى ميباشند .\r\n( نيزه آنها سست و بند زده كنايه از سستى عنصر ) آيا شما ( قسر ) از خيانت و غدر بازمانده‌ايد ( منفطم شده‌ايد ) يا بادامهء آن هماره كارگر هستيد ؟ .\r\nفرزدق نيز گفت :\r\n أ خالد لولا اللّه لم تعط طاعة * و لو لا بنو مروان لم يوثقوا نصرا\r\nاذا للقيتم عند شد وثاقه * بنى الحرب لا كشف اللقاء و لا ضجرا \r\nيعنى : اى خالد اگر خواست خدا نمىبود هرگز كسى از تو اطاعت نميكرد و اگر از خانوادهء مروان ( خليفه اموى ) نبودى هرگز نمىتوانستى نصر را گرفتار و بند كنى . اگر چنين نمىبود هنگامى كه شما دست او را دست مىبستيد دچار يك جنگ سخت مىشديد ( از قوم نصر ) كه قوم او هرگز منهزم نمىشوند و بستوه نمىآيند .\r\nروزى اسد خطبه كرد و گفت : زشت باد اين روها كه روى اختلاف و نفاق و آشوب و فساد است . خداوندا ! ما بين من و آنها جدائى بينداز و مرا از ميان آنها نجات بده و به وطن خود برگردان . هشام بر عمل و رفتار او آگاه شد بخالد نوشت برادرت را ( از خراسان ) عزل كن . او را عزل كرد و او در ماه رمضان سنهء صد و نه بعراق برگشت . او حكم بن عوانهء كلبى را جانشين خود در خراسان نمود . حكم تابستان را بدون تصميم بر جنگ و غزا بسر برد . هشام بعد از او اشرس بن عبد اللّه سلمى را بامارت و ايالت خراسان منصوب نمود ، به او دستور داد كه با خالد مكاتبه و ارتباط داشته باشد . اشرس مرد فاضل پرهيزگار و نيك سرشت بود او را بسبب فضل و فضيلت مرد كامل مىناميدند . چون بخراسان رسيد مردم بسيار خرسند شدند .\r\nاو اول ابو المنازل كندى را براى قضاء برگزيد و بعد او را عزل و محمد بن زيد\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nرا قاضى نمود .\r\n\r\nبيان مبلغين و داعيان بنى العباس\r\nگفته شده : نخستين كسى كه براى دعوت عباسيان بخراسان رفت زياد ابو محمد مولاى همدان بود كه هنگام امارت اسد از طرف محمد بن على بن عبد اللّه بن عباس بدان سامان روانه شد . محمد به او گفت كه بر قبايل يمانى ( اهل يمن مقيم خراسان ) وارد شو و با قبايل مضر ملاطفت كن . او را از ملاقات يك مرد نيشابورى بنام غالب نهى كرد كه غالب در محبت بنى فاطمه افراط و مغالات مىكرد .\r\nگفته شده : نخستين كسى كه حامل نامهء محمد بن على براى خراسانيان بود حرب بن عثمان مولاى بنى قيس بن ثعلبه از اهل بلخ بود . ( حرب بلخى بود ) .\r\nچون زياد وارد خراسان شد آغاز دعوت و تبليغ براى بنى العباس نمود . رفتار و ستم بنى اميه را شرح داد . او خوان گسترانيد و بواردين طعام داد . در آن هنگام غالب وارد شد و با او در فضيلت آل على گفتگو و مناظره كرد كه كدام يك از آن دو خانواده آل على يا بنى العباس افضل باشند . ( كه خلافت به آنها برسد ) . از هم جدا شدند . زياد مدت زمستان را در مرو اقامت نمود . يحيى بن عقيل خزاعى از اهل مرو ( مقيم مرو ) نزد او رفت و آمد داشت كسان ديگر نيز نزد وى مىرفتند . باسد ( امير ) خبر ( تبليغ و دعوت ) او را دادند وى را احضار كرد و پرسيد : من چيزى دربارهء تو شنيده‌ام آيا راست است ؟ گفت : دروغ و باطل است . من براى تجارت آمده‌ام سرمايهء خود را در ميان مردم پراكنده كرده‌ام ( بستانگار هستم ) چون مال خود را دريافت كنم از اين شهر رخت خواهم بست . او را رها كرد . او دوباره به كار ( تبليغ ) شروع كرد . باز خبر او را باسد دادند . اسد او را گرفت و كشت و عدهء ده تن از اهل كوفه را هم با او كشت .\r\nفقط دو كودك از ميان آنها نجات يافتند بسبب خردسالى آنها را نكشت . گفته شده :\r\nدستور داد زياد را با شمشير دو نيم كنند . شمشير در او كارگر نشد مردم تكبير كردند ( معجزه ولى دروغ است ) اسد گفت : اين حال ( تكبير ) چيست ؟ گفتند شمشير در او\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكارگر نشد . دوباره و سه باره او را با شمشير زدند و كارى نكرد . اسد بياران او تكليف تبرّى ( از عقيدهء خود ) نمود . دو تن تبرّى كردند و نجات يافتند . هشت تن خوددارى كردند كه به خون كشيده شدند . روز بعد يكى از دو تن ( نجات يافته ) نزد اسد رفت و به او گفت : خواهش مىكنم مرا بياران خود ملحق كن او را كشت . اين واقعه چهار روز قبل از عيد قربان بود .\r\nپس از آن مردى از اهل كوفه ( براى دعوت ) وارد شد نام او كثير بود . او مهمان ابن النجم شده بود . كسانى كه به زياد پيوسته بودند به او پيوستند . او مدت يك يا دو سال بدان حال ماند ولى او امّي ( بىسواد ) بود بعد از او خداش وارد شد كه نامش عماره است اين خداش بر كثير غلبه كرد و كارش را از دستش ربود ( كار تبليغ ) .\r\nدربارهء دعوت بنى العباس چيزهاى ديگرى هم گفته شده است .\r\n\r\nبيان بعضى حوادث\r\nدر آن سال عبد اللّه بن عقبهء فهرى در دريا بجنگ و غزا پرداخت . همچنين معاوية بن هشام سوى روم لشكر كشيد و قلعهء طيبه را گشود . ( در طبرى طينه آمده ) .\r\nدر آن جنگ گروهى از مردم انطاكيه كشته شدند .\r\nدر آن سال عمر بن يزيد اسيدى بدست مالك بن منذر بن جارود كشته شد ، علت قتل وى اين بود كه او در جنگهاى يزيد بن مهلب دليرىها كرده و امتحان خوب داده بود . يزيد بن عبد الملك دربارهء او گفت : مرد عراق اين است و بس . خالد بن عبد اللّه ( والى عراق و ايران ) از آن گفته خشمگين شد و به مالك بن منذر كه رئيس شرطهء بصره بود دستور داد كه احترام وى را داشته باشد و هرگز از فرمان وى سرپيچى نكند و در عين حال لغزش او را در نظر گيرد و بهانه براى قتل وى بتراشد روزى مالك بن منذر نام عبد الاعلى بن عبد اللّه بن عامر را بزشتى ياد كرد و به او تهمت زد .\r\nعمر بن يزيد گفت : نسبت به او افترا مكن . مالك بر او خشم گرفت و دستور\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nداد او را تازيانه زنند . زدند تازيانه جان سپرد .\r\n( اسيّدى ) بضم همزه و تشديد ياء با دو نقطه زير .\r\nدر آن سال مسلمة بن عبد الملك سوى تركان لشكر كشيد و يك ناحيه از آذربايجان را گشود غنائم بسيار ربود و برده و بنده گرفت و بسلامت بازگشت .\r\nدر آن سال ابراهيم بن هشام امير الحاج شده بود كه خطبه كرد و چنين گفت :\r\nسلونى . ( از من بپرسيد كه اين كلمه حاكى خودپسندى و ادعا مىباشد من فرزند مرد يگانه هستم ، كسى را از من داناتر نخواهيد يافت كه از او بپرسيد ( بداند و پاسخ بدهد ) . مردى از اهل عراق از او پرسيد آيا قربانى ( در عيد اضحى ) واجب است ( يا مستحب ) ؟\r\nاو نتوانست جواب بدهد ناگزير ( با خاموشى و سرافكندگى ) از منبر فرود آمد . او حاكم مدينه و مكه و طايف بود .\r\nخالد بن عبد اللّه قسرى هم والى بصره و كوفه بود كه ابان بن ضبارهء يثربى را بنيابت خود پيشنماز بصره كرده بود . بلال بن ابى برده هم رئيس شرطهء بصره و ثمامه بن عبد اللّه بن انس قاضى آن شهر بود .\r\nدر خراسان اشرس امير و والى بود .\r\nدر آن سال ابو مجلز لاحق بن حميد بصرى درگذشت . بشر بن صفوان حاكم افريقا جزيرهء صقليه ( سيسيل ) را قصد كرد غنايم بسيار بدست آورد و از همانجا بقيروان رفت و در آنجا درگذشت . هشام بعد از او عبيدة بن عبد الرحمن بن ابى الاغر سلمى را ( براى ايالت ) برگزيد . عبيدهء ( مذكور ) يحيى بن سلمهء كلبى را از ايالت اندلس عزل و حذيفة بن احوص اشجعى را بجاى او نصب نمود . او در ماه ربيع الأول سنهء صد و ده بعنوان والى ( اسپانيا ) وارد آن ديار شد و مدت شش ماه حكومت كرد و بعد بر كنار شد و عثمان بن ابى لسعهء خثعمى جاى وى را گرفت .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nسنهء صد و ده\r\n\r\nبيان جريان واقعه اشرس با مردم سمرقند و ديار ديگر\r\nدر آن سال اشرس ( والى پرهيزگار ) بمردم سمرقند و ما وراء النهر پيغام داد و باسلام دعوت نمود كه اگر مسلمان شوند آنها را از پرداخت جزيه ( گزيت ) معاف بدارد . ابو صيداء صالح بن طريف مولاى بنى ضبّه را هم بنمايندگى نزد آنها فرستاد همچنين ربيع بن عمران تميمى . ابو صيداء شرط كرد كه من اگر رفتم بايد جزيه را از تازه مسلمانان لغو كنم . ماليات خراسان هم منحصر بسر شمارى باشد . اشرس به او به او گفت : آرى ، چنين خواهد بود . ابو صيدا بياران خود گفت : من مىروم ولى اگر عمال و حكام از انجام كار ( رفع ماليات غير مسلمان ) خوددارى كنند شما مرا ضد آنها يارى و مساعدت كنيد . آنها ( اتباع او ) گفتند : آرى او ( ابو صيدا ) بسمرقند رفت .\r\nدر آن هنگام حاكم آن ديار حسن بن عمر طه كندى و فرمانده لشكر و مستوفى خراج هم خود او بود . ابو صيداء مردم سمرقند و پيرامون آن شهر را باسلام دعوت كرد به شرط اينكه جزيه را از آنها بردارد . مردم باسلام گرويدند و شتاب كردند . غوزك باشرس نوشت : خراج كاسته شده . اشرس بابن عمر طه نوشت : خراج براى مسلمين سرمايه و نيرو است شنيدم كه سغديان و مانند آنها مردمان ديگر با ميل و رغبت مسلمان نشده‌اند بلكه فقط براى خوددارى از پرداخت جزيه ( ظاهرا ) اسلام آورده‌اند تو خود رسيدگى كن كه اگر آنهايى كه ادعا مىكنند كه مسلمان شده‌اند ختنه كرده‌اند و فرايض دين را انجام مىدهند و اسلام آنها نيكو باشد و يك سوره از قرآن را حفظ كرده باشند از جزيه و پرداخت باج و خراج معاف شوند . اشرس هم در آن هنگام ابن عمر طه را از استيفاى خراج عزل و بجاى او هانى بن هانى را نصب نمود .\r\nابو صيداء آنها ( مستوفيان ) از دريافت جزيه تازه مسلمانان منع كرد . هانى باشرس نوشت كه مردم اسلام آوردند و مساجد متعدد ساختند . اشرس ( مرد پرهيزگار مرد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nستمگر شده ) به او و به تمام حكام و عمال نوشت كه جزيه را مانند سابق از آنها بگيرند . آنها هم خواستند جزيه را از تازه مسلمانان دريافت كنند . مسلمين جديد از پرداخت آن خوددارى كردند . عدهء هفت هزار تن از آنها تجمع و كناره‌گيرى نمودند و محلى را كه چند فرسنگ از سمرقند دور بود پناهگاه خود كردند .\r\nابو صيداء و ربيع بن عمران تميمى و هيثم شيبانى و ابو فاطمهء ازدى و عامر بن قشيرا و بحير خجندى و بنان عنبرى و اسماعيل بن عقبه به آنها پيوستند كه آنها را يارى كنند . اشرس ، ابن عمر طه را از فرماندهى لشكر ( و حكومت سمرقند ) عزل مجشر بن مزاحم سلمى را بجاى او بفرماندهى و امارت نصب نمود . عميرة بن سعد شيبانى را نيز به يارى او برگزيد . همين كه مجشر رسيد نامه بابى صيداء نوشت كه او با ياران خود نزد وى حاضر شوند . ابو صيدا باتفاق ثابت قطنه ( سردار دلير ) نزد او رفتند . او آنها را بازداشت ابو صيدا به او گفت : شما خيانت و غدر كرديد . قول خود را نقض نموديد . هانى به او گفت : جلوگيرى از خونريزى و فتنه و غدر خيانت نيست . سپس او ( ابو صيدا ) را نزد اشرس روانه كردند . اتباع او ( ابو صيدا بعد از او ) جمع شده ابو فاطمه را بسالارى خود برگزيدند كه جنگ را شروع ( باتفاق تازه مسلمانان جمع شده ) با هانى نبرد كنند .\r\nهانى به آنها گفت : خوددارى كنيد تا ما باشرس بنويسيم . باشرس نوشتند . اشرس جواب داد كه از دريافت باج و خراج خوددارى كنند . اتباع ابو صيدا برگشتند و كار آنها سست شد . رؤساء آنها را گرفتند و بمرو تبعيد كردند . ثابت هم در زندان ماند . هانى ( دوباره ) بدريافت خراج اصرار كرد ، بزرگان عجم و دهقانان معتبر و سالاران را گرفتند و رخت آنها را پاره كردند و كمربند آنها به گردن انداختند و آنها را بخوارى كشيدند و جزيه را از تازه مسلمانان و ناتوانان به زور گرفتند . سغديان ناگزير دوباره كافر شدند همچنين مردم بخارى . همه هم از تركان پناه و يارى خواستند ثابت قطنه هم در زندان مجشر محبوس ماند تا هنگامى كه نصر بن سيار بعنوان امير وارد شد او را نزد اشرس روانه كرد و اشرس هم او را بزندان سپرد . نصر نسبت به او نيكى و همراهى كرده بود . ثابت در مدح او اين ابيات را سرود :\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n ما هاج شوقك من نوى و احجار * و من رسوم عفاها صوب امطار\r\nان كان ظنى بنصر صادقا ابدا * فيما ادبر من نقضى و امرارى\r\nلا يصرف الجند حتى يستفيء بهم * نهبا عظيما و يحوى ملك جبار\r\nانى و ان كنت من جذم الذى نظرت * و زندى الثاقب الوارى\r\nلذاكر منك امرا قد سبقت به * من كان قبلك يا نصر بن سيار\r\nناضلت عنى نضال الحر اذ قصرت * دونى العشيرة و استبطاء انصارى\r\nو صار كل صديق كنت آمله * البا على ورث الحبل من جارى\r\nو ما تلبست بالأمر الذى وقعوا * به على و لا دنست اطمارى\r\nو لا عصيت اماما كان طاعته * حقا على و لا قارفت من عار \r\nيعنى : شوق ترا جدائى و دورى يا آرزوى ديار ( كه با سنگ ساخته شده احجار ) هيجان نداده . اين شوق را آثار و بازمانده ديار كه باران آنها را پاك كرده و از بين برده برپا نكرده اگر گمان من بنصر صدق يابد و تا ابد چنين صدقى باشد آن هم با تدبير من و ابرام و نقض كارها پس بايد او سپاه را منصرف و رها نكند تا آنكه بدست همان سپاه يغما كند و كشور يك پادشاه جبار را فتح نمايد من اگر چه از طايفهء جذم هستم كه طوايف و عشاير از آن منشعب شده و اگرچه انديشه من تابناك و آتش افروز است ( آتش‌زنهء من كارگر است كنايه از فكر ثاقب ) با وجود اين ( باعتبار طايفه و فكر روشن ) من هميشه كار ( نيك ) ترا به ياد خواهم آورد زيرا تو اى نصر بن سيار در اين نيكى بر كسانى كه قبل از تو بودند سبقت جستى زيرا از من دفاع يك مرد آزاده كردى كه در آن هنگام عشيرهء من از يارى من كوتاهى كردند و هر دوستى كه به او اميدوار بودم دشمن من گرديد . رابطه همسايگان و تعطف آنان از من بريده شد . و ياران من از نصرت من تقاعد كردند و دير جنبيدند ( و سيماى من كهنه و بيتاب شد كنايه از بريدن رابطه ) من در آن كارى كه آنها ( متمردين ) دچار آن شدند هيچ مداخله نكردم ( رخت آن تمرد را نپوشيدم ) و هرگز دامن من آلوده نشده . ( پلاسهاى من پليد نشده خيانت و تمرد نكردم ) هرگز از امام خود تمرد نكردم كه طاعت او حق و بر من واجب است من مرتكب گناه و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nننگ نشده‌ام .\r\nاشرس به قصد غزا لشكر كشيد و در آمل ( خراسان غير از مازندران ) لشكر زد سه روز ماند . قطن بن قتيبة بن مسلم را پيش‌آهنگ خود نمود و او با عدهء ده هزار مرد جنگى از رود گذشت . سغديان و اهل بخارى باتفاق خاقان و تركان رسيدند و قطن را كه گرداگرد خود خندق حفر كرده بود محاصره نمودند . خاقان گروهى فرستاد گله‌هاى مردم را بيغما بردند . اشرس ثابت بن قطنه را بكفالت عبد الله بن بسطام بن مسعود بن عمرو آزاد نمود . او ( ثابت ) با عدهء سوار ابن بسطام بجنگ تركان شتاب كرد . در آمل با تركان مقابله كرد و هر چه تركان غارت كرده بودند از دست دادند . تركان ( نا اميد ) برگشتند . بعد از آن اشرس با سپاه خود از رود گذشت و بقطن رسيد . اشرس گروهى را با مسعود كه يكى از افراد بنى حيان بود روانه كرد كه با دشمن روبرو شدند و نبرد كردند و عده‌اى از مسلمين كشته شدند مسعود ناگزير گريخته نزد اشرس برگشت . دشمن جنبيد تا با مسلمين مقابله كرد . نبرد رخ داد و باز گروهى از مسلمين كشته و سايرين پراكنده شدند . ولى بعد برگشتند و پايدارى نمودند مشركين منهزم شدند . اشرس مردم ( سپاه ) را كشيد تا به محل كيند رسيد . دشمن آب را از آنها بريد مسلمين يك روز و يك شب ماندند و تشنگى سخت به آنها تأثير كرد . شهر را از دشمن گرفتند و در مقدمهء سپاه قطن بن قتيبه بود . باز دشمن رسيد و جنگ آغاز شد . عدهء هفتصد تن از تشنگى مردند ( از مسلمين ) مردم ( مسلمين ) بىتاب شدند و نتوانستند نبرد كنند حارث بن سريج مردم را تشجيع و تحريض كرد و گفت : كشته شدن با شمشير در اين دنيا بهتر و گواراتر از مرگ با عطش است و نزد خداوند هم اجر خواهيد داشت . خود حارث پيش رفت قطن هم با عده از سواران تميم بدنبال او شتاب كرد جنگ كردند تا تركان را از منبع آب دور نمودند مردم ( سپاهيان ) بر آب هجوم بردند نوشيدند و برداشتند و سيراب شدند .\r\nثابت بن قطنه از عبد الملك بن دثار باهلى گذشت او را ديد و گفت : آيا تن بجهاد ميدهى ؟ گفت : به من مهلت بده تا غسل قبل از شهادت ) بكنم و حنوط ( جهاز ميت كافور و غيره ) بتن بمالم . او صبر كرد تا غسل نمود آنگاه هر دو با هم رفتند ( حمله كردند )\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nثابت بياران خود گفت : من بجنگ اينها ( تركان ) از شما داناترم آنگاه اتباع خود را تشجيع و تحريض كرد . نبرد سختى رخ داد . ثابت قطنه گفت : خداوندا من ديشب مهمان ابن بسطام بودم مرا امشب مهمان خود فرما به خدا سوگند بنى اميه هرگز مرا با قيد و بند نخواهند ديد كه در آن حال بود تا بكفالت آزاد گرديد . ( مرا با زنجير آهنين نخواهند ديد كه بايد كشته شوم ) . آنگاه خود با ياران خود حمله نمودند .\r\nياران از او برگشتند و او پايدارى و دليرى كرد . اسب او را هدف كردند اسب جست و او را بر زمين زد و با پاى خود وى را لگدكوب نمود . او در آن حال ( كه سخت مجروح بود ) گفت : خداوندا من دو شب مهمان فرزند بسطام بودم و امشب مهمان تو هستم .\r\nمهمانسراى من بهشت باشد ، او را كشتند . گروهى از مسلمين با او كشته شدند .\r\nصخر بن مسلم بن نعمان عبدى و عبد الملك بن دثار باهلى و كسان ديگر با او كشته شدند . قطن و اسحاق بن محمد بن حيان عده‌اى از سواران مسلمين را جمع كرده سوگند مرگ ياد نمودند . بر دشمن حمله كردند و تركان را به عقب راندند و متفرق نمودند .\r\nعموم مسلمين هجوم بردند و بسيارى از آنها را كشتند تا شب فرا رسيد و دشمن گريخت اشرس سوى بخارا راند و شهر را محاصره كرد .\r\n( حارث بن سريج ) با سين بى نقطه و جيم .\r\n\r\nبيان واقعهء كمرجه\r\nپس از آن ( جنگ ) خاقان كمرجه را محاصره كرد . در آن جا گروهى از مسلمين بودند . مردم فرغانه هم با خاقان بودند . همچنين افشينه و نسف و چند طايفه از اهل بخارا . مسلمين ( محصور در كمرجه ) دروازه را بستند و پل را ويران كردند كه پل بر خندق بسته شده بود .\r\nدر آن هنگام خسرو فرزند يزدگرد رسيد و گفت : اى گروه عرب چرا خود را مىكشيد . من خاقان را به اين سرزمين كشيدم تا كشور مرا به من برگرداند . اكنون من مىتوانم براى شما امان بگيرم . محصورين به او دشنام دادند . باز غرى كه مردى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبخرد و مدبر و دانا بود رسيد . خاقان هرگز از راى و تدبير او تخلف نمىكرد . او با دويست تن نزديك مسلمين محصور رفت و امان داد كه ( در مدت توقف سخن بگويد ) نماينده از آنها خواست كه با او مذاكره كند و پيغام خاقان را برساند . آنها يزيد بن سعيد باهلى را بنمايندگى خود فرود آوردند . ( از دژ ) زيرا او زبان تركان را آموخته و مىتوانست بداند و بگويد . به او گفت : خاقان مرا براى اين فرستاد كه هر يك از شما كه ششصد مواجب دارد هزار به او مىدهم . و هر كه سيصد دريافت مىكند ششصد به او مىدهم و نسبت بهمهء شما نيكى خواهم كرد يزيد به او گفت : چگونه عرب كه همه گرگ هستند با تركان كه همه ميش هستند سازگار باشند ؟ هرگز ما و آنها آشتى نخواهيم كرد . باز غرى خشمناك شد . دو مرد ترك كه با او بودند گفتند : اجازه بده ما گردن او را بزنيم . گفت : او با امان نزد ما آمده ( از دژ فرود آمد ) يزيد سخن آنها را شنيد سخت ترسيد ناگزير ( حيله انديشيد و ) گفت : آرى چنين خواهيم كرد . نيمى از ما تسليم مىشوند و نصف ديگر با بار و بنه و اموال بمانند كه اگر شما پيروز شديد ما همه تسليم مىشويم و اگر غير از آن باشد حال ما و حال سفريان يكسان خواهد بود آنها از آن پيشنهاد خشنود شدند گفت : پس من بايد برگردم و بياران خود خبر اين تصميم را بدهم . او برگشت و با طناب بر برج صعود نمود چون بر ديوار قرار گرفت فرياد زد : اى مردم كمرجه جمع شويد و نزد من بشتابيد همان بدانيد كه اين قوم آمده‌اند شما را بكفر بعد از ايمان دعوت كنند . شما چه عقيده‌اى داريد ؟ همه گفتند :\r\nما نمىپذيريم و راضى نمىشويم . گفت : آنها شما را براى اين دعوت مىكنند كه يار مشركين باشيد و با مسلمين نبرد كنيد . همه گفتند : ما تن بمرگ مىدهيم ( و تسليم نمىشويم ) . باز غرى ( نااميد ) برگشت . خاقان دستور داد كه از خندق بگذرند .\r\nتركان هيزم تر مىانداختند تا خندق را پر كنند و از آن بگذرند ، مسلمين هم هيزم خشك بر آن مىانداختند تا خندق پر شد و خواستند بر آن عبور كنند . مسلمين آتش افروختند و بر آن هيزم ( خشك و تر ) افكندند . ناگاه بادى وزيد آتش را تندتر كرد .\r\nاين كار خداوند بود كه تمام هيزم را كه در مدت هفت روز جمع شده بود در يك دم\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nافروخت . بعد از آن خاقان عده‌اى گوسفند بر تركان تقسيم كرد و دستور داد آنها را بكشند و گوشت آن را بخورند و پوستها را پر از خاك كنند و در خندق بيندازند و خندق را پر كنند . آنها هم هر چه گفته بود كردند خداوند باران را نازل كرد و سيلى آمد و آن پوستهاى به خاك انباشته را برد و برود ريخت . مسلمين تركان را هدف كردند يك تير بناف بازغرى اصابت كرد او شب هنگام درگذشت . مرگ او براى آنها بسيار گران و اسف‌انگيز بود . روز بعد تركان اسراء را كه ابو العوجاء عتكى ميان آنها بود همچنين حجاج بن حميد نضرى همه را كه عدهء آنان صد تن بود كشته و سر حجاج را براى ( محصورين ) انداختند عده دويست تن از فرزندان مشركين نزد مسلمين گروگان بودند آنها را ( بانتقام صد تن ) كشتند . همه تن بمرگ دادند . جنگ سختتر شد مردم كمرجه در چنين حالى ( زار ) بودند تا آنكه سپاه عرب رسيد و در فرغانه اقامت گزيد .\r\nخاقان بمردم سغد و فرغانه و شاش و دهقانان بزرگ زشت گفت و آنها را ننگين دانست و پيغام داد كه شما گفته بوديد كه در كمرجه فقط پنجاه خر ( عرب ) وجود دارد و ما در مدت پنج روز آن دژ را خواهيم گشود . اين پنج روز دو ماه شد ( و ما هنوز كارى انجام نداده‌ايم ) آنگاه فرمان كوچ داد و بزرگان قوم را دشنام داد ( سغديان و دهقانان ايران ) . آنها گفتند : ما نهايت مجاهده را خواهيم كرد تو فردا ما را بخوان و ببين چه خواهيم كرد . روز بعد خاقان در ميدان قرار گرفت . پادشاه تار بنده پيش رفت و با مسلمين نبرد كرد . هشت تن كشت و پس از آن نزديك شكافى از قله رفت . در آنجا خانه يك مرد تميمى بود كه آن مرد بيمار و بسترى بود . آن مرد بيمار براى او كمند افگند كه چنگال بزره وى افتاد و او را كشيد و فرياد زد بچه‌ها و زنها گرد او جمع شده او را كشتند . مردى ( از عرب ) سنگى براى او رها كرده بود كه آن سنگ بن گوش وى را شكافت او تاب نياورد و افتاد . ديگرى هم حربه را بتن وى فرو برد ميان آن گير و دار كشته شد . مرگ او براى تركان سخت ناگوار و اسف‌آور گرديد . خاقان بمسلمين محصور پيغام داد كه ما عادت نداريم شهرى را كه محاصره كرده باشيم بدون فتح و ظفر آن را رها كنيم . بهتر اين است كه شما ( آزادانه ) شهرى تهى كنيد و برويد . آنها پاسخ\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدادند كه كيش ما اجازه نمىدهد كه ما تسليم شويم . ما بايد همه كشته شويم تا معذور باشيم شما هر چه ميخواهيد بكنيد . خاقان به آنها امان داد كه طرفين متحارب از كمرجه دور شوند و بسمرقند يا دبوسيه بروند و بعد خود او برگردد و شهر را بگيرد آنها چون حال ( پريش ) خود را ديدند به آن پيشنهاد تن دادند . از تركان گروگان گرفتند كه متعرض آنها نشوند ، درخواست هم كردند كه كورصول با عدهء خود بحمايت آنها بپردازد تا به محل دبوسيه برسند تركان گروگان دادند و از مسلمين هم گروگان گرفتند خاقان هم ميدان را تهى كرد و آنها بعد از او كوچ كردند .\r\nتركانى كه با كورصول بودند گفتند : در دبوسيه ده هزار مرد جنگى پادگان مىباشند ما از اين مىترسيم كه آنها بر ما حمله كنند . مسلمين به آنها گفتند : اگر آنها با شما جنگ كنند ما باتفاق شما ضد آنها نبرد خواهيم كرد ، همه با هم رفتند چون يك فرسنگ مانده بود بدبوسيه مردم مقيم آن جايگاه كردند سواران را ديدند گمان بردند كه خاقان شهر كمرجه را گشوده و آنها را بعد از فتح قصد نموده . مسلمين نماينده فرستادند و خبر ورود خود را دادند آنها باستقبال واردين شتاب كردند ناتوانان و مجروحين را كه نمىتوانستند راه بروند بر چهارپايان حمل كردند . چون مسلمين به محل دبوسيه رسيدند . گروگان را يكى بعد از ديگرى مبادله كردند تا آنكه فقط يك تن ماند و او سباع بن نعمان بود همچنين يك مرد ترك بقيد گروگان . هر يك از دو گروه از طرف مقابل بيمناك بودند مبادا خيانت كنند و دم آخر آن يك مرد را تسليم ندهند . مرد ترك را هم آزاد كردند و سباع ماند . سباع خود گفت مرد ترك را آزاد كنند و خود بماند تا رفع نگرانى شود . كورصول ( تعجب كرده ) بسباع گفت : چه باعث شده كه تو چنين كنى ( بمانى و از ما نترسى ) گفت : من به تو ( جوانمردى تو ) اطمينان دارم به خود گفتم تو بزرگتر از اين هستى كه خيانت كنى . كورصول بسيار خرسند شد و به او انعام وصله داد . سلاح شخص خود و اسب‌سوارى خويش را به او بخشيد و آزادش كرد .\r\nمدت محاصرهء كمرجه پنجاه و هشت روز بود . گفته شد : محصورين مدت سى و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nپنج روز بشترهاى خود آب نداده بودند .\r\n\r\nبيان برگشتن اهل كردر از دين اسلام\r\nدر آن سال اهالى كردر مرتد شده از دين اسلام برگشتند . اشرس براى سركوبى آنها لشكر فرستاد . بر آنها پيروز شدند . عرفجه گفت :\r\n و نحن كفينا اهل مرو و غير هم * و نحن نفينا الترك عن اهل كردر\r\nفان تجعلوا ما قد غنمنا لغيرنا * فقد يظلم المرء الكريم فيصبر \r\nيعنى : ما اهل مرو كسان ديگر را بىنياز كرديم و ما تركان را از كردر دور كرديم . اگر آنچه را كه ما بغنيمت برده‌ايم نصيب ديگران كنيد بدان كه گاهى مرد كريم مظلوم مىشود و صبر مىكند .\r\n\r\nبيان بعضى حوادث\r\nدر آن سال خالد قسرى . پيشنمازى و رويداد و شهربانى و داورى بصره را جمعا به شخص بلال بن ابى بكره سپرده ( والى و پيشكار و حاكم مختار ) ثمامه را از قصناء بصره معزول نمود .\r\nدر آن سال مسلمة ( بن عبد الملك ) از دربند لان تركستان را قصد و غزا نمود .\r\nخاقان با لشكرهاى تجمع شدهء خود بمقابلهء او پرداخت . مدت يك ماه نبرد رخ داد .\r\nبعد باران نازل شد و خاقان جا تهى كرد و از نبرد دست كشيد و برگشت . مسلمه ( با سپاه خود ) راهى را پيمود كه ذو القرنين پيموده بوده . ( مقصود اسكندر و معلوم نيست كه از همان راه رفته بود ولى دربند بنام او معروف شده بود كه سد آنجا را برپا كرد و در قرآن هم آمده ) .\r\nدر آن سال معاوية ( بن هشام ) روم را براى غزا و يغما قصد نمود و دژ صمله را گشود .\r\nدر آن سال عبد اللّه بن عقبهء فهرى صائفه ( ييلاق ) را قصد و غزا كرد فرمانده نيروى دريا عبد الرحمن بن معاوية بن حديج بود . بضم حاء و فتح دال و هر دو بىنقطه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدر آن سال ابراهيم بن اسماعيل امير الحاج بود . عمال و حكام هم ( در شهرهاى مختلف ) همان كسانى بودند كه در سال قبل بحكومت نشسته بودند .\r\nدر آن سال حسن بصرى ( دانشمند شهير ايرانى ) بسن هشتاد و هفت سال درگذشت .\r\nهمچنين محمد بن سيرين ( شيرين كه دانشمند ديگر ايرانى بود و هر دو معاصر بودند ) سن او هشتاد و يك سال بود .\r\nدر آن سال كه سال صد و ده باشد فرزدق شاعر ( از شيعيان معتبر بود ) بسن نود و يك سال وفات يافت . همچنين جرير خطفى شاعر ( مشهور )\r\n\r\nسنهء صد و يازده\r\n\r\nبيان عزل اشرس از ايالت خراسان و نصب جنيد\r\nدر آن سال هشام ( خليفه ) اشرس بن عبد اللّه را از ايالت و امارت خراسان بر كنار كرد . علت آن اين بود كه شداد بن خليهء باهلى از او نزد هشام شكايت نمود .\r\nهشام او را عزل و جنيد بن عبد الرحمن را بايالت خراسان نصب نمود . او جنيد بن عبد الرحمن بن عمرو بن حارث بن سنان بن ابى حارثهء مرّى بود . سبب امارت او اين بود كه بام حكيم دختر يحيى بن حكم همسر هشام يك گردن بند جواهر هديه كرد هشام آن را پسنديد و خرسند شد . او يك گردن بند ديگر ( مانند اول ) به شخص هشام تقديم كرد . او را براى امارت برگزيد و بر هشت راس اسب بريد ( پست - چاپار - سريع السير ) حمل نمود . او بيشتر از هشت چهارپا درخواست كرد و هشام طلب او را اجابت نكرد . او با عدهء پانصد ملازم وارد خراسان شد و ما وراء النهر را ( براى غزا ) قصد كرد . حطاب بن محرز سلمى جانشين اشرس ( معزول ) در خراسان همراه او بود . هر دو ( با عده ) از رود گذشتند . جنيد باشرس كه در حال جنگ با اهل بخارى و سغديان بود نوشت كه مرا يارى كن و يك عده سوار بفرست او نخواست كه اشرس بدون وجود وى كارى پيش ببرد ( خواست فتح بنام خود باشد ) . اشرس هم عامر بن مالك حمانى را بمدد او فرستاد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nعامر در ميان راه با تركان و سغديان تصادف كرد . او با عدهء خود بيك ديوار پناه برد و از شكاف آن ديوار با مهاجمين نبرد و دفاع نمود . ورد بن زياد بن ادهم بن كلثوم با او همراه بود همچنين و اصل بن عمرو قيس . و اصل و عاصم بن عمير سمرقندى هر دو با عدهء ديگر از آن ميان جستند و در خفا دور زدند و دور شدند تا به آب رسيدند كه پشت لشكرگاه ( ترك ) بود . در آنجا نى و چوب و خاشاك جمع كردند و ( كشتى ماند ساختند ) و بر آن از رود عبور كردند تا از پشت بلشكرگاه شبيخون زدند . ناگاه خاقان غافلگير شده از پشت سر ضجه و تكبير را شنيد . مسلمين بر تركان سخت حمله كردند و يكى از بزرگان و سالاران ترك را كشتند و نبردى عظيم رخ داد تركان تاب پايدارى نياورده و گريختند .\r\nپس از آن عامر سوى جنيد رفت و با او پيش رفت . فرمانده مقدمه لشكر جنيد عمارة بن حريم بود . چون دو فرسنگ را پيمودند و از بيكند دور شدند سواران ترك رسيدند و جنگى سخت رخ داد نزديك بود جنيد و اتباع او همه هلاك شوند ولى خداوند او را پيروز كرد راه خود را گرفت و رفت تا لشكر ( عقب مانده ) رسيد . جنگ را دوباره دنبال كرد و تركان ( مهاجم ) را كشت . خاقان هم سوى او لشكر كشيد و در پيرامون « وزمان » از توابع سمرقند نبرد واقع شد . فرمانده عقب‌داران قطن بن قتيبه بود .\r\nجنيد توانست برادرزادهء خاقان را اسير كند . او را نزد هشام فرستاد . جنيد در آن جنگ و لشكركشى مجشر بن فراحم سلمى را بجانشينى خود در مرو برگزيده بود .\r\nسورة بن حر تميمى را هم بحكومت بلخ منصوب كرده بود . پس از پيروزى هيئتى برگزيد و نزد هشام بنمايندگى فرستاد و خود باز به شهر مرو ( مقر والى ) با پيروزى برگشت .\r\nخاقان گفت : اين جوان خوشگذران مرا شكست داد . من در سال آينده او را نابود خواهم نمود .\r\nجنيد عمال و حكام خود را برگزيد و بشهرستانها فرستاد ولى كسى جز مضرى ( از قبايل مضر ) انتخاب نكرد ( تعصب براى قبيله خود نمود ) .\r\nقطن بن قتيبه را بحكومت بخارا و وليد بن قعقاع عبسى را بحكومت هرات و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nحبيب بن مرهء عبسى را برياست شرطه ( پليس ) و مسلم بن عبد الرحمن باهلى را بحكومت بلخ نصب نمود . در آن هنگام نصر بن سيار حاكم بلخ بود . ميان او و باهليان ( از قبيله باهله ) كدورتى بوده و آن بسبب حوادث برقان بميان آمد . مسلم براى احضار نصر جماعتى فرستاد مأمورين او را در حال خواب ديدند و كشيدند او در جامه خواب بدون شلوار بود و با همان حال او را با مشت و لگد نزد مسلم ( حاكم جديد بجاى او ) بردند او گفت : مردى از بزرگان و سالاران مضر را بدين حال بيرون مىكشيد . جنيد خبر واقعه را شنيد و مسلم را از حكومت بلخ بر كنار كرد يحيى بن ضبيعه را بجاى او نشاند .\r\nاستيفاى خراج سمرقند را هم بشداد بن خليد باهلى واگذار كرد .\r\n\r\nبيان حوادث ديگر\r\nدر آن سال معاوية بن هشام صائفهء قسمت چپ را براى جنگ و غزا قصد نمود .\r\nسعيد بن هشام هم صائفهء طرف راست را قصد كرد تا عجل قيساريه رسيد . عبد اللّه بن ابى مريم هم از طرف دريا لشكر كشيد . هشام حكم بن قيس بن مخرمة بن عبد المطلب بن عبد مناف را فرمانرواى كل كشور نمود اعم از مصر و شام .\r\nدر آن سال تركان آذربايجان را قصد كردند حارث بن عمر بمقابلهء آنها قيام و آنها را منهزم كرد .\r\nدر آن سال هشام ( خليفه ) جراح بن عبد اللّه حكمى را بجاى برادر خود مسلمة بن عبد الملك بايالت ارمنستان منصوب كرد . او كشور خزر را از طرف تفليس مورد هجوم قرار داد و شهر آنها را كه بيضا باشد ( سفيد شهر ) گشود و بسلامت برگشت .\r\nخزر تجمع و تجهيز كرده بلاد اسلام را قصد نمودند . آن هجوم باعث قتل جراح گرديد چنان كه آن را شرح خواهيم داد بخواست خداوند .\r\nدر آن سال عبيدة بن عبد الرحمن كه والى آفريقا بود عثمان بن لسعه را از ايالت اندلس عزل و هيثم بن عبيد كنانى را بجاى او نصب نمود . او در ماه محرم سنهء صد و يازده وارد كشور اندلس شد و در ماه ذى الحجه درگذشت پس ايالت او در آن\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nديار ده ماه تمام بود .\r\nدر آن سال باز ابراهيم بن هشام مخزومى امير حاج شده بود .\r\nعمال و حكام هم همان كسانى كه در سال قبل بودند مگر جنيد كه امير خراسان شده بود .\r\nدر ارمنستان هم جراح بن عبد اللّه بود .\r\n\r\nسنهء صد و دوازده\r\n\r\nبيان قتل جراح حكمى\r\nدر آن سال جراح بن عبد اللّه حكمى بقتل رسيد . علت همان است كه پيش از اين بدان اشاره نموديم كه او در كشور خزر رخنه كرد و مردم خزر تاب پايدارى نياورده از او گريختند . بعد از فرار خزر و ترك با هم متحد شده و از ناحيهء لان لشكر كشيدند جراح بن عبد اللّه با اهل شام بمقابله آنها شتاب كرد . جنگ سختى رخ داد كه مردم مانند آن را نديده بودند . دو طرف متحارب پايدارى و بردبارى و دليرى كردند .\r\nبر جمع خزر و ترك افزوده شد . جراح و اتباع او در مرز اردبيل بشهادت رسيدند . او برادر خويش حجاج بن عبد اللّه را در ارمنستان بجانشينى خويش نشانده بود چون جراح كشته شد مردم خزر در تسخير بلاد اسلام طمع كردند و پيش رفتند تا نزديك موصل رسيدند . كار مسلمين بسيار سخت و زار گرديد . جراح مردى پرهيزگار و نيكخواه و فاضل بود از عمال برگزيده عمر بن عبد العزيز بشمار مىرفت بسيارى از شعراء در رثاء وى سخن گفتند . محل قتل او بلنجر بود . چون خبر قتل او بهشام رسيد سعيد حرشى را نزد خود خواند و به او گفت : شنيدم كه جراح در قتال مشركان منهزم گرديد ( و كشته شد ) گفت : هرگز اى امير المؤمنين ! جراح خداوند را بيشتر و بهتر مىشناسد او هرگز نمىگريزد او كشته شد . پرسيد : عقيده تو چيست ؟ گفت : مرا با بريد ( چاپار پست ) با چهارپايان بريد ( بسرعت ) روانه كن كه عدهء چهارپايان چهل\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبايد باشد هر روز هم چهل مرد نبرد با بريد به يارى من روانه كن بامراء و فرماندهان و سپاهيان بنويس كه به من ملحق شوند هشام هم هر چه او خواسته بود انجام داد .\r\nحرشى رفت . بهر شهرى كه مىرسيد مردم را دعوت مىكرد . هر كه مايل جهاد بود به او ملحق مىشد . او در آن حال بود تا به شهر ارزن رسيد . در آنجا گروهى از اتباع جراح بملاقات او رفتند و گريستند او هم بر اثر گريهء آنها گريست مخارج آنها را پرداخت و آنها را با خود همراه نمود هر يكى از اتباع جراح را مىديد با خود مىبرد تا به محل خلاط رسيد كه محكم بود آن را محاصره كرد و بعد گشود . غنايم آنجا را در ميان اتباع خود تقسيم كرد بعد بهر دژى كه رسيد آن را گشود تا به محل « برذغه » رسيد در آنجا لشكر زد . در آن هنگام فرزند خاقان در آذربايجان مشغول جنگ و غارت بود كه مال مىربود برده مىگرفت و نبرد مىكرد و مىكشت . شهر « ورثان » را هم محاصره كرده بود حرشى ترسيد كه او پيروز شود و شهر را فتح كند . بعضى از ياران خود را در خفا به شهر محصور فرستاد و پيغام داد كه پايدارى كنند تا او به يارى و نجات آنها برسد . پيك او سوى شهر محصور رفت و در عرض راه خزر او را اسير كردند از او بازپرسى كردند و او راست گفت . به او گفتند : اگر تو فرمان ما را به كار ببرى ما ترا آزاد مىكنيم و نسبت به تو نيكى خواهيم كرد و گرنه ترا مىكشيم گفت : هر چه ميخواهيد بگوييد من انجام خواهم داد . به او گفتند : تو بمحصورين بگو كه هرگز كسى به يارى شما نخواهد آمد و كسى نميتواند اين بلا را از شما برگرداند بهتر اين است كه شما تسليم شويد . بگو كه شهر را بما واگذار كنند .\r\nاو اجابت كرد . چون به شهر نزديك شد بر محلى قرار گرفت كه مردم شهر صداى او را بشنوند . گفت : آيا مرا مىشناسيد گفتند آرى تو فلان هستى . گفت : حرشى بفلان جا رسيد و سپاه بسيار همراه دارد او بشما فرمان مىدهد كه شهر را نگهداريد و پايدارى كنيد كه در همين دو روز به يارى شما خواهد رسيد آنها سخن او را شنيدند و فرياد شادى بر آوردند و تكبير و تهليل ( اللّه اكبر و لا إله الا اللّه ) كردند .\r\nخزر آن قاصد را كشتند و از محاصره شهر « ورثان » دست برداشتند . حرشى با\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nلشكريان رسيد در حالى كه يك دشمن در پيرامون آن نمانده بود . او راه اردبيل را گرفت كه در دست خزر بود . خزر شهر را تهى كردند و رفتند . حرشى در « باجروان » لشكر زد ناگاه سوارى بر اسب سفيد رسيد ، سلام كرد و گفت : اى امير آيا ميل دارى جهاد كنى و غنيمتى بدست آرى ؟ پرسيد : چگونه است ؟ گفت : آنجاست لشكر خزر كه با ده هزار جنگجو اقامت كرده‌اند و پنج هزار مسلمان گرفتار ميان خود دارند چهار فرسنگ از ما دور مىباشند . حرشى شبانه لشكر كشيد و در آخر شب كه آنها در خواب فرو رفته بودند شبيخون زد . لشكر خود را به چهار قسمت در چهار جهت تقسيم نمود هنگام طلوع فجر به آنها حمله كردند . شمشيرها را به كار بردند هنوز آفتاب سر نزده بود كه تمام آنها را كشتند فقط يك مرد از آنها زنده ماند . حرشى مسلمين را آزاد كرد و آنها را سوى « باجروان » سوق داد چون ( حرشى ) وارد شهر شد دوباره آن سوار اسب سفيد رسيد و گفت : لشكر ديگرى از خزر در فلانجا و حرم جراح با اسراء مسلمين گرفتار آنها مىباشند كه زن و فرزند جراح و ساير مسلمين در دست آنها اسير هستند .\r\nحرشى لشكر كشيد آنها را غافلگير كرد ناگاه خود را ميان سپاه اسلام محصور ديدند . شمشيرها را به كار بردند و تا خواستند و توانستند كشتند جز چند تن از گريختگان كسى از مرگ رها نشد . مسلمين و مسلمات گرفتار را نجات دادند . اموال خزر را هم بيغما بردند حرشى زن و فرزند نجات يافتهء جراح ( امير مقتول ) را نزد خود خواند و آنها را گرامى داشت و نيكى بسيار كرد و همهء اسراء را به محل « باجروان » برد .\r\nخبر پيروزى مسلمين و ظفر حرشى به گوش لشكريان خزر رسيد كه فرزند پادشاه فرمانده آنها بود . سپاهيان خود را ملامت و سرزنش كرد . به آنها ناسزا گفت و دشنام داد و عاجز و ذليل خواند . سپاهيان يك ديگر را تحريض و تشجيح كردند و به او گفتند : سپاهيان را از همه جا جمع و بجنگ حرشى مبادرت كن او هم سپاهيان خود را از اطراف آذربايجان جمع كرد سپاه عظيمى براى او جمع شد : حرشى هم سوى آذربايجان لشكر كشيد در سرزمين « برزند » با هم مقابله كردند . مردم ( سپاهيان ) بسختترين\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nجنگ هولناك و عظيم تن دادند . مسلمين اندكى عقب نشستند . حرشى آنها را تشجيع و تحريض كرد او گفت بردبار و پايدار باشيد . آنها برگشتند و حملهء سخت نمودند .\r\nاسرائى كه در بند خزر بودند ضجه و استغاثه كردند و تكبير و تهليل و دعا نمودند .\r\nمسلمين پس از شنيدن ضجه و استمداد آنها دليرتر شدند يك ديگر را تشجيع كردند .\r\nكسى نماند از مسلمين كه به حال زار اسراء نگريد و با آنها همدردى نكند همه گريستند و بكين كمر بستند . بر شدت قتل افزوده شد دشمن را بستوه آوردند و بسيار كشتند و زدند و انداختند . دشمن ناگزير پشت كرد و تن بگريز داد . مسلمين گريختگان خزر را دنبال كردند تا برود ارس رسيدند از ادامهء تعقيب خوددارى كردند هر چه در لشكرگاه آنها بود بيغما بردند ، اسراء را آزاد كردند برده‌ها را رها نمودند و همه را در باجروان سكنى دادند پس از آن فرزند پادشاه خزر بقيهء عسكر را جمع و حرشى را قصد نمود در كنار رود بيلقان لشكر زد . حرشى شنيد سپاه مسلمين را كشيد و در كنار نهر بيلقان مقابله به عمل آمد . حرشى مردم را نهيب داد همه دليرانه حمله كردند .\r\nصف لشكر خزر را متزلزل كردند . حملات خود را دنبال نمودند و ادامه دادند .\r\nسپاه خزر سخت پايدارى كرد ولى بعد ناگزير تن بگريز دادند . كسانى كه دستخوش رود شدند بيشتر از كشتگان بودند . حرشى غنايم را بدست آورد و به طرف باجروان رفت در آنجا غنايم را ميان سپاهيان تقسيم كرد و خمس را براى هشام بن عبد الملك فرستاد و به او مژدهء پيروزى مسلمين را داد كه خداوند ظفر را نصيب اسلام فرمود .\r\nهشام هم نامهء شكرآميز به او نوشت و پاسخ نيكى داد و او را نزد خود احضار كرد .\r\nبرادر خود مسلمة بن عبد الملك را بايالت ارمنستان و آذربايجان منصوب كرد ، او به محل ايالت خود رسيد و تركان را قصد نمود . در آن هنگام زمستان سختى شده بود و او در وقت شدت سرما تركان را پى كرد و راهها را پيمود و از بلاد آنها گذشت .\r\n\r\nبيان واقعهء جنيد در شعب\r\nدر آن سال جنيد به قصد جنگ و غزا لشكر كشيد و طخارستان را قصد نمود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعدهء لشكر وى بالغ بر هيجده هزار مرد جنگى بود علاوه بر آنها ده هزار سپاهى ديگر را بفرماندهى ابراهيم بن بسام ليثى بناحيهء ديگر فرستاد . تركان ( بر اثر لشكركشى او ) جوشيدند و شوريدند و به طرف سمرقند لشكر كشيدند كه سورة بن حر امير آن ديار بود . سوره بجنيد نوشت كه خاقان تركان را بر ضد ما برانگيخته و من ( با عدهء خود ) بدفاع پرداختم ولى ياراى اين را ندارم كه حتى ديوار سمرقند را حفظ كنم . الغياث الغياث به يارى و نجات ما بشتابيد .\r\nجنيد فرمان داد كه سپاهيان از رود بگذرند مجشر بن مزاحم سلمى و ابن بسطام ازدى و چند تن ديگر برخاستند ( اعتراض كردند ) و گفتند : تركان مانند ديگر اقوام نمىباشند آنها براى جنگ صف آرائى نمىكنند ( بلكه با جنگ و گريز حمله مىكنند ) . تو هم سپاه خود را پراكنده كردى زيرا مسلم بن عبد الرحمن ( با عدهء خود ) را به محل پيروز كوه ( غير از مازندران ) و بخترى را بهرات و عمارة بن حريم را بطخارستان فرستادى كه اكنون غايب است . بدانكه امير خراسان با عدهء كمتر از پنجاه هزار سپاهى هرگز از رود نمىگذرد ( و خود را دچار خطر و هلاك نمىكند ) . اكنون بايد بعماره بنويسى كه ( با عدهء خود ) بيايد . اندكى تأمل و انديشه و درنگ كن . شتاب مكن . گفت : درباره سوره و اتباع او از مسلمين ( سمرقند ) چه بايد كرد . اگر من فقط با بنى مره ( عشيرهء خود ) و اتباع من از شاميان ( كه كم باشند ) بوده باشم از نهر عبور مىكردم و به يارى آنها شتاب مىنمودم اين شعر را هم گفت :\r\n ا ليس احق الناس ان يشهد الوغى * و ان يقتل الأبطال ضخما على ضخم \r\nيعنى آيا از تمام مردم كسى شايسته اين كار نيست كه بجنگ برود و پهلوانان را يكى بعد از ديگرى بكشد و آنها را كه تنومند هستند يكى بر ديگرى بيندازد .\r\nو نيز گفت :\r\n ما علتى ما علتى ما علتى * ان لم اقتلهم فجزوا لمتي \r\nيعنى درد من چيست ( بتكرار ) من اگر آنها را زار نكشم زلف مرا ببريد ( سرم\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nرا بتراشيد كنايه از تحقير و خوارى ) ، جنيد از رود گذشت و به محل كش رسيد و آمادهء لشكركشى ( حمله ) شد .\r\nتركان آگاه شدند . چاههاى ميان راه كش را پر كردند ( كه بىآب بماند ) . جنيد پرسيد : كدام راه براى رسيدن بسمرقند بهتر است ؟ گفتند : راه محترقه ( سوخته كه محل احتراق بوده ) مجشر گفت : مرگ با شمشير بهتر از سوختن و مردن است . راه محترقه داراى جنگل و درختهاى انبوه است كه سالها بدون كشت و آبادى مانده اگر ما در آنجا با خاقان مقابله كنيم حتما آتش را در جنگل خواهد افروخت و ما را خواهد سوزاند و ما همه با آتش و دود كشته خواهيم شد . بهتر اين است كه راه عقبه را طى كنيم كه مسافت آن تا آنها ( محصورين سمرقند ) با اين راه ( محترقه ) يكسان است . جنيد راه عقبه را پيمود و از يك كوه صعود نمود ناگاه مجشر عنان اسب وى را گرفت و گفت : گفته شده كه سپاه خراسان بدست يك مرد خوشگذران تباه خواهد شد كه او از طايفهء قيس باشد ما مىترسيم كه آن مرد تو باشى . گفت : آرام باش و بيم تو زايل و خشم تو فرو بنشيند . تا ميان ما كسانى مانند تو ( خردمند و مآل‌انديش ) باشند . چنين نخواهد بود ( هلاك نخواهيم شد ) . شب را در اصل عقبه ( بن آن ) بصبح رسانيد پس از آن لشكر كشيد تا ميان او و سمرقند چهار فرسنگ ماند آنگاه لشكر را بدره سوق داد ناگاه خانان با سپاهى عظيم از سغديان و مردم فرغانه و شاش و گروهى از تركان بر آنها هجوم برد اول خاقان بر مقدمهء سپاه حمله كرد فرمانده مقدمه عثمان بن عبد اللّه بن شخير بود . او عدهء خود را به عقب كشيد و بسپاه پيوست در حالى كه تركان آنها را سخت تعقيب مىكردند و از هر طرف به آنها احاطه نمودند . جنيد صف‌آرايى كرد . تميم و ازد ( قبيله ) را در ميمنه و ربيعه را در ميسره قرار داد كه كوه پشت و پناه آنها بود . عبد اللّه بن زهير بن حيان را فرمانده سواران تندرو بنى تميم و عمرو بن جرقاش منقرى را امير رجاله و عامر بن مالك حمانى را فرمانده گروهى از تميم و عبد اللَّه بن بسطام بن مسعود بن عمرو را امير ازد ( قبيله ) و فضيل بن هناد و عبد اللَّه بن حوذان را فرمانده زره‌داران و رجاله شمشير زن نمود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nجنگ شروع شد . دشمن بر ميمنه حمله كرد زيرا ميسره در تنگنا قرار داشت چون حمله كرد . حسان بن عبيد بن زحير پيش پدر خويش پياده شد . پدرش فرمان داد كه او دوباره سوار شود و او سوار شد . دشمن از هر طرف ميمنه را احاطه و محاصره كرد . جنيد نصر بن سيار را به يارى آنها فرستاد . او با اتباع خود حمله كردند و دشمن را به عقب راندند . بعد دشمن حمله را تجديد كرد . عبيد اللّه بن زهير و ابن جرقاش و فضيل بن هناد را كشتند . ميمنه شوريد و جولان داد در حالى كه جنيد در قلب قرار گرفته بود . او سوى ميمنه شتاب كرد و زير پرچم ازد ايستاد ( براى تشجيع آنها ) او نسبت به آنها ( ازديان ) جفا و كينه داشت . پرچمدار به او گفت : ما نابود نشده‌ايم كه تو براى تكريم و احترام ما باينجا آمدى بلكه براى حمايت و نجات خويش است زيرا مىدانى تا يك تن از ما زنده باشد ما ترا دچار نخواهيم كرد ( حمايت و نگهدارى مىكنيم ) اگر ما هم هلاك شويم هرگز تو بر ما نخواهى گريست . ( بيزارى ) . از پرچمدار ( بعد از التحاق امير ) حمله كرد و پيش رفت تا كشته شد . هيجده مرد يكى بعد از ديگرى پرچم را برداشتند و كشته شدند در آن هنگام هشتاد تن از ازديان كشته شدند مردم ( سپاهيان پايدارى كردند تا شمشيرها كند شد . ديگر كارگر و برنده نبود غلامان چوب آوردند و دليران با چوب نبرد كردند طرفين متحارب بستوه آمدند و سخت خسته شدند . تن بتن كشتى مىگرفتند و به يكديگر مىآويختند ناگزير دست از كارزار كشيدند . از سالاران ازد عبد اللّه بن بسطام و محمد بن حوذان و حسن بن شيخ و فضيل سالار سواران و يزيد بن فضل حدانى كه در سفر حج صد و هشتاد هزار ( درهم ) انفاق كرده و بمادر خود گفته بود دعا كن كه خداوند شهادت را نصيب من كند او هم دعا كرد و بيهوش شد و افتاد او سيزده روز بعد از مراجعت از حج شهيد شد آنها همه كشته شدند . نصر بن راشد عبدى هم كشته شد . او قبل از مرگ در حالى كه مردم سخت در گيرودار بودند نزد همسر خود رفت و گفت : چگونه خواهى بود اگر ابو ضمره را ( كنيهء خود او ) با جوال خون آلود نزد تو آرند . او گريبان خود را چاك زد و با دريغ گفت : بس باشد ترا . اگر هر ماده ( زن زيبا ) نزد تو آيد تو او را ترك مىكنى زيرا بحور عين خواهى رسيد ( و آنها را ( بر زنان زيبا ) ترجيح خواهى داد او برگشت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو جنگ كرد تا شهيد شد خدا او را بيامرزد . سپاهيان در آن حال بودند كه ناگاه گروهى سوار ( ترك ) حمله كردند . منادى جنيد ( بفرمان او ) فرياد زد : زمين زمين ( فرود آئيد و بر زمين پايدارى كنيد ) . او خود پياده شد و سواران پياده شدند . منادى گفت هر يكى از فرماندهان گرداگرد خود خندق حفر كند تا عدهء خود را پشت خندق مصون بدارد . آنها فورا خندق كندند ولى طرفين از كارزار دست كشيدند .\r\nاز قبيلهء ازد صد و نود تن به خاك و خون افتادند . آن جنگ روز جمعه بود چون روز شنبه آغاز شد خاقان هنگام ظهر آنها را قصد كرد . ميدانى براى نبرد بهتر از ناحيهء بكر بن وائل نديد ( قبيله ) ( زيرا خندق حايل بود ) فرمانده آنها زياد بن حارث بود .\r\nخاقان نزديك شد . بكر بن وائل حمله كردند . تركان ناگزير راه براى مهاجمين باز كردند و عقب نشستند . جنيد سجدهء شكر كرد . جنگ هم بر شدت خود افزود .\r\n\r\nبيان قتل سورة بن حر\r\nچون كارزار سختتر گرديد جنيد با ياران خود ( سالاران ) مشورت كرد . عبيد اللّه بن حبيب گفت : يكى از دو حال را اختيار كن يا تو ( و اتباع ) هلاك شويد يا سورة بن حر ( فرماندار سمرقند ) گفت : هلاك سوره آسانتر است . گفت : پس بنويس كه او اهل سمرقند ( پادگان ) نزد تو آيند زيرا اگر او خارج شود و سوى تو آيد تركان ترا ترك و او را قصد خواهند كرد . جنيد به او نوشت كه بيايد . حليس بن غالب شيبانى گفت :\r\n( بسوره ) تركان حايل ما بين تو و جنيد مىباشند اگر تو خارج شوى آنها ترا خواهند ربود . او بجنيد نوشت كه قادر بر خروج و كوچ نمىباشم . جنيد به او نوشت اى زادهء بدنها دان بيا و گر نه شداد بن خلبه باهلى را خواهم فرستاد كه او دشمن و بدخواه وى ( سوره ) بود . از شهر بيرون رو و در كنار آب اقامت كن و از آنجا مرو . او تصميم بر كوچ گرفت و گفت : اگر من بيرون روم و آن راه را بگيرم در مدت دو روز به او نخواهم رسيد و حال اينكه فاصله ما بين من و او ( جنيد ) يك شب بيشتر نيست . اگر مردم غنودند ( شب هنگام كوچ خواهم كرد جاسوسان ترك گفته او را رسانيدند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n( بخاقان ) . او موسى بن اسود حنظلى را بجانشينى خود در سمرقند گذاشت و با عدهء دوازده هزار رهسپار شد . بامداد بر كوه صعود كردند و در آن هنگام خاقان بمقابله وى لشكر كشيد . او سه فرسنگ راه را پيمود و ميان او و جنيد فقط يك فرسنگ مسافت بود . او در همانجا پايدارى كرد و جنگ سختى ميان او و تركان واقع شد . سخت پايدارى كرد . غوزك بخاقان گفت : امروز هوا گرم است ما نبايد با آنها نبرد كنيم امروز را صبر مىكنيم تا سلاح آنها داغ شود و آنها را بيازارد .\r\nتو حركت آنها را باز بدار و آتش را در خاشاك بيفروز تا از گرما بستوه آيند آب را هم از آنها منع كن .\r\nسوره بعباده گفت : اى ابا سليم چاره چيست ؟ گفت : تركان فقط بغنايم دلبستگى دارند . تو فرمان بده كه تمام چهارپايان را بكشند و تمام متاع و مال را بسوزانند و مردان شمشيرها را بكشند و پيش روند . آنها ناگزير راه را براى ما باز خواهند كرد اگر هم مانع شوند ما نيزه‌ها را حواله مىكنيم و قدم بقدم پيش مىرويم زيرا فاصله ما بين ما و جنيد فقط يك فرسنگ است . گفت : من نمىتوانم چنين كنم و فلان و فلان كسانى را نام برد هم نمىتوانند ولى بهتر اين است كه خيل خود را جمع و آماده كنم يكباره بر آنها هجوم ببرم يا سالم در مىروم يا هلاك مىشوم .\r\nسواران را جمع و سخت حمله كرد تركان عقب نشستند و راه را باز كردند گرد و غبار برخاست . مسلمين چيزى را نمىديدند كه ناگاه با آتش روبرو شدند كه آن آتش پشت سر تركان افروخته شده بود ، طرفين مسلمين و تركان در آن آتش افتادند و سوختند . سوره خود از اسب افتاد و ران وى خرد شد مسلمين پراكنده شدند و تركان آنان را كشتند فقط دو هزار تن از آنان نجات يافتند . گفته شده فقط هزار . يكى از نجات يافتگان عاصم بن عمير سمرقندى بود . حلبس بن غالب شيبانى شهيد شد .\r\nمهلب بن زياد عجلى با عده هفتصد تن بيكى از رسته‌ها بنام مرغاب پناه بردند و در قصر آن تحصن نمودند شهريار نسف آنها را قصد كرد غوزك هم همراه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاو بود كه به آنها امان داد . قريش بن عبد اللّه عبدى گفت : به اينها اعتماد مكنيد چون شب فرا رسد ما از اينجا خارج مىشويم و راه سمرقند را مىگيريم . آنها پند او را نپذيرفتند . امان خواستند و تسليم شدند . غوزك آنها را نزد خاقان برد .\r\nخاقان گفت : من امان غوزك را نمىپذيرم . و جف بن خالد با مسلمين كه همراه او بودند ناگزير جنگ كردند همه كشته شدند جز عده هفده تن آنها را هم گرفتند و كشتند غير از سه تن .\r\nسوره به آتش سوخت چون او كشته شد جنيد از دره بيرون رفت و راه سمرقند را گرفت خالد بن عبيد اللّه به او گفت : شتاب كن و تند برو ولى مجشر گفت :\r\n( بخالد كه گفته بود شتاب كن ) پياده شو و عنان مركب او ( جنيد ) را بگير . او پياده شد و مردم همه پياده شدند . هنوز پياده نشده بودند كه ناگاه تركان پيدا شدند .\r\nمجشر گفت : اگر ما در حال راه پيمودن بوديم و آنها بما مىرسيدند آيا ما را هلاك نمىكردند ؟ روز بعد هنگام بامداد برخاستند و يك ديگر را برانگيختند .\r\nجنيد فرياد زد زينهار از آتش مردم برگشتند و جاى خود را گرفتند . جنيد فرياد زد هر غلامى كه جنگ كند آزاد خواهد بود ( غلامانى كه در خدمت سپاهيان بودند ) . غلامان جنگى كردند كه همه از دليرى آنان تعجب كردند . سپاهيان از پايدارى و بردبارى غلامان بسيار خرسند شدند . مردم همه ثبات و دليرى كردند تا دشمن منهزم گرديد . مسلمين راه سمرقند را گرفتند و رفتند . موسى بن تعراء گفت : شما از پيروزى و دليرى غلامان خرسند مىشويد ؟ آنها در ستيز با شما هم روزى خواهند داشت . جنيد بسمرقند رسيد . خانواده‌هاى ( كشتگان ) مردانى كه با سوره بودند ( كشته شدند ) سوى مرو روانه كرد خود هم چهار ماه در سغد اقامت نمود . كسى كه در خراسان سياستمدار و صاحب عقيده و تدبير بود مجشر بن مزاحم بود كه سياست جنگ بعهدهء او گذاشته شده همچنين عبد الرحمن بن صبيح خرقى و عبيد اللّه بن حبيب هجرى ( بمنزله اركان حرب بودند ) مجشر مردم ( سپاهيان ) را بر حسب پرچمها مرتبت و آرايش مىداد . او پاسگاهها و نگهبانان و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nپادگان را منظم و مستقر مىكرد . هيچ كس مانند او تدبير و نيرو نداشت .\r\nعبد الرحمن هم اگر كار جنگ سخت شود چاره مىانديشيد و به كار مىبرد هيچ كس در كارزار مانند او صاحب رأى و تدبير و امر نبود . عبيد اللّه هم ارتش را آرايش مىداد و صفوف را معين و منظم مىكرد . رجال موالى ( مولى پيوستگان و وابستگان و متحدين عرب كه غير عرب باشند ) طرف مشورت و صاحب رأى و عقيده و تدبير بودند آنها عالم بفنون جنگ و سوق الجيش بودند . يكى از آنها فضل بن بسام مولاى بنى ليث و عبد اللّه بن ابى عبيد مولاى بنى سليم و بخترى بن مجاهد مولاى بنى شيبان اينها ( كه ايرانى و متحد عرب بودند بعنوان مولى از موالات ) مشاورين و مطالعين و بالاخره اركان حرب بودند .\r\nچون تركان منصرف شدند و برگشتند . جنيد ( امير كل ) نهار بن توسعه يكى از رجال بنى تيم اللات و زبل بن سويد مرى را بعنوان نماينده نزد هشام فرستاد و نوشت : سوره از فرمان من تخلف و تمرد كرد و به او دستور داده بودم كه بر سراب بماند و پايدارى كند و او نكرد . اتباع وى پراكنده شدند . يك گروه از آنها نزد من آمدند تا سمرقند و يك دسته هم به محل نسف رفتند و سوره خود دچار شد و نابود گرديد همچنين كسانى كه با او مانده بودند هشام از نهار بن توسعه پرسيد و او هر چه مشاهده كرده بود بيان كرد .\r\nهشام بجنيد نوشت كه من ده هزار سپاهى از سلحشوران بصره و ده هزار جنگجو از سپاهيان كوفه براى يارى تو فرستادم . از اسلحه هم سى هزار نيزه و به همان عده سپر ( سى هزار سپر ) تو بايد حقوق دليران و جانبازان را مبلغ پانزده هزار برسانى و حدى هم براى تصاعد انعام نگذارى . چون هشام خبر مرگ سوره را شنيد گفت :  إِنَّا لِلَّهِ وَ إِنَّا إِلَيْهِ راجِعُونَ  مرگ سوره در خراسان و مرگ جراح در باب ( دربند ) .\r\nدر آن هنگام نصر بن سيار ( امير بعد ) در جنگ امتحان بسيار خوبى داد .\r\nجنيد در خفا مردى را بدره فرستاد كه بداند و بشنود مردم در چه حالى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nهستند و چه مىگويند . آن مرد رفت و بر گفتگوى و احوال سپاهيان ( خسته ) آگاه شد و برگشت و گفت : آنها را نيك ديدم كه همه شعر مىخواندند و قرآن را تلاوت مىكردند . جنيد خرسند شد . عبيد بن حاتم بن نعمان گفت : ( در عالم رؤيا - افسانه ) چند خيمه ميان زمين و آسمان ديدم ، پرسيدم اين بارگاه كيست ؟\r\nگفتند : بساط عبد اللّه بن بسطام و ياران اوست روز بعد همه كشته شدند .\r\nمردى گويد : من پس از مدتى از آن محل ( ميدان جنگ و قتلگاه ) گذشتم بوى مشك را از آن شنيدم .\r\nجنيد در سمرقند اقامت گزيد . خاقان هم بخارا را قصد كرد كه حاكم آن قطن بن قتيبة بن مسلم بود .\r\nجنيد ترسيد كه قطن دچار شود . با ياران خود مشورت نمود كه چه بايد كرد بعضى گفتند : در سمرقند بمان . برخى چنين راى دادند : كه ما بايد از سمرقند لشكر بكشيم و به محل « رينجن » برويم و از آنجا به محل « كش » و بعد « نسف » برويم تا بسرزمين « رم » برسيم آنگاه از رود بگذريم و در « آمل » لشكر بزنيم و راه را بر خاقان ببنديم . جنيد با عبد اللّه بن ابى عبيد مولاى بنى سليم مشورت كرد و عقيدهء آنها را گفت . او به اين شرط عقيده خود را بيان كرد كه جنيد با راى او مخالفت نكند كه هر كارى كه بگويد بكند و انجام دهد و در هرجا كه صلاح بداند لشكر بزند و لشكر بكشد و فرود آيد يا برود و نبرد كند يا نكند او گفت : آرى قبول مىكنم ( اين شرط را ) گفت : من چند تكليف دارم . گفت : چيست ؟ گفت :\r\nيكى است هر جا كه لشكر بزنى فورا گرداگرد لشكر خندق كنده و كشيده شود .\r\nبهر جا كه رسيدى حتى اگر كنار رود هم باشد از حمل و ذخيره كردن آب خوددارى مكن . در همه جا و در هر حال در هر محلى كه من معين كنم بايد لشكر بزنى و هر ميدانى كه من انتخاب مىكنم بايد نبرد كنى و هر وقت كه من بگويم بايد حركت كنى يا خوددارى كنى . گفت : آرى ، ( چنين كنم ) اما اينكه به تو گفته‌اند ( در مشورت ) بايد در سمرقند بمانى تا فرياد الغياث الغياث به تو برسد\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبدان كه دير خواهد شد ( و كار از كار خواهد گذشت ) . اما اينكه راى داده‌اند كه تو از طريق كش و نسف لشكر بكشى بدانكه اگر تو سپاه را در غير راه عادى سوق بدهى لشكريان را خرد و تباه خواهى كرد كه در قبال دشمن شكست خورده نابود خواهند شد . آنگاه خاقان گستاخ و دلير خواهد شد و حال اينكه او خواست بخارى را بگشايد و رستگار و پيروز نشد ( و با ضعف تو موفق خواهد شد ) . اگر هم از بيراهه لشكر بكشى پادگان بخارا آگاه خواهد شد و ناگزير تن بتسليم خواهند داد ( سبب ديرى ) . اگر راه هموار و طريق نمايان و نزديك را بگيرى دشمن از هيبت و دليرى تو بيمناك خواهد شد . من معتقد هستم كه تو خانواده و بازماندگان سورهء مقتول را با خود ببرى . آنها را بعشاير خود بسپار تا با تو حمل بشوند ( بودن آنها در ميدان جنگ باعث هيجان و شدت انتقام خواهد شد ) من با اين عمل و اقدام اميدوارم كه خداوند ترا نصرت بدهد و بر دشمن غالب فرمايد .\r\nبهر يكى از افراد پادگان كه در سمرقند بمانند يك هزار درهم و يك اسب بدهى ( تا در دفاع دلگرم و نيرومند باشند ) او شرط را پذيرفت . عثمان بن عبد اللّه - بن سخير را با چهار صد سوار و پياده در سمرقند مستقر كرد . مردم بعبد اللّه بن ابى عبد اللّه دشنام دادند و گفتند : او قصد هلاك و فناى ما را دارد . جنيد لشكر كشيد و بازماندگان ( سوره ) را با خود برد . اشهب بن عبيد حنظلى را با ده سوار بعنوان پيش آهنگ و كشف اخبار فرستاد و دستور داد در هر منزلى كه او برسد يك پيك روانه كند و خبر اوضاع و اطلاع را بدهد . جنيد در لشكركشى تسريع كرد و تند رفت عطاء دبوسى ( گرزدار - لقب او ) به او گفت سپاه را تفقد كن . هر ناتوانى و هر پيرمردى را كه ميان لشكريان بىسلاح مىبينى او را با نيزه و شمشير و سپر و تركش مسلح و مجهز كن آنگاه باندازهء قوه و طاقت پيران راهپيمايى كن ( آنها را خسته مكن ) زيرا ما قادر بر تند روى نمىباشيم و در عين حال با پياده رفتن ( و خسته شدن ) جنگ را آغاز كنيم جنيد هر چه او گفت انجام داد . براى مردم ( سپاهيان ) هيچ چيزى در عرض راه پيش نيامد تا آنكه توانستند از معابر خطرناك بگذرند و اماكن\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nپر بيم را پشت سر بگذارند . او به محل « طواويس » نزديك شد . خاقان هم در « كرمينه » او را قصد نمود و آن در تاريخ غرهء ماه رمضان بود . جنگ آغاز شد . عبد اللّه بن ابى عبد اللّه در حال خنده نزد او رفت . جنيد به او گفت : امروز روز خنده نيست .\r\nگفت : خدا را سپاس كه دشمن در كوهستان و سرزمين خشك و عطش آور با تو مقابله نكرد . آنها در حالى كه خود خسته و فرسوده بودند به تو رسيدند و تو خندق گرداگرد سپاه كشيده و آسوده آمادهء جنگ مىباشى خواربار و آب هم همراه دارى .\r\nآن روز اندك مدتى نبرد كردند و برگشتند كه استراحت كنند . پس از آن عبد اللّه بجنيد گفت : بجاى ديگر بايد لشكر بكشى زيرا خاقان ميل دارد كه تو در اينجا بمانى تا بر تو چيره شود . او لشكر كشيد و عبد اللّه فرمانده عقب داران سپاه بود .\r\nعبد اللّه به او دستور فرود آمدن و لشكر زدن داد . مردم هم آب برداشتند و شب را بصبح رسانيدند بامدادان باز طبل رحيل را كوبيدند و رفتند . عبد اللّه گفت : من امروز چنين پيش بينى مىكنم كه خاقان بر عقب داران حمله كند و صدمه برساند بايد مردان نيرومند به عقب داران ملحق شوند . جنيد عقب داران را تقويت كرد .\r\nتركان رسيدند و بر عقب داران حمله كردند . جنگ سخت شد مسلم بن احور يكى از بزرگان و سالاران ترك را كشت تركان قتل او را بفال بد تلقى كردند از ادامه جنگ منصرف شده برگشتند و محل « طواويس » را تهى كردند . مسلمين هم سير خود را ادامه دادند تا به شهر بخارا رسيدند . روز مهرگان بود كه مسلمين به شهر بخارا وارد شدند . براى آنها پيشكش آوردند بهر يكى ده درهم بخارائى رسيد .\r\nعبد المؤمن گويد : من عبد اللّه بن ابى عبد اللّه را پس از مرگ در خواب ديدم كه در عالم رؤيا مىگفت : بمردم بگو كه عقيده و تدبير من در جنگ دره چه سودى بخشيد . جنيد خالد بن عبد اللّه را ياد مىكرد و مىگفت : ( خالد امير كل كوفه و ايران ) و زبدة من زبد و صنوبر من صنوبر و قل من قل و هيفة من هيف » هيفه كفتار و قل منفرد و فرد و صنوبر كسى باشد كه برادر ندارد گفته شده :\r\nبرادر خوانده يا ملصق و پيوسته است . ( چون مؤلف خود توضيح داده و تفسير\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكرده نيازى بترجمه نيست و زبده هم نزد پارسىزبانان معروف است كه برگزيده ياسره باشد و مقصود جنيد تعريف خالد است كه چگونه مردى بوده است ) .\r\nلشكر كوفه هم به يارى جنيد رسيد او حوثرة بن زيد عنبرى را بفرماندهى آنها برگزيد و او با اتباع خود به آنها پيوست گفته شد : جنگ دره در سنهء صد و سيزده رخ داد . نصر بن سيار دربارهء واقعه شعب ( دره ) گفت :\r\n انى نشأت و حسادى ذو عدد * يا ذا المعارج لا تنقص لهم عددا\r\nان تحسدونى على مثل البلاء لكم * يوما فمثل بلائى جر لي الحسدا\r\nيا بى الإله الذى اعلى بقدرته * كعبى عليكم و اعطى فوقكم عددا\r\nارمى العداة بافراس مكلمة * حتى اتخذت على حسادهن بدا\r\nمن ذا الذى منكم فى الشعب اذ وردوا * لم يتخذ حومة الأثقال معتمدا\r\nهلا شهدتم دفاعى عن جنيدكم * وقع القنا و شهاب الحرب قد وقدا \r\nيعنى : من بوجود آمدم و حسودان بسيارند ( عدد آنها فزون است ) اى خداوند بلند عدد آنها را كم مكن . اگر براى اين رشك بر من ببريد كه من براى دفاع از شما امتحان داده باشم پس بدانيد كه جانبازى و امتحان فداكارى من دربارهء شما اين رشك را كشيده و پديد آورده است . خداوندى كه پايهء مرا بلند كرده و به من نيرو و مايه و مدد داده خوارى مرا نمىخواهد و نمىپسندد .\r\nمن دشمنان را هدف مىكردم در حالى كه اسبهاى من يكى بعد از ديگرى مجروح و بىپا مىشدند بدين سبب من بر حسودان برترى يافتم . كدام يك از شما هنگام جنگ دره كه دشمنان هجوم آوردند بقرارگاه لشكر و مركز ذخيره پناه نبرده بود ؟ آيا مشاهده نكرديد كه من چگونه از جنيد شما ( امير كل ) دفاع كردم هنگامى كه نيزه‌ها به كار رفت و آتش جنگ افروخته شد ابن عرس در ستايش نصر گفت :\r\n يا نصر انت فتى نزار كلها * فلك المآثر و الفعال الأرفع\r\nفرجت عن كل القبائل كربة * بالشعب حين تخاضعوا و تضعفعوا\r\nيوم الجنيد اذ القنا متشاجر * و النحر دام و الخوافق تلمع \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n ما زلت ترميهم بنفس حرة * حتى تفرج جمعهم و تصدعوا\r\nفالناس كل بعدها عتقاؤكم * و لك المكارم و المعالى اجمع \r\nيعنى : اى نصر تو راد مرد تمام قبايل نزار هستى . تو داراى آثار و كارهاى نيك هستى و كار تو بلندتر و ارجمندتر است .\r\nتو از تمام قبايل اندوه و نكبت را دور كردى . جانبازى تو در شعب ( دره ) بود هنگامى كه قبايل سرافكنده و خوار و متزلزل شده بودند در واقعه جنيد بود كه نيزه‌ها بهم پيوسته و مانند شاخه‌هاى انبوه بهم پيچيده بود . گردنها هم خون آلود و پرچمها برافراشته و نمايان و درخشان بود . تو با يك پيكر آزاده جنگ ميكردى و آنها را هدف مىنمودى و مىزدى و مىانداختى تا جمع آنها را پريشان و بنيادشان را ويران كردى .\r\nمردم همه بعد از آن واقعه بندهء آزاد شدهء تو هستند و مكارم و فرازها و مراتب همه براى تو مىباشد .\r\n\r\nبيان حوادث\r\nدر آن سال معاوية بن هشام صائفه را قصد و غزا كرد و « خرشنه » را گشود .\r\nدر آن سال ابراهيم بن هشام مخزومى امير الحاج بود .\r\nدر آن سال اهالى اندلس پس از مرگ هيثم خود براى خود حاكم برگزيدند كه محمد بن عبد الملك اشجعى باشد او مدت دو ماه حكومت كرد ، بعد از او عبد الرحمن بن عبد اللّه غافقى بايالت آن ديار منصوب شد .\r\nعمال و حكام هم همان كسانى بودند كه در سال پيش نام برده شدند رجاء بن حيوه هم در همان سال در محل « قسين » درگذشت .\r\n( حيوه ) با حاء بىنقطهء مفتوح و سكون يا ، دو نقطه زير .\r\nدر آن سال مكحول ابو عبد اللّه شامى فقيه وفات يافت همچنين عبد الجبار بن وائل بن حجر حضرمى . هنگامى كه پدرش مرد او در شكم مادرش بود هر چه از پدرش\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروايت مىشد بريده بود ( زيرا او پدر خود را نديده بود كه از او مستقيما حديث بشنود و روايت كند ) .\r\n\r\nسنه صد و سيزده\r\n\r\nبيان قتل عبد الوهاب\r\nدر آن سال عبد الوهاب بن بخت كشته شد . او با عبد اللّه بطال بجنگ روم رفته بود . مردم بطال را تنها گذاشتند و گريختند عبد الوهاب حمله كرد و گفت :\r\nهرگز من از تو اى اسب سستتر نديدم خدا خون مرا بريزد اگر خون ترا نريزم ( خطاب باسب خود ) . آنگاه كلاهخود خود را از سر برداشت و فرياد زد : من عبد الوهاب بن بخت هستم . ( خطاب بگريختگان ) آيا از بهشت مىگريزيد ؟ حمله كرد در آن هنگام مردى ( جنگجو ) ديد كه فرياد العطش مىزد . به او گفت : پيش برو كه سيرابى و شادابى پيش است او ميان دشمن رخنه كرد و با محاربين آميخت كه هم خود و هم اسب او كشته شوند .\r\n\r\nبيان جنگ و غزاى مسلمه و مراجعت او\r\nدر آن سال مسلمه سپاه خود را در بلاد خاقان پراكنده كرد ( دسته دسته براى فتح فرستاد ) . چند شهر و چند دژ گشودند كه بنام او فتح شد . عده‌اى از آنها ( تركان از ناحيهء دربند و آذربايجان كه تابع خاقان بودند ) كشت و گروهى را اسير و برده نمود و در بلاد آتش افروخت كه پشت كوه « بلنجر » را تسخير كرد . فرزند خاقان را هم كشت . تمام آن اقوام اعم از خزر و طوايف ديگر همه جمع شدند كه عدهء آنها را خدا مىداند و بس مسلمه هم از « بلنجر » گذشت . چون بر تجمع و لشكركشى تركان آگاه شد دستور داد آتش افروختند . پس از آن خيمه و بار و بنه لشكر را به حال خود ترك كرد و با شتاب مراجعت كرد . ناتوانان را پيش برد و دليران را عقب گذاشت\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n( كه بتوانند دفاع كنند ) . هر دو منزل را يك منزل كرد و راه درنورديد تا بدربند رسيد ولى با آخرين رمق .\r\n\r\nبيان قتل عبد الرحمن امير اندلس و ايالت عبد الملك بن قطن\r\nدر آن سال كه سال صد و سيزده بود . عبد الرحمن بن عبد اللّه غافقى امير اندلس بفرمان عبيدة بن عبد الرحمن سلمى به قصد جنگ و غزا لشكر كشيد . هشام بن عبد الملك عبيده را بفرمانفرمائى آفريقا برگزيده بود ( كه اندلس - اسپانى كنونى تابع آن بود ) كه او در سنهء صد و ده بايالت افريقا و اندلس منصوب گرديد چون بافريقا رسيد ديد مستنير بن حارث حرشى در جزيرهء صقليه ( سيسيل ) سرگرم جنگ و غزا مىباشد او در آن جزيره ماند تا زمستان رسيد ناگزير برگشت و سپاهيان تابع خود را پراكنده كرد خود تنها در يك كشتى نجات يافت چون بدان حال مراجعت كرد عبيده ( امير كل ) او را تازيانه زد و بزندان افكند و در شهر قيروان او را گردانيد و رسوا نمود كه كيفر عمل وى باشد . عبيده پس از آن عبد اللّه بن عبد الرحمن را بايالت و امارت اندلس برگزيد . او فرنگ ( فرانسه ) را براى غزا و جنگ قصد كرد و داخل كشور فرنگ شد و غنايم بسيار بدست آورد . يكى از غنايم او اين بود كه يك پاى زرين جواهر نشان گرانبها بدست آورد . كه الماس و ياقوت و زمرد بسيار در آن به كار برده شده بود او آن را شكست و ميان مردم تقسيم نمود . عبيده شنيد و سخت خشمگين گرديد به او نوشت و تهديد كرد عبد الرحمن كه مرد پرهيزگار و نيكخواه بود به او پاسخ داد : اما بعد اگر زمين و آسمان بهم پيوسته و درها بر من بسته شود و هيچ راه مفر و مقر براى من نباشد بدانكه خداوند براى پرهيزگاران راه نجات باز خواهد كرد .\r\nپس از آن دوباره بلاد فرنگ را براى جنگ قصد كرد . در همان سال ( صد و سيزده ) و بعضى گفته‌اند در سال صد و چهارده بوده كه گويا همين روايت درست باشد او در آن جنگ با ياران خود كشته شد و همه بدرجهء شهادت رسيدند . ( تاريخ جنگ عبد الرحمن و شارلمان يكى از بزرگترين افتخارات اسلام بوده و داستان وى مفصل و مشهور است ) .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nعبيده بعد از آن از افريقا سوى شام رفت و هدايا و اموال و برده و بنده و كنيز و غلام و چهارپايان و چيزهاى گرانبهاى ديگر با خود حمل و اهدا نمود . و خود از ايالت آن سرزمين استعفا داد هشام استعفاء او را پذيرفت . او قبل از آن و بعد از قتل عبد الرحمن بجاى وى عبد الملك بن قطن را بايالت اندلس منصوب كرده بود . بعد از استعفاء عبيده هشام عبيد اللّه بن حبحاب را كه فرمانرواى مصر بود بفرمانفرمائى كل افريقا برگزيد . عبيد اللّه ( مذكور ) در سنهء صد و شانزده بمقر امارت خود رفت . مستنير را از حبس رها و آزاد كرد و حكومت تونس را به او داد بعد از آن عبيد اللّه لشكرى بفرماندهى حبيب بن ابى عبيده بسودان فرستاد او در آن لشكركشى و جنگ چنان پيروز شد كه مانند پيروزى وى ديده نشده بود هر چه خواست غنيمت بدست آورد و از آنجا با كشتى بدريانوردى و غزا و جنگ رفت و برگشت .\r\n\r\nبيان حوادث\r\nدر آن سال عدى بن ثابت انصارى و معاوية بن قرة بن اياس مزنى پدر اياس قاضى بصره كه به هوش مشهور و هوش وى ضرب المثل بود درگذشتند . همچنين حرام بن سعيد بن محيصبه ابو سعيد بسن هفتاد سالگى وفات يافت ( حرام ) بفتح حاء بىنقطه و راء بى نقطه ( محيصه ) بضم ميم و فتح حاء بىنقطه و تشديد ياء دو نقطه زير و صاد بى نقطه است .\r\nدر آن سال طلحة بن مصرف ايامى درگذشت همچنين عبد اللّه بن عبيد بن عمير ليثى و عبد الرحمن بن ابى سعيد خدرى كه كنيه او ابو جعفر است . عمر او هنگام وفات هفتاد و هفت سال بود . همچنين وهب بن منبه صنعانى ( يكى از فرزندان احراز ايرانى دانشمند مشهور از شيعيان و تابعين على كه در صنعاء يمن مقيم بود ) . او از برادر خود همام كوچكتر بود . آن برادران پنج تن بودند همام و وهب و غيلان و عقيل و معقل گفته شده : او در سنهء صد و ده وفات يافت . در آن سال حر بن يوسف امير موصل در گذشت و در گورستان قريش در موصل به خاك سپرده شد . آن گورستان نزديك كاخ او « منقوشه » معروف بود . وفات او در ماه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nذى الحجه بود . هشام وليد بن تليد عبسى را بجاى وى برگزيد به او دستور داد كه حفر نهر آب موصل را انجام دهد او هم كار حفر را دوباره آغاز كرد و كوشيد .\r\nدر آن سال معاوية بن هشام از ناحيهء مرعش روم را براى جنگ و غزا قصد و با روميان مقابله و پايدارى كرد و بعد برگشت .\r\nدر آن سال جمعى از مبلغين بنى العباس بخراسان رفتند جنيد يكى از آنها را گرفت و كشت و گفت : هر كه را دستگير كنم كه از آنها ( مبلغين ) باشد خواهم كشت .\r\nدر آن سال سليمان بن هشام بن عبد الملك امير حاج شده بود . گفته شد ( او نبود بلكه ) ابراهيم بن هشام بن اسماعيل مخزومى بود .\r\nعمال و حكام هم همان بود كه سال پيش حكومت داشتند .\r\n\r\nسنه صد و چهارده\r\n\r\nبيان ايالت مروان بن محمد در ارمنستان و آذربايجان\r\nدر آن سال هشام بن عبد الملك مروان بن محمد را كه پسر عم او بود بحكومت جزيره و آذربايجان و ارمنستان منصوب نمود . سبب اين بود كه او ( مروان كه بعد خليفه شد ) در لشكر مسلمه در ارمنستان بود هنگامى كه براى جنگ و غزاى خزر لشكر كشيده بود و چون مسلمه برگشت مروان نزد هشام رفت كه بطور ناگهانى و غير منتظره بر او وارد شد . مروان علت آمدن وى را پرسيد گفت : بستوه آمده بودم و آنچه را احساس مىكنم و در دل نهفته‌ام ممكن نبود بتوسط ديگرى بخليفه برسانم گفت : آن راز چيست ؟ گفت : ذلت و پريشانى مسلمين است و آمدن خزر بكشور اسلام و تجاوز و قتل جراح و غير آن از حوادث هجوم خزر و خوارى مسلمين .\r\nامير المؤمنين همچنين صلاح دانست كه برادر خود مسلمة بن عبد الملك را روانه كند به خدا سوگند او از بلاد آنها فقط بجاى نزديك ( و بىاهميت ) رفته . از اين گذشته او بفزونى عدهء خود مغرور شد و بخزر اخطار كرد و از آغاز جنگ تا مدت سه ماه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nخوددارى نمود تا آنها مستعد شدند و قبايل را جمع كرده و نيرو گرفتند . چون او بكشور آنها لشكر كشيد نتوانست آسيبى به آنها برساند . نهايت آرزوى او سلامت بوده .\r\nمن هم براى اين آمده‌ام كه از تو اجازهء حمله بگيرم تا ننگ را بشويم و از دشمن انتقام بكشم . گفت : به تو اجازه دادم . گفت صد و بيست هزار مرد جنگجو به يارى من تجهيز و روانه كن . گفت : چنين مىكنم . گفت : اين كار از همه كس مكتوم بدار گفت : مكتوم مىدارم علاوه بر اينها ترا والى ارمنستان كردم . او با هشام وداع كرد و رفت هشام هم لشكرها را از شام و عراق و جزيره خواند و روانه كرد عدهء سپاهيان نزد مروان به صد و بيست هزار رسيد تظاهر كرد كه قصد لان و غزاى آن بلاد را دارد در همان هنگام هم بخزر پيغام متاركه و درخواست صلح نمود آنها هم قبول كردند و براى عقد پيمان صلح نماينده فرستادند چون نمايندهء خزر رسيد مدتى او را معطل كرد تا كاملا آمادهء حمله شد آنگاه او را احضار كرد و سخن درشت به او گفت و اعلان جنگ داد رسول هم نزد آنها برگشت ولى مروان او را با محافظين از طريق دور روانه كرد ( تا ديرتر برسد ) و خود از راه نزديك لشكر كشيد همين كه رسول نزد خزر رسيد مروان با سپاه مستعد مانند صاعقه بر آنها فرود آمد . رسول خبر داد كه مروان آمادهء حمله و از هر جا لشكر گرد آورده و مستعد شده ( ولى كار از كار گذشته بود ) پادشاه خزر با بزرگان قوم مشورت كرد همه گفتند او ترا فريب داده و اكنون وارد كشور تو شده اگر بخواهى لشكر جمع كنى مدتى خواهد گذشت و آنچه را كه تو ميخواهى گرد نخواهد آمد و اگر بخواهى با همين حال جنگ كنى حتما شكست خورده خواهى گريخت بهتر اين است كه بدورترين نقطه از كشور خود عقب‌نشينى و پناه ببرى و او را به حال خود بگذارى هر چه بخواهد بكند . او اين عقيده را پذيرفت و به جائى كه گفته بودند كوچ كرد . مروان هم وارد بلاد شد و همه جا را ويران كرد بر دور بود و گرفتار نمود و چند روزى در آنجا ماند تا آنكه مردم آن سرزمين را خوار كرد و انتقام كشيد . بلاد « سرير » ( پايتخت ) را هم گشود و مردمش را دچار و هلاك نمود . دژها را فتح كرد پادشاه ناگزير سر فرود آورد و اطاعت كرد و هزار و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nپانصد غلام پيش كشيد و پانصد كنيز سياه مو بخشيد و صد هزار سكهء زرد كه در دربند پرداخته شود تقديم كرد . مروان با اهل تومان هم آشتى كرد به شرط تأديهء بيست هزار سكهء زر و صد سرا نگاه دار ، « زريگران » را گرفت و شهريار آن ديار با او صلح كردند بعد بسرزمين « حمزين » رفت . حمزين تن به صلح نداد او را محاصره كرد و با نيرو دژ را گشود و بعد بسغدان رفت و آن را با صلح گرفت . تير شاهنشاه را هم ملزم كرد كه ساليانه ده هزار سكهء زر بپردازد كه آن وجه در شهر باب الابواب ( دربند ) تأديه شود پس از آن دژ لگز را محاصره كرد كه پيش از آن تمرد و عصيان كرده بود شهريار لگز ناگزير از قلعه كوچ و پادشاه خزر را قصد كرد كه به او پناه ببرد . چوپانى بدون اينكه او را بشناسد تيرى رها كرد و او را كشت . مروان هم با لگز صلح كرد و حاكمى در شهر بند نشاند . از آنجا لشكر كشيد تا بشيروان رسيد كه بندرى بود در كنار دريا مردم آن شهر تن به صلح دادند و اطاعت نمودند پس از آن محل « دودانيه » را قصد كرد و مردم آن سرزمين را كشت و دچار نمود .\r\n\r\nبيان حوادث\r\nدر آن سال معاوية بن هشام صائفه ( ييلاق كه بدين نام معروف شده و دو قسمت راست و چپ مىباشد از توابع روم ) . يسرى ( شمالى - دست چپ ) را براى جنگ و غزا قصد كرد تا به محل « ربض اقرن » رسيد و بدانجا آسيب رسانيد .\r\nدر آن سال عبد اللّه بطال با سپاه قسطنطين روبرو شد . قسطنطين را اسير و سپاه وى منهزم نمود .\r\nدر آن سال بسليمان بن هشام صائفه يمنى ( دست راست يا جنوبى ) را براى غزا قصد كرد به محل « قيساريه » رسيد .\r\nدر آن سال هشام بن عبد الملك ( خليفه ) ابراهيم بن هشام ( خال - دائى او ) مخزومى را از مدينه عزل و خالد بن عبد الملك بن حارث بن حكم را بجاى او نصب نمود و آن در ماه ربيع الاول بود مدت امارت ابراهيم در مدينه هشت سال بود او از ايالت مكه و طائف هم معزول شد حكومت هر دو را بمحمد بن هشام مخزومى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nسپرده گفته شده : امارت محمد ( مذكور ) در سنهء صد و سيزده بود . كه چون ابراهيم را عزل كرد محمد ( برادر وى ) را بجاى او برقرار نمود .\r\nدر آن سال مرض طاعون در شهر واسط ( بين النهرين ) بروز كرد .\r\nدر آن سال مسلمة بن عبد الملك پس از آنكه خاقان را منهزم و كارها را محكم كرده و در باب الابواب ( دربند ) سنگر ساخت مراجعت كرد .\r\nدر آن سال خالد بن عبد الملك بن حارث امير الحاج شده بود . گفته شد : محمد بن هشام « والى مكه » امير الحاج شده بود .\r\nعمال و حكام هم همان كسانى بودند كه در سال پيش حكومت داشتند غير از مدينه كه حاكم آن خالد بن عبد الملك ( مذكور ) بود همچنين مكه و طائف كه بمحمد بن هشام واگذار شده بود .\r\nوالى ارمنستان و آذربايجان هم مروان بن محمد بود .\r\nدر آن سال عطاء بن ابى رياح درگذشت گفته شده : در سنهء صد و پانزده وفات يافت عمر او هشتاد و هشت سال ، گفته شده : صد سال بود .\r\nدر آن سال محمد بن على بن الحسين كه محمد الباقر باشد وفات يافت گفته شد : در سنهء صد و پانزده كه عمر او هفتاد و سه سال ، گفته : شد پنجاه و هشت سال بود .\r\nحكم بن عتيبة بن نهاس ابو محمد هم در آن سال درگذشت . او غلام زنى از قبيلهء كنده و در سنهء پنجاه متولد شده بود .\r\nدر آن سال عبد اللّه بن بريدة بن حصيب اسلمى قاضى مرو درگذشت تولد او در زمان عمر بن الخطّاب كه سه سال از خلافت او گذشته بود واقع شد .\r\n( عتيبه ) بضم عين بىنقطه و فتح تا ، دو نقطه بالا كه بعد از آن ياء دو نقطه زير و در آخر آن باء يك نقطه زير است .\r\n( بريده ) بضم باء يك نقطه زير و فتح راء .\r\n( حصيب ) بضم حاء و فتح صاد كه هر دو بىنقطه است و در آخر باء يك نقطه است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nسنه صد و پانزده\r\nدر آن سال معاوية بن هشام كشور روم را براى غزا ( غزو ) قصد نمود .\r\nدر آن سال مرض طاعون در شام بروز كرد . در همان سال خراسان دچار قحط شديد شده بود كه جنيد ( امير كل ) به اطراف نوشت خواربار براى ساكنين مرو حمل كنند .\r\nجنيد مردى را براى خريد نان فرستاد و او يك قرص نان را بيك درهم خريد جنيد ( بمردم ) گفت : شما از گرسنگى و قحط و گرانى بستوه آمده شكايت ميكنيد و حال اينكه هر يك قرص نان بيك درهم فروخته مىشود . من در هندوستان ديدم هر دانه از حبوب بيك درهم فروخته مىشود .\r\nگفت : ( راوى ) در آن سال محمد بن هشام مخزومى امير حاج شده بود .\r\nامير خراسان هم جنيد بود . گفته شده : او نبود زيرا در آن تاريخ زنده نبود ، بعضى هم گفته‌اند : او تا سنهء صد و شانزده زنده بوده است .\r\nدر آن سال عبد الملك بن قطن والى اندلس بلاد بشكش را براى غزا قصد كرد ، رفت و بسلامت بازگشت .\r\n\r\nسنه صد و شانزده\r\nدر آن سال معاوية بن عبد الملك بلاد روم را براى جنگ و غزا قصد كرد و به محل صائفه رسيد .\r\nدر آن سال طاعون سختى در عراق و شام واقع شد كه در واسط شدت يافت .\r\n\r\nبيان عزل جنيد و وفات او و نصب عاصم بايالت خراسان\r\nدر آن سال هشام بن عبد الملك ( خليفه ) جنيد بن عبد الرحمن مرى را از ايالت خراسان عزل و عاصم بن عبد الله بن يزيد هلالى را بجاى او نصب نمود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nسبب اين بود كه جنيد با فاضله دختر يزيد بن مهلب ازدواج نمود . هشام بر او غضب كرد و عاصم را بايالت خراسان منصوب نمود .\r\nجنيد مبتلا به مرض استسقا شده بود هشام بعاصم گفت : اگر ( به محل ايالت ) رسيدى و در او رمقى ديدى او را هلاك كن وقتى كه عاصم رسيد جنيد مرده بود ميان آن دو ( جنيد و عاصم ) دشمنى و كينه بود . عاصم عمارة بن صريم كه پسر عم جنيد و جانشين او بود دستگير كرد و سخت شكنجه داد . اين عماره جد هيذام سردسته متعصبين شام بود . ( بعد از او ) كه شرح آن خواهد آمد بخواست خدا . جنيد در مرو درگذشت او يكى از كريمان با سخا بود كه در مدح او اشعار گفته شده ولى سياست جنگى او خوب نبود كه در جنگ نيكنامى بدست نياورد .\r\n\r\nبيان خلع ( خليفه ) از طرف حارث بن سريج در خراسان\r\nدر آن سال حارث بن سريج تمرد كرد و خليفه را خلع نمود و خود بفارياب رفت . عاصم بن عبد اللّه نمايندگانى نزد او فرستاد كه مقاتل بن حيان نبطى يكى از آنها بود ( ايرانى و ديلمى او و پدرش از سرداران نامى اسلام بودند ) خطاب بن محرز سلمى نيز همراه او بود . هر دو بهمراهان و اتباع خود گفتند : ما هرگز نبايد بدون تأمين و گرفتن امان از شخص حارث با وى ملاقات كنيم . همراهان نپذيرفتند و همه با هم رفتند حارث آنها را گرفت و بزندان سپرد و كسى را براى مراقبت آنان گماشت . آنها شخص مأمور زندان را گرفتند و ببند كردند و خود از زندان خارج شده بر اسبهاى خود سوار شدند و نجات يافتند و نزد عاصم برگشتند عاصم هم به آنها گفت : برخيزيد و ميان مردم در ملأ عام بحارث دشنام بدهيد و كارهاى زشت او را يك بيك بيان نمائيد كه او مرد خيانت كار و غدار مىباشد .\r\nحارث هم سياه پوشيد ( شعار كينه‌جويان ) و بكتاب خداوند ( قرآن ) و بيعت براى كسى كه همه از او راضى باشند دعوت نمود ( دعوت رضا عبارت از اين است كه براى شخص غير معين دعوت كنند كه پس از پيروزى او را انتخاب كنند و اين رويه هر چند وقتى به عمل مىآمد خصوصا براى خاندان پيغمبر و اولاد على ) . حارث\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاز فارياب به شهر بلخ كوچ كرد در بلخ نصر بن سيار تجيبى حاكم بود ( آخرين فرمانفرماى ايران در زمان بنى اميه و قيام ابو مسلم ) با او كه داراى ده هزار جنگجو بود با عدهء چهار هزار خود مقابله كرد . مردم بلخ ( اتباع نصر ) منهزم شدند و حارث آنها را دنبال كرد و داخل شهر گرديد . نصر بن سيار از در ديگر شهر خارج شد . حارث دستور داد از كشتن آنها خوددارى شود . مردى از نسل عبد الله بن خازم ( امير كل اسبق ) براى حكومت آن شهر برگزيد . او ( با عدهء خود ) سوى جوزجان رفت و بران چيره شد همچنين طالقان ( خراسان ) و مرو رود چون در آنجا مستقر گرديد با ياران خود مشورت كرد كه كدام يك از شهرها را قصد كند گفتند شهر مرو كه مركز امارت خراسان است فتح نخواهد شد زيرا سواران آن شهر بسيارند و اگر فقط غلامان آنها با تو مقابله كنند بر تو چيره خواهند شد بهتر اين است كه تو بجاى خود بمانى اگر آنها ترا قصد كنند با آنها نبرد و دفاع كنى و اگر هم بمانند تو مىتوانى مواد خواربار و مواد ضرورى ديگر را از آنها قطع كنى ، گفت : من به اين رويه عقيده ندارم . سوى مرو لشكر كشيد . او بمردم و بزرگان قوم مرو پيغام داد كه اگر عاصم به طرف نيشابور برود جمع شما را پريشان خواهد كرد و اگر ما را ( اتباع حارث ) قصد كند اتباع او ( شكست خورده ) پراكنده خواهند شد . عاصم بر اين آگاه شد كه مردم مرو با حارث مكاتبه و مراسله دارند . به آنها گفت : اى اهل مرو ! شما با حارث مكاتبه مىكنيد . او هر شهرى را كه قصد كرد مردم شهر را تهى كردند و به او سپردند من سوى نيشابور خواهم رفت و از آنجا بامير المؤمنين خواهم نوشت تا ده هزار جنگجو از اهل شام براى يارى من مدد بفرستد . مجشر بن مزاحم به او ( عاصم ) گفت : اگر آنها ( مردم مرو ) سوگند طلاق و آزاد كردن بندگان ياد كنند كه با تو باشند و ( با دشمن ) جنگ كنند و وفادار باشند هرگز نبايد از آنها جدا شوى . حارث سوى مرو لشكر كشيد ، گفته شده : عده سپاه او بالغ بر شصت هزار شده بود . بعضى از سواران قبايل تميم و ازد هم همراه او بودند . محمد بن مثنى و حماد بن عامر حمانى و داود\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاعسر و بشر بن انيف رياحى و عطاء دبوسى از ( سالاران ) آنها بودند . از دهقانان ( بزرگان ايران ) دهقان جوزجان و دهقان فارياب ( سالاران و سرداران ) و پادشاه طالقان و دهقان مرو رود با او بودند ( با عدهء خود ) و امثال آنها ( اين دومين بار است كه ايرانيان در جنگ داخلى با اعراب شركت كردند و نخستين بار شركت حيان نبطى در قتل قتيبه بزرگترين امير عرب بود و بعد از اين امكان اين را يافتند كه زير لواى ابو مسلم تجمع و جنگ كنند ) .\r\nعاصم هم مردم مرو و ديگران را بخارج شهر ( براى جنگ حارث ) كشيد و پلها را تعمير كردند محمد بن مثنى ازدى ( كه با حارث بود ) با عدهء دو هزار بازديان ( تابع عاصم ) پيوست .\r\nهمچنين حماد بن عامر حمانى بعاصم ملحق شد ( حارث را ترك كرد ) . سپاه عاصم و حارث جنگ را آغاز كردند . فرمانده ميمنهء حارث را بض بن عبد اللّه زرارهء تغلبى بود . سخت نبرد كردند كه اتباع حارث ( شكست خورده ) منهزم شدند . بسيارى از آنها در رودهاى مرو غرق شدند خصوصا نهر بزرگ مرو . دهقانان هم هر يكى ( با عدهء خود ) سوى شهر خويش برگشتند . خازم بن عبد اللّه بن خازم هم در رود افتاد ( و نابود شد ) او همراه حارث بود . اتباع حارث زار كشته و سخت هلاك شدند . حارث از دشت مرو گذشت ( در حال گريز ) و در ديرهاى راهبان ( تارك الدنيا ) خيمه زد عدهء قريب سه هزار تن به او پيوستند ( از گريختگان ) .\r\n\r\nبيان بعضى حوادث\r\nدر آن سال هشام ( خليفه ) عبيد اللّه بن حبحاب موصلى را از ايالت مصر بر كنار و بامارت افريقا منصوب و برقرار نمود او هم به محل امارت خود رهسپار شد .\r\nدر آن سال اين حبحاب لشكرى سوى صقليه ( سيسيل ) با كشتى فرستاد .\r\nروميان ( در دريا ) با آنها سخت جنگ كردند و بعد منهزم شدند . عدهء اسير هم از مسلمين با خود بردند كه عبد الرحمن بن زياد يكى از آنها بود و او نزد آنها گرفتار ماند تا\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nسنهء صد و بيست و يك .\r\nدر آن سال حبحاب لشكرى سوى « سوس » و سودان فرستاد . لشكريان پيروز شدند و غنايمى بدست آوردند و بازگشتند .\r\nدر آن سال ابن حبحاب براى فرمانروائى اندلس عطية بن حجاج را برگزيد او در ماه شوال همان سال بدانجا رسيد و حكومت كرد . عبد الملك بن قطن را هم از آنجا بر كنار كرد . او ( امير كه ابن حبحاب باشد ) هر سال يك جنگ و غزا ( و كشورگشائى ) داشت او « حليقيه » و « البتة » و بلاد ديگر را گشود .\r\nگفته شده : عبد اللّه بن حبحاب در سنهء صد و هفده بامارت افريقا منصوب شد .\r\nاخبار و وقايع او در سال مذكور شرح داده خواهد شد ولى اين روايت اصح مىباشد ( كه در همين سال امير شده بود ) .\r\nدر آن سال وليد بن يزيد بن عبد الملك امير الحاج شده بود كه او وليعهد ( هشام ) بود .\r\nحكام و عمال شهرستانها هم همان كسانى كه در سال قبل بودند . مگر خراسان كه والى آن عاصم بن عبد اللّه بود .\r\n\r\nسنهء صد و هفده\r\nدر آن سال معاوية بن هشام طائفهء يسرى ( ييلاق طرف چپ ) و سليمان بن هشام صائفه يمنى ( طرف راست ) از ناحيهء جزيره را براى جنگ و غزا قصد نمودند . دسته‌هاى لشكرى را هم در كشور روم ( براى غارت ) فرستاد .\r\nدر آن سال مروان بن محمد كه والى ارمنستان بود ، دو لشكر به دو طرف فرستاد يكى از آن دو چندين قلعه گشود كه يكى از آنها « لان » بوده . لشكر ديگر « تومان شاه » را با صلح و مسالمت گرفت .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبيان عزل عاصم از خراسان و ايالت اسد\r\nدر آن سال هشام بن عبد الملك عاصم بن عبد اللّه را از ايالت خراسان عزل و خراسان را بامارت خالد بن عبد اللّه قسرى ( امير كل در كوفه ) واگذار كرد او هم برادر خود ( دوباره ) اسد بن عبد اللّه را براى ايالت آن برگزيد و فرستاد سبب ( عزل ) اين بود كه عاصم بهشام نوشت : اما بعد رائد ( نماينده كه براى پيدا كردن مرتع فرستاده مىشود و پيش آهنگ و رهنما و معتمد قوم و قبيله ) هرگز بقوم و خانوادهء دروغ نمىگويد ( كه من نمايندهء تو به تو دروغ نمىگويم و اغفال نمىكنم ) بدانكه خراسان هرگز اصلاح‌پذير نخواهد بود مگر آنكه بامارت عراق ملحق و منضم شود تا مدد و مواد ضروريهء آن زودتر برسد زيرا امير المؤمنين از آن دور مىباشد و مدد و يارى او ديرتر مىرسد . هشام هم خراسان را بخالد بن عبد اللّه قسرى سپرد و نوشت . برادر خود را بفرست كه هر چه او فاسد كرده اصلاح كند چون خبر عزل عاصم به او رسيد و دانست كه اسد بجاى او برگزيده شده و اسد محمد بن مالك همدانى را بفرماندهى پيش آهنگى خود برگزيده با حارث بن سريج صلح كرد و پيمانى بست كه حارث بهر شهرستانى كه مايل باشد اقامت كند و او با خود حارث هر دو بهشام نامه بنويسند و او را بكتاب خداوند ( قرآن ) و سنت پيغمبر دعوت كنند كه اگر او ( هشام كه خليفه باشد ) خوددارى كند هر دو ( با اتباع خود ) ضد او قيام كنند .\r\nبعضى از سران قوم هم آن عهدنامه را امضا كردند ولى يحيى بن حضين از امضاء آن خوددارى كرد و گفت : اين بمنزلهء اعلان خلع امير المؤمنين ( هشام ) مىباشد .\r\nآن عهدنامه فسخ شد .\r\nعاصم در يكى از قراء مرو بود كه حارث او را قصد كرد در آنجا نبرد سخت رخ داد ، حارث منهزم شد و عدهء از اتباع و ياران او گرفتار شدند . عدهء اسراء بسيار بود يكى از آنها عبد اللّه بن عمرو رئيس اهل مرو رود بود . عاصم گرفتاران را كشت . اسب حارث هم با يك تير مجروح شده بود حارث آن تير را از پيكر اسب خود كشيد و اسب\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nرا بتاخت وادار كرد تا بسبب تاخت درد زخم را فراموش كند . يكى از شاميان بر او حمله كرد حارث پيچيد مرد شامى به او گفت : من ترا بحرمت اسلام سوگند مىدهم كه دست خويش را به خون من آلوده نكنى . گفت : پس از اسب خود پياده شد . مرد شامى پياده شد . حارث بر اسب شامى سوار شد ( اسب مجروح خود را ترك كرد و نجات يافت ) .\r\nمردى از عبد القيس ( قبيله ) در اين باره گفت :\r\n تولت قريش لذة العيش و اتقت * بنا كل فج من خراسان اغبرا\r\nفليت قريشا اصبحت ذات ليلة * يعومون فى لج من البحر اخضرا \r\nيعنى قريش ( مقصود بنى اميه كه سلطنت و خلافت داشتند ) لذت زندگانى را ربودند و ما را در خراسان سپر خود كردند كه در هر بيابانى پر گرد سرگردان باشيم ( و آنها به سبب رنج و جانبازى ما تمتع كنند ) . اى كاش قريش در پايان يك شب همه بدرياى سبز ( كبود ) مىافتادند ( غرق و نابود مىشدند ) .\r\nاهل شام يحيى بن حضين را در آن كار ( خوددارى از امضا ) بزرگ و گرامى داشتند كه او عهدنامه را نقض كرد و از بين برد . نامه نوشتند و وقايع را شرح دادند و گريختن حارث را هم به اطلاع رسانيدند . آن نامه را بتوسط محمد بن مسلم عنبرى فرستادند او در عرض راه و در شهر رى اسد بن عبدى را ملاقات كرد كه خبر واقعه را به او داد . او هم ببرادر خود خالد ( امير كل ) نوشت كه من حارث را شكست دادم .\r\nخوددارى يحيى را هم اطلاع داد خالد هم براى يحيى ده هزار دينار ( زر ) و صد اسب انعام داد .\r\nايالت عاصم كمتر از يك سال بود . اسد او را گرفت و بازداشت و محاسبه كرد و صد هزار درهم از او خواست و گفت : تو ( در اين مدت ) جنگ و غزا نكردى . عمارة بن حريم و ساير عمال و حكام جنيد را ( كه در زندان عاصم بودند ) آزاد كرد چون اسد رسيد ( از ملك خراسان ) فقط شهر مرو و شهر نيشابور براى عاصم مانده بود زيرا حارث در مرورود و خالد بن عبد اللّه هجرى در آمل با حارث متحد بود . اسد از اين بيمناك بود\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكه اگر حارث را در مرورود قصد كند هجرى از طرف آمل ( از پشت ) برسد يا اگر هجرى را قصد كند حارث مرو را از طرف مرورود قصد كند تصميم گرفت كه عبد الرحمن بن نعيم را با اهل كوفه و شام بجنگ حارث بفرستد كه در مرورود بود .\r\nاسد خود و مردم ( سپاهيان ) آمل را قصد كردند . در عرض راه خيل آمل رسيد كه فرمانده آنها زياد قرشى مولاى حيان نبطى ( ايرانى ) و سالاران ديگر بودند . آن خيل منهزم شد و به شهر پناه برد . اسد هم آنها را محصور داشت و شهر را بمنجنيق بست .\r\nهجرى از ياران حارث فرمانده محصورين بود . آنها امان خواستند . اسد به آنها پيغام داد و پرسيد : شما چه ميخواهيد ؟ گفتند : كتاب خدا ( قرآن ) و سنت پيغمبر او و نبايد شهرنشينان را بگناه ما دچار كنى . او درخواست آنها را پذيرفت . يحيى بن نعيم بن هبيرهء شيبانى را بحكومت آنها منصوب كرد و خود راه بلخ را گرفت . به او خبر دادند كه مردم بلخ با سليمان بن عبد اللّه بن خازم بيعت كردند ، او رفت تا به شهر بلخ رسيد از آنجا كشتى آماده كرد و ترمذ را قصد كرد در آنجا حارث شهر را محاصره كرده بود و در شهر سنان اعرابى بود .\r\nاسد ( با عدهء خود ) در آن جانب رود لشكر زد و نتوانست به آنها ( محصورين ) برسد يا مدد بفرستد . اهل ترمذ هم از شهر بيرون رفته با حارث سخت نبرد كردند .\r\nحارث بگريز تظاهر و تاخت كرد آنها هم او را تعقيب نمودند . حارث ( خدعه كرده ) براى آنها كمين گذاشته بود . هنگامى كه آنها بدنبال حارث مىرفتند اسد نشسته و نصر بن سيار نزد او نشسته بود رو ترش كرد و گفت : حارث آنها را فريب داده و دچار خواهد كرد اسد تصور كرد كه او نسبت بحارث شفقت و همدردى داشت ( هر دو از يك قبيله بودند ) و نخواست حارث بگريزد اسد خواست از نصر گله كند كه چرا به آن حمله و ظفر بدبين شده ناگاه كمين از جاى خود جنبيد و گروهى را كشت سايرين منهزم شدند . اسد ناگزير باز راه بلخ را گرفت . اهالى ترمذ باز از شهر بيرون رفتند و حارث را دنبال كردند و جمعى از دانايان و سالاران خردمند را كشتند .\r\nعكرمه و ابو فاطمه از مقتولين ( اتباع حارث ) بودند . بعد از آن اسد راه سمرقند را\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nگرفت و به محل « زم » رسيد چون به زم رسيد بهيثم شيبانى كه از ياران حارث و در دژ زم تحصن و سنگر بندى كرده بود پيغام داد كه شما بر من اعتراض كرده بوديد كه در حكومت خود بد رفتارى ميكنم . اين نحو بدرفتارى نبايد به جائى برسد كه شما مسلمين را اسير بگيريد و ناموس آنها را مباح بداريد كه تسلط شما بدتر از تسلط مشركين بر سمرقند است و آنها چنين نكرده‌اند كه شما روا داشتيد . من اكنون قصد سمرقند را دارم من با خدا عهد ميكنم كه از طرف من به تو آسيب نخواهد رسيد و تو با ما يكسان و همواره گرامى و محترم خواهى بود . ياران ترا هم امان مىدهم و اگر تو موافقت نكنى سوگند ياد ميكنم كه اگر يك تير از طرف تو سوى ما رها شود بعد از آن هرگز به تو امان نخواهم داد و اگر هزار امان هم به تو بدهم وفا نخواهم كرد . او امان را پذيرفت و همراه او تا سمرقند رفت . بعد از آن سوى « ورغر » بالا كشيد كه آب شمر سمرقند از آن محل بلند جارى مىشد . او آب را بست و از شهر سمرقند برگردانيد و از آنجا سوى بلخ بازگشت .\r\nگفته شده : كار اسد و ياران حارث در سنهء يكصد و هيجده بود .\r\n\r\nبيان حال مبلغين و داعيان بنى العباس\r\nگفته شد : در آن سال اسد بن عبد اللّه گروهى از مبلغين و داعيان بنى العباس را در خراسان دستگير كرد و بعضى را كشت و برخى را مثله ( پاره پاره ) كرد . گرفتاران سليمان بن كثير و مالك بن هيثم و موسى بن كعب و لاهز بن قريظ و خالد بن ابراهيم و طلحة بن زريق بودند . آنها را نزد او بردند به آنها گفت : اى تبه‌كاران خدا بشما نگفته بود :  « عَفَا اللَّهُ عَمَّا سَلَفَ وَ مَنْ عادَ فَيَنْتَقِمُ اللَّهُ مِنْهُ وَ اللَّهُ عَزِيزٌ ذُو انْتِقامٍ »  خداوند از گذشته‌ها مىگذرد ( عفو مىكند ) و هر كه دوباره ( بزشت‌كارى ) برگردد خداوند از او انتقام مىكشد خداوند توانا ( گرامى ) و انتقام كش است . سليمان گفت :\r\nما به خدا مانند كسى هستم كه شاعر دربارهء او گويد :\r\n لو به غير الماء حلقى شرق * كنت كالغصان بالماء اعتصارى \r\n\r\n","description":"","footnote":"","page_name":" 88 ","page_number":88},
  {"content":"\r\n\r\nيعنى : اگر چيزى جز آب گلوگير من باشد من مانند كسى باشم كه چون گلوى او گرفته شود با نوشيدن آب عقدهء گلوگير را دفع مىكند . ( در من از درمان است ) به خدا تو عقربها را بدست خود شكار كردى و گرفتى . ما مردمى از قوم تو هستيم .\r\nمضريها ( قبايل مضر كه مخالف ازد و يمن و ربيعه بودند ) اين گزارش را داده‌اند زيرا ما سختترين مردم ضد قتيبة بن مسلم بوديم آنها كينه‌جوئى كرده و ما را بخونخواهى خود گرفتار نموده‌اند . اسد دستور داد آنها را بزندان بسپارند . پس از آن از عبد الرحمن بن نعيم پرسيد : من دربارهء آنها چه بايد بكنم ؟ گفت :\r\nعقيدهء من اين است كه منت بر قبايل آنها بگذارى و آنها را به همان قبايل بسپارى ( آزاد كنى ) . او اهل يمن را آزاد كرد زيرا خود او از آنها بود . آنهايى كه از قبيله ربيعه بودند هم آزادشان كرد زيرا ربيعه با اهل يمن متحد بود . آنگاه بقيهء آنها را كه از مضر بودند خواست . موسى بن كعب را لجام زد و لجام را سخت كشيدند دندانهاى او خرد شد سپس بينى و روى او را خرد كردند . پس از آن لاهز بن قريظ را خواند و از او پرسيد : اين چه بود ؟ ( خبرى كه از كارهاى تو داده‌اند . گفت :\r\nتو نسبت بما چنين مىكنى ( آزار مىدهى ) در حالى كه يمانىها و ربعىها را ( از ربيعه ) آزاد كردى . او را سيصد تازيانه زد . گفت : اين تبعيض از روى حق و عدالت نيست . بعد گفت او را بدار بكشند . حسن بن زيد از وى گواهى داد كه او و ياران او از آن تهمت برى و بىگناه هستند آنها را آزاد كرد .\r\n\r\nبيان ايالت عبد اللّه بن حبحاب در افريقا و اندلس\r\nدر آن سال هشام بن عبد الملك عبيد اللّه بن حبحاب را بايالت افريقا و اندلس منصوب كرد . ( قبل از اين هم گذشت ) او والى مصر بود كه فرزند خود را بجانشينى خويش برگزيد عقبة بن حجاج را بايالت اندلس برگزيد . فرزند خود اسماعيل را بحكومت طنجه منصوب كرد . حبيب بن ابى عبيدة بن عقبة بن نافع را ( با لشكر ) براى غزا به مغرب فرستاد كه بسوس اقصى ( دور ) رسيد . بسودان هم رفت و هر كس\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبا او نبرد كرد مغلوب گرديد . غنايم بسيار بدست آورد . برده و بنده و گرفتار بى حد و شمار گرفت . بلاد مغرب از صولت او پر از رعب و بيم گرديد . از جمله گرفتاران دو زن بربرى بود كه هر يكى فقط يك پستان داشتند . او بسلامت بازگشت .\r\nدر سنهء صد و هفدهم لشكرى در دريا بجزيرهء سردانيه فرستاد آن جزيره را گشود و اموال بسيار ربود و برده و گرفتار بىشمار گرفت . پس از آن . او را براى غزا بجزيرهء صقليه فرستادند و آن در سنهء صد و بيست بود عبد الرحمن بن حبيب فرزندش هم همراه بود چون بدان جزيره رسيدند فرزند خود را عبد الرحمن بفرماندهى خيل فرستاد با هر كه روبرو شد او را شكست داد . پيروزى كه هرگز مانند آن ديده نشده بود بدست آورد تا به شهر « سرقوسه » رسيد آن شهر يكى از بزرگترين شهرهاى صقليه بود . اهل آن شهر با او جنگ كردند آنها را شكست داد . گريختند و به شهر پناه بردند آنها را محاصره كرد با او صلح كردند و جزيه دادند او نزد پدر برگشت . حبيب تصميم گرفت كه در همان جزيره بماند تا تمام آن را بگيرد و تملك كند ناگاه نامه ابن حبحاب رسيد كه او را بافريقا احضار نمود . علت اين بود كه چون فرزند خود اسماعيل را بحكومت طنجه منصوب كرد عمر بن عبد اللّه مرادى را همراه او روانه كرد . او ستم روا داشت و خواست از مسلمين بربر خمس دريافت كند و آنها را فىء ، ( عايدات جنگ ) مسلمين قرار دهد چنين كارى قبل از آن كسى نكرده بود . چون بربريان شنيدند كه حبيب بن عبيده بصقليه رفته و بلاد از سپاه تهى گشته صلح را نقض نمودند و تمام بربريان طنجه ميسرهء سقاء را بسالارى خود برگزيدند و بعد از او مدغورى را اختيار كردند او خارجى ( از خوارج ) و صفرى ( فرقه‌اى از خوارج ) بود . ( هر دو سالار ) . آنها طنجه را قصد كردند عمر بن عبد اللّه با آنها مقابله كرد او را كشتند و شهر طنجه را گرفتند و ميسره را بخلافت برگزيدند و او را امير المؤمنين خطاب كردند بر عدهء او افزوده شد و او در طنجه و پيرامون آن بسيار نيرومند شد .\r\nدر آن هنگام گروهى در افريقا قيام كردند و عقيدهء خوارج را به خود بستند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nابن حبحاب ( امير كل ) بحبيب نوشت و او را نزد خود خواند كه در صقليه بود . او را براى جنگ ميسره كه كار او بالا گرفته بود دعوت نمود . ابن حبحاب لشكرى بفرماندهى خالد بن حبيب براى جنگ ميسره فرستاده بود چون حبيب بن ابى عبيده رسيد او را بدنبال ( فرزندش ) روانه كرد . خالد با ميسره در پيرامون طنجه مقابله كرد . سخت نبرد كردند نبردى كه مانند آن ديده نشده بود . ميسره ناگزير بطنجه برگشت بربريان بر رويه و رفتار او اعتراض كردند با اينكه او را خليفه دانسته و با وى بيعت كرده بودند پس از شكست بر او شوريدند و او را كشتند .\r\nخالد بن حميد زناقى را بجاى او برگزيدند و كار خود را به دستش سپردند . خالد بن حميد با قبايل بربر بمقابله و مقاتلهء خالد بن حبيب شتاب كرد . اعراب و سپاهيان شام با خالد بن حبيب بودند . جنگى بسيار سخت ميان طرفين رخ داد .\r\nاعراب پايدارى كردند ولى بربريان سخت كوشيدند تا آنها را منهزم نمودند .\r\nخالد بن حبيب تن بگريز نداد او با عده‌اى از ياران دليرى كرد و همه كشته شدند .\r\nدر آن واقعه پهلوانان و سواران دلير عرب كشته شدند . آن واقعه جنگ اشراف ناميده شد . مملكت آشفته شد و مردم شوريدند و اهل اندلس بر آن وقايع آگاه شدند و ضد والى خود كه عقبة بن حجاج بود برخاسته او را عزل و عبد الملك بن قطن را بجاى او نصب نمودند . كار ابن حبحاب سخت آشفته و پريشان گرديد خبر بهشام بن عبد الملك رسيد ، گفت : من براى ( انتقام ) عرب چنين غضبى خواهم كرد كه سپاهى بفرستم اول آن سپاه نزد آنها ( مقيمين در افريقا ) و آخر آن نزد من باشد ( سپاهى عظيم ) . بابن حبحاب نوشت كه نزد وى باز گردد او در ماه جمادى سنهء صد و بيست و سه نزد هشام رفت . هشام بجاى او كلثوم بن عياض قشيرى را برگزيد و سپاهى عظيم با او روانه كرد . بامراء شهرستانهاى عرض راه هم نوشت كه با او عده بفرستند و از هر شهرى كه بگذرد لشكرى با خود ببرد . او بافريقا رسيد بلج بن بشر فرمانده مقدمه لشكر وى بود . مقدمه به شهر قيروان رسيد فرمانده مقدمه بر مردم آن شهر سخت گرفت و با تكبر و غرور با آنها روبرو شد و خواست\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nسپاهيان را در خانهء آنها منزل بدهد مردم بحبيب بن ابى عبيده كه در « تلمسان » بود نوشتند و به او توسل جستند و از بدرفتارى بلج و كلثوم ( فرمانده كل ) شكايت كردند . حبيب هم بكلثوم نوشت كه « بلج » چنين كرد و چنان ، از آن ديار برگرديد و گر نه ما عنان خيل را پيچيده سوى تو خواهيم آمد ( بجنگ تو ) . كلثوم پوزش خواست و سوى حبيب روانه شد و باز بلج پيشاپيش فرمانده مقدمه بود . چون به او رسيد او را با خوارى پذيرفت و درشت گفت و توهين كرد و با هم نزاع و جدال كردند ولى بعد متحد شده بجنگ بربر كوشيدند . بربريان هم از « طنجه » لشكر كشيدند و صف آرائى كردند . حبيب گفت : ( در اين ميدان ) بايد پياده با پياده و سوار با سوار مقابله كند ولى آنها ( كلثوم و اركان حرب او ) نپذيرفتند .\r\nكلثوم خود بفرماندهى سواران حمله كرد . رجاله بربر سخت پايدارى كردند و او را شكست دادند . كلثوم منهزم شد و مردم ( سپاهيان ) دلسرد و خوار شدند باز جنگ آغاز شد در دومين بار سواران بربر تن بفرار دادند ولى رجاله پايدارى و دليرى كردند . نبرد بسيار سختى رخ داد و بر عده بربريان افزوده شد كلثوم بن عياض و حبيب بن ابى عبيده هر دو ( فرمانده ) كشته شدند همچنين ساير بزرگان و سالاران عرب . سپاه عرب پراكنده شد سپاهيان شام باتفاق بلج راه اندلس را گرفتند و رفتند بعضى از آنها هم بقيروان رسيدند . چون اعراب در آن جنگ ضعيف و خوار شدند مردى در شهر « قابس » بنام عكاشة بن ايوب فزارى كه رئيس فرقهء خوارج بود قيام كرد . او از خوارج صفريه بود . لشكرى از قيروان بجنگ او رفت نبرد واقع شد و عكاشه منهزم گرديد بسيارى از اتباع او هم كشته شدند عكاشه خود بسرزمين « رمل » پناه برد . چون خبر شكست و قتل كلثوم بهشام رسيد حنظلة بن صفوان كلبى را بفرماندهى و ايالت آفريقا فرستاد او در ماه ربيع الاخر سنهء صد و بيست و چهار بدان سرزمين رسيد . اندكى در قيروان درنگ كرد ناگاه عكاشهء خارجى با سپاهى عظيم به قصد او لشكر كشيد زيرا بعد از شكست لشكرى براى انتقام گرد آورد عبد الواحد بن يزيد هوارى مدغمى كه او نيز از خوارج\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nصفريه بود با عدهء بسيار به يارى او مبادرت كرد . چون رسيدند حنظله بجنگ و دفاع پرداخت جنگى سخت رخ داد عكاشه گريخت و عده‌اى بىشمار از بربريان بقتل رسيدند .\r\nحنظله قبل از رسيدن مدد عبد الواحد با عكاشه مقابله كرد و او را شكست داد سپس سوى قيروان شتاب كرد مبادا عبد الواحد شهر را بگيرد سپاهى كه عدهء آن چهل هزار بود براى جنگ عبد الواحد فرستاد چون نزديك شدند براى علوفه اسبها جو بدست نياوردند ناگزير گندم باسبها دادند . روز بعد با ( لشكر ) عبد الواحد روبرو شدند جنگ واقع و آنها منهزم شدند . چهارپايان آنها بسبب علوفه گندم هلاك شدند . چون رسيدند ديدند بيست هزار اسب از دست داده‌اند . عبد الواحد لشكر كشيد تا بفاصلهء سه ميل از قيروان رسيد و در محلى كه بنام « اصنام » معروف بود لشكر زد . ارتش او بالغ بر سيصد هزار گرديد . حنظله هر كه در قيروان بود بسربازى دعوت كرد و به همه سلاح و مال داد عدهء او فزون گرديد . چون خوارج بفرماندهى عبد الواحد نزديك شدند و هر دو صف متحارب آراسته گرديد علماء و پيشوايان در قيروان برخاستند و بجهاد دعوت كردند كه با خوارج نبرد كنند بدرفتارى آنها و اسير بردن زنان و هتك ناموس را هم يادآورى كردند كه چگونه زنها را بى سيرت و اطفال را برده مىكنند و مردان و گرفتاران را مىكشند . مردم ( مردان جنگ ) غلاف شمشيرها را شكستند زنها هم بدنبال آنها بيرون آمده مردان را تحريك و تشجيع و تحريض مىكردند . مردم حرارت يافته بر خوارج يكباره و يكسره سخت حمله كردند . طرفين پايدارى كردند و نبرد سخت گرديد و گير و دار و ازدحام شدت يافت و باز طرفين بردبارى و دليرى كردند ولى خداوند خواست كه خوارج منهزم شوند . خوارج و بربريان گريختند و خداوند عرب را پيروز فرمود . بسيارى از بربريان را كشتند و آنها را تا جلولاء دنبال كردند و باز مىكشتند و تعقيب مىكردند . هيچ كس نمىدانست كه عبد الواحد در آن جنگ كشته شده تا آنكه سر او را نزد حنظله انداختند . مردم بر زمين افتاده سجده كردند . گفته شد : در مغرب زمين مانند آن كشتار واقع نشده بود . حنظله دستور داد كشتگان را بشمارند مردم نتوانستند تا آنكه آنها را با نى ( علامت ) معين كردند و شمردند . عدهء مقتولين بالغ بر صد و هشتاد هزار شد . بعد از آن\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nعكاشه هم با گروه خود در محل ديگر گرفتار و نزد حنظله برده شد ، فرمان قتل او را داد كه كشته شد .\r\nحنظله نامه بهشام بن عبد الملك نوشت و مژدهء فتح و ظفر را داد .\r\nليث بن سعد مىگفت : هيچ جنگى با بت‌پرستان بعد از واقعهء بدر به اين شدت و عظمت نبوده .\r\n\r\nبيان حوادث\r\nدر آن سال معاوية بن هشام صائفهء يسرى ( دست چپ ) و سليمان بن هشام صائفهء يمنى ( دست راست - ييلاق شمالى و جنوبى ) قصد و غزا نمودند كه از جزيره تا آن سامان لشكر كشيده بود . او دسته‌هاى لشكر را در بلاد روم فرستاد ( براى جنگ و غارت ) .\r\nدر آن سال خالد بن عبد الملك امير الحاج شده بود در حالى كه محمد بن هشام اسماعيل مخزومى والى مكه و مدينه و طائف بوده .\r\nوالى ارمنستان و آذربايجان مروان بن محمد بود .\r\nدر آن سال فاطمه دختر حسن بن على بن ابى طالب وفات يافت . همچنين سكينه دختر حسين ( بن على ) .\r\nدر آن سال عبد الرحمن بن هرمز اعرج ( لنگ ) در اسكندريه درگذشت .\r\nدر آن سال ابن ابى مليكه وفات يافت . نام او عبد اللّه بن عبيد اللّه بن مليكه بود .\r\nهمچنين ابو رجاء عطاردى و ابو شاكر مسلمة بن هشام بن عبد الملك درگذشتند .\r\nميمون بن مهران فقيه هم در آن سال وفات يافت .\r\nنافع غلام ابن عمر هم در آن سال درگذشت .\r\nگفته شده : در سنهء صد و بيست ( دانشمند ايرانى ديلمى ) همچنين ابو بكر محمد بن عمرو بن حزم ، باز گفته شده : در سنهء صد و بيست يا بيست و سه يا صد و سى . عايشه دختر\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nسعد بن ابى وقاص هم درگذشت . سعيد بن يسار و قتادة بن و عامهء بصرى كه كور و در سنهء 60 متولد شده بود وفات يافتند .\r\n\r\n[ سال 118 
  ]\r\n\r\nبيان مبلغين و داعيان بنى العباس\r\nدر آن سال بكير بن ماهان براى رياست شيعيان بنى العباس مقيم خراسان عمار بن يزيد را روانه كرد او در مرو اقامت گزيد و نام خود را بنام خداش تبديل نمود . او براى ( خلافت ) محمد بن على دعوت و تبليغ نمود مردم باجابت دعوت او شتاب كردند و گرويدند . بعد او دعوت خود را تغيير داد و كيش خرمى را گزيد و زنان را براى همه مباح و روزه و نماز را باطل كرد . روزه فقط بسته بنام امام باشد كه نام او مكتوم و غير معلوم است . نماز هم عبارت از نيايش براى امام است . حج هم قصد وصول نزد امام است ( امامى كه خود او معلوم خواهد كرد ) اين آيه را  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ  يعنى : كسانى كه ايمان آورده و نكوكار باشند گناهى ندارند ( بر آنها باكى نيست ) اگر پرهيزگار باشند و ايمان آورده و نكوكارى كنند . خداش مسيحى بود و در كوفه مسلمان شد و بخراسان رفت ( اعزام شد ) از كسانى كه از او پيروى كرده ( بعقيدهء او معتقد شدند ) يكى مالك بن هيثم و ديگرى حريش بن سليم اعجمى و چند تن ديگر بودند . او به آنها گفت : محمد بن على ( كه امام باشد ) چنين دستورى داده . باسد بن عبد اللّه ( امير گزارش او را دادند او را دستگير كرد او باسد درشت گفت . اسد دستور داد زبانش را بريدند و چشم او را كور كردند . اسد گفت :\r\nخدا را سپاس كه انتقام ابو بكر و عمرا از تو كشيد ( معلوم مىشود كه او آنها را دشنام مىداد ) بعد بيحيى بن نعيم شيبانى دستور داد او را بكشد ، كشت و در شهر آمل ( خراسان ) بدار آويخت . بعد از آن حزور غلام مهاجر بن دارهء ضبى را نزد اسد بردند گردن او را در كنار رود زد . ( دستور داد گردنش را زدند ) .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nبيان وقايع حارث و ياران او\r\nدر آن سال اسد در بلخ اقامت گزيد ( لشكر زد ) جديع كرمانى را ( با عده ) بقلعه محل سكناى خانوادهء حارث و اتباع او روانه كرد . نام آن قلعه « تبوشكان » و در طخارستان عليا واقع شده بود . در آن قلعه بنى برزى كه نسبت سببى با حارث داشتند و خود از قبيلهء تغلب بودند اقامت گزيده بودند اسد آن قلعه را محاصره و فتح كرد .\r\nبنى برزى ( پادگان ) را كشت و خانوادهء ( حارث ) و تمام اعراب ( مقيم قلعه ) را اسير كرد همچنين موالى ( پيوستگان ) و زن و فرزند آنان را برده كرد و در بازار بلخ بمزايده فروخت .\r\nعدهء چهار صد و پنجاه تن از اتباع حارث برياست جرير بن ميمون قاضى بر حارث اعتراض كرده از او جدا شدند . حارث به آنها گفت : اگر شما از من جدا ميشويد و مرا ترك مىكنيد لا اقل از آنها ( اسد و سپاه او ) امان بخواهيد آنها تا من هستم بشما امان خواهند داد و اگر من رفتم و شما مانديد بشما امان نخواهند داد .\r\nآنها بحارث گفتند : تو برو و ما را به حال خود بگذار . حارث رفت و آنها ماندند و امان خواستند . باسد خبر داده شد كه آنها فاقد خوار و بار و ذخيره و آب مىباشند . اسد جديع كرمانى را براى ( گرفتن ) آنها با عدهء شش هزار جنگى روانه كرد . او ( جديع ) آنها را در قلعه محاصره كرد . آنها تشنه و گرسنه شدند . درخواست كردند كه به حكم او تسليم شوند ( هر چه مىخواهد بكند ) كه زنان و فرزندان آنها بمانند و خود تسليم شوند . به حكم و تحكم اسد فرود آمدند . اسد بكرمانى دستور داد كه عدهء پنجاه تن از از بزرگان و اعيان آنها را نزد وى روانه كند كه مهاجر بن ميمون يكى از آنها باشد .\r\nآنها را نزد او بردند و او آنها را كشت . باز بكرمانى نوشت كه بقيه آنها را در سه دسته يكى بعد از ديگرى روانه كند . او آنها را سه دسته كرد و فرستاد و اسد دستور قتل آنها را داد . بدين نحو كشته شدند . يك دسته دست و پاى آنها را بريدند و يك دسته دستهاى آنها را قطع كردند و يك دسته يكسره كشته شدند . كرمانى هم قتل آنها را بدان دستور\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nانجام داد . بعد از آن اثاث و كالا و اسلحه آنها را برد و فروخت . اسد شهر بلخ را هم مقر خود قرار داد . ديوان و ادارات را هم بدان شهر منتقل كرد ، بعد از آن طخارستان را براى غزا و جنگ قصد نمود و از آنجا سرزمين « جبويد » را قصد كرد و غنايمى بدست آورد .\r\n\r\nبيان حوادث\r\nدر آن سال هشام ( خليفه ) خالد بن عبد الملك بن حارث بن حكم را از حكومت مدينه عزل و خال ( دائى ) خود را بجاى وى نصب كرد كه محمد بن هشام بن اسماعيل باشد . در آن سال مروان بن محمد از ارمنستان لشكر كشيد و بلاد « ورنيس » ( شهريار آن ديار ) از مدخل قصد كرد . « ورنيس » گريخت و بخزر پناه برد در آنجا در يك قلعه كه به او اختصاص داشت تحصن نمود . مروان منجنيق بقله بست ورنيس گريخت و يكى از عابرين او را شناخت و سرش نزد مروان برد . مروان آن سر را در قبال محصورين قلعه نصب كرد . آنها ناگزير به حكم او تسليم شدند او جنگيان را كشت و زن و فرزندشان را اسير كرد .\r\nدر آن سال على بن عبد الله بن عباس درگذشت او در محل « حميمه » از بلاد شام وفات يافت . سن او هفتاد و هشت يا هفت سال بود . او در شب قتل على ( عليه السلام ) بن ابى طالب متولد شد پدرش نام وى را على نهاد و گفت : من نام كسى را براى او برگزيده‌ام كه بيشتر از تمام مردم او را دوست دارم كنيهء او را هم ابو الحسن نمود .\r\nاو چون بر عبد الملك بن مروان وارد شد او را گرامى داشت و بر تخت نزد خود نشاند او پرسيد كه كنيهء تو چيست ؟ گفت : ابو الحسن . گفت : ( عبد الملك ) در سپاه من كسى به اين نام و كنيه كه هر دو را ( از على ) جمع كرده باشد نبايد باشد . از او پرسيد آيا فرزندى براى تو متولد شده ؟ گفت : آرى پسرى بنام محمد . گفت : بنابر اين تو ابو محمد هستى ( كنيهء تو ) .\r\nدر آن سال محمد بن هشام بن اسماعيل امير الحاج شده بود . او در آن هنگام امير مدينه بود . گفته شده : در آن سال خالد بن عبد الملك امير مدينه بود .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nامير كل عراق و تمام مشرق زمين ( خاورى كه تابع خلافت بود ) خالد قسرى بود . عامل ( والى ) خراسان هم از طرف برادرش اسد بود .\r\nدر بصره بلال بن ابى برده حاكم ( از طرف خالد ) بود .\r\nوالى ارمنستان مروان بن محمد بن مروان بود .\r\nدر آن سال عبادة بن نسى قاضى اردن درگذشت همچنين عمرو بن شعيب بن محمد بن عبد اللّه بن عمرو بن عباس .\r\nابو صخره جامع بن شداد در طائف و ابو عشانهء معافرى و عبد الرحمن بن سليط هم در آن سال وفات يافتند .\r\n\r\nسنهء صد و نوزده\r\n\r\nبيان قتل خاقان\r\nچون اسد وارد سرزمين « ختل » شد ابن سايجى بخاقان كه در محل « نواكث » بود نوشت : اسد وارد اين سامان شده . سپاه او پراكنده و حال وى پريشان است .\r\nچون نامه او رسيد خاقان فرمان داد كه لشكر آماده شود . چون ابن سايجى يقين كرد كه خاقان لشكر مىكشد باسد پيغام داد كه سامان مرا تهى كن و از ختل دور شو زيرا خاقان نزديك است كه سپاه ترا فرا گيرد . اسد رسول را دشنام داد و لشكركشى خاقان را باور نكرد . ابن سايجى دوباره نوشت من به تو دروغ نگفتم زيرا من خود به او خبر لشكركشى ترا داده‌ام كه سپاه تو پراكنده شده و از او يارى خواستم تا فرصت دارى مغتنم بدار و برو و گر نه اگر ترا با اين پريشانى بيند بر تو پيروز مىشود و اعراب با من كينه خواهند داشت كه من مسبب شكست آنها و ظفر خاقان شده‌ام . خاقان هم نسبت بما مسلط و نيرومند خواهد شد آنگاه به من خواهد گفت :\r\nمن عرب را از بلاد تو اخراج كردم و ملك ترا به تو برگردانيدم . اسد دانست كه او راست ميگويد . دستور داد بار و بنه و كالا را پيشاپيش بفرستند ابراهيم بن عاصم عقيلى را فرمانده محافظين بار نمود . سالخوردگان ( ناتوانان ) را با او روانه كرد .\r\nبار و متاع و اسباب را فرستادند اهل « صغان » هم بفرماندهى صغان خدا ( شهريار )\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبا آنها روانه شد اسد هم سوى كوه نمك لشكر كشيد و مىخواست از رود بلخ بگذرد ابراهيم بن عاصم هم با بار و گرفتاران و غنايمى كه بدست آورده بودند راه را بريد و رسيد . اسد هم در كنار رود يك روز ماند و روز بعد از رود گذشت راه عبور آسانى يافت و لشكر را از آن عبور داد . مردم ( سپاهيان ) سرگرم عبور و گذشتن از رود بودند كه ناگاه خاقان رسيد . كسانى كه هنوز نتوانسته بود بگذرند كشته شدند و پاسداران آن ناحيه به عهده ازد ( قبيله ) و تميم بود آنها با خاقان نبرد كردند و بعد پراكنده شدند .\r\nخاقان رسيد مسلمين گمان بردند كه او از رود نخواهد گذشت . او خوب نگاه كرد و بتركها فرمان عبور داد . تركها از رود گذشتند و مسلمين بلشكرگاه خود رفتند . تركان هر چه در خارج لشكرگاه بود ربودند تا بلشكرگاه رسيدند غلامان با چوب و چماق دفاع كردند و آنها را به عقب راندند . اسد با مسلمين شب را بصبح رسانيد و شبانه لشكرها را آماده و مرتب نمود چون صبح شد اثرى از خاقان نديد به او گفته شد : سلامت را مغتنم بدان و آرام باش . گفت : اين سلامت نيست بلكه بليه است ديروز خاقان اموال مسلمين را ربود و سلاح آنها را گرفت . او برنگشت مگر اينكه بطمع ربودن بار و بنه و امتعهء ما كه بايد يكى از اسراء به او خبر داده باشد كه بار و غنايم پيشاپيش فرستاده شد و او دانسته محل آن كجاست بدين سبب بغارت آنها طمع كرده لشكر كشيده اسد ( با سپاه ) كوچ كرد . طلايع را پيشاپيش فرستاد شب فرا رسيد او با مردم ( سپاهيان و اركان حرب ) مشورت كرد كه آيا لشكركشى را ادامه دهد يا رحل افكند و استراحت كند . مردم ( مشاورين ) گفتند : سلامت را مغتنم بدار و اين وضع را قبول كن شايد غارت اموال باعث نجات ما گردد و ما و مردم خراسان ( با دادن اين اموال ) از رنج آسوده شدند . اين مشورت و گفتگو هنگامى واقع شد كه نصر بن سيار سر به زير افكنده و آرام نشسته بود اسد به او گفت :\r\nچرا تو سخن نميگوئى ؟ گفت : تو راه سختى را پيمودى و ناگزير بايد بقيهء اين راه را طى كنى او راى او را پسنديد و سير خود را ادامه داد و تمام روز را راه پيمائى كرد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاسد سعيد صغير را نزد خود خواند او مولاى باهله ( قبيله ) و در ختل پهلوان و سوار دلير بود . نامه نوشت و به او داد كه بابراهيم برساند . به او خبر داد كه هشيار و آمادهء كارزار باشد زيرا خاقان او را دنبال مىكند . به او گفت : بايد شتاب كنى و به گوش او گفت : بايد اسب « ذبوب » را به من بدهى . اسد گفت : بجان خود سوگند تو كه از فداى جان دريغ نكردى نبايد از تقديم اسب دريغ كنم و اگر اسب را به تو نبخشم من پست و فرومايه خواهم بود . اسب را به او داد او هم يك جنيبت با خود برد و رفت . چون بتركان نزديك شد و طلايع ترك او را ديدند دنبال كردند و تاخت نمودند او هم بر ذبوب سوار شد تاخت و آنها نتوانستند به او برسند نامه را بابراهيم رسانيد . خاقان بار و بنه را قصد كرد . چون رسيد ديد ابراهيم گرداگرد اموال خندق كنده و نگهبانان آماده دفاع و نبرد بودند . خاقان بسغديان فرمان حمله داد مسلمين آنها را شكست دادند . همه گريختند . خاقان بر يك تلى بلند فرازگشت تا شايد نقصى در خندق بيند كه بتواند از آب رخنه يابد . او هميشه چنين مىكرد ( كه از نقطه ضعف استفاده كند ) . چون بالا رفت ديد يك جزيره نزديك خندق است و مىتوان از آن جزيره بكنار خندق رسيد چند تن از سالاران ترك را فرمان داد كه بجزيره بروند و آنجا از آب بگذرند تا بخندق برسند و از پشت سر شبيخون بمسلمين بزنند و اول ايرانيان ( تازه مسلمان ) را دچار كنند كه صغانيان باشند . بمهاجمين ترك هم گفت : چون آنها سوى شما برگردند و سرگرم دفاع شوند ما از پشت سر بر آنها حمله خواهيم كرد آنها بفرمان او عمل كردند و موفق شدند و در گير و دار صغان خدا و تمام اتباع او ( صغانيان ) را كشتند و اموال آنها را ربودند و داخل لشكرگاه ابراهيم شدند و در آنجا نيز تمام اموال را ربودند مسلمين هم ناگزير مركز وصف خود را ترك كردند و در يك جا تجمع نمودند و مرگ و فنا را احساس كردند ناگاه غبارى از دور پديد آمد همهمه هم به گوش رسيد كه اسد و سپاه او به يارى مبادرت كردند . تركان ناگزير محل را ترك كرده نزد خاقان برگشتند . ابراهيم ( از رسيدن اسد غافل ) از آن وضع تعجب مىكرد كه چگونه و براى چه دست كشيدند و حال اينكه كشتند و بردند و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nربودند و پيروز شدند در حالى كه به يارى اسد و رسيدن او اميدوار نبود . اسد هم بشتاب سخت كوشيد تا رسيد و بتلى كه خاقان بر آن قرار گرفته بود نزديك شد . خاقان ناگزير بپاى كوه پناه برد . هر كه زنده بود از اتباع ابراهيم به او پيوستند در حالى كه بسيارى از آنها كشته شده بودند . خاقان هم راه خود را گرفت و بارها و شترها و چهارپايان باركش و گرفتاران و كنيزان و بردگان را با خود برد . بيكى از همراهان خود كه از اتباع حارث بن سريج بود گفت : باسد ندا بده و بگو : تو در آن طرف رود مىتوانستى غنيمت ببرى ( چرا از رود گذشتى و خود را دچار كردى ) تو سخت آزمند هستى . تو ميتوانستى از ختل كه سرزمين پدران و نياكان من است بىنياز باشى .\r\n( آن مرد عرب از اتباع حارث با خلافت بين اميه مخالفت كرده چنان كه گذشت و بخاقان پناه برده بود ) اسد ( بند اى مرد عرب ) پاسخ داد شايد خداوند خواسته باشد كه ما از تو انتقام بكشيم .\r\nاسد ( با نا اميدى ) راه بلخ را گرفت و مدت زمستان در مرز آن اقامت گزيد و لشكر زد . چون زمستان رسيد سپاهيان را در خانه‌هاى مردم سكنى داد و خود داخل شهر شد . حارث بن سريج هم در طخارستان بود بخاقان پيوست . در نيمهء زمستان باز خاقان لشكر كشيد . او چون از ميدان اسد برگشت بطخارستان رفت و نزد « جيغويه » اقامت نمود بعد سوى « جوزجان » رفت و از آنجا لشكرها را براى يغما فرستاد .\r\nعلت آمدن ( برگشتن بجنگ اسد ) اين بود كه حارث به او خبر داده بود كه اسد ياراى جنگ و ستيز ندارد و نمىتواند پايدارى كند و از سپاهيان عدهء كمى با او مانده‌اند .\r\nدر محل « جزه » لشكر زد . اسد هم بر لشكر كشى او آگاه شد و دانست كه خاقان در جزه لشكر زده . دستور داد آتشها را روشن كنند ( علامت تجمع سپاه و لشكركشى و استغاثه ) . آتشها در شهر روشن شد . مردم از رسته‌ها آمدند . روز بعد اسد نماز عيد قربان را بجا آورد و خطبه نمود و گفت : حارث دشمن خدا آن جبار ( خاقان ) را جلب نموده كه نور خداوند را خاموش و دين را تبديل كند . خداوند او را خوار خواهد كرد بخواست خدا شما هر كه را خواست دچار دشمن كرد و برادران شما را هلاك نمود . خداوند\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nپيروزى را دوباره نصيب شما خواهد كرد كمى عدهء شما موجب زيان و فزونى عدهء آنها باعث سود نخواهد بود . از خداوند پيروزى را بخواهيد . بندهء خدا هنگامى به خداوند نزديكتر مىشود كه پيشانى خود را بر خاك نهد من پياده ميشوم و جبين خود را بر زمين مىگذارم .\r\nشما همه سجده كنيد و با اخلاص دعا نمائيد . آنها ( سپاهيان ) همه سجده كردند و چون سربلند كردند يقين داشتند كه پيروز خواهند شد . سپس رحل افكند و قربانى كرد و با مردم مشورت نمود كه از كدام راه خاقان را قصد كند . بعضى از مشاورين گفتند : در شهر بلخ پايدارى كن و بخالد بنويس و از او مدد بخواه از خليفه هم يارى بگير . برخى گفتند :\r\nراه « زم » را بگير و زودتر از خاقان بدان جا برو تا بمرو نرسد . جمعى هم گفتند : بميدان برو و نبرد آغاز كن . اسد هم اين عقيده و راى را پذيرفت و خود از نخست تصميم گرفته بود كه بمقابله و مقاتلهء آنها بپردازد . او با مردم ( لشكريان ) كه عدهء آنها هفت هزار تن خراسانى و شامى بود بميدان رفت . شهر بلخ را هم بكرمانى ( جديع ) بن على سپرد . دو ركعت نماز هم خواند و آن دو ركعت را طول داد . دستور داد كه منادى ندا دهد مردم همه دعا كنند . دعا و نيايش را هم طول داد . چون بپايان رسيد فرياد زد بخداى كعبه سوگند كه شما پيروز مىشويد بخواست خداوند . پس از آن لشكر كشيد چون به محل پل عطاء رسيد فرود آمد و لشكر زد تا عقب‌ماندگان برسند و پس از آن دوباره لشكر كشيد و ندا داد كه ما از عقب‌ماندگان بىنيازيم . بعد از آن پيش رفت . فرمانده مقدمهء لشكر سالم بن منصور بجلى بود كه سيصد تن سرباز همراه داشت . او با سيصد تن از تركان كه پيش آهنگ بودند روبرو شد ، نبرد كرد و فرمانده آنها را با هفت تن اسير نمود و بقيه تن بفرار دادند . فرمانده گرفتار را نزد اسد برد . او گريست . اسد علت زارى را پرسيد گفت من براى خود نمىگريم بلكه براى مرگ و هلاك خاقان زارى مىكنم زيرا او سپاه خود را در همه جا پراكنده كرده كه از محل اقامت او تا مرو متفرق و دور نموده است اسد لشكر كشيد تا به شهر « جوزجان » رسيد . بفاصله دو فرسنگ لشكر زد . خاقان آن شهر را غارت و قتل عام كرده بود . روز بعد هنگام بامداد لشكرهاى طرفين نمايان شدند . خاقان بحارث\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبن سريج ( شرح حال او گذشت ) گفت : تو مگر نگفته بودى كه اسد تاب و توان ندارد اكنون با اين لشكر آمده . پس اين لشكر از كجا آمده و اين كيست ( كه اين لشكر را كشيده ) . گفت : ( حارث ) اين محمد بن مثنى مىباشد و اين پرچم اوست خاقان طليعه فرستاد و دستور داد نگاه كنند آيا بر اشتران تخت روان و كرسى ( امارت ) ديده مىشود ؟ طلايع رفتند و برگشتند و خبر دادند كه تختها ديده شده .\r\nخاقان گفت : اينك اسد آمده . اسد هم اندكى راه پيمود ( با لشكر ) ناگاه با سالم بن جناح روبرو شد . سالم گفت : اى امير به تو مژده مىدهم كه شما پيروز مىشويد زيرا عدهء آنها كمتر از چهار هزار است . من اميدوارم كه خاقان سرنگون شود .\r\nاسد صفوف خود را منظم كرد . خاقان هم لشكر خود را آراست . چون نبرد آغاز شد حارث با عدهء خود از اهل صغان كه در ميمنهء خاقان بودند بر ميسره اسد حمله كرد . حارث آن جناح را منهزم كرد به حدى كه تا رواق و بارگاه اسد گريختند و يارى برگشت و پايدارى نداشتند . ميمنهء اسد كه اهل « جوزجان » و ازد و تميم بودند بمقابلهء حارث حمله كردند . حارث و هر كه از تركان با او بود منهزم شدند . مردم ( سپاهيان ) همه يكباره متحدا حمله كردند . تركان پراكنده شدند و گريختند و پشت سر خود را نگاه نكردند . مردم هم آنها را دنبال كردند و تا سه فرسنگ حمله نمودند . هر كه را ديدند كشتند و هر چه توانستند پيش رفتند تا به محل امتعه و حشم آنها رسيدند و صد و پنجاه هزار رأس گوسفند و چهارپا بردند . خاقان هم را كوه را گرفت در حالى كه حارث بحمايت و حراست او مىكوشيد . او گريخت . جوزجانى ( سالار جوزجان ) بعثمان بن عبد اللّه بن شخير گفت : من بسرزمين خود آشناتر و داناتر هستم . راه و چاه را خوب مىدانم آيا مىتوانى بهمراهى من بيائى شايد ما بتوانيم خاقان را بكشيم ؟ گفت : آرى . هر دو با اتباع خود راه را گرفتند و رفتند تا بر خاقان مشرف و مسلط شدند . بر او حمله كردند و او باز گريخت . مسلمين لشكر گاه خاقان را تصرف كردند . در آن لشكرگاه بسيارى از زنان عرب و زنان مسلمان ترك ديدند ( كه آزاد كردند ) و همه چيز هم در آنجا بود ( كه بغنيمت برده\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nشد ) . خاقان هم ( كه از طرف جوزجانى تعقيب مىشود ) در حال فرار در وحل ماند و چهارپاى مركب او به گل فرو رفت در حالى كه حارث از او دفاع مىكرد . مردم هم نمىدانستند كه او خاقان است . خواجه ( اخته ) كه خادم همسر خاقان بود خواست زن خاقان را سوار كند و بگريزد . مهاجمين زود رسيدند خواجه ناگزير همسر خاقان را كشت . هر كه در لشكرگاه خاقان از مسلمين اسير بود رها شد . اسد دسته‌هاى لشكر را بدنبال سپاهيان پراكندهء ترك كه تا مرو رود رفته بودند فرستاد هر كه را ديدند و توانستند كشتند . جز يك عدهء كم كسى نتوانست بگريزد . پس از آن به شهر بلخ برگشت . بشر كرمانى هم بفرماندهى بعضى از دسته‌ها بتعقيب گريختگان مىكوشيد و يك يا دو و بيشتر از آنها را دچار مىكرد . ( مىكشت يا اسير مىكرد ) . خاقان هم راه طخارستان را گرفت و رفت . نزد « جبويه » خزلجى اقامت كرد . پس از آن بسرزمين « اشروسنه » رفت . در آنجا « خرابغره » پدر « خاناجزه » و جد كاوس پدر افشين باستقبال او شتاب كرد و هر چه توانست پيش كشيد و هديه داد . ميان هر دو كدورت بود و او براى تقرب و رفع كينه بمهربانى كوشيد تا حقى به گردن او داشته باشد . بعد از آن خاقان بكشور خود رفت و در آنجا باز مستعد نبرد و انتقام گرديد تا بتواند سمرقند را بمحاصره بگشايد . نخست حارث و اتباع او را با پنج هزار چهارپا روانه كرد .\r\nروزى خاقان با « كورصول » نرد باخت هنگام بازى كشاكشى رخ داد « كورصول » خاقان را زد و دستش را شكست . بعد از آن واقعه شنيد كه خاقان سوگند ياد كرد كه دست او را بانتقام بشكند . او گروهى گرد آورد و بخاقان شبيخون زد تركان پراكنده شدند و خاقان را تنها گذاشتند او هم خاقان را كشت بعد از آن گروهى از تركان برگشتند و مقتول را به خاك سپردند . تركان هم شوريدند و بجان يك ديگر افتادند و بغارت پرداختند . سغديان هم بسغد برگشتند و اميدوار شدند كه از ستم تركان نجات يابند .\r\nاسد نزد هشام بن عبد الملك پيك فرستاد و مژدهء قتل خاقان را داد كه فتح و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nظفر نصيب مسلمين شده . هشام باور نكرد و بحاجب خود ربيع گفت : تو برو از پيك تحقيق كن شايد حقيقت را به تو بگويد من گمان نمىكنم كه او راست گفته باشد تو به او وعدهء نيكى بده شايد راست بگويد . ربيع نزد وى رفت و او هر چه بهشام گفته بود تكرار و تأييد نمود .\r\nبعد از آن اسد دوباره يك پيك بشارت‌گو فرستاد او رسيد و بر در كاخ ايستاد و اذان گفت . هشام شنيد و از درون كاخ تكبير كرد و پاسخ بشارت را داد . خبر فتح و ظفر را شنيد و بر زمين افتاد و سجده كرد و خدا را سپاس گفت . قيسيان ( از قبيلهء قيس ) بر اسد رشك بردند و گفتند : بهتر اين است كه باسد بنويسى مقاتل بن حيان ( ايرانى و بى طرف ) را نزد تو روانه كند تا حقيقت را بگويد . هشام هم دستور داد و اسد هم مقاتل را روانه كرد . چون بر هشام وارد شد حقايق را شرح داد هشام به او گفت :\r\nهر چه ميخواهى بگو كه حاجت تو روا خواهد شد . گفت : يزيد بن مهلب صد هزار درهم ناحق از پدرم گرفت ( آن را پس بدهند ) . هشام به او قسم داد كه راست گفته باشد . او سوگند ياد كرد . هشام باسد نوشت كه آن مبلغ را پس بدهد او هم از بيت المال خراسان آن مبلغ را تأديه كرد مقاتل آن مبلغ را بموجب شرع بر وارثين تقسيم نمود . بر حسب كتاب خداوند و فريضهء اسلام ابو الهندى در وصف آن واقعه گفت :\r\n ابا منذر رمت الأمور و قستها * و ساءلت عنها كالحريص المساوم\r\nفما كان ذو راى من الناس قسته * برأيك الا مثل راى البهائم\r\nابا منذر لولا تسيرن لم يكن * عراق و لا انقادت ملوك الأعاجم\r\nو لا حج بيت اللّه من حج راكبا * و لا عمر البطحاء بعد المواسم\r\nو كم من قتيل بين سان و جزة * كثير الأيادى من ملوك قماقم\r\nتركت بارض الجوزجان تزوره * سباع و عقبان لحز الغلاصم\r\nو ذو سوقه فيه من السيف خبطة * به رمق ملقى لحوم الحوائم\r\nفمن هارب منا و من دائن لنا * اسيرا يقاسى مهمهات الأداهم\r\nفدتك نفوس من تميم و عامر * و من مضر الحمراء عند المازم \r\n\r\n","description":"","footnote":"","page_name":" 105 ","page_number":105},
  {"content":"\r\n\r\n هم اطمعوا خاقان فينا فاصبحت * حلائبه ترجو خلو المغانم \r\nيعنى : اى ابا منذر ( كنيه اسد ) تو كارها را ( تدابير جنگى ) خواستى و بر يك ديگر قياس كردى ( مطالعه و مقايسه ) تو درباره كارها تحقيق و سؤال و تفحص كردى مانند خريدارى كه در پسنديدن كالا اصرار و حرص داشته باشد ( كه مغبون نشود . مقصود امور جنگ ) هيچ‌شخص كه صاحب رأى و تدبير باشد مانند تو راى نداشته راى دهندگان در قبال تو مانند بهائم و چهارپايان بودند . ( چون اسد خود بمقابله خاقان اصرار داشت و راى و عقيدهء او سودمند بود ) .\r\nاى ابا منذر اگر تو نمىرفتى و لشكر نمىكشيدى از عراق اثرى نمىماند .\r\n( حكومت عرب از عراق زايل مىشد ) . شهرياران عجم هم اطاعت نمىكردند . كسى هم براى حج خانه خدا سوار نمىشد و نمىرفت . بطحاء ( مكه ) هم در مراسم ( حج ) آباد نمىشد . اى بسا كشته ميان « سان » و « جزه » داده‌ايم كه همه گرامى و صاحب نعمت و امير و شهريار و نامدار بودند .\r\nآن كشته‌ها را در سرزمين « جوزجان » گذاشتى كه درندگان و كركسان براى ربودن و خوردن گوشت آنها نزد آنها مىرفتند .\r\nبسا مجروحى كه زخم شمشير در او كارگر شده هنوز زنده و رمق دارد كه در معرض كركسان واقع شده .\r\nبسا مردى كه از ميدان نبرد گريخته و بسا گرفتارى كه بدام دشمن افتاده و از غل و زنجير رنج مىبرد .\r\nاى فداى تو جانهاى تميم و عامر ( قبيله ) و مضر حمراء ( اصل قبايل بزرگ ) در مواقع سخت و كارزارها .\r\nآنها ( مقصود حارث و اتباع او كه از قبايل مضر بودند ) خاقان را تطميع و وادار كرده بودند . ولى غارتگران او ( خاقان ) نااميد شدند و محل غنايم تهى گشته كه بىبهره ماندند . ( تعبيرى كه شده عبارت از مواشى شيرده است كه اتباع خاقان از آنها سوى نبردند و مقصود حرمان از غنيمت است كه بطور كنايه و استعاره در شعر\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآمده ) فرزند سايجى كه باسد خبر لشكركشى خاقان را داده بود جانشين « سبل » ( شهريار ) بوده كه كشور خود را هنگام مرگ به او سپرده بود . به او سه پند داده بود يكى اين است كه تو بر مردم مانند من تكبر مكن زيرا من پادشاه هستم و تو پادشاه نمىباشى ( شايستهء تو نيست ) تو مرد ( عادى ) از آنها مىباشى . سعى كن كه « حنيش » را دوباره به اين كشور برگردانى كه او وارث پادشاهى مىباشد . او گريخته و بچين پناه برده است . پند سيم اين است كه هرگز با عرب جنگ و ستيز مكن . با هر حيله و نيرنگى كه امكان داشته باشد آنها را از جنگ بازدار . ابن سايجى به او پاسخ داد : اما اينكه من بر مردم تكبر نكنم و « حنيش » را ( بشهريارى ) برگردانم . عقيدهء من هم بر اين است اما اينكه من نبايد با عرب جنگ كنم اين عقيده چگونه خواهد بود و حال اينكه تو بيشتر از سايرين با عرب نبرد كردى « سبل » گفت : من اين را آزموده و نيروى عرب را با نيروى خود سنجيده‌ام . من به سختى از نبرد آنها نجات مىيافتم اگر شما بعد از من با آنها جنگ كنيد دچار هلاك خواهيد شد . بدين سبب ابن سايجى اكراه داشت كه با عرب جنگ و ستيز كند . ( چنان كه گذشت )\r\n\r\nبيان قتل مغيرة بن سعيد و بيان ( نام )\r\nدر آن سال مغيرة بن سعيد و بيان ( شخص ديگر به اين نام ) با شش تن ( از پيروان ) خروج و قيام نمودند . مغيره جادوگر بود . او مىگفت : ( ادعا ميكرد ) من اگر بخواهم مىتوانم قوم عاد و ثمود و بسيارى از ملل ديگر را زنده كنم . خالد بن عبد اللّه قسرى در حالى كه بر منبر فراز شده و سرگرم خطبه بود بر قيام و تمرد آنان آگاه شد گفت : ( دهانش از بيم خشك شد ) اطعمونى ماء ( بجاى اسقونى كه نوشيدن را بجاى خوردن استعمال كرد و در ادب عرب غلط مىباشد ) به من آب دهيد .\r\nيحيى بن نوفل دربارهء گفتهء وى چنين گفت :\r\n أ خالد لا جزاك اللّه خيرا * و اير فى حر امك من امير \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n و كنت لدى المغيرة عبد سوء * قبول من المخافة للزئير\r\nو قلت لما اصابك اطعمونى * شرابا ثم بلت على السرير\r\nلا علاج ثمانية و شيخ * كبير السن ليس بذى نصير \r\nيعنى اى خالد خداوند به تو جزاى خير ندهد . ( مصرع دوم در خور ترجمه نيست زيرا باسفل اعضاء تصريح شده ) . . . . مادرت . . كه چنين امير هستى تو در قبال مغيره يك بنده زشت و پست بودى . از غرش شير ترسيده . . . . ( مخالف ادب است ) تو چون دچار شدى گفتى طعام به من بدهيد كه نوش را بجاى خوراك به كار بردى و بعد از آن بر سرير خود . . . . آن هم در قبال هشت تن و يك پير سالخورده كه فاقد يار و مددكار باشد .\r\nخالد عده‌اى فرستاد آنها را اسير كردند . دستور داد كه تخت خود را به مسجد حمل كنند . به مسجد بردند و او بر تخت قرار گرفت و دستور داد نفط و نى حاضر كنند چون حاضر شد آتش افروختند و آنها را زنده زنده سوختند سپس نزد مالك بن اعين جرمى فرستاده و از او بازپرسى كرد او راست گفت و او را آزاد كردند .\r\nاو قائل بتجسيم ( خدا را جسم مىدانست ) بود مىگفت : خداوند به صورت يك مرد تاجدار است و عدد اعضاء او بعدد حروف هجا ( الف با ) مىباشد و او سخن مىگويد كه هيچ زبانى قدرت زبان او را ندارد خداوند بزرگتر از اين سخن مىباشد ( كلمهء مؤلف يا ناقل ) او مىگفت : چون خداوند خواست عالم را بيافريند باسم اعظم خود آغاز كرد ( دعا خواند ) و پرواز نمود بعد سقوط كرد و بر تاج خود سرنگون شد . كارهاى نيك و بد بندگان خود را با انگشت خويش بر كف دست خود نقش نمود و نوشت .\r\nچون ديد گناهان فزونتر است ( از شرم ) عرق كرد عرق او چكيد و دو دريا بوجود آورد . يكى شور و تاريك ( بحر ظلمات ) و ديگرى شيرين و روشن . بعد از آن بر كنار دريا ايستاد . سايه و عكس خود را در آب دريا ديد خواست آن سايه را دستگير كند سايه پريد او بدنبال سايه رفت تا آن را بدست آورد . چشم سايه ( خود را ) كند و آفتاب را از يك چشم و آسمان را از چشم ديگر آفريد . از درياى شور كافران و از درياى شيرين\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمؤمنان را آفريد .\r\nاو ( مغيرة ) على را خدا مىدانست . ابو بكر و عمر و ساير اصحاب را جز كسانى كه تابع على بودند همه را كافر مىدانست . او مىگفت : تمام پيغمبران در شريعت و دين متحد بودند ، هيچ اختلافى نداشتند . او آب فرات يا هر آبى اعم از چشمه و چاه را چنانچه پليد شود حرام و نجس مىدانست . او بگورستان مىرفت و سخن مىگفت : موجوداتى مانند ملخ در قبرستان ديده مىشد . ( مقصود بر اثر سخن يا دعاى او كه البته افسانهء غير قابل تصديق است ) .\r\nمغيره نزد محمد الباقر ( امام پنجم ) رفته بود به امام گفت : اعتراف كن كه تو علم غيب دارى . امام او را نهيب داد و طرد كرد . گفت : اگر چنين ادعا كنى من ماليات عراق را براى تو دريافت خواهم كرد . بعد از او نزد جعفر الصادق رفت و مانند همان سخن را به او گفت . او ( امام ) گفت : پناه بر خدا ( از اين سخن و ادعا ) .\r\nشعبى بمغيره مىگفت : امام چه كرد ؟ مغيره پاسخ مىداد : تو به او استهزا مىكنى ؟\r\nاو مىگفت : نه ولى به تو استهزا مىكنم . اما بيان ( رفيق مغيره ) او مىگفت : على خداست حسن و حسين و محمد بن حنفيه ( فرزند سيم على ) همه خدا بودند كه بعد خداوندى از آنها به فرزند محمد كه ابو هاشم باشد منتقل گرديد . او معتقد بتناسخ بود . او مىگفت : خداوند هم فانى مىشود تمام اعضاء او نابود مىگردد جز روى او . به اين آيه هم استدلال مىكند :  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ  يعنى روى خدا كه صاحب جلال و تكريم است جاويد مىماند . ( مؤلف يا ناقل چنين وارد كرده كه نبايد تصور شود مربوط بمغيره است و آن عبارت از اين است : ) تعالى اللَّه عما يقول الظالمون و الجاحدون علواً كبيراً يعنى خداوند از گفتهء ستمگران و منكران بلندتر است بلندى بزرگ و نمايان .\r\nاو ( كه بيان باشد ) ادعاى پيغمبرى كرد و به اين آيه استشهاد نمود :  « هذا بَيانٌ لِلنَّاسِ »  كه خود بيان است و براى مردم فرستاده شده .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nبيان حال خوارج در اين سال\r\nدر اين سال بهلول بن بشر كه لقب او كثاره و اهل موصل و از قبيلهء شيبان بود قيام و خروج نمود و بقتل رسيد .\r\nسبب اين بود كه او براى حج رفته بود ( در عرض راه ) غلام خود را فرستاد كه يك درهم سركه براى ( خورش ) او بخرد بجاى سركه به او شراب داده بودند او بغلام خويش گفت آن را پس دهد و يك درهم را باز ستاند . فروشنده پس نگرفت و يك درهم را نداد . بهلول نزد عامل ( دهبان - بخشدار ) قريه رفت ( و تظلم كرد ) او در سواد ( عراق ) بود . حاكم به او گفت : شراب از تو و از گفته تو بهتر ( و پاكتر ) است او راه خود را گرفت و براى اداى فريضهء حج رفت ولى تصميم گرفت كه قيام ( جهاد ) كند . در مكه كسانى را ديد كه داراى عقيدهء او بودند آنها همه ( متحد شده ) قرار گذاشتند در يكى از قراى موصل جمع و آماده شوند . آنها گرد آمدند و بهلول را بفرماندهى خود برگزيدند و تصميم خود را نهان داشتند .\r\nبهر حاكم و عاملى كه مىرسيدند ادعا مىكردند كه از طرف هشام ( خليفه ) براى يكى از حكومتها فرستاد شده‌اند . چهارپايان بريد ( پست - چاپارخانه ) را هم ربودند تا بان قريه رسيدند كه غلام بجاى سركه خمر خريده بود . بهلول گفت : نخست بايد عامل اين ده را بكشيم ( كه به او گفته بود خمر از تو پاكتر است ) اتباع او گفتند ما مرام بزرگترى داريم ما بايد خالد را بكشيم ( امير كل ) كه او مسجد را ويران و معبد يهود و كليسيا را آباد مىكند . اگر ما بقتل اين عامل مبادرت كنيم بر قيام و شورش ما آگاه خواهند شد آنگاه خالد از دست ما نجات خواهد يافت . ترا به خدا چنين مكن و عامل قريه را مكش كه خالد رها خواهد شد و حال اينكه خالد مجوس ( زردشتيان - مغها ) را بر مسلمين مسلط كرده و اجازه مىدهد كه اهل ذمه ( در پناه مسلمين و غير مسلمان ) زن مسلمان بگيرند . بگذار برويم شايد بتوانيم او را بكشيم و خداوند مردم را از شر او آسوده كند . گفت : ( بهلول ) به خدا قسم من آنچه را كه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nامروز بر من واجب شده ترك نمىكنم و اميدوارم هم عامل را بكشم و هم خالد را . او را كشت ، مردم دانستند كه آنها خوارج هستند پيكها نزد خالد رفتند و به او خبر قيام آنها را دادند در حالى كه مردم نمىدانستند كه رئيس خوارج كيست .\r\nخالد از واسط ( مقر والى ) بحيره رفت . در آن هنگام براى يارى والى هندوستان لشكرى از شام رسيده بود خالد به آن لشكر فرمان جنگ داد و گفت : هر كه يك تن از آنها را بكشد من به او عطيهء اضافه بر مواجب شام مىدهم و او را از رفتن بهندوستان معاف مىدارم . آنها شتاب كردند و كوشيدند . فرمانده آن كه از بنى قين بود پيش رفت .\r\nعدهء او ششصد تن بود خالد عدهء دويست تن از شرطه ( پليس ) بر آنها افزود در كنار رود فرات مقابله روى داد قينى ( فرمانده كه از بنى قين بود ) بشرطه گفت : شما با ما نيائيد و همراه ما نباشيد تا ما خود پيروز شويم و جنگ بنام ما پايان يابد . بهلول براى مبارزه بميدان رفت . بر مرد قينى ( فرمانده ) حمله كرد . نيزه را بتن او فروبرد و افكندش .\r\nسپاهيان شامى گريختند . بهلول و ياران او آنها را تا شهر كوفه دنبال كردند . از آنها مىكشتند . اما شاميان چون اسبهاى تندرو داشتند گريختند و نجات يافتند . اما شرطه كوفه بهلول به آنها رسيد گفتند : از خدا بترس ما در جنگ تو مجبور بوديم و باكراه و اجبار سوق داده شديم . او سرهاى آنها را ( بدون طعنه ) با نيزه مىنواخت ( علامت خوارى ) و مىگفت : سوى نجات سوى نجات . ( از آنها عفو كرد ) . بهلول نزد قينى ( فرمانده مقتول ) يك بسته وجه نقد ديد آن را ربود .\r\nدر شهر كوفه شش تن بودند عقيدهء بهلول را داشتند آنها نيز به قصد پيوستن به او خارج و در محل صريفين كشته شدند . بهلول هم با همان وجه نقد برگشت و گفت :\r\nاين شش تن را كه كشته بگويد تا من اين وجه نقد را بعنوان انعام و جايزه بدهم مردم گمان بردند كه او از طرف خالد آمده ( نمىدانستند او رئيس خوارج است ) . جمعى به همين گمان نزد او رفتند و گفتند ما آنها را كشتيم . بهلول از اهل ده پرسيد آيا اينها راست مىگويند . اهل ده گفتند : آرى بهلول آنها را ( بانتقام پيروان مقتول ) كشت .\r\nخالد بر شكست و فرار اتباع خود و واقعه « صريفين » آگاه شد . قائدى از بنى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nشيبان كه يكى از بنى حوشب بن يزيد بن رويم بود ( با عده ) براى جنگ آنها فرستاد او ميان موصل و كوفه با او ( بهلول ) روبرو شد . اهل كوفه شكست خورده گريختند و نزد خالد برگشتند . بهلول هم در همان روز موصل را قصد كرد . حاكم موصل بهشام بن عبد الملك نوشت و از او مدد خواست . هشام به او ( حاكم موصل ) نوشت كه براى جنگ بهلول بايد كثارة بن بشر را روانه كنى . او نمىدانست كه بهلول خود كثاره است و او را بنام نمىشناخت ( بلكه بلقب ) حاكم به او نوشت كه كسى كه قيام و خروج كرده خود كثاره است . بهلول هم باتباع خود گفت : به خدا قسم ما نمىتوانيم نسبت بزادهء زن نصرانى كارى بكنيم . مقصود او خالد است . چرا ما نبايد كسى را دنبال كنيم كه خود او خالد را بر ما مسلط كرده است . ( مقصود هشام كه او را سر دانسته و بعبارت راس تعبير كرده است ) او سوى شام رفت و هشام را قصد كرد . عمال و حكام عرض راه ترسيدند اگر او را به حال خود آزاد بگذارند و جنگ نكنند مورد غضب هشام واقع شوند خالد از عراق لشكرى فرستاد . حاكم جزيره هم لشكرى روانه كرد هشام هم از شام لشكر فرستاد . هر سه لشكر در محل دير ميان جزيره و موصل جمع شدند .\r\nبهلول آنها را قصد كرد گفته شده در محل « كحيل » تجمع كردند كه نزديك موصل بود . بهلول بر در دير فرود آمد عدهء او هفتاد بودند . با همان عده حمله كرد و چند تن كشت . عدهء آنها بيست هزار سپاهى بود تمام روز را بجنگ گذرانيد . بسيارى از آن سپاه كشته و مجروح شدند . پس از آن بهلول و اتباع او دست و پاى اسبها را با شمشير زدند و خود پياده حمله كردند و سخت كوشيدند و كشتند و خود هم كشته دادند .\r\nبهلول هم با زخم نيزه به خاك افتاد . ياران به او گفتند : بعد از خود كسى را براى سالارى معين كن . گفت : اگر من هلاك شدم بعد از من دعامه شيبانى امير المؤمنين خواهد بود . و اگر او هم كشته شود يشكرى بعد از او خواهد بود بهلول هم همان شب درگذشت روز بعد او دعامه ( رئيس جديد ) گريخت و اتباع خود را گذاشت ضحاك بن قيس در رثاء بهلول گفت :\r\n بدلت بعد ابى بشر و صحبته * قوما على مع الأحزاب اعوانا \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n كانهم لم يكونوا من صحابتنا * و لم يكونوا لنا بالامس خلانا\r\nيا عين اذرى دموعا منك تهتانا * و ابكى لنا صحبة بانو و اخوانا\r\nخلوا لنا ظاهر الدنيا و باطنها * و اصبحوا فى جنان الخلد جيرانا \r\n( اين شعر مقدم و مؤخر است و مؤلف متوجه آن نشده بايد اين بيت مقدم باشد :\r\nيا عين الى آخر ) يعنى : من پس از ابو بشر ( بهلول ) و مصاحبت بمرضى دچار شدم كه آنها عوض و بدل او ( كه يار من بوده ) با وقايع روزگار همراه و صد من هستند . انگار اين قوم كه بعد از او دچار آنها شده‌ام از اصحاب و ياران ما نبودند و انگار ديروز يار و دوست ما نبودند . اى ديده اشك را روان كن و بر دوستان و برادرانى كه رفتند گريه و زارى كن . آنها دنيا را چه در ظاهر و چه در باطن براى ما گذاشته و خود بهشت جاويدان را برگزيده‌اند كه در آنجا همسايگان خوبى خواهند داشت . چون بهلول كشته شد عمرو يشكرى بعد از او قيام كرد و زود كشته شد . بعد از او بخترى صاحب اشهب ( خداوند اسب اشهب ) كه بدان صفت مشهور شده بود . او با عدهء شصت مرد جنگى ضد خالد شوريد .\r\nخالد عده‌اى بفرماندهى شمط بن مسلم بجلى بجنگ او فرستاد كه بالغ بر چهارهزار تن بودند . جنگ در كنار فرات رخ داد . خوارج تاب نياورده گريختند . اوباش و غلامان اهل كوفه آنها را با سنگ و چوب كشتند .\r\nبعد از او وزير سختيانى ضد خالد در حيره قيام كرد . او بهر قريه كه مىرسيد آن را آتش مىزد و هر كسى را كه مىديد مىكشت . بران محيط چيره شد و بيت المال را ربود . خالد لشكرى بجنگ او فرستاد . با تمام عدهء او نبرد كردند و او سخت مجروح شد او را برداشتند و نزد خالد بردند . او بخالد وعظ و اندرز داد . خالد از گفته و پند او عبرت گرفت او را نكشت بلكه بزندان سپرد . شبها او را احضار مىكرد و با او سخن مىگفت و بحديث وى تمتع نموده لذت و عبرت مىبرد . بهشام گزارش دادند گفته شده : ( چنين نبوده بلكه ) يكى از حروريان را كه مرتكب قتل و آتش‌سوزى شده و غارت اموال را مباح كرده بود براى شب‌نشينى يار و مصاحب خود كرده بود كه هشام خشمناك\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nشد و دستور قتل او را داد . خالد مىگفت من از قتل او دريغ دارم . مرگ وى را بتاخير انداخت . هشام به او نوشت و سخت سرزنش و نكوهش كرد و دستورداد او را بكشد و بسوزاند . او را با جماعتى كه پيرو او بودند كشت و سوخت . او در حالى كشته شد كه قرآن را تلاوت مىكرد . اين آيه را هنگام سوختن به زبان آورد :  قُلْ نارُ جَهَنَّمَ أَشَدُّ حَرًّا  بگو آتش دوزخ سختتر و گرمتر است .\r\n\r\nبيان قيام و خروج صحارى بن شبيب\r\nدر آن سال صحارى بن شبيب بن يزيد در يكى از نواحى كوهستان خروج و قيام نمود .\r\nاو نخست نزد خالد رفت و درخواست وظيفه كرد ( مالى بعنوان فريضه ) .\r\nخالد گفت : فرزند شبيب را وظيفه بچه كار آيد ؟ او ( نااميد ) رفت و خالد از خوددارى خويش پشيمان شد و ترسيد بر او بشورد او را خواند و پيدا نكرد . او هم بناحيهء كوهستان رفت . در آنجا گروهى از طايفهء تيم لات بن ثعلبه زيست مىكردند . به آنها خبر خود را داد ( گفتگو با خالد ) آنها به او گفتند : تو از فرزند زن نصرانى ( خالد ) چه انتظارى داشتى ؟\r\nبهتر اين بود كه شمشير بر او كشيده با تيغ او را مىزدى . گفت به خدا من چنين درخواستى را نكردم مگر اينكه بهانه براى رسيدن به او بدست آورده باشم تا او از من نگران نباشد و من به او برسم و او را بقصاص فلان بكشم . مقصود از فلان مردى از صفريه ( فرقه‌اى از خوارج ) كه خالد او را دست بسته كشته بود آنها را ( طايفهء مقيم پاى كوه ) بقيام دعوت كرد . سى مرد از آنها پيروى كردند . خالد لشكرى فرستاد كه در محل « مناذر » با آنها مقابله كرد . او سخت نبرد كرد ( ابن شبيب ) . او را با تمام اتباع كشتند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nبيان غزاى ( غزوه ) اسد در ختل\r\nدر آن سال اسد ختل را براى غزا قصد كرد . نخست مصعب بن عمرو خزاعى را ( با عده ) روانه كرد او رفت تا به محل بدرطرخان يا نزديك او رسيد بدرطرخان امان خواست كه خود نزد اسد برود به او امان داد و او را نزد اسد فرستاد . او پيشنهاد كرد كه صد هزار هزار ( يك ميليون ) درهم بدهد . اسد نپذيرفت و گفت : تو بيگانه و از اهل باميان بودى كه به اين سرزمين ( ختل ) آمدى . اكنون بيرون شو چنان كه آمدى .\r\nبدرطرخان باسد گفت : تو هم با ده تن برده چهارپا سوار شده وارد خراسان شدى اگر اكنون بيرون روى با پانصد بار شتر ( مال ) خواهى رفت . من جوان بودم كه داخل ختل شدم اكنون جوانى مرا به من بازده و هر چه ميخواهى بستان . اسد خشمگين شد و او را نزد مصعب برگردانيد ( چون امان داده بود ) كه او را بقلعه و پناه گاه خود باز گرداند . بدرطرخان باتفاق غلام اسد نزد مصعب برگشت . در آنجا سلمة بن عبيد اللّه كه از موالى ( ايرانيان ) بود او را گرفت ( بدرطرخان ) و بازداشت و گفت : امير پشيمان خواهد شد كه چرا او را بزندان سپرده است .\r\nاسد با مردم ( سپاه ) رفت از مجشر بن مزاحم پرسيد در چه حالى هستى ؟ گفت :\r\nديروز از امروز بهتر بودم زيرا ديروز بدرطرخان در دست ما بود و او پيشنهادى داده بود كه امير پيشنهاد وى را نپذيرفت او را هم بند نكرد و بزندان نيفكند بلكه آزادش كرد .\r\nو گذاشت بدژ خود پناه ببرد . اسد پشيمان شد . و نزد مصعب فرستاد و پرسيد كه آيا بدر - طرخان بقلعهء خود رسيده و تحصن نموده يا نه ؟ رسول رسيد و او را نزد سلمة بن عبيد ( دربند ) ديد . او را نزد اسد فرستادند و اسد دستور داد دستش را بريدند و گفت : ( انتقام گرفته مىشود ) بخونخواهى ابى فديك ( ابو فديك ) مردى از قبيله ازد كه بدست بدر - طرخان كشته شده بود .\r\nاينجا كسى هست از اولياء ابى فديك ( كه قصاص كند ) . مردى از قبيله ازد برخاست و گفت : من ( ولى دم ) گفت : گردش را بزن . او هم او را كشت . اسد هم بر آن\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nقلعهء عظيم غالب و پيروز شد . يك قلعه كوچك ديگر مانده بود كه بالاى آن قلعهء بزرگ قرار داشت و در آن قلعه زن و فرزند بدرطرخان اقامت داشتند و گنج او هم در آنجا بود او نتوانست آن قلعه را فتح كند . اسد سپاه را در ختل پراكنده كرد سپاه ثروتى هنگفت از غنايم و اسراء بدست آورد . خانواده او ( بدرطرخان ) گريختند . و بچين پناه بردند .\r\n\r\nبيان حوادث\r\nدر آن سال وليد بن قعقاع به قصد غزا بروم لشكر كشيد . در آن سال ابو شاكر مسلمة بن هشام بن عبد الملك امير الحاج شده بود . ابن شهاب زهرى هم همراه او بود .\r\nوالى مكه و مدينه و طائف محمد بن هشام مخزومى بود . امير عراق و سراسر مشرق زمين ( ايران تا هندوستان ) خالد قصرى بود . در خراسان ( از طرف او ) برادرش اسد بود .\r\nگفته شده : اسد در آن سال درگذشته بود . ( امير خراسان در آن هنگام ديگرى بودى ) .\r\nاسد ( هنگام مرگ ) جعفر بن حنظلهء بهرانى را بجانشينى خود منصوب كرده بود گفته شده اسد در سنهء صد و بيست درگذشت چنان كه خواهد آمد بخواست خداوند .\r\nدر آن سال مروان بن محمد ارمنستان را غزا نمود كه بلاد لان را گرفت و از آنجا سرزمين خزر را قصد نمود . از بلبخر و سمندر هم گذشت تا به محل بيضا رسيد كه مركز خاقان بود خاقان گريخت .\r\nدر آن سال حبيب بن ابى ثابت و عبدالرحمن بن سعيد بن يربوع مخزومى و قيس بن سعد مكى و سليمان بن موسى اشدق و اياس بن سلمهء اكوع درگذشتند .\r\n\r\nسنهء صد و بيست\r\n\r\nبيان وفات اسد بن عبد الله\r\nدر آن سال در ماه ربيع الاول اسد بن عبد اللّه قسرى در شهر بلخ وفات يافت علت\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمرگ او « دبيله » زخم معده بود . او مدتى بيمار شده و بعد بهبودى يافت . روزى براى او گوجهء نوبر آوردند . يكى از آن ميوه‌ها را براى هرات دهقان ( بزرگ شهر هرات ) انداخت . زخم معده ( يا رودهء زيادى - آپانديست ) منفجر شد و او را كشت . هنگام جان دادن جعفر بن حنظلهء بهرانى را بجانشينى خود برگزيد او مدت چهار ماه حكومت كرد و بعد امارت بنصر بن سيار داده شد كه در ماه رجب بايالت رسيد . دهقان هرات ( كلمهء خراسان را هم مؤلف بر هرات اضافه كرده كه در طبرى و تواريخ ديگر نيامده ) دوست مخصوص اسد بود . روز مهرجان براى اسد هدايا و تحف بسيار حمل كرده بود كه هرگز مانند آنها ديده نشده بود . بهاى پيشكش او بالغ بر هزار هزار ( يك ميليون ) بود . ( درهم ) هنگام تقديم هدايا باسد گفت : ما گروه عجم ( ايرانيان ) مدت چهارصد سال ايران را با خرد و بردبارى و متانت و وقار تملك كرديم . رجال ما سه طبقه بودند يكى نيك نفس و نكوكار هر جا مىرفت پيروز مىشد و خداوند شهرها را براى او مىگشود . رجل ديگر داراى مروت و جوانمرديست منتسب بيك خاندان اصيل و مرد ديگر بردبار و كريم و سخى مىباشد كه با اين صفات پيشوا و مقدم مىشود خداوند تمام صفات هر سه طبقه را در تو جمع كرده . هيچ‌كس باندازهء تو كدخدامنش و بزرگوار نمىباشد . تو مرد گرامى و توانا هستى كه خانواده و حشم و بندگان و دوستان خود را خوب اداره و نگهدارى مىكنى همه انضباط و اطاعت دارند . هيچ كس بر ديگرى چه بزرگ و چه خرد تعدى و ستم نمىكند تو كاروانسراها را در راهها ساختى يكى از كارهاى بزرگ و شگفت‌انگيز تو اين است كه با خاقان كه صد هزار سپاهى داشت روبرو شدى در حالى كه حارث بن سريج همراه او بود مقابله كردى او را شكست دادى و منهزم نمودى و بعد او را كشتى ( باعث قتل او شدى ) . اتباع او را كشتى و لشكرگاه او را غارت كردى اما كرم و سخاى تو ما نمىدانيم كدام يك از دو قسم مال را بيشتر دوست دارى مالى كه بدست تو مىرسد يا مالى كه بدست تو بخشيده مىشود . مسلم است كه آنچه را كه تو مىبخشى براى تو گواراتر است و بيشتر چشم ترا روشن مىكند . اسد از گفتهء او خنديد و گفت : تو بهترين دهقانى هستى كه نزد ما مىباشد . اسد تمام آن هدايا را ميان\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nياران و همراهان خود تقسيم و توزيع كرد .\r\nچون اسد مرد ابن عرس عبدى در رثا و ماتم او گفت :\r\n نعى اسد بن عبد اللّه ناع * فريع القلب للملك المطاع\r\nببلخ وانق المقدار يسرى * و ما بقضاء ربك من دفاع\r\nفجودى عين بالعبرات سحا * الم يحزنك تفريق الجماع \r\nيعنى : خبر مرگ اسد را كسى داد . قلب براى مرگ آن شهريار مطاع تپيد .\r\nدر بلخ قضا و قدر رسيد ( در بلخ مرد ) . قضا و قدر پروردگار تو هرگز دفع نمىشود .\r\nاى ديده اشك را روان كن . آيا براى پراكندگى و پريشانى جمع محزون نمىشوى .\r\nو چند بيت ديگر . چون اسد درگذشت مسلمة بن هشام بن عبد الملك كه ابو شاكر باشد بخالد قسرى ( برادر اسد ) چنين نوشت :\r\n اراح من خالد فاهلكه * رب اراح العباد من اسد\r\nاما ابوه فكان مؤتشبا * عبدا لئيما لا عبد فقد\r\nيرى الزنا و الصليب و الخمر * و الخنزير حلا و الغى كالرشد\r\nو امه همها و بغيتها * هم الامام العواهر الشرد\r\nكابزة بالنبى مؤمنة * بقسها و الصليب و العمد \r\nيعنى خداوند وى كه بندگان را از اسد آسوده كرده و نجات داده آنها را از خالد هم آسوده كند كه او را هلاك فرمايد ( از دو برادر ) .\r\nاما پدرش كه او داراى نسب آميخته و مغشوش و غير صريح بوده . او بندهء پست و بندهء بندگان حقير بود . او زنا و صلب و باده و گوشت خوك را روا مىداشت . هدايت و گمراهى در نظر او يكسان بود .\r\nمادرش كارى جز كار روسپىها و كنيزان در بدر نداشت . مادرش برسول كافر بود بكشيش و صليب و غسل تعميد ايمان داشت ( مسيحى بود و خالد فرزند زن نصرانى به اين انتصاب معروف بود چنان كه گذشت ) .\r\nيعنى معموديه ( كه غسل تعميد داده شده ) .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nچون خالد نامه را خواند گفت : اى بندگان خدا آيا كسى تا كنون چنين تسليتى در مرگ برادر ببرادرش داده است ؟\r\nميان خالد و ابو شاكر اختلاف و عداوت بود . علت آن اختلاف اين بود كه هشام فرزندش ابو شاكر را نامزد خلافت و جانشينى خود كرده بود . كميت ( شاعر مشهور ) دربارهء ام او گفت :\r\n ان الخلافة كان اوتادها * بعد الوليد الى ابن ام حكيم \r\nيعنى خلافت پس از وليد براى ابن ام حكيم پايدار و محكم خواهد شد . ابن ام حكيم ابو شاكر است . خالد آن شعر شنيد و گفت : من بهر خليفه كه كنيهء او ابو شاكر است كافر هستم ( عقيده ندارم ) . ابو شاكر شنيد و نسبت بخالد بدبين شد .\r\n\r\nبيان شرح حال شيعهء بنى العباس در خراسان\r\nدر آن سال شيعيان ( هواخواهان ) بنى العباس در خراسان سليمان بن كثير را بنمايندگى خود نزد محمد بن على بن عبد اللّه بن عباس فرستادند كه او را بر حال آنها آگاه كند و بداند چه خواهند كرد . علت اين بود كه محمد از نامه‌نگارى و ارتباط با آنها خوددارى كرده بود زيرا آنها از خداش ( كذاب كه شرح حال او گذشت ) پيروى كرده بودند و هر چه دروغ گفته بود باور كرده بودند چون نامه يا پيك و نمايندهء او دير كرده بودند سليمان را بنمايندگى خود فرستادند .\r\nچون سليمان بر محمد وارد شد او را سخت ملامت و نكوهش كرد و بعد او را با نامهء بسته و ختم شده بنمايندگى روانه نمود . چون سليمان وارد خراسان شد نامه را داد باز كردند ديدند فقط بسم اللّه الرحمن الرحيم در آن نوشته شده . آنها سخت نگران و پريشان شدند و دانستند علت خشم و قهر او اطاعت آنها از خداش بود .\r\nبعد از آن محمد بن على بكير بن ماهان را بدنبال سليمان فرستاد نامه هم نوشت كه خداش دروغگو مىباشد آنها ( پيروان بنى العباس ) سخن او را باور نكردند و سبك و خوار داشتند . بكير دوباره نزد محمد برگشت . او باز او را برگردانيد به او هم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nچند عصاى منبت بآهن و مس داده بود ( علامت ) بكير هم سركرده‌ها را دعوت و جمع كرد و بهر يكى يك عصا منبت مس يا آهن كار داد . آنها دانستند كه در پيروى ( محمد ) كوتاهى و اشتباه كرده‌اند ( كه از خداش پيروى كرده بودند ) . با دريافت آن علامت و نشان توبه كرده و بمتابعت او برگشتند .\r\n\r\nبيان عزل خالد بن عبد اللّه قسرى و نصب يوسف بن عمر ثقفى\r\nدر آن سال هشام بن عبد الملك خالد را از تمام كارهائى كه به او سپرده شده بر كنار كرد .\r\nدر اسباب و علل بركنارى او اختلاف روايت بوده . بعضى گفته‌اند كه فرخ ابو المثنى مباشر هشام در املاك او كه در نهر رمان واقع بوده موجب نگرانى خالد شده بود و بودن براى وى ناگوار بوده . خالد بحيان نبطى گفت : نزد هشام برو و بر عايدات املاك مقدار بيفزا و بمزايده ملك را تضمين كن . حيان هم همان دستور را اجرا كرد و اداره املاك را بر عهده گرفت ولى خود حيان براى خالد و بال و موجب دردسر گرديد خالد بآزار او آغاز كرد حيان بخالد گفت بآزار من مكوش كه من دست نشانده و مطيع تو هستم .\r\nخالد از او دست برنداشت . چون خالد بر او وارد شد او عمدا آب را در املاك باز كرد ( براى ويرانى و ادعا كرد كه خالد بمزارع آب انداخته كه او را بدنام كند ) بعد نزد هشام رفت و گفت : خالد آمده و آب را بكشتزار بسته ( كه حاصل را نابود ) . هشام هم كسى را روانه كرد كه وضع را مشاهده كند و گزارش دهد . حيان بيكى از غلامان هشام گفت : اگر سخنى كه من به تو تلقين مىكنم لب بگشايى من به تو هزار دينار ( زر ) مىدهم . غلام گفت : آن را زود نقد كن . هزار دينار به او داد و گفت : يكى از اطفال هشام را بگريان و چون گريه كند بگو . چرا گريه ميكنى ؟\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nانگار تو فرزند خالد قسرى هستى كه غلهء او سيزده هزار هزار ( سيزده ميليون ) دينار است هشام آن سخن را شنيد . از حيان پرسيد : عايدات خالد از املاك خود چه مقدار است ؟ گفت : سيزده هزار هزار است . اين كلمه در مغز هشام كارگر شد . ( كه او را عزل كرد ) . گفته شده عايدات او بيست هزار هزار بوده . او چندين نهر حفر كرده بود يكى از آنها نهر خالد و ديگرى باجرى و تارمانا و مبارك و جامع و كوره شاپور و صلح . ( با اين تحول و حال ) هميشه ميگفت : من مظلوم هستم زيرا هر چه زير پاى من است بايد ملك من باشد . مقصود او اين است كه عمر چهار يك سواد ( عراق ) را براى قبيله بجيله تضمين كرده بود ( هنگام جنگ و فتح قادسيه كه آنها را بعراق سوق داد . پراكنده بودند آنها را جمع و روانه كرد ) .\r\nعريان بن هيثم و بلال بن ابى برده هر دو به او نصيحت كردند كه املاك خود را به نظر هشام برساند هر چه بخواهد تملك كند و بقيه را به او برگرداند خالد نصيحت آنها را نپذيرفت . گفته شده : بهشام خبر دادند كه خالد به فرزند خود گفته بود تو كمتر از مسلمة بن هشام نمىباشى . مردى از خاندان عمرو بن سعيد بن عاص وارد شد او درشتى كرد . آن مرد بهشام نوشت و شكايت كرد . هشام هم بخالد نوشت و او را سرزنش و نكوهش كرد و سخت توبيخ نمود و دستور داد كه بايد پياده بخانهء او برود و پوزش بخواهد و او را خشنود كند زيرا فرمان عزل و نصب وى بدست او خواهد بود .\r\nهر گاه خالد هشام را ياد مىكرد او را فرزند حمقا ( زن احمق و ابله ) ميخواند .\r\nخالد بر منبر خطبه ميخواند ميگفت : شما ميگوئيد و ادعا ميكنيد كه من خواربار را گران كرده و غله را احتكار نموده‌ام . خداوند كسى را كه موجب گرانى شده لعنت كند ( مقصود او هشام بود ) . هشام به او نوشت و دستور داد كه هرگز غلهء خود را قبل از فروش غلهء امير المؤمنين ( هشام ) نفروشد بدين سبب خواربار گران شد و هر يك كيلچه ( تصغير كيله بصيغهء فارسى ) به چند درهم فروخته شد . او بفرزندش ميگفت : چگونه خواهى بود اگر امير المؤمنين نيازمند تو گردد ؟ تمام اين گفته\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nها و احوال به گوش امير المؤمنين هشام رسيد او نسبت بخالد بدبين و بدخواه گرديد .\r\nو نيز شنيده بود كه خالد ايالت عراق را براى خود كوچك و ناچيز ميداند . هشام به او نوشت : اى فرزند ام خالد ( براى تحقير ) شنيده‌ام كه تو ميگوئى : ايالت عراق براى تو من شرف و ارج ندارد . اى فرزند فرومايگان پست چگونه امارت عراق براى تو شرف نداشته باشد تو كيستى ؟ تو از طايفهء بحيله خوار و كم يار هستى . به خدا سوگند من چنين پيش بينى مىكنم كه كودكى از قريش خواهد آمد و دست ترا بگردنت خواهد بست . ( عزل و بند كند ) . او از خالد چيزهائى مىشنيد تا تصميم بر عزل وى گرفت ولى تصميم خود را مكتوم داشت . بيوسف بن عمر كه در يمن بود نوشت كه با عدهء سى تن از ياران خود عراق را قصد كند كه ايالت عراق را به او واگذار كرده .\r\nيوسف راه كوفه را گرفت و نزديك آن رحل افكند . در آن هنگام طارق جانشين ( نايب خالد ) خالد كودك خود را ختنه كرده بود . خالد به او هزار كنيز و غلام بخشيد غير از اموال بىشمار ديگر و رخت و اسباب . يوسف ( با عدهء خود ) از گروهى از مردم عراق ميگذشت از او پرسيدند : شما كيستيد و چه قصدى داريد ؟ گفت : يكى از شهرها را قصد كرده‌ايم .\r\nعراقيان گمان كردند كه آنها خوارج هستند زود بطارق ( نايب الحكومه ) خبر دادند و گفتند آنها را بكش كه از خوارج هستند . يوسف بمحلهء ثقيف رفت . از او ( و يارانش ) پرسيدند : شما كيستيد ؟ آنها وضع و حال ( امارت ) خود را نهان داشتند .\r\nيوسف دستور داد كه مضريها ( از قبايل مضر ) جمع كنند . هر كه در آنجا ( مضرى ) بود گرد او جمع شدند . چون جمع شدند او هنگام طلوع فجر به مسجد رفت و بمؤذن دستور اذان داد و خود ( با اتباع ) نماز خواند . فرستاد طارق و خالد را گرفتند در حالى كه ديگها ( جشن ختنه ) مىجوشيد .\r\nگفته شد : چون هشام تصميم گرفت كه يوسف بن عمر را بايالت عراق منصوب نمايد تصميم خود را مكتوم نمود . جندب غلام يوسف حامل نامهء او بر هشام وارد شد هشام نامه را خواند و بسالم بن عنبسة كه رئيس ديوان ( انشا ) بود دستور داد كه خود\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاو پاسخ نامه را بدهد ولى نامه را نزد من بفرستد چون نامه را ديد در خفا نامهء كوچك ديگر به خط خود نوشت و ضميمهء آن نمود و نامه را مهر كرد ( كسى نداند ) . در نامهء خود فرمان امارت عراق را داده بود . سالم ( چنان كه ذكر شد كه مكرر است ) پاسخ را نوشت و نامه را نزد هشام فرستاد هشام نامه را در طى آن پيچيد و نامه را ختم كرد ( مهر كرد ) . پيك يوسف را هم نزد خود خواند و تازيانه زد و رخت وى را پاره نمود و با خشم او را از نزد خود راند ولى پاسخ نامه را به او داد او هم رفت . بشير بن ابى طلحه معاون سالم در آن رفتار شك برد و گفت : حتما يك حيله و مكر در كار بوده و بايد چنين باشد كه يوسف را بامارت عراق منصوب نموده . او ( بشير ) بعياض كه نمايندهء سالم در عراق بود نوشت : ( بطور رمز و كنايه ) خانوادهء تو جامهء يمانى ( جامه‌هاى يمن معروف بود ) براى تو فرستادند ( مقصود از يمن امير فرستادند كه يوسف باشد ) آن جامه را بپوش و خداوند بلند را ستايش كن . بطارق ( نايب خالد امير عراق ) هم خبر بده . عياض بطارق بن ابى زياد خبر رمز آن نامه را داد .\r\nپس از آن بشير از ارسال آن رمز پشيمان شد دوباره بعياض نوشت كه خانوادهء تو از ارسال جامه منصرف و خوددارى كرده‌اند . عياض هم نامهء دوم را نزد طارق برد .\r\nطارق گفت : همان خبر اول بايد صحيح باشد ولى بشير ترسيد و نامهء دوم را نوشت .\r\nطارق از كوفه سوار شد و خالد را كه در واسط بود قصد نمود . داود بريد كه حاجب و دربان خالد و نيز رياست ديوان هم بعهدهء او بود او را ديد بخالد خبر داد .\r\nبه او اذن ورود دادند . خالد پرسيد چه باعث شده كه تو نزد ما بيائى ؟ گفت : يك خطا كردم و براى جبران آن آمده‌ام . من در فوت برادر امير كه اسد باشد نامهء تعزيت و تسليت آميز نوشتم حق اين بود كه من خود براى تعزيت پياده بيايم . خالد محزون شد و يك قطره اشك از ديدهء او جارى گرديد . گفت : اكنون برگرد به محل حكومت خويش . چون داود ( حاجب ) دور شد طارق حقيقت را بخالد گفت . گفت :\r\nچاره چيست ؟ گفت : تو خود سوار شو و نزد امير المؤمنين برو و از آنچه او دربارهء تو شنيده بود معذرت بخواه . گفت : من بدون اجازهء ( خليفه ) چنين كارى نخواهم كرد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nگفت مرا نزد او روانه كن تا براى تو اجازه بگيرم .\r\nگفت : چنين هم نخواهم كرد . گفت : پس من مىروم و هر چه در اين چند سال از خراج كسر آمده بر عهده مىگيرم و دوباره فرمان ايالت ترا براى تو خواهم آورد .\r\nگفت : چه مبلغى مىتوانى بر عهده بگيرى ؟ گفت : صد هزار هزار . گفت :\r\nاين مبلغ را از كجا بيارم ؟ به خدا قسم من داراى ده هزار هزار نمىباشم . گفت : من و فلان و فلان اين مبلغ را بر عهده ميگيريم . گفت . بنابر اين من فرومايه و پست خواهم بود زيرا به آنها دادم و بايد از آنها پس بگيرم .\r\nطارق به او گفت : من خود را سپر بلاى تو و مال خود را سپر خويش ميكنم پس از آن هم مجددا صاحب مال و منال خواهيم شد و دنيا در دست ما خواهد ماند و نعمت تو براى تو جاويدان خواهد بود اين حال بهتر از اين است كه از ما مال را مطالبه كند و حال اينكه مال نزد اهل كوفه است و آنها هم منتظر چنين وضعى ميباشند كه ( مال را ندهند ) آنگاه ما كشته خواهيم شد و آنها ( اهل كوفه ) مال را خواهند خورد .\r\nخالد قبول نكرد . طارق با او وداع كرد و گريست و گفت : ديگر يك ديگر را نخواهيم ديد و اين آخرين ملاقات است در اين دنيا . طارق بكوفه برگشت . خالد هم به محل جمه ( حمه در طبرى ) رفت .\r\nپيك يوسف هم وارد يمن شد و گفت : امير المؤمنين بر تو غضب كرده . او مرا تازيانه زد و خود به تو پاسخ نداد بلكه سالم براى تو نامه نوشت كه او رئيس ديوان ( انشا ) است . او نامه را خواند و چون به آخر رسيد نامهء هشام را كه به خط او بود خواند كه به او فرمان ايالت عراق را داده و تأكيد كرده كه فرزند زن نصرانى را بازداشت كند يعنى خالد . همچنين عمال و ياران او را دستگير كند و شكنجه دهد تا او ( هشام ) تشفى حاصل كند . او ( يوسف ) يك راهنما اجير كرد و همان روز كه نامه رسيده بود راه عراق را گرفت . يمن را هم به فرزند خود كه صلت باشد سپرد . او در ماه جمادى - الاخر سنهء صد و بيست بكوفه وارد شد . در نجف رحل افكند و غلام خود كيسان را فرمان داد كه برود و خالد را بر پالان ( براى تحقير نه بر زين ) سوار كند و اگر او\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاز سوارى ( بر خر و پالان ) خوددارى كند او را پياده كشان كشان حاضر كند . كيسان وارد حيره شد . عبد المسيح بزرگ اهل حيره را با خود همراه برد و نزد طارق رفت و به او گفت : يوسف امير عراق شده و ترا احضار كرده . طارق بكيسان گفت : اگر امير مال بخواهد من هر چه او خواسته پيش كش مىكنم . او را خواه و ناخواه نزد يوسف ابن عمر بردند . بحيره هم متدرجا رسيدند ( يوسف و اتباع او ) در آنجا طارق را سخت تازيانه زد .\r\nگفته شده : پانصد تازيانه زد بعد بكوفه رفت از آنجا عطاء بن مقدم را نزد خالد در جمه فرستاد . آن رسول نزد حاجب خالد رفت و گفت : اذن دخول از ابو الهيثم ( خالد ) بگير . حاجب در حالى كه رنگ او تغيير يافته بود بر خالد وارد شد . خالد گفت :\r\nترا چه شده ؟ گفت : نيك است ، گفت : نيكى را در تو نمىبينم . گفت : عطا ميگويد از ابو الهيثم اجازه بگير ( نگفت از امير ) گفت : اذن بده . او بر خالد وارد شد . گفت ( خالد ) واى بر مادرش خشم است . او را برد و بزندان سپرد . ابان بن وليد با او صلح كرد و مبلغ ( جريمه را معين ) نمود كه خود و ياران او نه هزار هزار ( درهم ) بدهند ( و آزاد باشند ) بيوسف گفته شد : اگر موافقت نمىكردى مىتوانستى صد هزار هزار دريافت كنى . گفت : از من و زبانم سر زد و من از قول خود بر نمىگردم .\r\nاطمينان ندارم كه همين مبلغ را بپردازند . ياران خالد به او خبر دادند كه چنين مقرر شده او گفت : خطا كرديد من اطمينان ندارم كه او اين مبلغ را بگيرد و باز هم مطالبهء بيشتر كند . آنها نزد او ( يوسف ) برگشتند و خبر دادند كه خالد نپذيرفته است .\r\nگفت : آيا شما قول خود را نقض كرديد ؟ گفتند : آرى . گفت به خدا من به دو برابر و چهار برابر آن قانع نخواهم بود . او بيشتر از آن مبلغ دريافت كرد . گفته شده : او صد هزار ( هزار ) گرفت . يوسف نزد بلال بن ابى برده فرستاد او را دستگير كرد .\r\nبلال در كوفه كاخى ساخته بود كه هنوز در آن كاخ سكنى نگزيده بود . او را بند كردند و با غل و زنجير در آن كاخ حبس نمودند . آن كاخ زندان شد .\r\nخالد هاشميان را مىپذيرفت و عطا مىداد و مهربانى مىكرد . محمد بن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nعبد الله بن عمرو بن عثمان ( از طرف مادر نوادهء حسين بن على و برادر امى عبد الله بن حسن بن على ) نزد او رفت و چيزى از او بدست نياورد و گفت : عطا به هاشميان اختصاص دارد و ما سودى از او نداريم جز لعن على ( عليه السلام ) . خالد گفت :\r\nاگر بخواهد ما حاضريم كه عثمان را لعن كنيم و عطا را به او بدهيم .\r\nبا اين وصف خالد در سب و لعن على افراط مىكرد او در اين كار نزد قوم ( بنى اميّه ) تقرب مىجست و تهمت را از خود نفى مىكرد .\r\nايالت و امارت خالد در عراق از شوال سنهء صد و پنج شروع شده و در سنه صد و بيست پايان يافت .\r\nهنگامى كه يوسف والى عراق شد اسلام خوار شده و اهل ذمه ( غير از مسلمان كه در پناه اسلام باشند ) حكومت مىكردند . يحيى بن نوفل گفت :\r\n اتانا و اهل الشرك اهل زكاتنا * و حكامنا فى ما نسر و نجهر\r\nملما اتانا يوسف الخير اشرقت * له الارض حتى كل واد منور\r\nو حتى رأينا العدل فى الناس ظاهرا * و ما كان من قبل العقيلى يظهر \r\nو چند بيت ديگر .\r\nيعنى او آمد ( يوسف ) در حالى كه مشركين دريافت زكات ما را دريافت ميكنند و آنها حاكم ما هستند آشكار و نهان بر ما حكومت مىكنند .\r\nچون يوسف نكوكار آمد زمين روشن شد بحديكه هر دشتى منور شده و به حدى كه ما عدل ميان مردم آشكار و نمايان ديديم و قبل از مرد عقيلى نمايان و پيدا نبود باز همو گويد :\r\n ارانا و الخليفة اذ رمانا * مع الاخلاص بالرجل الجديد\r\nكاهل النار حين دعوا اغيثوا * جميعا بالحميم و بالضديد \r\nما خود را چنين مىبينيم كه خليفه با اخلاص مرد جديد را براى ما فرستاد .\r\nما قبل از او چنين بوديم مانند اهل دوزخ كه اگر دعا و استغاثه كنند سرب گداخته ( بجاى آب ) به آنها داده مىشود .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nيوسف اخلاق و حالات متضاد و مختلف داشت . او نماز را در مسجد طول ميداد و خانواده و غلامان خود را از ستم باز مىداشت . او فروتن و نيك سخن و ملايم بود .\r\nنماز صبح را مىخواند و تا نزديك ظهر قرآن ميخواند و تضرع ميكرد و با كسى ( در آن هنگام ) سخن نمىراند و چيزى نمىگفت . او اديب و شعر شناس بود . او سخت‌گير و بد شكنجه بود كه در كيفر افراط ميكرد . او بر بافندگان كه مىگذشت جامه را از آنها مىگرفت و با ناخن خود امتحان مىكرد اگر تار و پود آن سست و بيتاب باشد آنها را سخت تازيانه ميزد و گاهى هم دست آنها را مىبريد . او احمق بود روزى جامه براى او بردند . از منشى خود پرسيد دربارهء اين جامه چه عقيده‌اى دارى . گفت : بهتر اين بود كه محكم بافته ميشد . بمنشى خود گفت : راست گفتى . سپس بجولاهه گفت : اى زادهء فرومايگان چرا چنين كردى . جولاه گفت :\r\nما به كار خويش آشناتر هستيم . ( يوسف ) بمنشى خود گفت : اى زادهء فرومايگان او راست مىگويد . منشى گفت : او در عرض سال يك دو جامه مىبافد و من صد هزار جامه مىبينم يا از دست من دريافت مىشود . او بجولاهه گفت : راست مىگويد . اى زادهء فرومايگان . او ( يوسف كه امير كل باشد ) گاهى اين و گاهى آن را تصديق مىكرد تا آنكه تار و پود جامه را شمرد ديد يك طرف يك ريسمان كمتر است از طرف ديگر .\r\n( سره‌دار ) بافنده را صد تازيانه زد . گفته شد : يوسف عزم سفر كرد . كنيزهاى خود را خواند و بيكى از آنها گفت : تو شهوت‌ران هستى و براى . . . . . . . با من مىآئى . اى غلام گردنش را بزن . ( كه زد ) به ديگرى گفت : تو چه ميگوئى ؟ ( او از سر بريده عبرت گرفته ) : گفت من نزد فرزندم مىمانم . گفت : اى پليد تو نسبت به من علاقه ندارى .\r\nاى غلام گردنش را بزن . بكنيز سيمى گفت : تو در چه حالى هستى ؟ گفت : نمىدانم چه اگر بگويم با تو ميآيم مىترسم مانند آن يكى كشته شوم و اگر بگويم ميمانم باز مانند دومى كشته خواهم شد . گفت اى فرومايهء پست تو با من بحث و مجادله مىكنى ؟\r\nاى غلام گردنش را بزن . همه را زد . ( اين دليل سهل‌انگارى در دين اسلام و نمونهء ستم است آن هم نسبت بمادر فرزند يا همسران ديگر پس نسبت به ديگران چه ميكردند\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبدين سبب در آخر زمان بنى اميه انقلاب و شورش برپا شد و آن حكومت را منقرض كرد شايد هم بر خلاف اصطلاح و مفهوم دستور داده بود كه غلام بر سر آنها بزند ولى آنچه مفهوم و معلوم و مسلم است . اضرب رأس فلان يعنى سر او را جدا كن در هر حال همين قدر بس است كه مرد احمق سالار قومى باشد ) .\r\nاو كوتاه قد و داراى ريش بلند و انبوه بود . چون خياط را براى دوختن جامه نزد خود ميخواند و يك قباره به او مىداد اگر خياط بگويد اين قباره اضافه دارد ( كه قد او كوتاه است ) او خشمگين مىشد و خياط را تازيانه ميزد ولى اگر بگويد معلوم نيست مگر بعد از بريدن و شايد كم باشد او خرسند مىشد . خياطان جامه‌ها را مىبريدند و اضافه بر قباره‌ها مىگرفتند و او توهم مىكرد كه براى يك جامه مصرف شده و خشنود ميگرديد او حكايات و نوادر بسيار دارد . روزى منشى او دير كرد علت دير آمدن را پرسيد گفت : دندانم درد ميكرد . او حجامت‌گر ( در آن زمان دندان‌كش بود ) احضار كرد . و دستور داد دندان او را بكشد و يك دندان سالم هم از او بكشد ( براى كيفر ) .\r\n\r\nبيان امارت و ايالت نصر بن سيار كنانى در خراسان\r\nچون اسد درگذشت هشام بن عبد الملك با عبد الكريم بن سليط حنفى كه باوضاع خراسان آشنا و بر احوال آن سامان آگاه بود مشورت نمود كه چه شخصى را امير آن ديار كند عبد الكريم گفت : اى امير المؤمنين يگانه مرد خراسان از حيث نيرو و حزم و عزم كرمانى است . او رو برگردانيد و پرسيد : نام او چيست ؟ گفت : جديع ( گوش بريده كه در كودكى مادرش گوش وى را بريده تا زنده بماند و اين عادت معروف بود و به همين نام هم موسوم مىشد كه از جدع باشد ) بن على . گفت : نيازى به او نيست و ( نام ) او را با فال بد تلقى كرد . گفت : ( عبد الكريم ) پس سالخورده و مجرب يحيى بن نعيم بن هبيرهء شيبانى . گفت : ( هشام ) ربيعه ( قبيله‌اى كه او از آن مىباشد ) نمىتواند مرزبانى كند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nعبد الكريم گويد . من به خود گفتم : او اكراه دارد كه امير از ربيعه يا يمن باشد پس بايد مضر را نام برد . گفتم : عقيل بن معقل ليثى اگر از يك گناه وى عفو كنى . گفت آن گناه چيست گفتم : فاقد عفت است . گفت نيازى به او نيست . گفتم منصور بن ابى الخرقاء سلمى ولى او شوم است و بد فال . گفت : نام ديگرى را ببر . گفتم : مجشر بن مزاحم سلمى . خردمند و دلير است ولى دروغگو . گفت ، دروغگو نيك نباشد . گفتم :\r\nيحيى بن حضين . گفت : مگر من به تو نگفتم كه ربيعه نمىتواند مرز را حفظ كند .\r\nگفتم : نصر بن سيار . گفت : او سزاوار است . گفتم : اگر از يك چيز چشم بپوشانى او شريف و عفيف و مجرب است ولى يك نقص دارد . پرسيد چيست ؟ پاسخ دادم . عدهء عشيره او كم است . گفت : من براى او عشيره هستم . اى بىپدر تو جز من براى او عشيره ميخواهى كه فزونتر و نيرومندتر باشد ؟ او فرمان وى را نوشت و امضا كرد و با عبد الكريم فرستاد . گفته شده : نام عثمان بن شخير هم براى ايالت خراسان برده شد ولى او شراب خوار بود . جعفر بن حنظله كه پس از مرگ اسد جانشين او در خراسان شده بود بنصر بن سيار پيشنهاد حكومت بخارا داد . نصر با بخترى بن مجاهد مشورت كرد كه او مولاى بنى شيبان بود بخترى به او گفت : قبول مكن تو پير و سالار مضر در خراسان هستى . خوددارى كن من چنين پيش بينى مىكنم كه فرمان ايالت سراسر خراسان براى تو صادر شود . چون فرمان امارت خراسان رسيد او نزد بخترى فرستاد و او را نزد خود خواند . بخترى بياران خود گفت : نصر والى خراسان شده چون بر نصر وارد شد سلام بر امير گفت . پرسيد : از كجا دانستى كه من امير شده‌ام ؟ گفت هر گاه با من كار داشتى تو خود نزد من مىآمدى و چون مرا احضار كردى دانستم كه خود امير شدى .\r\nنصر بن سيار ده هزار درهم مژدگانى بعبد الكريم ( حامل فرمان ) داد . مسلم بن عبد الرحمن بن مسلم را بحكومت بلخ منصوب نمود . و ساج بن بكير بن وساج را براى حكومت مرورود برگزيد . حكومت هرات را هم بحارث بن عبد اللّه بن حشرج داد . نيشابور را به زياد بن عبد الرحمن قشيرى سپرد . ابو حفص بن على را والى خوارزم\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنمود كه با او منسوب و همدوش بود سغد را هم بقطن بن قتيبه واگذار كرد . مردى از اهل يمن ( قبايل يمانى ) گفت : من تاكنون چنين تعصبى نديده بودم . ديگرى گفت :\r\nچنين هم بود زيرا كسى كه قبل از او بوده مدت چهار سال جز مضرى ( از قبايل مضر ) كسى را بحكومت منصوب نكرده .\r\nخراسان خوب آباد شد مانند آن آبادى سابقه نداشت . او خوب حكومت كرد و خوب استيفا نمود .\r\nسوار بن اشعر چنين گفت :\r\n اضحت خراسان بعد الخوف آمنة * من ظلم كل غشوم الحكم جبار\r\nلما اتى يوسفا اخبار ما لقيت * اختار نصرا لها نصر بن سيار \r\nيعنى خراسان پس از ترس و بيم در امن و امان است آسوده از ستم حاكم جبار مىباشد . چون بيوسف ( امير كل مقيم عراق ) خبر رسيد كه بر خراسان چه آمده او نصر را برگزيد نصر بن سيار .\r\n\r\nبيان حوادث\r\nدر آن سال سليمان بن هشام بن عبد الملك صائفه ( ييلاق - محلى كه بدين نام معروف شده - ييلاق‌نشينان را قصد و سندره را فتح كرد .\r\nدر آن سال اسحاق بن مسلم عقيلى تومان شاه را غزا ( غزو ) و قلاع را فتح و آن سامان را ويران كرد .\r\nمحمد بن هشام بن اسماعيل مخزومى هم امير الحاج بود . گفته شده سليمان بن هشام بن عبد الملك امير الحاج بوده يا برادرش يزيد بن هشام .\r\nوالى مدينه و مكه و طائف محمد بن هشام مخزومى و امير عراق و مشرق يوسف بن عمر بودند . گفته شده : جعفر بن حنظله امير مشرق ( خراسان ) بود حاكم بصره كثير بن عبد اللّه سلمى از طرف يوسف و قاضى آن عامر بن عبيده و والى ارمنستان و آذربايجان مروان بن محمد و قاضى كوفه ابن شبرمه بودند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدر آن سال عاصم بن عمر بن قتاده بر حسب اصح روايات درگذشت . همچنين مسلمة بن عبد الملك بن مروان گفته شده : در سنهء صد و بيست و يك درگذشت آن هم در شام .\r\nدر آن سال قيس بن مسلم و محمد بن ابراهيم بن حارث تميمى و حماد بن سليمان فقيه و واقد بن عمرو بن سعد بن معاذ و على بن مدرك نخعى كوفى و قاسم بن عبد الرحمن بن عبد اللّه بن مسعود كوفى وفات يافتند .\r\n\r\nسنه صد و بيست و يك\r\nدر آن سال مسلمة بن هشام روم را براى غزا قصد و مطامير را فتح كرد .\r\n\r\nبيان ظهور و قيام زيد بن على بن الحسين\r\nگفته شد : زيد بن على بن الحسين در همين سال كشته شد و باز گفته شد : كه در سنهء صد و بيست و دو . اكنون ما علت مخالفت او را با هشام و بيعت او را در همين تاريخ ( سنه صد و بيست و يك ) بيان مىكنيم و خبر قتل او را در تاريخ سنهء صد و بيست و دو شرح خواهيم داد .\r\nدر علت و سبب مخالفت او روايات مختلف مىباشد . گفته شده زيد و داود بن على بن عبد اللّه بن عباس و محمد بن عمر بن على بن ابى طالب همه بر خالد بن عبد اللّه قسرى در عراق وارد شدند به آنها جايزه داد و آنها بمدينه بازگشتند چون يوسف بن عمر بامارت عراق رسيد بهشام نوشت ( كه خالد نسبت به آنها احسان كرده بود ) و نيز اضافه كرد كه خالد در مدينه زمينى به قيمت ده هزار دينار ( زر ) از يزيد خريدارى كرده و بعد همان زمين را به او بخشيد هشام به حاكم مدينه نوشت كه اشخاص مذكور را نزد او روانه كند . هشام از آنها تحقيق كرد آنها بدريافت جايزه و انعام اعتراف كردند و تهمتهاى ديگر را منكر شدند سوگند هم ياد كردند و هشام هم باور كرد . به آنها دستور داد كه بعراق بروند و با خالد روبرو شوند . آنها با اكراه بعراق رفتند و خالد را ديدند و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبمدينه برگشتند . خالد هم آنها را تصديق كرد .\r\nچون بقادسيه رسيدند مردم كوفه با زيد مكاتبه كردند ( او را بقيام دعوت كردند ) . او برگشت .\r\nگفته شده : چنين نبود بلكه خالد ادعا كرده بود كه نزد آنها و چند تن از قريش مالى سپرده بود . يوسف بهشام نوشت و گزارش داد و هشام آنها را احضار كرد و نزد يوسف ( در عراق ) فرستاد تا با خالد روبرو شوند آنها بر يوسف وارد شدند ، يوسف بزيد گفت : خالد ادعا مىكند مالى نزد تو سپرده . او گفت : چگونه او مال خود را نزد من امانت مىگذارد و حال اينكه پدران مرا علنا بمنبر ناسزا مىگويد و لعن مىكند . يوسف خالد را جلب كرد در حالى كه خود را با يك عبا پوشانيده بود به او گفت : اين زيد است منكر امانت تو مىباشد . خالد به او ( زيد ) و بداود نگاه كرد و گفت : آيا مىخواهى بر گناه خود كه نسبت به من مرتكب شدى يك گناه ديگر نسبت به اينها ( دو تن هاشمى ) مرتكب شوى . من چگونه مال خود را به اينها مىسپارم و حال اينكه پدر آنها را بر منبر دشنام مىدهم .\r\nبخالد گفتند : چه علتى داشته كه تو چنين كارى كنى ( بما تهمت بزنى يا ادعا كنى ) گفت : او مرا بسيار شكنجه داد و من با اين ادعا خواستم مدتى بگذرد شايد فرجى حاصل شود . آنها ( هاشميان مذكور همه ) برگشتند و زيد و داود در كوفه ماندند .\r\nگفته شده يزيد بن خالد قسرى ادعا كرده بود كه چنين وديعه نزد زيد مىباشد چون هشام به آنها امر كرد كه بعراق بروند ( و روبرو شوند ) آنها خوددارى كردند و خواستند او آنها را معاف بدارد زيرا از يوسف كه ظالم بوده ترسيده بودند كه نسبت به آنها ستم كند . گفت : ( هشام ) من مىنويسم كه بشما آزار نرساند . آنها را مجبور كرد و آنها راه عراق را گرفتند . يوسف هم آنها را با يزيد ( فرزند خالد ) روبرو كرد . يزيد گفت : من نزد هيچ چيز كم يا فزون ندارم . يوسف گفت : تو\r\n[ ؟ 
  ] مىكنى يا بامير المؤمنين ؟ آنگاه او را سخت شكنجه داد بحديكه نزديك\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبود بميرد . سپس دستور داد كه فراشها را بزنند ( گويا اين عبارت چنين باشد . قرشيين بجاى فراشين و اين غلط ناسخ يا ناشر است و از كلمه بعد همچنين مفهوم مىشود « و تركوا زيدا » پس آنها را زد و زيد را از ميان هاشميان يا قرشيان استثنا كرد . در هر حال عبارت مبهم و ناقص و غير مفهوم است و در عين حال بحث در آن غير لازم مىباشد ) پس از آن به آنها قسم داد و همه سوگند ياد كردند و بمدينه برگشتند ولى زيد در كوفه ماند .\r\nزيد قبل از عزيمت بهشام گفته بود : من از يوسف ايمن نمىباشم و از اين مىترسم اگر مرا روانه كنى ديگر در عالم زندگانى يك ديگر را نبينيم . هشام گفت : چاره نيست بايد به روى او هم نزد يوسف رفت .\r\nگفته شده : علت اين بود كه زيد با پسر عم خود جعفر بن حسن بن حسن بن على اختلاف و محاكمه داشت . موضوع اختلاف اوقاف على بوده كه ميان فرزندان حسن و حسين تقسيم مىشد . زيد از طرف اولاد حسين و جعفر از طرف اولاد حسن . چون جعفر وفات يافت عبد اللّه بن حسن بجاى او دعوى را ادامه داد . هر دو نزد خالد بن عبد الملك بن حارث حاضر مىشدند و بمحاكمه مىپرداختند روزى عبد اللّه بزيد درشت گفت ( توهين كرد . به او گفت : اى فرزند زن سندى ! زيد خنديد و گفت : مادر اسماعيل ( پيغمبر ) هم كنيز بود . با اينكه مادرم كنيز بود پس از مرگ خواجهء خود ( از شوهر ديگر ) خوددارى كرد در حالى كه ديگرى خويشتن دارى نكرد مقصود او فاطمه دختر حسين كه عمهء او و مادر عبد اللّه بود زيرا بعد از پدرش حسن بن حسن شوهر اختيار كرد ( زن عبد اللّه بن عمرو بن عثمان بن عفان شده بود كه فرزندى بنام محمد آورد و داستانى دارد ) . زيد از گفتهء خود پشيمان شد و از عمهء خويش خجلت كشيد . مدتى نزد او نرفت . فاطمه به او پيغام داد : اى برادرزادهء من . من مىدانم كه مادرت نزد خودت مانند مادر عبد الله گرامى و محترم است . به فرزند خود عبد الله هم گفت : بد كردى كه بزيد درشت گفتى به خدا او ( مادر زيد ) بهترين كسى بود كه داخل خانوادهء ما شده است . گفت ( راوى ) چنين آمده كه خالد ( حاكم ) به آنها\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nگفت : فردا نزد من بيائيد . من زاده عبد الملك نخواهم بود اگر نتوانم دعوى شما را پايان و فيصله دهم .\r\nشب مردم مدينه در حال هيجان و اهتمام و گفتگو ماندند . بعضى مىگفتند :\r\nزيد چنين گفت و برخى مىگفتند : سخن عبد الله چنين بود . روز بعد خالد براى محاكمه در مسجد نشست مردم هم گروهى شماتت مىكردند و قومى متأثر و غمگين بودند . خالد هر دو را نزد خود خواند و ميل داشت كه آنها به يكديگر دشنام دهند ( تا شماتت كند ) چون هر دو حاضر شدند عبد الله خواست سخن بگويد زيد به او گفت : اى ابا محمد شتاب مكن . من مالك چيزى نيستم ( حقى ندارم ) هر كس هم با تو نزد خالد مخاصمه و مرافعه كند مالك چيزى نخواهد بود . سپس بخالد خطاب كرده گفت : تو ذريهء پيغمبر را براى چيزى نزد خود احضار كردى كه هرگز ابو بكر و عمر براى مانند آن آنها را نزد خود نمىخواندند . خالد گفت :\r\nكسى نيست كه به اين بىخرد ( زيد ) چيزى بگويد . مردى از انصار از خاندان عمرو بن حزم برخاست و گفت : اى فرزند ابو تراب ( تحقير ) و اى زادهء حسين سفيه تو نمىدانى كه والى بر تو حق ولايت و طاعت دارد ؟ زيد گفت : اى قحطانى ( عرب قحطان ) خاموش باش ما بمانند تو پاسخ نخواهيم داد . آن مرد ( قحطانى ) گفت :\r\nچرا از جواب من خوددارى مىكنى به خدا قسم من از تو بهتر هستم و پدر و مادرم از پدر و مادرت بهترند . زيد خنديد و گفت : اى گروه قريش اين دين ( اسلام ) از بين رفته آيا نسب و حسب هم از ميان رفته است . به خدا سوگند اين ملت مىرود ولى حسب و نسب قوم زايل نمىشود عبد اللّه بن واقد بن عبد الله بن عمر بن الخطاب گفت : اى مرد قحطانى به خدا قسم تو دروغ گفتى . به خدا او از شخص تو بهتر و پاكتر است . پدر و مادر و نسب او از پدر و مادر تو نيكتر و پاكتر است . دشنامها هم به او داد سپس با خشم يك مشت ريگ از زمين برداشت و بر زمين زد و گفت :\r\nبه خدا ما بر اين وضع و حال نمىتوانيم صبر و تحمل كنيم . زيد هشام بن عبد الملك را قصد كرد و چون رسيد به او اجازه ملاقات نداد هر گاه او نامه مىنوشت\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو درخواست ملاقات مىكرد هشام زير آن مىنوشت : بخانهء خود برگرد . زيد ميگفت : به خدا قسم من نزد خالد نخواهم رفت پس از مدتى دراز به او اجازهء ملاقات داد .\r\nروزى به او اجازهء ملاقات داد و خود هشام بر بلندترين اشكوبه قرار گرفت ( كه او را در بالا رفتن از پله خسته و ملول كند ) . زيد بالا رفت او تنومند و فربه بود هشام كسى را بدنبال او فرستاد كه هر چه بگويد بشنود بدون اينكه شخصى را ببيند آن شخص مىشنيد كه او چنين ميگفت : به خدا سوگند هر كه دنيا را دوست بدارد خوار مىشود . اين كلمه را هنگامى گفت كه بر پله مكث كرده استراحت مىنمود پس از آن بالا رفت نزد هشام سخن بميان آمد هشام باور نكرد او سوگند ياد كرد هشام گفت : من تصديق نمىكنم . گفت اى امير المؤمنين خداوند كسى را در رضاى خود پست نمىدارد و در عدم رضاى خود بلند نمىكند ( عبارت سخت پيچيده و غير مفهوم بلكه بدون معنى و فاقد مقصود است بالجمله مضمون آن بايد چنين باشد كه خداوند كسى را با خشنودى تو بلند نمىكند و با عدم خشنودى تو پست نميدارد كه ميخواهى باور كنى يا نكنى خدا خود مىداند و ميخواهد مىكند و رضاى خدا بهتر از رضاى تو مىباشد ) .\r\nهشام گفت : اى زيد ! شنيده‌ام كه تو آرزوى خلافت را دارى در حالى كه تو فرزند كنيز باشى در خور خلافت نيستى . زيد گفت : اين سخن پاسخى دارد . ( آيا بگويم ؟ ) گفت : بگو . گفت : هيچ كس سزاوارتر و نزد خداوند بلندپايه‌تر از پيغمبر او نيست كه خداوند آن پيغمبر را مبعوث فرموده ، اسماعيل فرزند كنيز و برادرش فرزند بانو بود كه خداوند اسماعيل را برگزيد و از نسل او خير البشر ( محمد ) را بوجود آورد . بر آن كسى كه جد او رسول اللّه و پدرش على بن ابى طالب باشد باكى نيست كه مادرش كنيز باشد . هشام به او گفت : دور شو . گفت : دور مىشوم و به جائى خواهم رفت كه براى تو ناگوار خواهد بود . سالم ( بايد رئيس ديوان هشام باشد ) به او گفت : اى ابا حسين از تو چيزى سرنزند ، او از آنجا خارج شد و بكوفه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nرفت . محمد بن عمر بن على بن ابى طالب به او گفت : ترا به خدا اى زيد نزد خانوادهء خود برگرد و بكوفه مرو كه آنها بعهد خود وفا نخواهند كرد او قبول نكرد و گفت او ( هشام ) ما را گرفتار كرد و مانند اسير از حجاز بشام و از آنجا بجزيره و بعد بعراق روانه كرد و نزد قيس ثقيف ( قبيله ) فرستاد كه ما را آلت بازى خود نمود ، بعد گفت :\r\n بكرت تخوفنى المنون كاننى * اصبحت عن عرض الحياة بمعزل\r\nفاجبتها ان المنية منهل * لا بد ان اسقى بكاس المنهل\r\nان المنية لو تمثل مثلت * مثلى اذا نزلوا بضيق المنزل\r\nفافنى حياءك لا أبا لك و اعلمى * انى امرؤ سأموت ان لم اقتل \r\nيعنى - ( زن - يا معشوقه ) مبادرت كرد ( صبح زود ) بترسانيدن من انگار من از مرگ ( در اصل بيت حيات آمده و اين غلط است . آنچه مىدانيم در اصل چنين بوده . عن عرض المنون كه مرگ باشد ) بر كنار هستم . من به او جواب دادم .\r\nمرگ حوض است و من حتما بايد از آب ( ساغر - جام و در روايت ديگر ذاك المنهل آمده ) آن حوض بنوشم ، ( مرگ حتمى است و چاره و گريز از آن نيست ) . اگر مرگ بخواهد نمايش دهد و كسى مانند مرا مستوجب هلاك بداند ، مرا دچار مىكند كه در تنگناى منزل ( زندگانى ) دچار شده‌ام ( از حيات بستوه آمده و در وضع سخت گرفتار شده‌ام ) . شرم خود را پامال كن اى بىپدر ( خطاب بمعشوقه يا زن كه بر حسب عادت شعراء به او اشاره مىشود ) و بدان كه من مردى هستم اگر كشته نشوم حتما خواهم مرد ، ( از مرگ گريز نيست و اين شعر معروف و مورد استشهاد و تمثل مىباشد ) .\r\nمحمد بن عمر بن على ( پسر عم او ) با او وداع كرد و گفت : من با خداى خود عهد مىكنم كه تا زنده هستم با اينها ( بنى اميه ) بيعت و اطاعت نكنم . از او جدا شد و رفت او ( زيد ) سوى كوفه رفت و در آنجا پنهان شد . خانه به خانه نقل مكان ميكرد شيعيان نزد او مىرفتند و بيعت مىكردند . يكى از ( سر كرده‌هاى ) آنها سلمة بن كهيل بود كه با او بيعت نمود . همچنين نصر بن خزيمهء عبسى و معاوية بن اسحاق\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبن زيد بن حارثهء انصارى و جمعى از بزرگان و اعيان اهل كوفه با او بيعت كردند و گرويدند . صورت بيعت ( عهد و ميثاق ) اين بود كه : ما شما را بكتاب خداوند ( قرآن ) و سنت پيغمبر و جهاد با ستمگران و دفاع از ناتوانان و دادن حق محرومين و تقسيم عايدات فىء ( املاك خالصهء مسلمين ) ميان مستحقين يكسان و پس دادن وجوه مظلمه ( كه به زور گرفته شده ) و يارى خاندان پيغمبر ، آيا بر اين عهد بيعت مىكنيد ؟\r\nاگر بگويند : آرى . دست بر دست آنان ميگذاشت و بيعت مىكرد . آنگاه ميگفت : عهد و ميثاق خداوند و پيروى پيغمبر بر تو واجب است كه بعهد خود نسبت به من وفا نمائى و با دشمنان من جنگ و ستيز كنى و آشكارا و نهان مرا يار و وفادار باشى . اگر ميگفت ( كسى كه بيعت مىكند ) آرى او دست بر دست وى ميگذاشت و بيعت ميكرد و بعد ميگفت : خداوندا تو خود گواه باش .\r\nعدهء پانزده هزار . گفته شده : چهل هزار با او بيعت كردند : او باتباع خود فرمان آماده‌باش داد .\r\nكسانى كه آمادهء نبرد شده بودند سرگرم تهيهء سلاح شدند بدين سبب راز او آشكار گرديد . اين روايت بر حسب نقل راويان است كه ميگويند او از شام بكوفه رفته بود .\r\nاما روايت ديگران كه مدعى هستند او نزد يوسف بن عمر رفته كه با خالد بن عبد اللّه قسرى روبرو شود يا با فرزندش يزيد ملاقات كند كه چنين است ، زيد در كوفه اقامت گزيد داود بن على بن عبد اللّه بن عباس هم همراه او بوده شيعيان از هر طرف نزد زيد رفته از او درخواست قيام و خروج نمودند . آنها ميگفتند : ما اميدواريم تو پيروز شوى ( وعده داده شده كه منصور ظهور مىكند ) و تو همان منصور باشى كه در روزگار او بنى اميه نابود شوند . او هم در كوفه اقامت نمود . يوسف بن عمر هم بجستجوى او كوشيد چون او را دريافت دستور داد كه سفر كند او هم تعلل ميكرد و ميگفت بيمارم مدتى غير محدود ماند باز يوسف به او تأكيد كرد كه برود او ادعا\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكرد سرگرم خريد بعضى چيزهاست و باز يوسف به او پيغام داد كه كوفه را بدرود گويد او ادعا كرد با فرزندان طلحة بن عبيد اللّه مرافعه و محاكمه دارد كه موضوع ملك مشترك مدينه است باز به او پيغام داد وكيلى براى دعوى معين كند و برود چون يوسف اصرار كرد او ناگزير بقادسيه رفت ( نزديك كوفه ) گفته شده بثعلبيه رفت و چون به آن محل رفت اهل كوفه بدنبال او رفتند و گفتند : ما چهل هزار هستيم يك تن از يارى تو تخلف نخواهد كرد ما همه با شمشيرهاى خود از تو دفاع خواهيم كرد . اهل شام هم در اينجا كم مىباشند بعضى از قبايل ما براى دفع آنها كافى خواهند بود . آنها سوگندها ياد كردند . او مىگفت : من مىترسم مرا ترك كنيد و تنها بگذاريد يا مرا بدشمن تسليم كنيد چنان كه نسبت به پدر و جد من كرديد باز آنها قسم ياد مىكردند و تأكيد و اصرار مىنمودند . داود بن على به او گفت :\r\nاى پسر عم من اينان ترا فريب مىدهند قبل از تو هم نسبت به كسى كه از تو بزرگتر و گرامىتر بود خيانت كردند . نسبت بجد تو على بن ابى طالب و بعد نسبت بحسن كه با او بيعت كردند و بعد بر او شوريدند و نسبت بحسين كه او را از ديار خود آوردند و براى او سوگند ياد كردند و با سختترين قسمها يارى خويش را تأكيد نمودند و بعد او را تسليم دشمن كردند باز هم به آن وضع قانع نشدند تا آنكه خود اينها او را كشتند . تو با آنها برنگرد ( بكوفه مرو ) به او گفتند اين مرد ( داود ) نمىخواهد تو قيام كنى او ادعا مىكند كه خود و خانواده او ( بنى العباس ) احق و اولى هستند ( بخلافت ) .\r\nزيد بداود گفت : على با معاويهء حيله‌گر جنگ مىكرد و حسين با يزيد نبرد نمود در حالى كه دنيا به آنها اقبال كرده بود .\r\nداود به او گفت : من از اين مىترسم كه اگر تو با آنها برگردى خود آنها در دشمنى و ستيز با تو از ديگران بدتر و سختتر باشند « داود سوى مدينه » و زيد بكوفه برگشت . داود هنگام وداع به او گفت : خود بهتر مىدانى .\r\nچون زيد بكوفه رسيد سلمة بن كهيل نزد ايشان رفت و گفت : تو برسول اكرم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنزديك هستى و حق دارى ( كه بخلافت برسى ) . ترا به خدا بگو عدهء كسانى كه با تو بيعت كردند چيست ؟ گفت : چهل هزار تن . گفت : كسانى كه با جد تو بيعت كرده بودند بالغ بر چه عده شدند ؟ گفت : هشتاد هزار . گفت : از آنها چند تن باقى ماندند و وفادارى كردند ؟ گفت سيصد تن . گفت : ترا به خدا بگو آيا تو بهتر هستى يا جد تو ؟ گفت : جدم . گفت : آيا اين زمان بهتر است يا زمان جدت بهتر بود ؟\r\nگفت : زمان جدم . گفت : آيا تو اميدوارى كه اينها نسبت به تو وفادارى و پايدارى كنند و حال اينكه نسبت بجدت خيانت و غدر كرده بودند . گفت : اينها با من بيعت كرده‌اند و بر من واجب شده چنان كه بر آنها هم واجب شده ( كه قيام و جهاد كنند ) گفت : آيا به من اجازه مىدهى كه از اين شهر بيرون بروم زيرا مىترسم حادثه رخ دهد و مرا دچار كند و من نتوانم خوددارى كنم . به او اجازه داد و او سوى يمامه رفت . پيش از اين بيعت مسلمه را نوشته بوديم .\r\nعبد الله بن حسن بن حسن ( بن على ) بزيد نوشت : اما بعد : اهل كوفه پر ادعا و باد غرور در دماغ دارند در ظاهر قوى و در باطن سست و ضعيف مىباشند . در حال آسايش مىشورند و هنگام مقابله بستوه مىآيند . زبان آنها پيش مىرود و آنها را پيش مىبرد ولى دلها بدنبال زبان نمىشتابد و يارى نمىكند . نامه‌هاى آنها پياپى براى من مىرسد و من از دعوت و نداى آنها خود را كر و گنگ مىسازم و بر دل خود پرده كشيده‌ام زيرا به آنها اميدوار نمىباشم و آنها را دور افكندم . مثال آنها چنين است كه على بن ابى طالب فرموده : اگر شما را ترك كنند مىشوريد و آماده نبرد مىشويد و اگر شما را بجنگ دعوت كنند سست و عاجز مىشويد . اگر مردم بر انتخاب امام متحد شوند شما مخالفت مىكنيد و اگر شما را براى انتخاب دعوت كنند دور مىشويد و ستيز مىكنيد . زيد به آن نصايح گوش نداد . بدان حال ماند كه مردم با او بيعت مىكردند و او آماده جنگ مىشد كه قيام كند .\r\nاو در كوفه دختر يعقوب بن عبد الله سلمى را بهمسرى اختيار كرد و نيز دختر عبد الله بن ابى العنبسى را بزنى گرفت . علت اين ازدواج اين بود كه ام عمرو بن\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبنت الصلت عقيدهء شيعيان را داشت نزد زيد رفت و بر او درود گفت . او بسيار زيبا ولى مسن بود ولى فزونى جمال سن وى را مىكاست . زيد از شخص او خواستگارى كرد . او گفت : سن من اقتضاى اجابت ندارد ولى من دختركى بسيار زيبا دارم كه از من سفيدتر و بهتر و زيباتر است . شكل او بهتر و نازش فزونتر است . زيد خنديد و دختر او را بزنى گرفت . او در كوفه خانه به خانه منتقل مىشد گاهى نزد اين زن و گاهى نزد آن . و گاهى هم ميان قبيله بنى عبس يا بنى هند يا تغلب مىزيست تا كار او آشكار گرديد .\r\n\r\nبيان جنگ و غزاى نصر بن سيار در ما وراء النهر\r\nدر آن سال نصر بن سيار در ما وراء النهر دو بار جنگ و غزا نمود . يك بار از باب جديد لشكر كشيد كه از بلخ رفت بدان ناحيه سپس برگشت و بمرو رسيد در مرو بر منبر فراز گشت و خطبه نمود و گفت : من جزيه را از مسلمين ( تازه مسلمان كه به حال سابق مانده و جزيه را به زور از آنها مىگرفتند ) لغو كردم و اين جزيه را بر مشركين تحميل مىكنم كه پيش از اين از ماليات آنها كاسته شده بود . بمردم اطلاع داد كه من منصور بن عمر بن ابى الخرقاء را براى رسيدگى بتظلم ستمكشان معين كرده‌ام . يك آدينه بيشتر نگذشته بود كه عدهء سى هزار مسلمان كه پيش از آن جزيه مىپرداختند و او جزيه آنها را الغاء كرد نزد وى حاضر شدند . همچنين عدهء هشتاد هزار تن از مشركين تجمع كردند كه او جزيه مسلمين را بر آنها تجمع كرد .\r\nآنچه از مسلمين حذف شده بر مشركين وضع و مقرر گرديد . ماليات و خراج را هم مرتب كرد كه هر قسمى يك نحو باشد و هر نحو در محل خود و از مؤدى خود دريافت شود .\r\nپس از آن براى دومين بار به قصد جنگ و غزا لشكر كشيد و به محل « ورغسر » و « سمرقند » رسيد و برگشت و باز براى بار سيم از مرو به محل « شاش » لشكر كشيد در آنجا « كورصول » با عدهء پانزده هزار جنگجو كه حارث بن سريج با آنها بود مانع\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nعبور و مرور لشكر ( نصر ) گرديد . كورصول خود با چهل پهلوان در يك شب تار بر لشكر نصر بن سيار شبيخون زد . بخارا خدا با مردم بخار همراه نصر بودند همچنين اهالى سمرقند و كش و نسف تحت فرمان بخارا خدا بودند كه عدهء آنها بالغ بر چهل هزار بود . نصر ندا داد كه هيچ يك از لشكريان جاى خود را تهى نكند و همه در جاى خود پايدارى كنند . عاصم بن عمير كه فرمانده لشكر سمرقند بود با عدهء خود از لشكرگاه خارج شد ناگاه با تركان مهاجم روبرو شد نبرد كرد و يك تن از عقب داران را اسير كرد معلوم شد كه او يكى از پادشاهان بود چهار هزار قبه ( ابه چادر - خانواده ) تحت فرمان او بودن چون او را نزد نصر بردند از او پرسيدند تو كيستى گفت : من كورصول هستم . نصر گفت : خدا را سپاس كه ما را بر تو اى دشمن خدا چيره كرد . كورصول گفت : كشتن چون من سالخورده براى تو سودى ندارد مرا آزاد كن تا به تو چهار هزار شتر تركى و هزار اسب بدهم سپاه خود را با اين چهارپايان تقويت خواهى كرد . نصر با اتباع خود مشورت كرد آنها گفتند : او را آزاد كن ( و آن چهارپايان را بگير ) . نصر پرسيد : چند سال دارى ؟ گفت نمىدانم . همين قدر مىدانم كه هفتاد و دو بار براى جنگ و غارت رفته‌ام پرسيد ايا در روز تشنگى ( واقعه كه سپاهيان در آن تشنه بودند ) تو در جنگ ( ضد مسلمين ) بودى ؟ گفت : آرى . گفت : اگر هر چه زير آفتاب عالم تاب است به من بخشى من اين عطيه را بيك روز از وقايع تو خصوصا روز تشنگى برابر نخواهم كرد ( ترا بانتقام آن روز خواهم كشت ) سپس بعاصم بن عمير سغدى گفت :\r\nبرخيز و رخت و سلاح او را از تنش برگير . گفت : ( كورصول ) كدام يك از شما مرا گرفتار كرد ؟ نصر در حالى كه مىخنديد گفت : يزيد بن قران حنظلى ترا اسير كرد به او هم اشاره و معرفى كرد . گفت : اين مرا گرفت ؟ اين نمىتواند اسفل اعضاى خود را بشويد . چگونه مرا اسير كرد ؟ گفت : عاصم بن عمير ترا اسير كرد ( فرمانده آن عده ) . گفت : من درد قتل را احساس نخواهم كرد كه دليرى از سواران عرب مرا گرفتار كرده باشد . او را كشت و بر كنار رود بردار آويخت .\r\nعاصم بن عمير هزار مرد ( مشهور ) بود . ( پس از آن در وقايع ابو مسلم ) در نهاوند\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدر لشكركشى قحطبه كشته شد .\r\nچون كورصول را كشتند تركان خانه‌هاى او ( قبيله او ) را آتش زدند و گوش خويش و موى سر را بريدند . دمهاى اسبها را هم قطع كردند و براى عزا دارى كه تركان در ماتم بزرگان از قديم سر خود را مىشكافتند و گوش و بينى خويش را مىبريدند و قمه‌زنى در ماتم حسين بن على از رسوم عزادارى آنهاست كه منحصر بتركان بوده ) .\r\nچون نصر قصد مراجعت نمود پيكر او را آتش زد مبادا استخوان وى را حمل كنند ( تجليل نمايند ) سوختن جسد او براى تركان سختتر از قتل او بود .\r\nنصر راه فرغانه را گرفت . در آنجا هزار راس ( انسان - برده ) اسير گرفت . يوسف بن عمر بنصر بن سيار نوشت سوى « شاش » برو و آن خائن دين را تعقيب كن مقصود حارث بن سريج است . اگر خداوند ترا بر او و اهل شاش پيروز كرد بلاد آنها را ويران و نسل آنها را اسير و برده كن ولى از اين حذر كن كه مسلمين را دچار كنى او نامه را خواند و با لشكريان مشورت كرد . يحيى - بن حصين گفت : بايد دانست اين فرمان امير المؤمنين است يا دستور امير است ( يوسف بن عمر ) . نصر گفت : اى يحيى تو در روزگار عاصم سخن خوب گفتى و نتيجهء خوب از آن گرفتى و مقرب شدى اكنون هم اين سخن را مىگوئى كه بمقام بلند برسى چنان كه رسيدى . اى يحيى پيش برو كه من ترا فرمانده پيش آهنگان خود نموده‌ام . مردم يحيى را ملامت كردند ( كه باعث لشكركشى و دچار كردن آنها شده ) . يحيى سوى « شاش » رفت . حارث رسيد و دو عراده بر آنها بست . احزم كه پهلوان دلير ترك بود بر مسلمين هجوم برد . مسلمين او را كشتند و سر او را بريدند و نزد تركان انداختند . ضجه كردند و گريختند . نصر هم سوى « شاش » رفت . پادشاه آن بلاد پيشنهاد صلح داد . هدايا و گروگان هم پيش كشيد . نصر شرط كرد كه او حارث بن سريج را از بلاد خويش اخراج كند . او را اخراج كرد و او بفارياب\r\n[ ؟ 
  ] نصر در شاش نيزك بن صالح غلام عمرو بن عاص را عامل خود نمود . پس\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاز آن لشكر كشيد تا به محل قباء از سرزمين فرغانه رسيد . مردم آن سرزمين بر لشكر كشى او آگاه شدند . علف را آتش زدند و خواربار را از او قطع كردند .\r\nنصر عده فرستاد ولى عهد خداى فرغانه را در قلعه محاصره كرد و چهارپايان آنها را بغنيمت برد نصر عده‌اى از مردان تميم را با محمد بن مثنى براى مقابلهء او فرستاد . مسلمين كمين شده بودند چون تركان با غنايم برمىگشتند كمين حمله كرد و بعضى از چهارپايان را مسترد نمود . پس از آن بر آنها حمله كردند و دهقان ( رئيس ) آنها را كشتند و عده‌اى اسير گرفتند كه فرزند دهقان ميان آنان بود نصر او را كشت . نصر سليمان را كه حامل عهد نامهء صلح بود بنمايندگى خود نزد شهريار فرغانه فرستاد . او دستور داد كه نماينده گنجها را بازديد كند و برگردد از او پرسيد ( شهريار ) كه در آمدن راه را چگونه ديدى ؟ گفت : هموار و آباد و داراى چراگاه و آب بسيار بود . شهريار گفتهء او را پسنديد و پرسيد كه به تو اطلاع داد ( كه راه آباد و هموار است . مقصود اين چيست كه چون او تن به صلح داده و معلوم شده كه راه هموار و سهل العبور است مبادا از طرف مسلمين دچار شود .\r\nسليمان به او گفت : كسى به من اطلاع نداده خود به تمام اين راهها آشنا هستم زيرا براى جنگ « غرشتان » و « غور » و « ختل » و طبرستان رفته و آزموده و آگاه شده بودم چگونه من نبايد بدانم شهريار پرسيد كه استعداد ما را چگونه مىبينى ؟\r\nگفت : بسيار خوب و كامل است ولى آيا نمىدانى محصورين هرگز از نزديكترين كسى ايمن نمىباشند هميشه به خود اعتماد مىكنند تا هر چه دارند از دست بدهند و تا دم مرگ پايدارى و مقاومت خواهند كرد كه بعد تسليم شوند سليمان از گفتهء خود ( كه راه هموار و سهل است ) پشيمان شده بود ( زيرا دانست كه شهريار دچار محظور شده ) پس از اينكه سختى كارزار و شدت محاصره و فداكارى محصورين را وصف كرد كه اگر شهريار پايدارى كند بستوه خواهد آمد شهريار متقاعد شده و به صلح تن داد عهدنامه صلح را خواست و امضا كرد و بسليمان داد و مادر خويش را با او همراه كرد كه نزد نصر برود . آن بانو بر نصر وارد شد و نصر با او گفتگو كرد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآن بانو گفت : هر پادشاهى كه شش خصلت و صفت نيك نداشته باشد پادشاه محسوب نمىشود . يكى داشتن وزير كه اسرار خود را بگويد و بنصيحت او اعتماد داشته باشد . آشپز خوب كه اگر يك خوراك را نپسندد خوراك ديگرى براى او تهيه كند . همسر خوب كه چون نزد او برود اندوه وى با ديدن روى او زايل شود .\r\nيك قلعه محكم كه اگر دچار خطر شود بدان پناه ببرد . آن بانو قلعه را اسب تندرو دانست كه هنگام خطر سوار شود و بگريزد . شمشير تيز و خوب كه هنگام جنگ كارگر باشد . ذخيره و مايه كه هر جا باشد از آن بهره‌مند شود .\r\nدر آن هنگام تميم بن نصر با گروهى وارد شد . آن بانو پرسيد : اين كيست ؟ به او گفتند : اين رادمرد خراسان است تميم بن نصر ( امير خراسان ) .\r\nگفت : در او نجابت بزرگواران يا شيرين كارى كودكان نمىبينم ( مادر شهريار مىگفت ) بعد حجاج بن قتيبه وارد شد . پرسيد اين كيست ؟ به او گفتند حجاج بن قتيبه است . او را دوست داشت و باور كرد و حال او را پرسيد و گفت : اى قوم عرب شما وفا نداريد و نمىتوانيد خود را اصلاح كنيد و يك ديگر را گرامى بداريد .\r\nقتيبه كسى بود كه كشورها را گشود و ملل براى تسلط شما خوار نمود . اين فرزند اوست شايسته نيست كه زير دست تو بنشيند حقا بايد تو بجاى او بنشينى و او در جاى تو قرار گيرد .\r\n\r\nبيان جنگ و غزاى مروان بن محمد بن مروان\r\nدر سنهء صد و بيست و يك مروان بن محمد بن مروان از ارمنستان كه خود والى آن سامان بود به قصد جنگ و غزا لشكر كشيد تا به محل بيت السرير ( پايتخت ) رسيد . در آنجا كشت و گرفتار كرد و ربود و برده و بنده گرفت . از آنجا بقلعهء دوم رفت و باز در آنجا كشت و برده گرفت . پس از آن دژ غرميك را گشود . در آنجا دختر پادشاه و اورنك او بود شاه گريخت و بقلعه كه « خيزج » نام داشت پناه برد .\r\nمروان او را محاصره كرد و مدت تابستان و زمستان بمحاصرهء قلعه ادامه داد . پادشاه در صلح را گشود به شرط دادن هزار رأس بنده و صد هزار مدى ( كيله غير از مد معروف\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو آن در شام مورد استفاده بود ) . مروان از آنجا به سامان « ازر » ( بتقديم زاء بر راء كه در حاشيه چنين آمده : از بلاد ديلم و طبرستان ولى ما بين دو مقصد و دو بلاد تفاوت بسيار است ) و « بطران » لشكر كشيد پادشاه آن بلاد با او صلح كرد پس از آن كشور تومان را گرفت و شهريار آن بلاد تن به صلح داد . لشكر كشيد تا به محل « حمزين » رسيد ( نام شخص ) كشور او را ويران و مدتى قلعهء او را محاصره نمود ناگزير به صلح توسل جست . از آنجا مروان سوى « مسواره » ( در كتاب النجوم الزاهره بنام مسدار آمده ) لشكر كشيد و آن را با صلح گرفت . پس از آن مروان در محل « كيران » اقامت گزيد . طبرسران و فيلان و هر كه در آن سامان بود از ارمنستان تا طبرستان و كنار دريا ( خزر ) همه صلح و تمكين كردند .\r\n\r\nبيان حوادث\r\nدر آن سال مسلمة بن هشام روم را قصد و غزا كرد « مطامير » را گشود . در آن سال محمد بن هشام بن اسماعيل مخزومى كه والى مدينه و مكه و طايف بود امير الحاج شده بود .\r\nدر عراق يوسف بن عمرو در خراسان نصر بن سيار و در ارمنستان و آذربايجان مروان بن محمد والى بودند عامر بن عبيده قاضى بصره و ابن شبرمه قاضى كوفه بودند .\r\nدر آن سال وليد بن بكير حاكم موصل حفر نهرى كه داخل شهر جارى مىشد انجام داد . مبلغ مخارج حفر آن نهر بالغ بر هشت هزار هزار درهم گرديد . در آن نهر هفت آسيا بوجود آورد . كه هشام آن آسياها را وقف نگهدارى آن نهر نمود .\r\nدر آن سال سلمة بن سهيل وفات يافت . گفته شده : در سال صد و بيست و دو درگذشت .\r\nعامر بن عبد اللّه بن زبير هم در آن سال درگذشت و باز گفته شد : در سنهء صد و بيست\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو دو ( نه بيست و يك ) يا سنهء صد و بيست و چهار آن هم در كشور شام .\r\nمحمد بن يحيى بن حبان بسن هفتاد و چهار هم در آن سال در شهر مدينه درگذشت .\r\n( حبان ) بفتح حاء و باء يك نقطه .\r\nدر آن سال يعقوب بن عبد اللّه بن اشج در سرزمين روم بشهادت رسيد .\r\n\r\nسنه صد و بيست و دو\r\n\r\nبيان قتل زيد بن على بن الحسين بن على بن ابى طالب\r\nدر آن سال زيد بن على بن الحسين كشته شد . قبل از اين سبب اقامت او در كوفه و بيعت او را بيان كرده بوديم .\r\nچون باتباع خود فرمان آماده‌باش داد و مستعد قيام و خروج گرديد . هر كه وفادارى كرده بود آماده شد و سلاح برگرفت . سليمان بن سراقهء بارقى نزد يوسف بن عمر رفت و به او خبر داد . يوسف بجستجوى زيد كوشيد و اثرى از او نديد . زيد ترسيد قبل از آمادگى گرفتار شود و روزى را كه براى قيام معين كرده بود نرسيده دچار گردد كه ياران او از اهل كوفه آمادهء جنگ نشده باشند .\r\nدر آن زمان حكم بن صلت حاكم كوفه ( از طرف يوسف ) بود عمرو بن عبد الرحمن ابن قاره رئيس شرطه ( پليس ) او بود همراه او عبد اللّه بن عباس كندى و گروهى از اهل شام بودند و يوسف بن عمر در حيره بود . گفت : ( راوى ) چون ياران زيد ديدند كه يوسف بن عمر بر قيام او آگاه شده و بجستجوى او پرداخته جمعى از رؤساء آنان گرد آمدند و به او ( زيد ) گفتند : رحمت خداوند شامل تو باد .\r\nدربارهء ابو بكر و عمر چه عقيده دارى ؟ گفت : خداوند هر دو را بيامرزاد و گناه هر دو را ببخشد من دربارهء آن دو چيز بدى نمىدانم و از هيچ يك از افراد خانوادهء خود نسبت به آن دو بد نشنيده‌ام خانوادهء من همه نسبت به آن دو نيك گفته‌اند . هر چه مىتوان گفت اين است كه خانوادهء ما نسبت بسلطنت بسبب خويشى پيغمبر از آن دو و از\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nتمام مردم احق و اولى بودند . آنها را محروم كردند ولى نمىتوان گفت آنها كافر شدند بلكه آنها از روى عدالت بكتاب خداوند و سنت ( پيغمبر ) عمل نمودند .\r\nآنها ( رؤساء اهل كوفه كه متابعت او را كرده بودند ) گفتند بنابر اين اگر آنها ( ابو بكر و عمر ) نسبت به تو ( در غصب حق خلافت ) ظلم نكرده باشند اينها ( بنى اميه ) هم نسبت ( بسلب حق ) تو ظلم نكرده‌اند پس تو چرا ما را بجنگ اينها دعوت ميكنى ؟\r\nگفت : اينها مانند آنها نمىباشند . اينها ستمگرند و بر خود ظلم كرده و بر شما هم ما هم شما را بكتاب خداوند و سنت پيغمبر او دعوت مىكنيم كه سنت از بين رفته دوباره زنده شود . و بدعتها خاموش و زايل گردد . اگر شما اجابت كنيد نيك بخت خواهيد بود و اگر هم قبول نكنيد من بر شما تسلطى نخواهم داشت . ( خود مختار هستيد ) آنها او را مفارقت كردند و عهد ( بيعت ) را شكستند و گفتند : امام ما سابقا درگذشت مقصود محمد الباقر ( برادر زيد ) و بايد بعد از او جعفر ( الصادق ) امام باشد .\r\nزيد نام آنها را رافضه گذاشت ( رفض - رد كه تا كنون نام روافض به زبان اهل سنت جارى مىباشد ) .\r\nگروهى از شيعيان ( از كوفه ) قبل از قيام و خروج زيد نزد جعفر الصادق فرزند محمد رفته و از او پرسيده بودند كه آيا مىتوانند با زيد بيعت كنند او گفته بود ، با زيد بيعت و اطاعت كنيد . به خدا قسم او افضل از ما و او پيشوا و سيد ماست .\r\nآنها برگشتند و آن دستور را مكتوم داشتند .\r\nزيد با اتباع خود قرار گذاشته بود كه شب اول ماه صفر قيام كنند . يوسف بن عمر آگاه شد به حكم دستور داد كه تمام اهل كوفه را در مسجد بزرگ جمع و محاصره كند . او هم آنها را ( قبل از موعد قيام ) در مسجد جمع كرد . بدنبال زيد هم تا خانهء معاوية بن اسحاق بن زيد بن حارثهء انصارى كه در آنجا بود رفتند و او را نيافتند كه شبانه از آنجا خارج شده بود . شيعيان آتشها را روشن كردند ( كه ديده شود و شيعيان ديگر جمع شوند ) شعار دادند و فرياد زدند . يا منصور تا طلوع فجر . بامدادان زيد قاسم تبعى و ديگرى از ياران را روانه كرد كه شعار بدهند ( پاسخ شورشيان ) .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nحضرمى را هم فرستاد كه همان شعار را بدهد ( يا منصور ) چون بصحراء عبد القيس رسيدند با جعفر بن عباس كندى روبرو شدند . بر او حمله كردند . مردى كه همراه قاسم تبعى بود كشته شد . قاسم هم سخت مجروح شد . او را نزد حكم بردند گردنش را زد . آن دو تن نخستين كسى بودند كه از اتباع زيد كشته شدند . حكم دستور داد كه دروازه‌هاى بازار و مسجد را ببندند .\r\nحكم بيوسف كه در حيره بود خبر واقعه را داد . او جعفر بن عباس را فرستاد كه تحقيق كند و گزارش دهد . او با عدهء پنجاه سوار رفت تا به محل « جبانه سالم » رسيد در آنجا تحقيق كرد و بازگشت و خبر داد .\r\nيوسف به محلى نزديك تل حيره رفت . اعيان و اشراف مردم هم همراه او بودند . ريان بن سلمه ارانى را پيشاپيش فرستاد كه ديده‌بان باشد سيصد تيرانداز قيقانيها همراه او روانه كرد . زيد روز بعد فقط با عده دويست و هيجده تن از اتباع خود بود كه از تمام بيعت كنندگان فقط آن عده وفادارى كرده بودند . گفت :\r\nسبحان اللّه ! مردم كجا رفتند و چه شدند : آنها در مسجد بزرگ محاصره شدند گفت : به خدا قسم اين عذر براى بيعت كنندگان مقبول نيست نصر بن خزيمه عبسى نداء ( شعار ) را شنيد سوى او ( زيد ) شتاب كرد . در عرض راه با عمرو بن عبد الرحمن رئيس شرطه ( پليس ) حكم با سواران « جهينه » روبرو شد . نصر با اتباع خود بر عمرو حمله كرد او را كشت و سواران او را منهزم كرد .\r\nزيد هم از « جبانه » به محل « جبانهء صائدين » رفت كه در آنجا گروهى از شاميان پادگان بودند . زيد بر آنها حمله كرد آنها گريختند . از آنجا زيد سوى « دار انس » بن عمرو ازدى رفت . او ( انس ) با زيد بيعت كرده بود . در خانه خود مخفى شده بود هر چه ندا داد و او را خواند جواب نداد و بيرون نيامد ، زيد گفت : اى مردم عهد شكن خلاف‌جو كار خود را كرديد . خداوند از شما انتقام بكشد . پس از آن زيد سوى « كناسه » ( زباله‌دان ) رفت ( با عدهء خود ) در آنجا بر عدهء پادگان شامى حمله كرد . آنها گريختند . او رفت در حالى كه يوسف ناظر او و عدهء دويست تن همراه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاو بود . اگر زيد او را قصد مىكرد حتما او را مىكشت . زيد از آنجا به محل « مصلى خالد » رفت تا بكوفه رسيد .\r\nبعضى از اتباع زيد به محل « جبانه مخنف بن سليم » رفتند در آنجا با شاميان مقابله كردند يك تن اسير از آنها بدست شاميان افتاد او را نزد يوسف بن عمر بردند او را كشت . چون زيد آن وضع را ديد گفت : اى نصر بن خزيمه من مىترسم كه اينها وضع حسين ( بن على ) را تجديد كرده باشد . گفت : اما من به خدا قسم همراه تو جنگ خواهم كرد تا بميرم . مردم هم در مسجد ( محاصره شده‌اند ) . برويم بسوى آنها .\r\nناگاه با عبيد اللّه بن عباس كندى روبرو شدند . در محل دار عمر بن سعد نبرد كردند و عبيد اللّه و اتباع او گريختند زيد از آنجا تا بدر مسجد رسيد . اتباع او پرچمها را از ديوارهاى مسجد برافراشته محصورين را ندا مىدادند كه اى اهل مسجد از اين ذلت بيرون بيائيد و بعزت بگرويد . از دنيا بيرون شويد و سوى دين برويد اكنون شما فاقد دين و دنيا شده‌ايد . اهل شام اتباع زيد را سنگسار كردند . از بالاى ديوار مسجد بر آنها سنگ مىانداختند .\r\nهنگام غروب ريان سوى حيره رفت و زيد و اتباع او هم برگشتند . جمعى از اهل كوفه به او ملحق شدند . او در محل « دار الرزق » پايدارى كرد ريان بن سلمه رسيد و در پيرامون دار الرزق با او نبرد كرد . اهل شام و بسيارى از مردم متابعين آنها مجروح شدند . اهل شام شب چهارشنبه از ميدان نبرد برگشتند در حالى كه سخت نااميد و بنيروى خود بدگمان شده بودند . روز بعد يوسف بن عمر عباس بن سعيد مزنى را با اهل شام بجنگ زيد فرستاد . زيد در محل « دار الرزق » بمقابلهء او پرداخت . نصر بن خزيمه و معاوية بن اسحاق بن زيد بن ثابت هر دو فرمانده دو جناح او بودند .\r\nمتحاربين سخت نبرد كردند نائل بن فروه عبسى كه از اهل شام بود بنصر بن خزيمه حمله كرد با شمشير ران او را انداخت نصر هم با شمشير بر سر او زد و او را كشت .\r\nمدتى نگذشت كه نصر مرد . جنگ سختتر گرديد و اتباع عباس منهزم شدند . هفتاد كشته هم در ميدان گذاشتند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nچون شب فرا رسيد يوسف دوباره عدهء تجهيز و روانه كرد . زيد بر آنها حمله كرد . پراكنده و منهزم شدند . آنها را دنبال كرد تا بشوره‌زار كه همه تار و مار شدند و به محل بنى سليم پناه بردند . سواران آنها در قبال خيل زيد تاب نياوردند . عباس بيوسف خبر داد كه وضع بدين گونه است از او درخواست كرد كه تيراندازان را به يارى او بفرستد .\r\nاو هم آنها را روانه كرد . تيراندازان هم اتباع زيد را هدف كردند . معاوية بن اسحق انصارى خود را سپر زيد كرد و سخت جانبازى نمود تا كشته شد . زيد بن على و ياران او تا هنگام شب پايدارى و دليرى كردند . در آن وقت تيرى به طرف چپ پيشانى زيد اصابت كرد و تا مغز او فرو رفت . اتباع او برگشتند . اهل شام گمان بردند كه چون شب شده بود آنها دست از كارزار كشيدند .\r\nزيد در يكى از خانه‌هاى « ارحب » فرود آمد . ياران پزشكى جراح حاضر كردند . جراح تير را از جبهه زيد كشيد . زيد فغان زد و پس از آن زندگانى را بدرود گفت .\r\nاتباع زيد با يك ديگر مشورت كردند كه او را كجا دفن كنند . بعضى گفتند :\r\nاو را در آب مىاندازيم ( كه دشمن جسد او را پيدا نكند ) . برخى گفتند : سرش را ميبريم و تنش را ميان كشتگان مىاندازيم ( كه كسى او را نشناسد ) . فرزندش يحيى گفت به خدا قسم نبايد سگها جسد پدرم را بخورند . جمعى هم گفتند : جسد او را در حفره كه از آن گل ( براى خشت ) بر مىدارند نهان و آب را بر آن روان مىكنيم . چنين كردند و آب را جارى نمودند . گفته شده او را در نهر يعقوب انداختند و آب را بستند . ميان آنها غلام زيد كه مردى از اهل سند بود كه بر دفن او آگاه شده بدشمن خبر داد ( كه جسد كجاست ) اتباع او پراكنده شدند . فرزندش يحيى هم بكربلا رفت و در نينوى نزد سابق مولاى بشر بن عبد الملك بن بشر مهمان شد .\r\nيوسف بن عمر مجروحين را در خانه‌هاى خود يكى بعد از ديگرى گرفت .\r\nآن غلام سندى روز جمعه محل دفن زيد را نشان داد . جسد را بيرون كشيدند و سرش را بريدند و نزد يوسف بن عمر كه در حيره بود فرستادند حكم بن صلت آن سر را\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nفرستاد . يوسف بن عمر دستور داد جسد در محل « كناسه بدار آويخته شود . همچنين پيكر نصر بن خزيمه و معاوية بن اسحاق و زيد نهدى در همان محل ( پس از قتل ) بدار كشيده شوند و عدهء نگهبان گماشت كه آنها را حراست كنند . سر زيد را هم براى هشام فرستاد آن سر بر دروازه شهر دمشق آويخته و بعد از آن بمدينه فرستاده شد . جسد بر سردار ماند تا هشام درگذشت و وليد بخلافت رسيد دستور داد فرود آرند و بسوزانند .\r\nگفته شده : خراش بن جوشب شيبانى رئيس شرطهء زيد بود او ( خيانت كرد ) محل دفن زيد را نشان داد و خود او جسد را بدار كشيد . سيد حميرى درباره او گويد :\r\n بت ليلا مسهدا * ساهر العين مقصدا\r\nو لقد قلت قولة * و اطلت التبلدا\r\nلعن اللّه حوشبا * و خراشا و مزيدا\r\nو يزيدا فانه * كان اعتى و اعتدا\r\nالف الف و الف الف * من اللعن سرمدا\r\nانهم حاربو الإله * و آذوا محمدا\r\nشركوا فى دم الحسين * و زيد تعبدا\r\nثم عالوه فوق * جذع صريعا مجردا\r\nيا خراش بن حوشب * انت اشقى الورى غدا \r\nيعنى : من شب را زنده داشتم . ديدهء من بيدار بود . شب را به سختى مىگذرانيدم .\r\nمن سخنى گفته‌ام و خود را مدتى دراز بنادانى و بلاهت زده‌ام .\r\nخداوند حوشب و خراش و مزيد را لعنت كند .\r\nهمچنين يزيد ( مقصود يزيد شيبانى كه جد خراش بود ) كه بدترين و سر سختترين دشمنان كينه‌دار بود .\r\nهزار هزار و هزار هزار لعنت ابدى بر آنها باد .\r\nآنها با خداوند جنگ و ستيز كردند و محمد را آزار دادند .\r\nآنها در خون حسين و زيد شركت كردند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nپس از آن جسد او را بر چوب دار كشيدند .\r\nاى خراش بن حوشب تو بدترين خلق در روز رستاخيز خواهى بود .\r\nدرباره يحيى بن زيد غير از آنچه بيان شد چيزهاى ديگرى گفته شده . يكى اين است كه چون پدرش كشته شد . يكى از افراد قبيله بنى اسد به او گفت : اهل خراسان شيعه ( هواخواه ) شما ( خاندان پيغمبر ) مىباشند عقيدهء من اين است كه تو بدان سامان به روى . گفت : چگونه خواهم رفت ؟ گفت : مدتى پنهان شو تا آنها ( دشمنان ) از دستگيرى تو نااميد شوند . پس از آن خواهى رفت . او را نزد خود مخفى نمود پس از يك شب اختفا بر او ترسيد ناگزير او را نزد عبد الملك بن بشر بن مروان برد و به او گفت : زيد با تو خويش است و رعايت حق خويشى واجب است ( خويشى بنى اميه و بنى هاشم ) گفت : آرى چنين است و بايد از او عفو شود كه عفو بتقوى نزديكتر است . گفت : او كشته شده است . فرزندش خردسال و بىگناه است اگر يوسف او را بگيرد خواهد كشت . آيا تو به او پناه مىدهى ؟ ( او كه عبد الملك باشد پسر عم خليفه بود ) . گفت : آرى . او را نزد وى برد و او پناهش داد . چون وضع آرام شد او ( يحيى ) با گروهى از فرقهء زيديه ( پيروان پدرش كه تا كنون هستند و مدتى در ايران قدرت و سلطنت داشتند و امروز در يمن معروف مىباشند ) راه خراسان را گرفت .\r\nيوسف بعد از قتل زيد بر اهل عراق غضب كرد و گفت اى اهل عراق يحيى فرزند زيد ميان زنهاى شما پنهان مىشود و حال اينكه پدرش چنين كرد و چنان به خدا اگر پيدا شود او را اخته خواهم كرد چنان كه پدرش را اخته كردم . اهالى عراق را دشنام داد ولى آنها را به حال خود گذاشت .\r\n\r\nبيان قتل بطال\r\nدر آن سال بطال كشته شد . نامش عبد اللّه ابو الحسين انطاكى بود . او با جماعتى از مسلمين بقتل رسيد . گفته شده : قتل او در سنهء صد و بيست و سه واقع شد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاو هميشه بجنگ و غزاى روم و غارت آن مرز و بوم كمر مىبست . نزد روميان شهرت داشت . سخت از او بيمناك بودند .\r\nروايت شده : در يكى از وقايع او با عدهء از اتباع خود يك شب بيك قريه رفت .\r\n( مردم غافل و آرام بودند ) او شنيد : زنى بكودك خود مىگفت : مىخوابى يا ترا بدهم بطال ببرد . در آن هنگام طفل را با دو دست برداشت ( براى ترسانيدن وى ) گفت : اى بطال اين بچه را بگير و غافل از اين بود كه بطال سر زده و ناگهان در آنجا حاضر شده بود ) بطال او را گرفت . ( مقصود اين حكايت يكى از عجايب اتفاقات مىباشد كه تصادفا با رسيدن بطال رخ داد ) .\r\nعبد الملك بطال را با فرزند خود مسلمه سوى روم فرستاد او بر امراء و سالاران جزيره رياست و فرماندهى داشت . همچنين اهل شام به فرزند خود ( عبد الملك بمسلمه ) دستور داده بود كه او را فرمانده مقدمهء لشكر كند و او شبانه حراست سپاه را بر عهده گيرد . به او گفت : كه او ( بطال ) دلير و پيش‌تاز و مورد اعتماد است .\r\nمسلمه او را فرماندهء ده هزار سوار نمود . او هميشه ميان روميان و سپاه مسلمه قرار مىگرفت قافله و باركشان علوفه و خواربار ( بسبب هشيارى و لياقت او ) در امان بودند . روزى با لشكر مسلمين بسرزمين روم رفت ( براى تجسس ) خود به تنهائى داخل شهر شد در آنجا ميوه فروشى ديد از او ميوه خريد و خورد . بر اثر خوردن آن ميوه دچار اسهال شد . ترسيد اگر بماند ضعيف و ناتوان شود و نتواند بر پشت مركب قرار گيرد ناگزير بسوارى مبادرت كرد . بر پشت اسب بود كه اسهال او شدت يافت ترسيد از اسب ساقط شود ناگزير دست بر گردن اسب زد و گردن مركب را سخت گرفت ولى بيهوش شد . اسب هم او را تا يك دير برد كه در آن زنان راهبه سكنى داشتند . او در حال اغما بود و نمىدانست كجا و نزد چه كسانى رفته راهبه‌ها او را فرود آوردند و شستشو دادند و با دارو بمعالجهء او پرداختند تا به هوش آمد و بهبودى يافت . سه روز در آن دير ماند كه زنى از آن راهبه‌ها پرستارى او را بر عهده گرفته بود . ناگاه بطريقى ( اميرى از روميان ) رسيد و آن زن را خواستگارى كرد كه پدر آن زن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nهم بطريق بود او بر وضع و حال بطال آگاه شده بود . آن زن بطال را مخفى كرده بود و نگذاشت سالار روم بر خفاگاه او آگاه شود پس از اينكه بطريق بطى طريق پرداخت خود با اتباع خويش دير را ترك كردند و مسافتى از راه پيمودند ناگاه بطال از نهان گاه بيرون شد و بدنبال بطريق شتاب كرد تا رسيد او را كشت و اتباع او گريختند . بطال سران سالار را آورد و نزد زنان تارك الدنيا افكند سپس تمام زنان را اسير كرد و بلشكرگاه برد . امير ( مسلمه ) آن زن ( پرستار ) را به او بخشيد او هم وى را بزنى گرفت و اولاد بطال از همان زن ( راهبه ) مىباشد . ( رفتار او بر خلاف جوانمردى و مروت بود ولى براى او فضيلت محسوب شده است ) .\r\n\r\nبيان حوادث\r\nگفت : ( راوى ) در آن سال كلثوم بن عياض قشيرى كشته شد . هشام او را با گروهى از اهل شام فرستاده بود كه در فتنه افريقا با شورش بربريان بقتل رسيد . در آن سال فضل بن صالح و محمد بن ابراهيم بن محمد بن على ( عباسى ) متولد شدند در آن سال يوسف بن عمر براى ايالت سيستان ابن شبرمه را برگزيد و روانه كرد او هم عبد الرحمن بن ابى ليلى را قاضى نمود .\r\nحكام و عمال شهرستانها هم همان كسانى كه بودند بر قرار بودند . محمد بن هشام مخزومى هم امير الحاج شده بود .\r\nگفته شد : ابو قحافه والى موصل بود . او برادرزادهء وليد بن تليد عبسى بود .\r\nدر آن سال اياس بن معاوية بن قره قاضى بصره كه به هوش معروف و موصوف بود وفات يافت .\r\nزيد بن حارث يامى و محمد بن مكندر بن عبد اللّه ابو بكر تيمى تيم قريش وفات يافتند گفته شده : شخص اخير در سنهء صد و سى يا سى و يك درگذشت . كنيهء او ابو بكر بود . همچنين يزيد بن عبد الله بن قسط و يعقوب بن عبد اللّه بن اشج وفات يافتند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nسنه صد و بيست و سه\r\n\r\nبيان صلح نصر بن سيار با سغديان\r\nدر آن سال نصر بن سيار با اهالى سغد صلح نمود . سبب اين بود كه چون در زمان اسد خاقان كشته شد و تركها پراكنده شدند . دسته دسته آغاز غارت نمودند ( يك جا جمع نمىشدند ) سغديان در صدد مراجعت به وطن خود برآمدند .\r\nگروهى از آنها بشاش برگشتند . چون امارت بنصر بن سيار رسيد او به آنها پيغام داد كه به وطن خود برگردند و هر چه خواستند به آنها داد ( و مساعدت كرد ) . آنها چندين شرط كرده بودند كه اهالى خراسان با آنها موافق نبودند و اكراه داشتند .\r\nيكى از آن شروط اين است كه هر كه از اسلام برگشته و مرتد شده دچار كيفر نشود . هر كه هر دينى كه دارد آزاد باشد . ديگر اينكه اسراء مسلمين كه نزد آنها گرفتار هستند آزاد نشوند مگر اينكه قاضى حكم كند و چند شاهد عادل گواهى دهند مردم بر نصر بن سيار اعتراض كردند و عيب گرفتند و صريحا به او گفتند و گله كردند . او گفت : اگر شما قدرت و عظمت آنها را مىدانستيد هرگز اعتراض نمىكرديد . من خود شوكت و نيروى آنها را ديده‌ام .\r\nيك نماينده هم نزد هشام بن عبد الملك فرستاد و گزارش داد و اجازهء امضاء قرارداد را خواست .\r\n\r\nبيان وفات عقبة بن حجاج و رفتن بلج باندلس\r\nدر آن سال عقبة بن حجاج سلولى امير اندلس درگذشت گفته شد : اهالى اندلس شوريدند و او را از امارت خلع و عبد الملك بن قطن را بجاى او نصب نمودند .\r\nدومين بار بود كه عبد الملك بامارت رسيد . امارت و ولايت او در ماه صفر سال مزبور ( جارى - صد و بيست و سه ) بود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nقبايل بربر در افريقا شوريده و همه چيز را تباه كرده بودند چنان كه شرح آن در حوادث سال صد و هفده گذشت . بلج بن بشر عبسى را هم محاصره كرده و سخت او را بتنگنا دچار كرده بودند . اتباع او هم در آن محاصره رنج برده و بردبارى كرده بودند . او بعبد الملك بن قطنه پيغام داد و به او متوسل گرديد . از او هم درخواست كرد كه چند كشتى بفرستد تا او و اتباع او از دريا بگذرند و باندلس پناه ببرند . او در پيغام خود سختى كار محاصره را بيان كرده بود بحديكه تمام چهار پايان خود را خورده بودند . عبد الملك آمدن آنها باندلس را اكراه داشت به آنها وعده يارى داد و وفا نكرد . ناگاه بربريان اندلس قوى شدند ( از آنها ترسيد ) ناگزير بلج و سپاهيان او را باندلس راه داد گفته شد : عبد الملك با ياران خود مشورت كرده بود كه آيا بلج و اتباع او را در اندلس پناه بدهد آنها او را بر حذر كردند و اجازهء ورود به آنان ندادند . او گفت : من از امير المؤمنين مىترسم كه بگويد :\r\nتو سپاه مرا دچار هلاك كردى . ناچار به آنها اجازه ورود داد به شرط اينكه مدتى بمانند و بعد بافريقا برگردند . آنها شرط را پذيرفتند و او از آنها گروگان گرفت كه پس از يك سال مراجعت كنند . چون آنها وارد شدند او و مسلمين حال پريشان و تنگدستى و گرسنگى و بيچارگى آنها را ديدند كه بسبب طول مدت محاصره دچار شده بودند آنها را رخت و طعام دادند . آنها را هم براى جنگ بربر تجهيز و روانه كردند . نبرد كردند و پيروز شدند تمام آنها را كشتند و مال و اسب و سلاح آنها را بغنيمت بردند . حال اتباع بلج بهبودى يافت و صاحب اسب و مال و همه چيز شدند .\r\nعبد الملك بن قطن هم به شهر « قرطبه » برگشت . بلج و اتباع او را گفت كه از اندلس خارج شوند . او قبول كرد . از او كشتى خواست كه عبور كند ولى نبايد از جزيرهء خضراء ( به همين نام معروف است ) بگذرند كه بربريان به آنها حمله خواهند كرد . عبد الملك به آنها كشتى نداد و گفت : من فقط در جزيره مىتوانم بشما كشتى بدهم و در جاى ديگر وسيله ندارم . آنها گفتند : ما هرگز خود را دچار بربر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنخواهيم كرد و به محلى كه آنها در آنجا هستند نخواهيم رفت كه دچار خطر شويم ما از آنها مىترسيم كه ما را در سرزمين خود بكشند و نابود كنند . عبد الملك اصرار كرد كه آنها مراجعت كنند . چون حال را بدان وضع ديدند بر او شوريدند و جنگ كردند و بر او پيروز شدند و او را از كاخ بيرون كشيدند . اين واقعه در اول ماه ذى القعدهء ( همان سال ) رخ داد .\r\nچون بلج بر عبد الملك پيروز شد . ياران او گفتند : او را بكش . او هم عبد الملك را از كاخ بيرون كشيد او بسبب پيرى مانند يك جوجه بود او را كشت و جسدش را بدار آويخت و خود امير اندلس شد . سن عبد الملك بالغ بر نود سال بود .\r\nدو فرزندش قطن و اميه گريختند يكى به شهر مارده « ماردين » و ديگرى به شهر « سرقسطه » رفتند . فرار آنها قبل از قتل پدرشان بود چون پدر كشته شد آنها كارهائى كردند كه در آينده بيان خواهد شد بخواست خداوند .\r\n\r\nبيان حوادث\r\nدر آن سال يوسف بن عمر حكم بن صلت را نزد هشام روانه و از او درخواست كرد كه او را امير خراسان نمايد . نوشته بود كه او باحوال و اوضاع خراسان آشنا مىباشد و در آنجا كارهاى بسيار انجام داده و در ضمن نصر بن سيار را مذمت كرده بود . هشام بمهمانخانه ( دار الضيافه - خاصه خليفه ) رفت و در آنجا مقاتل بن على سعدى را نزد خود خواند . او با صد و پنجاه تن ترك تازه از خراسان وارد شده بود . از او ( مقاتل ) پرسيد كه حكم در كجاى خراسان والى بوده و در آنجا چه كار كرده بود ؟ او گفت : حكم دهدار يك ده كوچك بنام فارياب بود كه ماليات آن بالغ بر هفتاد هزار بود . حارث بن سريج او را اسير كرد به او گوشمالى داد و آزادش نمود . به او گفت : تو پستتر از آنى كه ترا بكشم . هشام هم نصر بن سيار را عزل نكرد . ( كه حكم بجاى او باشد ) .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدر آن سال نصر بن سيار در فصل زمستان فرغانه را براى غزا قصد كرد . هيئتى بنمايندگى براى عراق فرستاد رئيس آنها معن بن احمر نميرى بود كه پس از عراق نزد هشام بروند .\r\nدر عرض راه يوسف بن عمر را ملاقات كرد . يوسف به او گفت : اى فرزند احمر آيا آن . . . بريده ( مقصود نصر بن سيار ) بر شما كه قريش هستيد غلبه و تسلط مىكند . گفت : چنين شده . يوسف به او گفت : نزد هشام از او ( نصر ) بدگوئى كن . گفت : چگونه بد بگويم و حال اينكه نسبت به من و قوم من نيكى كرده و بر من و طايفهء من حق دارد . او ( يوسف ) اصرار كرد كه عيب‌جوئى و خرده گيرى كند .\r\nگفت : چه عيبى دارد كه من آن را ياد كنم ؟ آيا نيك نفسى و سياست خوب او را انتقاد كنم ؟ دربارهء او چه مىتوان گفت ؟\r\nگفت : بگو او سالخورده است ( قادر بر ادارهء امور نمىباشد ) . چون نزد هشام رفت سپاه خراسان و دليرى و طاعت آنان را ستود و گفت : ولى آنها فرمانده ندارند . گفت : ( هشام ) واى بر تو آن مرد كنانى ( از قبيلهء كنانه ) مقصود نصر مگر چه شده ؟ گفت : او شجاع است ولى از شدت پيرى و ضعف قادر بر شناختن مردم نمىباشد .\r\nسخن كسى را نمىشنود مگر آنكه شخص نزديك شود و بلند بگويد و باز او نمىشنود و نمىداند زيرا سخت فرتوت شده . شبيل بن عبد الرحمن مازنى گفت :\r\nدروغ ميگويد . به خدا قسم او نه به اين اندازه پير شده كه خرف شده باشد . جوان ( كم خرد ) هم نيست كه سفيه باشد . او مرد مجرب است كه در تمام مرزها حكومت كرده و در تمام جنگها دليرى نموده و قبل از ايالت و امارت ( عمومى ) جنگها ديده و كرده بود . هشام دانست كه سخن معن ناشى از تلقين يوسف است به او اعتنا نكرد . معن نزد يوسف برگشت و از او درخواست كرد كه فرزندش را از خراسان بجاى ديگر منتقل كند . او هم خانوادهء خود را احضار كرد ( از نصر بيمناك شده بود ) .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nنصر هنگامى كه وارد خراسان شد شروع بجنگ و غزا نمود و غنايم بسيار بدست آورد كه به او ( معن ) ثروت رسانيده و هميشه او را مقرب مىداشت و تمام درخواستهاى او را انجام مىداد و در هر چيزى كه شفاعت مىكرد مىپذيرفت و حاجت او را برآورده مىكرد . چون او ( معن ) چنين كرد ( خيانت ) او قيس ( عشيرهء معن ) را احضار كرد . آنها عذر خواستند .\r\nدر آن سال زيد بن هشام بن عبد الملك امير الحاج شده بود . حكام و عمال و امراء سال قبل هم به حال خود باقى بودند .\r\nدر آن سال محمد بن واسع ازدى بصرى درگذشت گفته شده : در سنهء صد و بيست - و هفت وفات يافت . جعفر بن اياس و ثابت بنانى هم درگذشتند .\r\nباز گفته شد : در سنهء صد و بيست بود شخص امير هشتاد و شش سال داشت .\r\nسعيد بن ابى سعيد مقيرى كه نام او ابو سعيد كيسان بود درگذشت . گفته شده وفات او در سنهء صد و بيست و پنج يا بيست و شش واقع شد . مالك بن دينار زاهد هم در آن سال وفات يافت .\r\n\r\nسنه صد و بيست و چهار\r\n\r\nبيان آغاز كار ابو مسلم خراسانى\r\nدربارهء ابو مسلم مردم مختلف هستند . گفته شده : او آزاده و نام وى ابراهيم بن عثمان بن بشار بن سدوس بن جودرز ( گودرز ) از اولاد بزرجمهر ( بزركمهر حكيم ) و كنيهء او ابو اسحق بوده . در اصفهان متولد شد و در كوفه تربيت يافت .\r\nپدرش او را بعيسى بن موسى سراج ( زين‌ساز ) سپرد و او ابو مسلم را بكوفه برد كه در آن هنگام هفت ساله بود . چون بابراهيم بن محمد بن على بن عبد اللّه بن عباس معروف به امام پيوست به او گفت : نام خود را عوض كن زيرا اين كار با اين نام كه من در كتاب نديده‌ام انجام نخواهد گرفت ( مدعى بودند كه او كتب و اسرارى از ابو هاشم پسر محمد بن على بن ابى طالب بدست آورده است و اين ادعا موهوم است ) .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاو خود را عبد الرحمن ناميد و كنيهء او ابو مسلم و نام پدرش مسلم شده بود ( در كتاب خود ايران و اسلام نسب صحيح ابو مسلم و شرح حال او را بيان كرديم . او از اهل فريدن و پدرش زردشتى جديد الاسلام بنام مسلم و در خانوادهء بنى عجل كه ابو دلف از آنها بعد مشهور شد در كره رود - كرج اراك تربيت يافته بود ) .\r\nابو مسلم در آن زمان جوان نوزده ساله بود يك كيس بافته داشت بر خر سوار شد و نزد امام ابراهيم ( فرزند محمد عباسى ) رفت ، امام دختر عمران بن اسماعيل طائى معروف بابى النجم را بزنى به او داد . در آن زمان آن دختر نزد پدرش در خراسان بود و ابو مسلم كه بخراسان رفت با وى در همانجا ازدواج كرد . بعد از آن ابو مسلم دختر خود فاطمه را همسر محرز بن ابراهيم نمود و دختر ديگرش اسماء را فهم بن محرز بزنى گرفت و از او فرزندى متولد شد ولى از فاطمه ( دختر ابو مسلم ) فرزندى بوجود نيامد ( يا نماند ) و اين فاطمه همان است كه خرميها ( خرم دين‌ها ) نام او را مىبردند ( و بنام وى بخونخواهى ابو مسلم قيام كردند و وقايع بابك خرم دينى معروف است ) .\r\nپس از آن سليمان بن كثير و مالك بن هيثم و لاهز بن قريظ و قحطبة بن شبيب از خراسان به قصد مكه سفر كردند . سفر آنها در سال صد و بيست و چهار رخ داد .\r\nچون آن جماعت وارد كوفه شدند نزد عاصم بن يونس عجلى كه در زندان بود رفتند . او با عيسى و ادريس هر دو فرزند معقل كه هر دو نيز عجلى ( از طايفهء بنى عجل ) بودند متهم شده بودند كه براى خلافت بنى العباس دعوت و تبليغ مىكردند . يوسف بن عمر آنها را با عدهء از عمال و حكام خالد قسرى بازداشت كرده بود . ابو مسلم هم ( در زندان ) پرستار آنها بود . آنها ( جماعتى كه از خراسان آمده بودند ) علايم ( نبوغ ) را در او ديدند .\r\nپرسيدند كه اين جوان كيست ؟ آنها ( محبوسين ) گفتند : جوانى است از سراجين ( زين‌سازان ) پرستارى ما را بر عهده دارد . ابو مسلم سخن عيسى و ادريس را كه دربارهء او بود مىشنيد . چون گفتگوى آنها را شنيد گريست . آنها كه وضع و حال او را ديدند بمتابعت خود و پيروى از عقيدهء آنها دعوتش كردند و او قبول كرد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nگفته شده : او از اهل املاك و قرى و قصبات بنى عجل در اصفهان بود . نام او ابراهيم و لقب وى حيكان بود . امام ابراهيم نام او را عبد الرحمن و كنيه‌اش را ابو مسلم نهاد ابو موسى سراج ( زين ساز ) با او بود كه زين و لكام مىساخت و پوستها را هم دباغى مىكرد و به آن كار آشنا بود . آن سراج ( مرد زين ساز و رفيق ابو مسلم ) مصنوعات خود را ( زين و لكام و پوست ) بجبال ( زاگراس ) و جزيره و موصل و نصيبين و آمد و جاهاى ديگر حمل و تجارت مىكرد . در آن هنگام عاصم و دو فرزند معقل كه ادريس و عيسى بودند در زندان زيست مىكردند و ابو مسلم به خدمت آنان كمر بسته بود ابو مسلم هم با آن نشان ( سراج زين‌ساز كه بسبب همكارى با ابو موسى سراج داشته ) معروف بود . چون سليمان بن كثير و لاهز و قحطبه بكوفه رسيدند و در زندان بملاقات عاصم رفتند ابو مسلم را نزد او ديدند او را پسنديدند و با خود بردند .\r\nابو موسى سراج ( كه ابو مسلم همراه او - شاگرد او بود ) بابراهيم امام نامه نوشت و بتوسط او فرستاد . او هم در مكه به خدمت امام ابراهيم رسيد و پرستارى او را بر عهده گرفت . چون نقباء ( سالاران و روساء كه براى تبليغ و دعوت و تهيهء لشكر بخراسان فرستاده شده بودند و نقيب بمنزلهء افسر است ) و ديگران نزد امام ابراهيم رفتند و از او درخواست فرستادن نماينده ( براى خراسانيان ) نمودند او را در نظر گرفت ( ابو مسلم ) اين است نسب ابو مسلم بقول كسانى كه ادعا مىكنند او آزاده بوده ( بنده نبوده ) .\r\nچون ابو مسلم تسلط يافت و نيرومند شد ادعا كرد او از فرزندان سليط بن عبد اللّه بن عباس است . داستان سليط بن عبد اللّه بن عباس هم اين بود كه كنيزكى زرد چهره داشت كه نزديك وى رفت و از او فرزند نخواست پس از مدتى وى را ترك كرد او هم با يكى از غلامان مدينه جفت شد و از او فرزندى بوجود آورد . عبد اللّه كنيزك را حد زد و فرزندش را بندهء خود نمود و نامش را سليظ نهاد . سليط هم جلد و چابك و هشيار شد به خدمت ابن عباس كمر بست بعد نزد وليد بن عبد الملك مقرب و داراى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمنزلت و مقام گرديد ادعا كرد كه فرزند عبد اللّه بن عباس است . وليد چون نسبت بعلى بن عبد اللّه كينه داشت سليط را وادار كرد كه از او ادعاى ارث نمايد و او را بمحاكمه بكشد .\r\nگواهانى هم براى او تراشيد ( وليد شاهد تراشيد ) كه شهادت بدهند عبد اللّه بن عباس اعتراف كرده كه او فرزند خويش است . آنها نزد قاضى دمشق رفتند و گواهى دادند كه او فرزند عبد اللّه است قاضى هم دستور وليد را به كار برده حكم داد كه نسب او صحيح است .\r\nسليط با على بن عبد اللّه بن عباس در تقسيم ارث كشاكش و مرافعه نمود او را سخت آزرد . يكى از اولاد ابى رافع غلام ( مولى ) پيغمبر با على ( بن عبد اللّه ) دوستى داشت نامش عمر الدن بود . روزى بعلى گفت : من اين سگ ( سليط ) را خواهم كشت و ترا از شر او آسوده خواهم كرد . على او را منع كرد و گفت : اگر چنين كنى دوستى ما زايل خواهد شد . على نسبت بسليط مهربانى كرد تا از شر وى آسوده شد .\r\nروزى سليط با على بيكى از باغهاى دمشق كه ملك على بود داخل شدند . ميان على و عمر الدن سخنى درشت بميان آمد . على هم در آن هنگام خفته بود . عمر الدن سليط را كشت و در همان باغ به خاك سپرد . يكى از غلامان على هم با عمر الدن همدست شد و قتل سليط را پنهان كردند و هر دو گريختند .\r\nسليط دوستى داشت كه بر رفتن او بباغ على آگاه شده بود . نزد مادر سليط رفت و به او خبر فقدان سليط را داد . على هم ديد كه عمر الدن مفقود شده همچنين غلام او و سليط مقتول ولى كسى به او خبر نداد . ( زيرا كسى بر آن واقعه آگاه نبود ) . مادر سليط بدرگاه وليد رفت و زارى كرد و از على تظلم نمود . وليد از آن حيث ( كه على بزه‌كار شده ) بسيار خرسند شد . على را احضار كرد و از فقدان سليط پرسيد . على سوگند ياد كرد كه از او خبر ندارد و او دستورى ( در كشتن وى ) به كسى نداده به او امر كرد كه عمر الدن را احضار كند . او قسم ياد كرد كه از عمر هم خبر ندارد و محل اختفاء او را نمى داند . وليد دستور داد كه آب را در باغ جارى كنند . آب انداختند و گودالى را كه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nجسد مقتول در آن نهفته بود پيدا كردند جسد سليط را از حفره بيرون كشيدند . وليد دستور داد على را تازيانه بزنند بر او يك جبه پشم انداختند و او را در آفتاب نگهداشتند تا بقتل سليط اعتراف كند يا عمر الدن را احضار نمايد . او از واقعه خبر نداشت و نمى - دانست قاتل كجا رفته است . بعد از آن عباس بن زياد شفاعت كرد او را به محل « حميمه » تبعيد نمودند .\r\nگفته شده : به محل حجر تبعيد شد . او در آنجا ماند تا وليد درگذشت و خلافت بسلمان رسيد او را بدمشق برگردانيد .\r\nاين يكى از گناهان ابو مسلم بشمار رفت كه منصور هنگامى كه خواست او را بكشد به او گفت : تو ادعا كردى از نسل سليط هستى ؟ به اين هم اكتفا نكردى تا آنكه سليط را فرزند عبد اللّه بن عباس دانستى تو ( در اين ادعا ) سخت بلندپروازى كردى .\r\nعلت خشم و كينهء وليد نسبت بعلى بن عبد اللّه اين بود كه عبد الملك بن مروان پدر وليد زن خود ام ابنها دختر عبد اللّه بن جعفر ( ابن ابى طالب ) را طلاق داده بود . على او را بزنى گرفت . عبد الملك نسبت بعلى خشمگين و بدخواه شد كه مىگفت : نماز او ( على ) براى ريا مىباشد . وليد هم آن را از پدر خود شنيد و در دل گرفت .\r\nگفته شده : ابو مسلم بنده بود . علت پيوستن او بخاندان بنى العباس اين بود كه : بكير بن ماهان منشى يكى از عمال و حكام ( عرب در ) سند بود . وارد كوفه شد و با شيعيان بنى العباس ملاقات كرد .\r\nخبر تجمع آنها را بوالى ( يوسف ) دادند آنها را گرفت ولى همه را آزاد كرد جز بكير بن ماهان كه چون بزندان رفت با يونس ابو عاصم و عيسى ابن معقل عجلى در يك محبس بود در آنجا ابو مسلم بنى معقل را خدمت مىكرد . بكير آنها را دعوت و تبليغ كرد ( كه پيرو بنى العباس باشند ) از عيسى بن معقل پرسيد : اين غلام ( ابو مسلم ) با تو چه نسبتى دارد گفت : غلام زر خريد است . گفت : آيا او را مىفروشى ؟ گفت : نه ولى براى تو باشد . گفت : ولى من دوست دارم كه تو بهاى او را بستانى . گفت : او براى تو باشد و هر چه تو ميخواهى بدهى بده . او چهار صد درهم داد و او را خريد . چون از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمحبس آزاد شدند بكير او ( ابو مسلم ) را نزد ابراهيم امام فرستاد ابراهيم هم او را با ابو موسى سراج فرستاد . از او شنيد و از او آموخت ( بتربيت و تعليم او پرداخت ) . پس از آن چند سفر بخراسان كرد ( پيك شد ) .\r\nگفته شده : او غلام يكى از اهل هرات يا « بوشنج » بود . با مالك خود نزد ابراهيم امام رفت . امام ابو مسلم را ديد و پسنديد و خرد و دانش وى را سنجيد او را خريد و آزادش كرد و او نزد امام ابراهيم چند سال ماند او نامه‌ها را بخراسان مىرسانيد . پيك بود كه خرى براى سوارى هم داشت . پس از آن امام او را امير شيعيان خراسان نمود و به آنها كه در آنجا اقامت داشتند نوشت بايد اطاعت كنيد و فرمان او را بپذيريد بابو سلمه خلال كه مبلغ و وزير آنها ( بنى العباس ) در كوفه بود نوشت كه من ابو مسلم را امير خراسانيان نمودم اين فرمان را به كار ببرد . او ( ابو مسلم ) بسوى خراسان رفت و بر سليمان بن كثير وارد شد و آنچه واقع شد بدست وى انجام گرفت كه ما آن را در حوادث سنهء صد و بيست و هفت شرح خواهيم داد بخواست خداوند متعال .\r\nابو مسلم هم خوابى ( رؤيا ) ديده بود كه در آن خواب امارت خراسان را احراز كرده . آن خواب شايع گرديد چون او بنيشابور رسيد در يك كاروانسرا منزل گزيد .\r\nصاحب آن سرا گفت : اين مرد ادعا مىكند كه والى خراسان خواهد شد . يكى از اوباش شنيد برخاست و دم خر ابو مسلم را بريد . ابو مسلم براى كارى بيرون رفته بود چون برگشت ديد دم خرش را بريده‌اند . از صاحب كاروانسرا پرسيد : كه دم خرم را كه بريده ؟ گفت نمىدانم : پرسيد نام اين محل چيست ؟ گفت بوناآباذ ابو مسلم گفت :\r\nاگر من اينجا را گندآباد نكنم ابو مسلم نخواهم بود . چون بامارت خراسان رسيد آن محل را ويران كرد ( انتقام كشيد ) .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nبيان جنگ بلج و دو فرزند عبد الملك و مرگ بلج و امارت ثعلبه بن سلامه در اندلس\r\nدر آن سال جنگ سختى ميان بلج و دو فرزند عبد الملك كه اميه و قطن باشند واقع شد .\r\nعلت اين بود كه چون آن دو فرزند گريختند و به شهر قرطبه پناه بردند پدرشان كشته شد . آنها از اهل آن شهر و از بربريان يارى خواستند . عدهء بسيارى گرد آنها تجمع نمودند . گفته شد : صد هزار مرد جنگى جمع شدند بلج و اتباع او آگاه شدند آنها را قصد كردند و جنگى بسيار سخت رخ داد . بلج مجروح شد و در عين حال بر دو فرزند عبد الملك پيروز شد و بربريان مغلوب گرديدند بسيارى از آنها كشته شدند او با فتح و ظفر به شهر قرطبه وارد شد . مدت هفت روز زنده ماند و بسبب زخمها درگذشت .\r\nمرگ او در ماه شوال همان سال رخ داد . مدت امارت و ولايت او يازده ماه بود . چون او مرد اتباع وى ثعلبة بن سلامهء عجلى را بر خود امير كردند زيرا هشام به آنها دستور داده بود كه اگر براى بلج حادثهء رخ داد كلثوم را امير كنيد و اگر او نباشد ثعلبه امير خواهد بود .\r\nاو هم زمام را در دست گرفت . در زمان او بربريان شوريدند او مركز آنها را مارده ( ماردين ) قصد و آنها را قتل عام كرد هزار مرد هم از آنها اسير گرفت و بقرطبه برد .\r\n\r\nبيان حوادث\r\nدر آن سال سليمان بن هشام بن عبد الملك صائفه را قصد كرد با اسيون پادشاه روم مقابله نمود . غنايمى بدست آورد .\r\nدر آن سال محمد بن على بن عبد اللّه بن عباس درگذشت . اين بر حسب يك روايت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاست . وصيت كرد كه فرزندش ابراهيم انجام دعوت را بر عهده گيرد .\r\nمحمد بن هشام بن اسماعيل امير الحاج شده بود .\r\nدر آن سال محمد بن شهاب زهرى درگذشت او در سنهء پنجاه و هشت متولد شده بود .\r\n\r\nسنهء صد و بيست و پنج\r\nدر آن سال هشام بن عبد الملك در محلهء رصافه در تاريخ ششم ربيع الاخر درگذشت . مدت خلافت او نوزده سال و نه ماه و بيست و يك روز بود . گفته شده هشت ماه و نيم . مرض او خناق و سن او پنجاه و پنج سال بود . چون او مرد يك مشربه براى گرم كردن آب از خزانه خواستند كه او را با آب گرم غسل دهند . عياض منشى وليد به آنها نداد ناگزير از ديگران عاريه گرفتند چنان كه خواهد آمد . فرزندش مسلم بر او نماز خواند و او را در صافه به خاك سپردند .\r\n\r\nبيان سيره و شرح حال او\r\nعقال بن شبه گويد : من بر هشام وارد شدم در حالى كه او پوستينى فنك ( مانند خز ) سبز رنگ بر دوش داشت . او مرا بخراسان فرستاد . او با من سخن مىگفت در حالى كه من پوستين او را نگاه مىكردم . او به من توجه كرد و گفت : ترا چه افتاده است ؟\r\nگفتم : پيش از اينكه تو بمقام خلافت برسى بر تو چنين قبا يا پوستينى ديده بودم اكنون خوب تامل مىكنم كه آيا اين همان پوستين قبل از خلافت است يا نه ؟ گفت : به خدا قسم اين همان است . اگر مىبينيد ( كه من مال جمع و ذخيره مىكنم بدانيد فقط براى شما اندوخته مىشود . گفت ( عقال بن شبه ) او پرمايه از خرد بود . ( خردمند ) .\r\nگفته شده . مردى نصرانى ( مسيحى ) يكى از غلامان محمد بن هشام را زد و سرش را مجروح كرد يك غلام اخته ( خواجه ) از غلامان محمد رفت و آن جوان نصرانى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nرا زد هشام آن غلام اخته را تعقيب كرد . غلام اخته ( از دست هشام ) بمحمد پناه برد .\r\nمحمد به او گفت : مگر نه اين است كه من به تو فرمان زدن او را داده بودم ؟ گفت : آرى به خدا قسم تو به من دستور دادى . هشام آن غلام اخته را زد و فرزند خود محمد را دشنام داد .\r\nعبد اللّه بن على بن عبد اللّه بن عباس گويد : من ديوان ( بايگانى ) بنى اميه را بدست آوردم ( پس از غلبه بنى العباس در شام ) هيچ ديوانى بهتر و درستتر از ديوان هشام نديدم كه به حال ملك و ملت مفيد باشد .\r\nگفته شد : مردى با خود دخترهاى زيبا ( كنيز براى فروش ) و خمر و با ربد نزد هشام برده بود . هشام گفت : اين طنبور ( مقصود باربد ) را بر سر او بشكنيد . غلامان باربد را بر سر آن مرد كه سالخورده بود زدند و شكستند . او گريست از او پرسيدند آيا سخت دردناك بود گفت : نه من براى ضربت نمىگريم بلكه براى اين زار مىگريم كه او باربد را تحقير كرده طنبور خواند . ( مقصود اين است كه هشام از عالم طرب دور و باربد را از طنبور نشناخته بود ) .\r\nگفت : ( راوى ) مردى بهشام درشت گفت . هشام به او گفت : تو حق ندارى به امام خود ناسزا بگويى .\r\nگويند روزى هشام يكى از فرزندان خود را در نماز جمعه حاضر نديد . او را خواند و پرسيد : چه علت داشت كه تو براى نماز نيامدى ، گفت : مركب من خسته بود .\r\nگفت نمىتوانستى پياده بيائى ؟ پس از آن مدت يك سال او را از سوارى منع و محروم كرد .\r\nيكى از عمال او براى او يك سبد هلو فرستاد . او نوشت هلو رسيد و امير المؤمنين آن را پسنديد تو بر آن بيفزا او بفرست و اميدوار باش كه ما دعا خواهيم كرد .\r\nديگرى از عمال براى او قارچ ( دنبلان ) فرستاد او نوشت : دنبلان رسيد عدد آن چهل دانه بود بعضى از آنها بسبب اصطكاك نرم شده بود . پس از اين اگر فرستادى لابلاى آنها شن بگذار كه سائيده و فاسد نشود .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبه او گفته شد : ( قبل از خلافت ) تو بخلافت طمع دارى و اميدوار هستى ولى آن به تو نخواهد رسيد زيرا تو هم بخيل هستى و هم جبان . گفت چرا بخلافت اميدوار نباشم من بردبار و عفيف هستم .\r\nگفته شد : هشام در محل رصافه كه از بلوك قسرين بود اقامت مىنمود . قبل از او خلفاء و زادگان خلفاء از بيم طاعون بصحرا مىرفتند و در بيابان زيست مىكردند چون هشام خواست برصافه ( كه در صحرا بود ) برود به او گفتند : از شهر بيرون مرو زيرا خلفاء هميشه از طاعون مصون بودند و ديده نشده يك خليفه بطاعون مبتلا شده ( تو بمان ) گفت : مىخواهيد مرا مورد آزمايش ( اصابت خلفاء ) بنماييد ؟ او در آنجا ( رصافه ) اقامت گزيد و آن يك شهر رومى بود .\r\nگفته شد : جعد بن درهم در زمان هشام عقيده خود را در خلق قرآن ( مانند ساير اشياء آفريده شده ) اظهار كرده بود هشام او را گرفت و نزد خالد قسرى بعراق فرستاد و دستور داد او را بكشد . خالد او را حبس كرد و نكشت هشام آگاه شد . بخالد نوشت كه چرا او را نكشتى . ملامتش كرد و تاكيد نمود كه او را بكشد . خالد روز عيد قربان او را از زندان بيرون آورد در حالى كه او در قيد و غل بود . خالد نماز عيد را خواند و خطبه نمود و در آخر خطبه گفت : برويد و قربان كنيد خداوند از شما قبول خواهد كرد من هم ميخواهم امروز جعد بن درهم را قربان كنم زيرا او ميگويد :\r\nخداوند با موسى سخن نگفت و ابراهيم را دوست و يار خود نكرد ( خداوند جسم نيست كه بگويد و دوست بگيرد ) . خداوند از گفته جعد بزرگتر است . پس از آن از منبر فرود آمد و سر او را بريد ، ( فتنهء اختلاف عقيده خلق قرآن در زمان عباسيان بشدت بروز كرد خصوصا در زمان مأمون كه داستان آن مفصل مىباشد . )\r\nگفته شد : غيلان بن يونس و باز گفته شد ابن مسلم ابو مروان در زمان عمر بن عبد العزيز قائل به قدر ( جبر ) بوده عمر او را احضار كرد و توبه داد و او هم توبه كرد ولى در روزگار هشام باز برگشت و درباره قدر سخن گفت هشام او را از محل\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n« ناصر » احضار كرد . دست و پاى او را بريد و تنش را بدار كشيد .\r\nگفته شد : محمد بن زيد بن عبد الله بن عمر بن الخطاب نزد هشام رفت . هشام به او گفت : تو چيزى ( صله و انعام ) نزد من نخواهى داشت . سپس به او گفت : مبادا كسى ترا فريب دهد كه بگويد : امير المؤمنين ترا نشناخته ( كه چيزى نداده ) تو محمد بن زيد هستى . در اين شهر مباش مبادا هر چه دارى خرج كنى ( و تهى دست بمانى ) برو نزد خانواده خويش . مجمع بن يعقوب انصارى گويد : هشام يكى از اشراف را دشنام داد آن مرد او را توبيخ كرد و گفت : تو شرم ندارى كه مرا ناسزا مىگوئى و حال اينكه تو خليفه خداوند در سراسر زمين هستى ؟ او شرمسار شد و گفت : از من قصاص كن .\r\n( مقابله به مثل كن و دشنام بده ) . گفت : اگر چنين كنم من هم مانند تو بىخرد خواهم بود . گفت : پس از من مالى بگير كه عوضى باشد . گفت : هرگز چنين نخواهم كرد .\r\nگفت : پس آن را به خدا واگذار كن . گفت : به خدا واگذار مىكنم و به تو مىبخشم .\r\nهشام سر خود را فرود آورد و شرمسار شد و گفت : به خدا ديگر مانند اين از من سر نخواهد زد .\r\n\r\nبيان بيعت وليد بن يزيد بن عبد الملك\r\nگفته شد : بيعت او در ششم ماه ربيع الاخر در همان سال انجام گرفت . پيش از اين هم ولايت عهد او از طرف پدرش بيان شد كه بعد از برادرش هشام فرزندش وليعهد باشد . هنگامى كه وليد وليعهد شده بود يازده ساله بود . هنگامى كه بسن پانزده سال رسيد و پدرش هنوز زنده و خليفه بود يزيد ( پدرش ) هميشه ميگفت : خداوند به كسانى كه هشام را ميان من و تو حايل نمودند كيفر بدهد ( ولايت‌عهد مستقيما بدون هشام به تو برسد ) .\r\nچون هشام بخلافت رسيد وليد را گرامى داشت تا آنكه تن برسوائى و - باده‌گسارى داد . عبد الصمد بن عبد الاعلى معلم و مربى او موجب فساد وى گرديد كه او را بخوشگذرانى و طرب واميداشت براى او هم همنشين و هم پياله برگزيده بود .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nهشام خواست نديمان بد را از او دور كند در سنهء صد و شانزده امارت حج را به او واگذار كرد . او با خود سگ حمل كرده بود كه سگها را در صندوقها همراه خويش مىبرد . براى كعبه روپوشى به اندازه كعبه دوخته و همراه برده بود و نيز قرابه‌هاى شراب با خود حمل كرده بود ميخواست آن روپوش را در كعبه خيمه كند و در كعبه بنشيند و باده بنوشد ولى اتباع او مانع شدند و به او پند دادند و گفتند : مىترسيم مردم بشورند و ما و ترا بكشند . او منصرف شد سهل انگارى و عدم اعتناء او بدين براى مردم آشكار گرديد . هشام آن وضع را مغتنم شمرد خواست ( او را ) خلع و مسلمه فرزند خود را وليعهد كند . وليد را بخلع خود تكليف كرد او قبول نكرد به او گفت :\r\nپس مسلمه را بعد از تو وليعهد كنم باز او او قبول نكرد هشام نسبت به او كينه پيدا كرد و رو برگردانيد . هشام در خفا براى فرزندش مسلمه بيعت گرفت . جمعى هم اجابت كردند و پذيرفتند از جمله كسانى كه بيعت كردند دائى ( خال ) او محمد و ابراهيم دو فرزند هشام بن اسماعيل بودند . همچنين بنى قعقاع بن خليد عبسى و گروهى از ديگران كه خواص او بودند . وليد در باده‌گسارى و طرب و طلب لذت و اشباع شهوت افراط كرد . روزى هشام به او گفت : واى بر تو اى وليد به خدا قسم من نميدانم كه آيا تو بر دين اسلام باقى هستى يا دين ديگرى دارى . كه هيچ چيز حرام را ناروا نميدانى و فسق خود را پنهان نميدارى . وليد اين دو بيت را براى او نوشت :\r\n يا ايها السائل عن ديننا * نحن على دين ابى شاكر\r\nنشر بها صرفا و ممزوجة * بالسخن احيانا و بالفاتر \r\nيعنى : اى آنكه از دين ما مىپرسى ما بر دين ابى شاكر ( مقصود مسلمه فرزند هشام ) هستيم . گاهى شراب را بدون آب ( خالص و صرف ) مىنوشيم و گاهى آميخته به آب آن آب خواه كرم باشد و خواه ملايم .\r\nهشام بر فرزند خود مسلمه خشم گرفت كه ابو شاكر كنيه او بود . به او گفت :\r\nوليد ترا ننگ من ميداند در حالى كه من ترا نامزد خلافت كرده‌ام . او را تأديب كرد و مجبور بحضور با جماعت ( نماز جماعت ) نمود . امارت حج را در سنه صد و نوزده\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهم به او واگذار كرد . او بدين دارى و زهد و تقوى تظاهر كرد . در مكه و مدينه هم بمردم مال و نوال داد يكى از اهل مدينه درباره او چنين گفت :\r\n يا ايها السائل عن ديننا * نحن على دين ابى شاكر\r\nالواهب الجرد رسانها * ليس بزنديق و لا كافر \r\nيعنى : اى آنكه از دين ما مىپرسى ما بر دين ابى شاكر هستيم . اوست كه اسبها را با لگام مىبخشد و او كافر و زنديق نمىباشد .\r\nدر بيت اخير طعنه بوليد مىزد .\r\nهشام از وليد عيب‌جوئى مىكرد و مىكاست و ننگهاى او را مىشمرد . همچنين ملازمان و خواص درگاه هشام وليد ناگزير كوچ كرد و در محل ازرق مقام گزيد و منشى خود را كه عياض بن مسلم بود نزد هشام گذاشت كه او تجسس كرده اخبار دربار را بنويسد .\r\nهشام هم حقوق وليد را قطع كرد . وليد به او نوشت و مطالبه كرد و او پاسخ داد كه عبد الصمد ( مربى او ) را از خود دور كند او هم ناگزير وى را بيرون كرد .\r\nوليد از هشام درخواست كرد كه اجازه دهد ابن سهيل نزد وى بيايد و او باشد . هشام ابن سهيل را خواند و تازيانه زد و نزد وليد فرستاد . عياض بن مسلم را هم تازيانه زد و و بزندان سپرد .\r\nوليد گفت : ديگر كسى نبايد نيكى كند و بمردم اعتماد و وثوق نمايد . پدرم اين احول ( چپ چشم - لوچ ) بديمن را بر افراد خاندان خود مقدم و برتر و وليعهد نمود او هم نسبت به من چنين بايد كند كه شما مىبينيد و ميدانيد ! هر كه را كه من دوست ميدارم دچار بلا كرد .\r\nاو بهشام نوشت و گله نمود و درخواست كرد كه منشى خود را آزاد كند و برگرداند هشام پاسخ نداد . او اين شعر را نوشت :\r\n رأيتك تبنى دائما فى قطيعتى * و لو كنت ذا حزم لهدمت ما تبنى\r\nتثير على الباقين مجنى ضغينة * فويل لهم ان مت من شر ما تجنى \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n كانى بهم و الليت افضل قولهم * الا ليتنا و الليت اذ ذاك لا يغنى\r\nكفرت بذا من منعم لو شكرتها * جزاك بها الرحمن ذو الفضل و المن \r\nيعنى ترا چنين مىبينم كه كنيه و ترك مرا بر پا و استوار مىكنى اگر تو خردمند و مآل‌انديش باشى هر چه ساختى ( در عداوت من ) ويران و تباه مىكردى .\r\nهر كه مانده ( از دوستانم ) بر او خشم مىگيرى و كينه مىجوئى واى اگر تو بميرى كه انتقام خواهند گرفت و جنايت ترا زايل خواهند كرد .\r\nانگار چنين شده كه كلمه كاش بهترين گفته آنهاست كه اى كاش ميگويند و حال اينكه كلمه كاش سودى ندارد .\r\nتو ( اى هشام ) كفران نعمت كردى ( نسبت بپدرم كه ترا وليعهد كرده بود ) اگر بجاى كفران نعمت خدا را سپاس مىگفتى بهتر بود كه خداوند فضل و منت گذار ( بر خلق ) است .\r\nوليد در صحرا اقامت گزيد تا هشام درگذشت . روز بعد كه خلافت به او رسيد بمنذر بن ابى عمرو كه ابو زبير كنيهء اوست گفت : در مدت عمر من شبى درازتر از ديشب نديده بودم كه دچار هم و غم شده و از اين مرد ( هشام و رفتار او ) رنج برده بودم ( هنوز خبر مرگ او نرسيده بود ) . او سخت مرا آزار داده . اكنون برخيز كه بگرديم هر دو سوار شدند ( خبر از مرگ هشام نداشتند ) مسافت دو ميل طى كردند . بر تلى ايستادند كه گرد و غبار سوار از دور ديده شد . گفت : ( معلوم نيست و بايد يكى از آن دو باشد ) اينها نماينده و پيك هشام هستند . خداوند آمدن آنها را بخير مقرون نمايد . آن دو در آن حال بودند ناگاه دو پيك ديدند كه با بريد ( پست - چاپار ) رسيدند يكى از آن دو مولاى ابى محمد سفيانى و ديگرى جردبه نام بودند چون نزديك شدند فرود آمدند و دويدند تا به او ( وليد ) رسيدند و بنام خلافت به او درود گفتند ( اى امير المؤمنين ) . او مبهوت شد . بعد پرسيد آيا هشام مرد گفتند : آرى . ما حامل نامهء سالم بن عبد الرحمن رئيس ديوان انشا مىباشيم\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنامه را خواند . از مولا ( غلام يا دوست ) ابى محمد سفيانى پرسيد : عياض منشى من در چه حال است . گفت : در زندان بود تا وقتى كه گفته شد هشام مرد . عياض بانبار دار پيغام داد كه هر چه در خزانه است بايد حفظ و نگهدارى شود ( زيرا خليفه ديگرى خواهد بود ) هشام به هوش آمد و چيزى خواست به او داده نشد ( زيرا خزانه حفظ شده بود ) گفت : انا للّه . . . ما انباردار وليد بوديم در همان ساعت هم درگذشت عياض از محبس بيرون آمد و تمام خزائن را مهر و موم كرد . هشام را از بستر خود فرود آورد . در آن هنگام حتى يك مشربه براى گرم كردن آب بدست نيامد ( آب گرم كنند و تن مرده را بشويند ) . از خزانه هم نتوانستند يك جامه براى كفن بيرون بكشند . غالب غلام او ( از مال خود ) براى او كفن فراهم كرد .\r\nگفت : ( وليد )\r\n هلك الاحول المشو * م و قد ارسل المطر\r\nو ملكنا من بعد ذا * ك فقد أورق الشجر\r\nفاشكر اللّه انه * زائد كل من شكر \r\nيعنى آن احول ( چپ چشم ) بديمن هلاك شد و ما بعد از او مالك شديم و درختها سبز و خرم شد . خداوند را شكر كن كه خداوند بر شكر گذار خواهد افزود ( بر نعمت شكر گذار ) .\r\nگفته شد : اين شعر از وليد نبوده بلكه از ديگرى بوده .\r\nچون وليد بر مرگ هشام آگاه شد بعباس بن عبد الملك بن مروان نوشت كه او به محل رصافه برود و در آنجا هر چه هست نگهدارى كند . عباس هم برصافه رفت و هر چه وليد دستور داده بود انجام داد و بوليد نوشت . وليد گفت :\r\n ليت هشاما كان حيا يرى * محلبة الاوفر قد اترعا\r\nليث هشاما عاش حتى يرى * مكياله الاوفر قد طبعا\r\nكلناه بالصاع الذى كاله * و ما ظلمناه به اصبعا \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n و ما الفنا ذاك عن بدعة * احيله الفرقان لى اجمعا \r\nيعنى كاش هشام زنده بود كه مىديد شيردان بزرگ ( ما ) پر شده . ( به حق كافى خود رسيديم ) .\r\nكاش هشام زنده مىماند تا ببيند پيمانه بزرگ او تهى گشته . ما در قبال پيمانه او پيمانهء بزرگ را به كار برديم . ما در اين معامله و مقابله به او ظلم نكرده‌ايم .\r\nبه اندازه يك بند انگشت ستم نكرديم . يك بدعت و كار ناروا پيش نياورده‌ايم . بلكه به حكم قرآن عمل نموديم كه جميع كارها را براى ما روا داشته .\r\nبر خانوادهء هشام و ياران او سخت گرفت تا بتنگ آمدند . يكى از پرستاران هشام بر قبر او ايستاد و گريست و گفت : اى امير المؤمنين ببين نسبت بما چه مىكنند يكى شنيد به او گفت : اگر تو مىديدى نسبت بهشام چه مىكنند خود را در نعمت و رفاه مىدانستى و خدا را سپاس مىگفتى تو نمىدانى هشام اكنون در چه حال است ( در عذاب است ) او گرفتار كارهاى خويش است و به كار شما نمىرسد وليد عمال را برگزيد و بشهرستانها نوشت كه براى او بيعت بگيرند بيعت گرفتند و فرستادند . مروان بن محمد ( آخرين خليفه ) نيز بيعت كرد و براى او نوشت و از او اجازهء ديدار خواست .\r\nچون وليد بخلافت رسيد زمين گيران و كوران اهل شام را جيره داد و نگهدارى كرد براى هر يكى از عجزه يك پرستار معين نمود و جامه داد و نوازش كرد .\r\nاز خزانه هم جامه و عطر را بيرون آورد و بمردم داد و بر عطاى آنها ده ، ده افزود و باهل شام اضافه بر ده باز دهها داد . واردين و نمايندگان را نيز انعام داد هر كه از او خواهشى مىكرد اجابت مىنمود و مىگفت :\r\n ضمنت لكم ان لم يعقنى عائق * بان سماء الضر عنكم ستقلع\r\nسيوشك الحاق معا و زيادة * و اعطية منى عليكم تبرع\r\nفيجمعكم ديوانكم و عطاؤكم * به تكتب الكتاب شهرا و تطبع \r\n\r\n","description":"","footnote":"","page_name":" 174 ","page_number":174},
  {"content":"\r\n\r\nيعنى : من ضمانت و تعهد مىكنم كه آسمان ( ابر ) زيان و ضرر از شما برداشته شود اگر مانعى پيش نيايد . نزديك است كه پيوستن و افزودن عطاء من براى شما انجام گيرد .\r\nديوان استخدام و ديوان عطاء با هم جمع خواهد شد كه مدت يك ماه منشيان سرگرم تنظيم آن خواهند بود .\r\nحلم الوادى مغنى ( مطرب ) گفت : ما نزد وليد بوديم كه خبر مرگ هشام رسيد . خلافت را هم به او تهنيت گفتند . عصاى خلافت را هم براى او آوردند همچنين خاتم ما مدت يك ساعت خاموش شديم بعد با احترام خلافت به او نگاه ( و تعظيم ) كرديم . او گفت : بخوانيد و بنوازيد .\r\n طاب يومى و لذ شرب السلافه * و اتانا فعى من بالرصافه\r\nو اتانا البريد ينعى هشاما * و اتانا بخاتم للخلافه\r\nفاصطبحنا من خمر عانة صرفا * و لهينا بقينة عرافه \r\nيعنى : روزم خوش و باده گوارا گشته . از ناحيهء رصافه خبر مرگ آمده كه پيك رسيد و خبر مرگ هشام را داد و مهر و خاتم خلافت را آورد . ما هم باده صبوحى از مى « عانه » ( محل در فرات ) زديم و مطرب ما يك دخترك خوش الحان بود .\r\nاو سوگند ياد كرد كه از جاى خود نرود تا اين شعر را با ساز و آواز بخوانند و او هم باده بنوشد . ما هم هر چه خواست انجام داديم و آن روز تا هنگام شب بمستى و طرب خوش بوديم .\r\nوليد در آن سال براى دو فرزندش حكم و عثمان بولايت عهد بيعت گرفت كه يكى پس از ديگرى باشند و حكم مقدم باشد . بكشورهاى عراق و خراسان هم اين تصميم را نوشت و ابلاغ كرد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nبيان امارت نصر بن سيار از طرف وليد در خراسان\r\nدر آن سال وليد نصر بن سيار را بامارت و ايالت عراق مستقلا ( بدون متابعت عراق ) منصوب نمود ( كه سابقا بود و به حال خود ابقا شد ولى بدون اطاعت امير عراق ) .\r\nيوسف بن عمر هم از عراق بر وليد وارد گرديد و نصر و عمال او را از وليد خريد ( مالى داد كه نصر و اتباع او باز تابع عراق شوند ) وليد خراسان را با تابع يوسف در عراق نمود . يوسف هم بنصر نوشت كه نزد او حاضر شود و هر چه بتواند از هدايا و اموال با خود حمل و تقديم كند . خانواده و متابعين خود را هم همراه خود بيارد .\r\nوليد هم بنصر نوشت كه براى بزم وليد بربطها و طنبورها و ابريقهاى زرين و سيمن هر چه در خراسان است طرب « سنگ - معروف است ) و غيرها فراهم كند و بفرستد . همچنين اسباب شكار باز و اسب رهوار و خود با اعيان و امراء خراسان نزد او بيايند و آن وسايل را همراه خود بيارد .\r\nمنجمين بنصر گفته بودند كه يك فتنه ( در خراسان ) بر پا خواهد شد . يوسف هم اصرار كرد كه نصر زودتر نزد وى حاضر شود يك نماينده هم نزد او فرستاد و بنماينده دستور داد كه او را وادار كند كه زودتر بيايد و گر نه آن نماينده ميان مردم ندا دهد كه نصر از امارت خراسان خلع شده است . نصر آن نماينده را انعام داد و راضى كرد كه تعجيل نكند . چند روزى نگذشت كه فتنه واقع شد .\r\nنصر هم بكاخ خود در « ماجان » منتقل شد . عصمت بن عبد اللّه اسدى را هم جانشين خود در امارت خراسان نمود . موسى بن ورقاء را بحكومت شاش و حسان كه از اهل صغانيان بود بحكومت سمرقند و مقاتل بن على سعدى بفرماندارى آمل ( خراسان غير از مازندران ) منصوب نمود . به آنها دستور داد كه بكوشند تركها را\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nرا بشورانند و موجب عبور آنها از نهر بشوند تا او ناگزير شود براى دفع آنها برگردد خود هم راه عراق را گرفت . هنگامى كه او سوى عراق مىرفت ناگاه يكى از موالى بنى ليث رسيد و به او خبر داد كه وليد كشته شد روز بعد بمنادى گفت مردم را جمع كند نمايندگان وليد را هم احضار كرد و به آنها گفت :\r\nمن هدايا را چنان كه مىدانيد فراهم كردم و پيشاپيش فرستادم كه هدايا به شهر « بيهق » هم رسيده ولى ديشب بطور ناگهانى فلانى رسيد و خبر قتل وليد را داد و فتنه هم در شام برپا شده .\r\nمنصور بن جمهور هم بعراق رسيده و يوسف بن عمر از عراق گريخته و ما در كشورى هستيم كه وضع آن براى شما ( از حيث خطر ) معلوم است كه دشمن ما آماده كارزار مىباشد .\r\nسالم بن احوز به او ( نصر ) گفت : اى امير اين يكى از نيرنگها و فريب‌هاى قريش است تو سير خود را ادامه بده و خود را در تمرد بدنام و ما را رسوا مكن .\r\nگفت : اى سالم تو مردى هستى در جنگ مجرب و مطيع بنى اميه هستى عقيدهء تو در اين وضع مبتنى بر عقيده خود بنى اميه است . آنگاه مردم را برگردانيد و برگشت .\r\n\r\nبيان قتل يحيى بن زيد بن على بن الحسين\r\nدر آن سال يحيى بن زيد بن على بن الحسين بن على بن ابى طالب در خراسان كشته شد .\r\nعلت قتل او اين بود كه او پس از كشته شدن پدرش بخراسان رفت چنان كه پيش از اين بيان شد . او نزد حريش بن عمرو بن داود ماند تا هشام درگذشت و خلافت بوليد بن يزيد رسيد . يوسف بن عمر بنصر بن سيار نوشت كه يحيى بن زيد بخراسان پناه برده و در منزل حريش اقامت گزيده . به او تاكيد كرد كه او را سخت بگيرد نصر حريش را گرفت و يحيى را از او خواست كه او را\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتسليم كند حريش گفت من از او خبر ندارم . نصر او را ششصد تازيانه زد و سخت آزرد .\r\nگفت : به خدا قسم اگر او زير قدم من باشد ( اصطلاح معروف عرب است و مقصود دسترس است ) هرگز من پاى خود را از او بر نميدارم ( او را تسليم نمىكنم ) قريش فرزند حريش چون كار را بدان گونه سخت ديد بنصر گفت : پدرم را مكش از او دست بردار تا من يحيى را به تو نشان دهم . او را نشان داد و نصر يحيى را گرفت و بوليد نوشت كه او در زندان من است ، وليد به او نوشت او را امان بده و آزاد كن همچنين اتباع او همه آزاد باشند . نصر او را آزاد كرد و دستور داد هر چه زودتر نزد وليد برود دو هزار درهم هم به او داد و او تا سرخس رفت و در آنجا اقامت گزيد . نصر بعبد الله بن قيس بن عباد نوشت كه او راه بيهق را گرفت و ترسيد كه يوسف بن عمر او را غافل‌گير كند و بكشد ( ترور كند ) ناگزير بنيشابور رفت كه در آنجا عمرو بن زراره بود . با يحيى عدهء هفتاد تن بودند . قافله تجار را در عرض راه ديد چهارپايان آنها را گرفتند او به صاحب مال گفت : من بهاى آنها را خواهم پرداخت عمرو بن زراره بنصر نوشت كه چنين كارى كرده است نصر نوشت و فرمان داد كه او با او نبرد كند . عمرو با عده ده هزار سپاهى بجنگ او رفت . جنگ واقع شد عمرو كشته شد و ده هزار مرد از هفتاد مرد شكست خورده و منهزم شدند . چهار پايان بسيار بدست آورد و از آنجا راه هرات را گرفت در هرات متعرض كسى نشد و از آنجا گذشت . نصر بن سيار سالم بن احوز را بدنبال او فرستاد . در جوزجان با او مقابله كرد . جنگى بسيار سخت رخ داد . تيرى جبههء يحيى را اصابت كرد . مردى از قبيلهء عنزه عيسى نام آن تير را رها كرد . اتباع يحيى همه تا آخرين شخص كشته شدند وليد بيوسف بن عمر در عراق نوشت كه بت اهل عراق را از دار پائين بيار و بسوزان مقصود او زيد بود . بعد از سوزانيدن خاكستر او را بباد بده و در رود بريز و نابود كن .\r\nيوسف دستور داد او را سوزانيدند و كوبيدند و خاكستر او را در كشتى گذاشتند و در رود فرات ريختند . اما يحيى پس از قتل در جوزجان بدار كشيده شد . تن او بر دار ماند تا ابو مسلم ظهور كرد و سراسر خراسان را گرفت جسد را فرود آورد و بر او نماز خواند و به خاك سپرد و دستور داد كه براى او ماتم بگيرند و زارى و نوحه كنند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nچون ابو مسلم ديوان بنى اميه را بدست آورد نام اشخاصى را كه در قتل يحيى شركت كرده بودند شناخت هر كه زنده مانده بود كشت و هر كه مرده بود خانواده او را تباه كرد .\r\nمادر يحيى ريطه دختر ابو هاشم عبد اللّه بن محمد بن حنفيه ( بن على بن ابى طالب ) بود . ( عباد ) بضم عين و فتح باء يك نقطه مخفف .\r\n\r\nبيان ايالت حنظله در آفريقا و امارت ابى الخطار در اندلس\r\nدر آن سال ابو الخطار حسام بن ضرار كلبى بعنوان امير وارد اندلس شد و آن در تاريخ ماه رجب ( سال مذكور ) بود .\r\nابو الخطار در وقايع بيعت امراء اندلس شعرى سروده و در شعر بجانبازى كلب ( قبيله ) در واقعه مرج راهط اشاره كرده بود كه چگونه ( قوم او ) در وفادارى نسبت بمروان ( جد خلفاء ) و اتحاد قبسيها ( قبيلهء قيس ) با ضحاك بن قيس فهرى ضد مروان ثابت قدم بودند از جمله شعر اين است .\r\n افادت بنو مروان قيسا دماءنا * و فى الله ان لم يعدلوا حكم عدل\r\nكانكم لم تشهدوا مرج راهط * و لم تعلموا من كان ثم له الفضل\r\nوقيناكم حر القنا بنحورنا * و ليس لكم خيل تعد و لا رجل \r\nيعنى : خانوادهء مروان خون ما ( قبيلهء كلب ) را بسود خود در قبال قيس ريختند . اگر آن خانواده دادرسى نكنند ( و حق ما را در آن جانبازى ندهند ) خداوند داور دادگر است ( كه حق ما را خواهد داد ) .\r\nانگار شما شاهد و ناظر واقعه مرج راهط نبوديد و نمىدانستيد فضل و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبرترى در آنجا براى چه كسانى بوده است ما گردنهاى خود را سپر شما كرده بوديم كه از نيزه‌هاى گرم مصون باشيد در آن روزگار شما ( خاندان مروان ) فاقد لشكر سوار و پياده بوديد ( و ما لشكر شما بوديم ) .\r\nچون هشام بن عبد الملك شعر او را شنيد پرسيد كه او كيست و چيست ؟ گفته شد او مردى از كلب مىباشد . هشام قبل از آن در افريقا حنظلة بن صفوان كلبى را امير كرده كه در سنه صد و بيست و چهار بود . هشام به او نوشت كه همين ابو الخطار را بايالت اندلس بگمارد . او را والى كرد و باندلس فرستاد . او در روز آدينه وارد شهر قرطبه شد . در آن هنگام بر اين آگاه شد كه ثعلبة بن سلامه امير قبلى هزار تن از بربريان را كه اسير كرده بود تصميم بر كشتن آنها گرفته و احضار كرده كه گردن آنها را بزند . چون ابو الخطار رسيد آنها را تسليم وى نمود كه او بكشد و او نكشت . بدين سبب حيات آنها مديون او گرديد . اهالى شام كه در اندلس زيست مىكردند چون ثعلبة بن سلام معزول شد خواستند با او بشام برگردند . ابو الخطار به آنها دلدارى داد و مهربانى كرد . آنها از مراجعت منصرف شدند . ابو الخطار براى هر خانواده از شاميان يك خانه‌هاى از خانه‌هاى شام ساخت و آنها را در خانه‌هاى مانند وطن خود سكنى داد . چون آنها ديدند كه شهرى مانند وطن خود براى آنها ساخته شده باقامت در اندلس تن دادند و ماندند .\r\nگفته شده . علت اينكه او براى آنها خانه و شهر ديگرى برگزيد اين بود كه شهر قرطبه بر آنها تنگ شده بود . ما اخبار و وقايع او ( ابو الخطار ) را در حوادث سنهء صد و سى و نه شرح خواهيم داد .\r\n\r\nبيان حوادث\r\nگفته شد در آن سال وليد بن يزيد خال ( دائى ) خود يوسف بن محمد بن يوسف ثقفى را براى ايالت مدينه و مكه و طائف برگزيد . محمد و ابراهيم هر\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدو فرزند هشام بن اسماعيل مخزومى هر دو دائى هشام و والى سابق بودند ) با غل و زنجير به او سپرد هر دو عبا پوش بودند كه در ماه شعبان آن دو تن را وارد مدينه نمود . آنها را براى گرفتن داد در مدينه نشاند كه مردم داد خود را از آن دو ( امير سابق ) بستانند . پس از آن هر دو را بشام فرستاد وليد آن دو تن را احضار كرد و تازيانه زد . محمد به او گفت : من ترا بخويشى سوگند مىدهم . گفت : چه خويشى با ما دارى ؟ گفت : پيغمبر از تازيانه زدن منع فرموده بود مگر اينكه كسى را بخواهند حد بزنند . گفت : ( وليد ) من هم ترا حد مىزنم و قصاص مىكنم .\r\nتو نخستين كسى بودى كه نسبت باعرجى ستم روا داشتى . او پسر عم من و زادهء امير المؤمنين عثمان است . اين محمد ( بن هشام ) اعرجى را تازيانه زده و بزندان سپرده بود كه در زندان پس از نه سال درگذشت و علت اين بود كه او در شعر خود محمد بن هشام را هجو كرده بود . وليد دستور داد او ( محمد ) و برادرش ابراهيم را تازيانه بزنند و با زنجير بند كنند و بعراق نزد يوسف بن عمر بفرستند . چون هر دو بعراق رسيدند يوسف آنها را شكنجه داد تا مردند .\r\nدر آن سال وليد سعد بن ابراهيم را از قضاء مدينه عزل و يحيى بن سعيد انصارى را بجاى او نصب نمود .\r\nدر آن سال روميان بر قلعه « زبطره » كه يك دژ كهن بود هجوم بردند و آن را گشودند و ويران نمودند و بعد مجددا ساخته شد . اين همان قلعه است كه حبيب بن مسلمة فهرى گشود . بعد از ويرانى باز آن را آباد كردند و باز در زمان مروان بن محمد حمار ( آخرين خليفه اموى ) بدست روميان خراب شد . بعد در زمان رشيد ( هرون عباسى ) باز آن را بنا كردند و پادگان در آن سكنى دادند و در خلافت مأمون باز روميان بر آن دژ حمله بردند و بتخريب بعضى از آن موفق شدند و مأمون دستور داد كه آن را مرمت و محكم كنند و باز در زمان معتصم روميان بتسخير آن كوشيدند چنان كه شرح داده خواهد شد بخواست خداوند متعال . علت اينكه خبر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nآن را در اينجا ياد كرديم اين است كه اطلاعى بر تاريخ كامل آن جز اين اشاره نداريم و بر حوادث آن آگاه نمىباشيم . ( به همين اشاره اكتفا مىكنيم ) .\r\nدر آن سال وليد برادر خود عمر بن يزيد را براى جنگ و غزاى روم فرستاد فرماندهى نيروى دريائى را باسود بن بلال محاذى داد و او را بجزيره قبرص فرستاد . مردم آن جزيره را اختيار داد كه بشام بروند و در پناه اسلام باشند يا بروميان ملحق شوند . گروهى بمسلمين پيوستند و گروهى راه روم را گرفتند هر دو گروه را به دو طرف آزادانه روانه كرد .\r\nدر آن سال سليمان بن كثير و مالك بن هيثم و لاهز بن قريظ و قحطبة بن شبيب به مكه رفتند در آنجا بر حسب ادعاى بعضى از مورخين محمد بن على بن عبد اللّه بن عباس را ملاقات كردند . به او ( محمد ) شرح حال ابو مسلم را گفتند ( لياقت او را ستودند ) پرسيد : آيا او بنده است يا آزاده ؟ گفتند : عيسى ادعا مىكند كه او بنده است گفت : او را بخريد . خريدند و آزادش كردند . بمحمد بن على هم دويست هزار درهم و چند جامه به قيمت سى هزار درهم دادند . محمد به آنها گفت :\r\nگمان نمىكنم بعد از اين مرا ببينيد اگر حادثه رخ داد بدانيد كه فرزندم ابراهيم بعد از من امام خواهد بود . من به او اعتماد و وثوق دارم بشما سفارش او را مىكنم .\r\nبعضى گويند كه در همان سال محمد بن على بن عبد اللّه بن عباس در ماه ذى القعده درگذشت كه سن او بالغ بر هفتاد و سه سال بود . فاصله بين وفات او و وفات پدرش هفت سال بود .\r\nدر آن سال يوسف بن محمد بن يوسف ( برادرزادهء حجاج و دائى وليد خليفه ) امير الحاج شده بود .\r\nدر آن سال نعمان بن يزيد بن عبد الملك روميان را براى غزا در صائفه قصد نمود .\r\nدر آن سال ابو حازم اعرج درگذشت . گفته شد وفات او در سنهء صد و چهل\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nرخ داد .\r\nدر آخر روزگار هشام بن عبد الملك ضحاك بن حرب درگذشت .\r\nقاسم بن ابى بزه كه نام ابو بزه يسار و او يكى از قراء ( قرآن‌خوانان ) مشهور بود و اشعث بن ابى الشعثاء سليم بن اسود محاربى و سيد بن ابى انيسيه جزرى مولاى بنى كلاب گفته شده مولاى يزيد بن خطاب بود و باز گفته شده مولاى غنى بوده كه سن او چهل و شش و فقيه و پارسا بود و برادرى محدث داشت ولى روايت او در حديث ضعيف بوده درگذشتند .\r\nدر زمان هشام عرجى شاعر در زندان محمد بن هشام مخزومى و عامل هشام در مدينه و مكه درگذشت علت بازداشت او اين بود كه محمد بن هشام ( والى ) را در شعر هجو گفته بود . محمد هم پى بهانه مىگشت تا آنكه شنيد اعرجى غلام خود را زده و كشته و بغلامان خود دستور داد كه نسبت بزن مقتول عمل منافى عفت را مرتكب شوند .\r\nمحمد هم او را گرفت مردم را بگرفتن داد دعوت كرد و او را بزندان سپرد تا پس از نه سال در محبس مرد .\r\n( عرجى ) بفتح عين و سكون راء و در آخر آن جيم است عمال و حكام شهرستانها هم همان كسانى كه بودند به حال خود ماندند .\r\n\r\nسنهء صد و بيست و شش\r\n\r\nبيان قتل خالد بن عبد اللّه قسرى\r\nدر آن سال خالد بن عبد اللّه كشته شد . پيش از اين عزل او را شرح داده بوديم كه چگونه از امارت عراق و خراسان بر كنار شد مدت امارت او پانزده سال بود .\r\nچون هشام او را بر كنار كرد يوسف بن عمر وارد شهر واسط شد و او را در همان جا ( مركز حكومت عراق ) بازداشت . بعد از آن يوسف بحيره رفت و خالد را هم با خود\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبرد و در آنجا بزندان سپرد . همچنين برادرزاده‌اش منذر بن اسد . يوسف از هشام اجازه خواست كه او را شكنجه و آزار دهد و هشام به او اجازه داد ولى سوگند ياد كرد كه اگر او را بكشد هشام ( بقصاص ) يوسف را خواهد كشت .\r\nدر سنهء صد و بيست و يك هشام بيوسف نوشت كه خالد را آزاد كند . او را آزاد كرد و او هم بيك قريه نزديك رصافه ( شام ) اقامت گزيد . او تا ماه صفر سنهء صد و بيست و دو در آن قريه زيست . يوسف ( بهشام ) نوشت كه بنى هاشم از گرسنگى هلاك شده بودند هر يكى از آنها جز سير كردن شكم خود مرامى نداشتند تا آنكه خالد امير عراق شد كه به آنها مال و نوال داد آنها ( سير شده ) بخلافت طمع ورزيدند . زيد هم بموافقت و تدبير و اطلاع خالد قيام كرد . هشام گفت : يوسف دروغ مىگويد آنگاه نمايندهء يوسف را تازيانه زد و گفت : ما خالد را در عدم اطاعت و وفادارى متهم نكرده‌ايم .\r\nخالد شنيد : از آن قريه خارج شد و سوى صائفه ( مرز روم ) رفت در آن زمان كلثوم بن عياض قشيرى حاكم دمشق بود . او نسبت بخالد كينه داشت . در شهر دمشق هر شب آتش‌سوزى حادث مىشد كه بدست يك مرد عراقى انجام مىگرفت و چون آتش‌سوزى رخ ميداد . عامل حريق ابن عمرس عراقى بود كه پس از آتش‌سوزى خود و ياران او بغارت و دزدى دست مىزدند . فرزندان و برادران خالد هم در كنار دريا بودند زيرا حوادث روم آنها را بدان مكان سوق داده بود .\r\nكلثوم بهشام نوشت كه غلامان و اتباع خالد قصد دارند بيت المال را غارت كنند . آنها هر شب يك حريق در شهر ايجاد مىكنند . هشام به او نوشت كه تمام افراد خاندان خالد را بزرگ و كوچك بازداشت كند همچنين غلامان و ياران آنها .\r\nاو هم اوامر را انجام داد و اولاد و برادران خالد را از ساحل احضار و بند كرد آنها با غلامان و ياران همه بزنجير بسته شده بودند . دختران و زنان و كودكان خالد را نيز بازداشت نمود . بعد از آن توانست ابن عمرس را دستگير كند همچنين اتباع او . وليد بن عبد الرحمن مستوفى و خزانه‌دار بهشام نوشت كه ابن عمرس ( عراقى ) و اتباع او را يك بيك با نام و نشان و از كدام قبيله همه را دستگير كرديم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنامى از غلامان و اتباع خالد ميان آنها نبود ( هشام دانست كه بىگناهند ) . هشام بكلثوم نوشت و به او دشنام داد امر كرد كه خانوادهء خالد را آزاد كند او هم خانواده و فرزندان خالد را آزاد كرد ولى غلامان و اتباع آنها در زندان ماندند باميد اينكه خالد خود براى آنها شفاعت كند تا آزاد شوند آن هم در صورتى كه خالد از محل صائفه مراجعت كند . خالد برگشت و در خانهء خود در دمشق اقامت گزيد . بمردم هم اجازه ملاقات داد . چون مردم وارد شدند دختران خالد برخاستند كه حجاب بگيرند خالد گفت : هرگز حجاب نگيريد زيرا هر روز هشام شما را رسوا خواهد كرد و بزندان خواهد سپرد . من در حالى كه فرمانبردار بودم براى جنگ و جهاد رفته و خانواده خود را در اينجا گذاشتم كه زنان و افراد خانواده مرا مانند مشركين يا بزه‌كاران و مجرمين بزندان افكند و با تبه‌كاران هم زنجير نمود . فرزندان او برخاستند و زنان را بحجاب واداشتند . خالد گفت : آيا كسى يا جماعتى پيدا شدند كه به او بگويند چرا حرم اين مرد مطيع را بزندان سپردى ؟ آيا ترسيديد كه همه كشته شويد ؟ خداوند شما را بترساند ( امان ندهد ) . پس از آن گفت : هشام از من صرف نظر كند و گر نه من به كسى خواهم گرويد كه او هواى عراق را دارد .\r\nاصل او از حجاز است . مقصود او محمد بن على بن عبد اللّه بن عباس است . من بشما اجازه دادم كه اين پيغام را بهشام برسانيد ( تهديد ) . چون آن گفته را براى او نقل كردند گفت : ابو الهيثم ( كنيهء خالد ) خرف شده .\r\nنامه‌هاى يوسف هم پياپى مىرسيد كه يزيد بن خالد بن عبد اللّه را تسليم او كنند . هشام بكلثوم دستور داد كه يزيد بن خالد بن عبد اللّه را نزد يوسف روانه كند . او گريخت . كلثوم هم خالد را احضار كرد و بزندان سپرد . هشام آگاه شد بكلثوم نوشت او را آزاد كند و به او دشنام بسيار داد او هم خالد را آزاد كرد .\r\nهشام هر گاه ميخواست نامه بنويسد يا كارى انجام دهد بمنشى خود ابرش كلبى دستور مىداد . به او گفت : بخالد چنين بنويسد : امير المؤمنين بر اين آگاه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nشده كه مردى نزد تو آمده و چنين گفته بود : اى خالد من ترا براى ده صفت دوست مىدارم . خداوند كريم است و تو كريم هستى . خداوند سخى هست و تو سخى هستى . خداوند رحيم است و تو رحيم هستى تا ده صفت را شمرد . امير المؤمنين به خدا سوگند ياد كرده كه اگر چنين چيزى بوده و محقق شده ترا خواهد كشت خالد به او نوشت و پاسخ داد : كه مجلسى كه گويندهء آن سخن در آن لب گشود بزرگتر و پاكتر از اين بود كه يك فاسق فاجر در آن افترا كند و اين سخن مجعول و غير مقبول را نقل نمايد . گوينده چنين گفته بود : اى خالد من ترا براى ده صفت دوست دارم . خداوند كريم است و كريم را دوست دارد و تو كريم هستى و من ترا دوست دارم الى آخر . از اين بدتر و گناهى بزرگتر اين است كه ابن شقى حميرى به تو بگويد : اى امير المؤمنين آيا نماينده و جانشين تو ميان خانواده تو بهتر است يا رسول تو كه كار ترا انجام دهد ، گفتى : مسلم است خليفه و جانشين من از رسول و پيك من بهتر است ابن شقى گفت : پس تو خليفهء خداوند و محمد رسول خداست ( و تو بهتر از رسول اللّه هستى ) . بنابر اين گمراهى يك مرد از بجيله مقصود خود خالد آسانتر از گمراهى امير المؤمنين است . چون هشام نامه او را خواند گفت : ابو الهيثم ( خالد ) خرف شده .\r\nخالد در دمشق زيست تا هشام درگذشت و وليد بخلافت رسيد . وليد به او نوشت : آن پنجاه هزار هزار درهم كه خود مىدانى چه شده است ؟ زودتر نزد امير المؤمنين حاضر شو . او حاضر شد . او پشت پرده ايستاده و منتظر اجازه ورود بود كه وليد به او پيغام داد يزيد فرزند تو كجاست ؟ پاسخ داد : او از دست هشام گريخت و ما گمان مىبرديم كه او نزد امير المؤمنين است ( وليد ) كه خداوند او را خليفه نمود چون او را آنجا پيدا نكرديم گمان مىكنيم در بلاد قوم گرامى و كريم خود مىباشد . نمايندهء وليد بازگشت و گفت : ( از طرف وليد ) چنين نيست تو او را براى ايجاد و برانگيختن فتنه و شورش فرستادى امير المؤمنين ميداند كه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nما از يك خانوادهء مطيع و فرمانبردار هستيم . باز نماينده برگشت و گفت : بايد او ( فرزندش ) را حاضر كنى و گر نه جان ترا خواهم گرفت . گفت : در حالى كه صداى خود را بلند كرده بود كه وليد بشنود . من همين را ميخواهم . به او بگو به خدا اگر فرزندم زير پاى من ( نزديك و ميسر ) مىبود هرگز پاى خود را از او بر نمىداشتم ( او را تسليم نمىكردم ) وليد دستور داد او را بزنند زدند و او هيچ نگفت سپس بزندانش انداختند تا يوسف بن عمر از عراق رسيد و او را با مال بسيار خريد و پنجاه هزار هزار درهم ( عوض تعهد خالد ) داد .\r\nوليد بخالد پيغام داد كه يوسف ترا از من با پنجاه هزار هزار درهم مىخرد اگر تو تعهد ميكنى اين مبلغ را بپردازى آزاد خواهى شد و گر نه ترا به او تسليم مىكنم . خالد گفت : من نمىدانستم كه عرب خريد و فروش مىشوند . به خدا اگر از من بخواهى يك چوب ( خشك و ناچيز ) به تو بدهم و تعهد كنم هرگز نخواهم كرد .\r\nاو را بيوسف داد . يوسف هم جامه او را از تنش كند و بر مركب بدون پالان سوار كرد و بر او يك عبا روپوش افكند و سخت شكنجه و آزارش داد و او هيچ نمىگفت ( او را بعراق برد ) شبانه آلت فشار و دندان شكن را بر سينهء او گذاشت و فشار داد و او را كشت و در حيره دفن كرد . عباى او هم بر او بود ( بجاى كفن ) . اين قتل در محرم صد و بيست و شش رخ داد گفته شد : يوسف دستور داده بود كه چوب لاى پاى او بگذارند و فشار دهند چنين كردند تا استخوانهاى او را خرد كردند و او سخن نگفت و رو ترش نكرد .\r\nمادر خالد مسيحى و رومى بود در يكى از جشنهاى مسيحى با پدر خالد ازدواج كرد و خالد و اسد را زائيد و اسلام را هم قبول نكرد . خالد هم براى مادر خود يك كليسا ساخته بود كه مردم و شعراء او را هجو كردند فرزدق همچنين گفت :\r\n الا قطع الرحمن ظهر مطية * أتتنا تهادى من دمشق بخالد\r\nفكيف يؤم الناس من كانت امه * تدين بان اللّه ليس بواحد \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n بنى بيعة فيها النصارى لامه * و يهدم من كفر منار المساجد \r\nيعنى : خداوند پشت مركبى را بشكند كه آن مركب حامل خالد از دمشق بود و او را با تبختر نزد ما آورد . چگونه پيشواى مردم مىشود كسى كه مادرش معتقد است كه خداوند يگانه نيست ( قائل بتثليث ) او كليسا براى مادر خود ساخت كه مسيحيان در آن مىباشند و در قبال آن از روى كفر مناره مساجد را ويران مىكند .\r\nخالد مناره‌هاى مسجد را ويران كرده بود زيرا شنيده بود كه شاعر چنين گفته :\r\n ليتنى فى المؤذنين حياتى * انهم يبصرون من فى السطوح\r\nفيشيرون او تشير اليهم * بالهوى كل ذات دل مليح \r\nيعنى : كاش من زندگانى مؤذنين را مىداشتم كه آنها هر كه بر بام باشد مىبينند .\r\nبا كرشمه اشاره مىكنند يا به آنها هر ناز دار نمكين اشاره كرده عشق بازى مىنمايد .\r\nچون اين شعر را شنيد دستور داد مناره‌ها را ويران كنند .\r\nو چون شنيد مردم ساختن كليسيا براى مادر را بد دانسته و به او ناسزا مىگويند .\r\nاز مردم معذرت خواست و گفت : خداوند دين آنها ( مسيحيان ) را لعنت كند اگر بدتر از دين شما باشد .\r\nاو چنين عقيده داشت كه به زبان هم مىآورد : خليفه و جانشين انسان افضل از رسول خداست ( مؤلف گويد ) ما از اين گفته نزد خداوند برائت ميخواهيم . ( خدا ما را مبرى و منزه كند ) .\r\n\r\nبيان قتل وليد بن يزيد بن عبد الملك\r\nدر آن سال وليد بن يزيد بن عبد الملك كشته شد . او را ناقص مىگفتند . قتل او در جمادى الثانية رخ داد . سبب كشتن وى اين بود كه پيش از اين شرح داده شده و آن عبارت از بىباكى و رسوائى و باده‌گسارى آشكار وى بوده . چون بخلافت رسيد بر عيش و نوش و خوشگذرانى و شكار و همنشينى با تبه‌كاران و روسبيان و اهل فسق و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nفجور افزود و مردم و سپاهيان سخت ملول شده بستوه آمدند . بدترين كارى كه كرده و و بال سرش شده بود اين است كه دو پسر عم خود را تازيانه زد . سليمان بن هشام را صد تازيانه زد . و ريش او را تراشيد و او را بعمان شام ( اردن ) تبعيد كرد و در آنجا بزندان سپرد و در محبس ماند تا وليد كشته شد :\r\nيكى از كنيزان خاندان وليد ( عم او ) را ربود . عثمان بن وليد دربارهء آزادى و برگردانيدن وى مذاكره كرد و او گفت : هرگز او را بر نمىگردانم . عثمان گفت : بنابر اين شيهه اسبها در پيرامون لشكر تو بسيار خواهد بود ( كنايه از هجوم سواران به او ) .\r\nيزيد بن هشام معروف بافقم را هم بازداشت . زن روح بن وليد را هم از شوى خود جدا كرد . جماعتى از فرزندان وليد را هم بزندان افكند . بدين سبب بنى هاشم و خانوادهء وليد او را تكفير كردند . او كنيزان و زنان پدر خود را هم همخوابه خود نمود گفته شده : او صد زنجير براى افراد خانواده بنى اميه تهيه كرده بود كه آنها را بزنجير بكشد . سختترين كسى كه با او ستيز مىكرد يزيد بن وليد بود مردم هم به او بيشتر تمايل داشتند زيرا او تظاهر بزهد و پرهيزگارى مىكرد و متواضع هم بود .\r\nسعيد بن بيهس بن صهيب او را از بيعت براى دو فرزندش حكم و عثمان نهى كرده بود زيرا هر دو خردسال بودند . او سعيد را بزندان سپرد تا در زندان مرد . او خواست خالد بن عبد اللّه قسرى را بر بيعت فرزند وادار كند او خوددارى كرد . به او گفتند : با امير المؤمنين مخالفت مكن . گفت : چگونه با كسى بيعت كنم كه نتوانم پشت سرش نماز بخوانم يا گواهى او را بپذيرم . ( كودك است ) . گفتند : تو وليد را با اينكه فاسق است قبول كردى چگونه فرزندش را قبول نميكنى ؟ گفت : او غايب است و هر چه دربارهء او مىشنوم گفته مردم است ( براى من ثابت نشده ) . يمانىها از ( وليد ) رو برگردانيدند و قضاعه ( قبيله ) در دل كينه گرفت و هر دو نسبت بسپاهيان شام فزونتر و نيرومندتر بودند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nحريث و شبيب بن ابى مالك غسانى و منصور بن جمهور كلبى و پسر عم او حيال بن عمرو و يعقوب بن عبد الرحمن و حميد بن منصور لخمى و اصبغ بن ذؤاله و طفيل بن حارثه و سرى بن زياد همه نزد خالد بن عبد اللّه قسرى رفتند و گفتند تو بيا اين كار را قبول كن ( رياست آنها در مخالفت وليد ) او خوددارى كرد ( كه بعد كشته شد ) .\r\nوليد خواست براى حج برود خالد او را منع كرد و گفت : مىترسم ترا در عرض راه بكشند . گفت : چرا علت را گفت . او هم خالد را بازداشت و اموال عراق را از او مطالبه كرد . خواست او را بر كنار كند ( مفهوم نشده كه از چه كارى زيرا او بر كنار بود ) دستور داد كه اموال عراق را از او بستانند . پس از آن يوسف بن عمر را از عراق احضار كرد او با مال بسيار حاضر شد كه مانند آن مال تا آن زمان بدان سامان نبرده بودند حسان نبطى او را ديد و به او گفت : وليد قصد دارد كه ترا از امارت عراق عزل و عبد الملك بن محمد حجاج را بجاى تو نصب كند .\r\nبه او نصيحت كرد كه تا بتواند بوزراء و مشاورين وليد رشوه دهد . او هم ميان آنها پانصد هزار ( درهم ) تقسيم نمود و نيز حسان به او گفت : يك نامه از وكيل خود جعل كند كه به تو نوشته باشد . من داراى هيچ چيز نيستم جز قصر امارت ( هيچ مالى براى تو نمانده است ) آنگاه نزد وليد برو و نامهء وكيل خود را كه مهر شده و بسته باشد نزد او ببر خالد را هم از او بخر ( چنان كه گذشت ) .\r\nوليد به او دستور داد كه دوباره به محل امارت خود در عراق برگردد . او هم خالد قسرى را با پنجاه هزار ( درهم ) خريد . وليد او را تسليم وى نمود و او هم خالد را با خود بعراق برد او را بر چهارپا بدون پالان سوار كرد . يكى از اهل يمن به زبان حال وليد اين شعر را سرود كه او را ضد يمانىها برانگيزد او اهالى يمن را ملامت كرده كه چرا به يارى ( و نجات خالد ) قيام و مبادرت نكردند . گفته شده شعر خود وليد است .\r\n الم تهتج فتذكر الوصالا * و حبلا كان متصلا فزالا \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n بلى فالدمع منك الى انسجام * كماء المزن ينسجل انسجالا\r\nفدع عنك ادكارك آل سعدى * فنحن الاكثرون حصى و مالا\r\nو نحن المالكون الناس قسرا * نسومهم المذلة و النكالا\r\nوطئنا الأشعري بعز قيس * فيا لك وطأة لن تستقالا\r\nو هذا خالد فينا اسير * الا منعوه ان كانوا رجالا\r\nعظيمهم و سيد هم قديما * جعلنا المخزيات له ظلالا\r\nفلو كانت قبائل ذات عز * لما ذهبت صنائعه ضلالا\r\nو لا تركوه مسلوبا اسيرا * يعالج من سلاسلنا الثقالا\r\nو كندة و الكون فما استقاموا * و لا برحت خيولهم الرحالا\r\nبها سمنا البرية كل خسف * و هدمنا السهولة و الجبالا\r\nو لكن الوقائع ضعضعتهم * وجدتهم و ردتهم شلالا\r\nفمازالوا لنا ابدا عبيدا * نسومهم المذلة و السفالا\r\nفاصبحت الغداة على تاج * لملك الناس ما يبغى انتقالا \r\nيعنى : آيا هيجان ندارى كه وصال را به پا دارى و آن علاقه را كه ترا ( بمحبت ) بسته و بعد زايل شده ياد كنى .\r\nآرى چنين است ( ياددارى ) كه اشك تو روان است مانند آب باران روان مىشد .\r\nياد خاندان سعدى ( معشوقه با الف مقصوره - سعدا ) كنار بگذار . ( زيرا كار مهم ديگرى داريم كه عشق را از ياد مىبرد ) ما از حيث عده و عدد و دارائى فزونتر هستيم .\r\nما به زور مالك مردم هستيم كه خوارى و آزار را بر آنها تحميل مىكنيم .\r\nاين خالد است كه ميان ما گرفتار شده . اگر آنها ( قبيلهء خالد ) مرد بودند او را حمايت مىكردند او بزرگ و خواجه و سالار آنها از قديم بوده . ما ننگ و رسوائى را بر سر او فرود آورديم ( سايه نموديم ) .\r\nاگر آن قبايل داراى عزت ( نيرو ) بودند . كارهاى مهم او بباد نمىرفت .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاو را در حالى كه همه چيز از او سلب شده و اسير افتاده نمىگذاشتند كه بار سنگين غل و زنجير را بايد بكشد و با بند بسازد .\r\nكنده و سكون ( دو قبيلهء يمن ) كنار نمىرفتند . هميشه سواران آنها آماده كارزار مىبودند ( براى نجات او ) ما با همان سواران بر مردم چيره شده و خوارى را بر آنها تحميل كرديم و ما بدستيارى عزم دشت و كوه را پامال نموديم .\r\nاكنون ( آنها ضعيف شده‌اند ) حوادث آنها را متزلزل و سست كرده و به عقب رانده است آنها تا ابد بندهء ما خواهند بود و ما آنها را بخوارى و پستى مىرانيم .\r\nبامدادان تاج بر سرم نهاده شده ( بخلافت رسيدم ) كه مالك مردم باشم و هرگز اين تاج به ديگرى منتقل نخواهد شد .\r\nاين شعر براى آنها سخت ناگوار بود ( مقصود قبيله خالد ) توطئه قتل او را چيدند و بر كينه و دشمنى خود افزودند .\r\nحمزة بن بيض دربارهء وليد چنين گفت :\r\n وصلت سماء الضر بالضر بعد ما * زعمت سماء الضر عنا ستقلع\r\nفليت هشاما كان حيا يسوما * و كنا كما كنا نرجى و نطمع \r\nيعنى : آسمان ستم و زيان ( ابر بجاى آسمان ) را پياپى بهم پيوستى آن هم بعد از اينكه ادعا كردى كه آسمان ( ابر ) ستم از ما برداشته خواهد شد .\r\nكاش هشام زنده مىبود و بر ما تحكم مىكرد ( در طبرى اداره مىكرد - بجاى يوما يوسنا آمده ) و ما به حال خود در اميدوارى و طمع ( باصلاح حال ) مىمانديم . باز همو گويد :\r\n يا وليد الخنى تركت الطريقا * واضحا و ارتكبت فجا عميقا\r\nابدا هات ثم هات و هاتى * ثم هاتى حتى تخر ضعيفا\r\nانت سكران ما تفيق فما تر * تق فتقا و قد فتقت فتوقا \r\n\r\n","description":"","footnote":"","page_name":" 192 ","page_number":192},
  {"content":"\r\n\r\nيعنى : اى هشام اى زادهء پستى و پليدى تو راه راست و هموار را ترك كردى و دره گود و هولناك را پيمودى تا ابد چنان و چنين و آن و اين خواهد بود تا آنكه سرنگون و كشته شوى .\r\nتو مست هستى و هرگز هشيار نمىشوى . هر گاه بخواهى يك شكاف را بگيرى شكافهاى بسيار ايجاد مىكنى .\r\nيمانىها نزد يزيد بن وليد بن عبد الملك تجمع كردند و خواستند با او بيعت كنند . او با عمر بن يزيد حكمى مشورت كرد او گفت : مردم بر اين كار متفق نمىشوند و بيعت نمىكنند مگر اينكه برادرت عباس با تو بيعت كند . اگر او با تو بيعت كند هيچ كس مخالفت نخواهد كرد و اگر او نكند مردم بيشتر بجانب او مىروند و مطيع او مىشوند . اگر هم تصميم گرفتى كه اين كار را قبول كنى ( بدون موافقت عباس ) لااقل تظاهر بكن كه او با تو بيعت كرده است .\r\nدر آن هنگام بلاد شام دچار و با شده بود مردم همه بصحرا كوچ كرده بودند .\r\nعباس در محل قسطل و يزيد در صحرا بود . فاصله ميان دو برادر كه چند ميل بيشتر نبود مىرفت . يزيد نزد برادر خود عباس رفت و با او مشورت كرد او را منع و نهى كرد او برگشت و در خفا شروع به كار كرد و بيعت گرفت . بعد از آن نزد عباس رفت و او را بمتابعت خويش دعوت نمود . عباس او را نهيب داد و گفت : اگر تو دوباره به اين كار تصميم بگيرى من ترا بند خواهم كرد و نزد امير المؤمنين ( وليد ) خواهم برد .\r\nاز آنجا رفت و شروع كرد در خفا بيعت گرفتن و همه جا مبلغ فرستادن عباس گفت :\r\nگمان مىكنم بدترين نكبت شوم بنى مروان با تولد اين مولود بوجود آمده است .\r\nمروان بن محمد كه در ارمنستان ( امير ) بود شنيد بسعيد بن عبد الملك نوشت :\r\nكه مروان ( خود را گويد ) به تو فرمان ميدهد كه مردم را از اين كار ( بيعت يزيد ) باز دارد و آنها را از حدوث فتنه و شورش بر حذر سازد زيرا با انقلاب اين كار از دست آنها ( خلافت از بنى مروان ) خارج خواهد شد .\r\nسعيد اين كار را بسيار عظيم و ناگوار دانست و عين نامه را نزد عباس بن وليد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nفرستاد . عباس يزيد را نزد خود خواند و او را تهديد كرد يزيد كارهاى خود را از او پنهان داشت و عباس او را تصديق كرد .\r\nعباس ببرادر خود بشر بن وليد گفت : گمان مىبرم خداوند انقراض و هلاك بنى مروان را خواسته است و به اين شعر تمثل و استشهاد كرد .\r\n انى اعيذ كم باللّه من فتن * مثل الجبال تسامى ثم تندفع\r\nان البرية قد ملت سياستكم * فاستمسكوا بعمود الدين و ارتدعوا\r\nلا تلحمن ذئاب الناس انفسكم * ان الذئاب اذا ما الحمت رتعوا\r\nلا تبقرن بايديكم بطونكم * فثم لا حسرة تغنى و لا جزع \r\nيعنى : من شما را به خداوند پناه مىدهم از فتنه‌هائى كه مانند كوهها بلند مىشود سپس مىريزد ( و شما را زير مىگيرد ) .\r\nمردم از سياست ( و حكومت ) شما بستوه آمدند . هان ستون دين را محكم بگيريد و از كارهاى زشت منصرف شويد .\r\nگوشت خود را طعمه گرگان مكنيد . اگر گرگها گوشت شما را بخورند عادت مىكنند و شما را خواهند خورد .\r\nشكم خود را بدست خود پاره مكنيد . اگر چنين كنيد پشيمان مىشويد و سودى نخواهد داشت . چون كار يزيد انجام گرفت و او در باديه بود راه دمشق را گرفت .\r\nميان محل او و دمشق چهار روز راه بود او با هفت تن سوار شده و بطور گمنام وارد محل جرود شدند كه يك منزل فاصله تا دمشق داشت . بعد از آن وارد دمشق شد .\r\nاغلب مردم دمشق با او در خفا بيعت كردند . اهل محل مزه هم با او بيعت كردند .\r\nدر آن هنگام محمد بن حجاج والى دمشق بود او هم از بيم مرض و با بخارج رفته و در محل قطن اقامت گزيده و حكومت شهر دمشق را بفرزندش سپرده بود . رئيس شرطه ( شهربانى - پليس ) ابو العاج كثير بن عبد اللّه سلمى بود . يزيد تصميم گرفت كه قيام كند و ظاهر شود . به عامل ( حاكم ) گفتند : يزيد در صدد شورش است او باور\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nنكرد . يزيد با اتباع خود مكاتبه كرد و آنها شب جمعه بعد از مغرب تجمع كردند و در محل باب الفراديس كمين شدند تا اذان نماز عشا گفته شد وارد مسجد شدند و نماز خواندند . مسجد هم پرستارانى داشت كه مأمور اخراج مردم شدند كه شب در مسجد نخوابند . چون نماز پايان يافت خدام مردم را اخراج كردند ولى اتباع يزيد ماندند كه جز آنها و خدام مسجد كسى در مسجد نمانده بود آنها خدام را گرفتند و بند كردند . يزيد بن عنبسه نزد يزيد بن وليد رفت و به او خبر داد .\r\nدستش را گرفت و گفت . اى امير المؤمنين بر خيز . به تو مژده مىدهم كه خداوند يار و پناه تست . او با دوازده مرد رفت تا ببازار دواب ( چهارپايان ) رسيدند . در آنجا چهل تن از ياران خود را ديد و بعد دويست تن هم به آنها ملحق شدند سوى مسجد رفتند و در كاخ ( قصر خليفه ) را كوبيدند و گفتند : ما نمايندگان وليد ( خليفه ) هستيم .\r\nدربان در را گشود او را گرفتند و بند كردند و وارد كاخ شدند و ابو العاج ( رئيس پليس ) را گرفتند كه او در آن هنگام مست بود . گنجها را هم گرفتند و بيت المال را بدست آوردند . در آن وقت از هر كه بيم داشت او را گرفت و بازداشت . بنى عذر را هم فرستاد محمد بن عبد الملك بن محمد بن حجاج را دستگير كردند . محمد بن عبيده حاكم بعلبك را هم گرفتند . در مسجد هم سلاح بسيار بود آن را برداشتند . روز بعد هنگام بامداد اهل مزه رسيدند و مردم پياپى آمدند . سكاسك ( قبيله ) و اهل داريا هم رسيدند . يعقوب بن محمد بن هانى عبسى و عيسى بن شبيب تغلبى با اهل دومه و حرستا ( محل ) رسيدند حميد بن جيب نخعى با اهل دير مروان و أرزه و سطرا ( محل ) آمد و اهل حرشى و مردم حديثه و ديرزكا به آنها پيوستند . ربعى بن هاشم حارثى با گروهى از بنى عزه و سلامان ملحق شد جهينه ( قبيله ) و ياران آنها هم رسيدند .\r\nيزيد بن وليد بن عبد الملك بعد از آن عبد الرحمن بن مصادف را با دويست سوار فرستاد كه عبد الملك بن محمد بن حجاج بن يوسف را كه در قصر بود دستگير كنند به او امان دادند و او را بردند . عبد الرحمن يك خورجين بدست آورد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nكه در هر لنگه آن سى هزار دينار بود . به او گفته شد يك لنگهء آن را براى خود بردار گفت :\r\nمن كارى نخواهم كرد كه عرب بگويند : نخستين خائن به اين دستگاه او بوده .\r\nبعد از آن يزيد لشكرى تجهيز و براى جنگ وليد بن يزيد روانه كرد .\r\nعبد العزيز بن حجاج بن عبد الملك را هم فرماندهء آن لشكر نمود .\r\nچون يزيد دمشق را گرفت يكى از غلامان وليد رفت و به او خبر داد كه او در آن هنگام در محل اعذف از توابع عمان ( اردن ) بود . وليد او را تازيانه زد و و بازداشت كرد .\r\nوليد ابو محمد عبد اللّه بن يزيد بن معاويه را سوى دمشق روانه كرد او در راه ماند . يزيد عبد الرحمن بن مصادف را سوى او روانه كرد ابو محمد با او گفتگو كرد و با يزيد بيعت نمود .\r\nچون خبر واقعه بوليد رسيد يزيد بن خالد بن يزيد بن معاويه به او گفت : برو تا حمص و در آنجا پناه ببر كه داراى دژ محكم مىباشد و از آنجا سواران را براى جنگ روانه كن كه آنها يزيد را خواهند كشت يا گرفتار خواهند كرد . عبد اللّه بن عنبسة بن سعيد بن عاص گفت : شايسته نيست كه خليفه سپاه و خانوادهء خود را ترك كند و جنگ نكرده برود خداوند امير المؤمنين را نصرت خواهد داد يزيد بن خالد گفت . ما بر خانواده و زنان او ( خليفه ) نمىترسيم زيرا پسر عم آنها بجنگ مىآيد كه عبد العزيز باشد وليد عقيدهء ابن عنبسه را به كار برد و رفت تا بقصر نعمان بن بشير كه بخراء باشد رسيد . از اولاد ضحاك بن قيس چهل تن همراه او بودند . به او گفتند :\r\nما سلاح نداريم دستور بده بما اسلحه بدهند . او به آنها چيزى نداد . با عبد العزيز مقابله كرد .\r\nعباس بن وليد بن عبد الملك بوليد نوشت : من به يارى تو خواهم آمد وليد دستور داد يك تخت در ميدان بگذارند خود بر تخت نشست و منتظر عباس شد .\r\nعبد العزيز جنگ را آغاز كرد . منصور بن جمهور هم با عبد العزيز بود عبد العزيز\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nقبل از جنگ زياد بن حصين كلبى را نزد آنها ( وليد و اتباع او ) فرستاد كه آنها را بكتاب خداوند و سنت پيغمبر دعوت كند اتباع وليد او را كشتند و جنگ را بر پا كردند . نبردى سخت واقع شد . وليد هم پرچم مروان بن حكم را برافراشت كه آن پرچم در واقعه جابيه افراشته شده بود . ( باعث پيروزى مروان ) .\r\nعبد العزيز بر آمدن عباس ( به يارى وليد ) آگاه شد . منصور بن جمهور را فرستاد او را در عرض راه اسير كرد و نزد عبد العزيز برد . به او گفت : با برادرت يزيد بيعت كن او بيعت كرد و با آنها ايستاد . يك پرچم هم برافراشتند و گفتند :\r\nاين علم و رايت عباس است كه با امير المؤمنين يزيد بيعت كرده . عباس گفت :\r\nانا للّه . اين نيرنگ اهريمن است . به خدا قسم بنى مروان هلاك شدند . مردم از وليد برگشتند و سوى عباس و عبد العزيز رفتند و متابعت كردند .\r\nوليد بعبد العزيز پيغام داد كه پنجاه هزار دينار به تو مىدهم و حكومت حمص را به تو واگذار مىكنم و به تو هم امان مىدهم كه از جنگ من دست بردارى . او خوددارى كرد و به او پاسخ نداد .\r\nوليد دو زره يكى بر ديگرى پوشيد و دو اسب سندى و رايه را پيش كشيدند سوار شد و جنگ كرد . يكى ( از دشمنان ) فرياد زد دشمن خدا را مانند قوم لوط بكشيد ( سنگسار كنيد ) خداوند او را بكشد . با سنگ به او حمله كنيد . چون آن ندا را شنيد برگشت و بقصر پناه برد و در را بر خود بست و گفت :\r\n دعوا لي سلمى و الطلاء و قينة * و كاسا الا حسبى بذلك مالا\r\nاذا ما صفا عيشى برملة عالج * و عانقت سلمى ما اريد بدالا\r\nخذوا ملككم لا ثبت اللّه ملككم * ثباتا يساوى ما حييت عقالا\r\nو خلوا عنانى قبل عير و ماجرى * و لا تحسدونى أن اموت هزالا \r\nيعنى : سلمى ( معشوقه ) و باده و يك دخترك نوازنده را براى من بگذاريد با ساغر ( و لوازم ديگر ) . بس باشد مرا از مال و نوال .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاگر عيش من در محل « رملة عالج » خوش و گوارا باشد و سلمى را در آغوش بگيرم هيچ چيز ديگر عوض آن نخواهم خواست ( خلافت را نمىخواهم ) .\r\nمملكت و خلافت خود را بگيريد ( از من ) خداوندان ملك را پايدار نكند كه پايدارى آن ( در نظرم ) باندازهء يك بند پاى شتر ارج ندارد .\r\nعنان مرا رها كنيد ( مرا به حال خود بگذاريد ) جلو خر مرا نگيريد . بر من حسد مبريد كه من از فرط لاغرى ( و بيچارگى ) بميرم .\r\nچون بدرون قصر پناه برد و در را بر خود بست عبد العزيز بمحاصره او پرداخت او گفت : آيا ميان شما يك مرد بزرگوار و شريف پيدا نمىشود كه با شرم و نجيب باشد من با او مذاكره كنم ؟ يزيد بن عنبسه سكسكى گفت با من سخن بگو . گفت :\r\nاى برادر سكاسك . ( اصطلاح عرب در خطاب بمنتسب بقبيله يا قوم و ملت ) من بر عطاى شما نيفزودم و عوارض را از شما لغو نكردم . من عجزه و زمين گيران شما را دست نگرفتم و نگهدارى نكردم . گفت : ما براى خود بر تو خشم نگرفته‌ايم بلكه براى حرمت دين خدا و باده‌گسارى و نزديكى تو با كنيزان و زنان پدر و توهين و تحقير فرمان خداوند . گفت : بس است اى برادر سكاسك . بجان خود قسم تو افراط كردى و اغراق گفتى . من در حلال خود راه و وسيله داشتم و از حرام بىنيازم ( مقصود همخواب بودن با زنان و كنيزان پدر ) آنگاه بدرون خانه رفت و نشست و يك قرآن بدست گرفت و باز كرد و خواند و گفت : امروز مانند روز عثمان است . مهاجمين از ديوار بالا رفتند و نخستين كسى كه فراز گشت يزيد بن عنبسه بود . فرود آمد و او را دستگير كرد قصد داشت او را باز دارد تا محاكمه كند . بعد از او ده تن ديگر از ديوار فرود آمدند كه منصور بن جمهور و عبد السلام لخمى از آنها بودند عبد السلام بر سرش ضربتى نواخت . سندى بن زياد بن ابى كيشه هم بر روى او زد و سرش را بريدند و نزد يزيد فرستادند . هنگامى رسيد كه او طعام ناهار را تناول مىكرد سجده نمود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nيزيد بن عنبسه هم هر چه بوليد گفته بود براى او نقل كرد . گفت : آخرين سخن او اين بود : خداوند شكاف شما را مرمت نكند و تفرقهء شما را مجموع نفرمايد .\r\nيزيد دستور داد كه سر وليد را براى عبرت نصب كنند . يزيد بن فروه مولاى بنى مره به او گفت : سر خوارج نصب مىشود . اين پسر عم تو و خليفه است من از اين نگرانم كه مردم براى او متأثر شوند و خانوادهء او خشمگين گشته بشورند .\r\nاو نصيحت وى را نشنيده گرفت . سر او را بر نيزه برداشت و دستور داد در شهر دمشق بگردانند بعد دستور داد كه سر را بسليمان بن يزيد برادر او بدهند . سليمان گفت : دور باد . من گواهى مىدهم كه او باده‌گسار و فاسق و تبه‌كار بود . او حتى نسبت به من قصد تجاوز داشت .\r\nسليمان از كسانى بود كه ضد وليد توطئه كرده بود .\r\nدر آن واقعه مالك بن سمح مغنى و عمرو وادى مغنى هر دو ( مطرب ) با وليد بودند . چون اتباع وليد پراكنده شدند و او بدام افتاد مالك بعمرو گفت : بيا برويم .\r\nعمرو گفت : شرط وفا اين نيست كه در اين وقت او را تنها بگذاريم و بگذريم .\r\nكسى با ما كارى نخواهد داشت زيرا ما اهل سلاح نبوديم مالك گفت : به خدا قسم اگر پيروز شوند اول من و ترا خواهند كشت تا سر او را ميان دو سر ما بگذارند و بمردم بگويند : ببينيد تا دم مرگ بدين حال ( عيش و نوش ) بود و ننگى براى او بيش از اين نخواهند يافت . ( چون اين بگفت ) هر دو گريختند .\r\nقتل او دو روز مانده از جمادى الثانية سنهء صد و بيست و شش رخ داد .\r\nمدت خلافت او يك سال و دو ماه و بيست و دو روز بود . سن او چهل و دو سال بود . گفته شده : او بسن سى و هشت سال كشته شده بود باز هم گفته شد بسن چهل و يك يا چهل و شش بقتل رسيد .\r\n\r\nبيان نسب وليد و شرح زندگانى او\r\nاو وليد بن يزيد بن عبد الملك بن مروان بن حكم بن ابى العاص بن اميه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبن عبد شمس بن عبد مناف اموى . كنيهء او ابو العباس و مادرش ام الحجاج دختر محمد بن يوسف ثقفى برادرزادهء حجاج بن يوسف بود . مادر پدرش عاتكه دختر يزيد بن معاويه كه مادرش ( مادر مادر پدرش ) ام كلثوم دختر عبد اللّه بن عامر بن كريز . مادر عامر بن كريز هم ام حكيم بيضاء دختر عبد المطلب ( جد پيغمبر ) بود بدين سبب وليد مىگفت :\r\n بنى الهدى خالى و من يك خاله * بنى الهدى يقهر به من يفاخره \r\nيعنى پيغمبر هدايت ( رهنماى بشر ) خال من است و هر كه پيغمبر خال او باشد بر هر كه با او مفاخره كند غالب و فائق مىشود .\r\nاو يكى از رادمردان بنى اميه بود . ظريف و شجاع و شاعر يكى از اشعار خوب او اين بود هنگامى كه شنيده بود هشام قصد خلع او را دارد گفت :\r\n كفرت يدا من منعم لوشكرتها * جزاك بها الرحمن ذو الفضل و المن \r\nاين ابيات را پيش از اين نقل كرده بوديم ( ترجمهء آنها هم گذشت ) . اشعار نغز در تغزل و عتاب و وصف شراب و غير آن داشته . بسيارى از معانى شعر او را شعراء گرفته و براى وصف شراب مضمون ساخته كه از معانى بكر او بوده . خصوصا ابو نواس كه بيشتر از همه از اشعار او اقتباس كرده بود وليد گويد : آواز و طرب بر شهوت انسان مىافزايد و مروت را زايل و نابود مىكند .\r\nطرب مىتواند مانند باده انسان را مست و بىخود كند . اگر شما از شراب ناگزير باشيد زنهار زنهاى خود را از آن مصون بداريد زيرا طرب مى و مستى موجب فساد مىگردد ولى طرب مىتواند جاى سكر را بگيرد و در عين حال زنا را محدود يا منع كند .\r\n( مقصود مى باعث فساد مىشود و طرب موجب زنا و تجاوز از حد اعتدال نمىگردد و در عين لذت مستى را دارا مىباشد ) .\r\n( وليد گويد ) من اين را مىگويم با اينكه شراب براى من از آب گوارا تر است آن هم در شدت تشنگى ولى بايد تابع حق شد ( بايد حق را گفت ) .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nگفته شده : يزيد بن منبه مولاى ثقيف وليد را مدح و بخلافت تهنيت نمود .\r\nدستور داد ابيات شعر وى را بشمارند و بعدد آنها هر يك بيت هزار درهم داده شود .\r\nآنها را شمردند پنجاه بيت بود و او پنجاه هزار درهم به او داد . او نخستين خليفه بود كه بعدد اشعار جائزه داد .\r\nآنچه درباره او مشهور شده اين است كه قرآن را براى فال باز نمود اين آيه در آمد :  وَ اسْتَفْتَحُوا وَ خابَ كُلُّ جَبَّارٍ عَنِيدٍ  يعنى : گشايش خواستند و هر جبار سرسخت و لجوج بنافرجامى دچار شد . او قرآن را انداخت و تير باران كرد و گفت :\r\n تهددنى بجبار عنيد * فها انا ذاك جبار عنيد\r\nاذا ما جئت ربك يوم حشر * فقل يا رب مزقنى الوليد . \r\nيعنى مرا تهديد مىكنى و جبار سرسخت ميخوانى آرى من همان جبار گردن كش لجوج و سرسخت هستم .\r\nتو ( خطاب به قرآن ) اگر روز حشر نزد خداى خود شدى بگو اى خداوند وليد مرا پاره پاره كرد .\r\nاو پس از آن گفتار دير نزيست تا كشته شد .\r\nيكى از سخنهاى نيك او اين است هنگامى كه مسلمة بن عبد الملك درگذشت هشام بماتم او نشست وليد در حال مستى بر او وارد شد و يك رداى پرند بر دوش گرفته كه دامنش را بر زمين مىكشيد . بر هشام ايستاد و گفت : اى امير المؤمنين .\r\nآنكه پشت سرم مانده بدنبال پيش افتادگان خواهد رفت . ( يعنى تو هم به آن مرده ملحق خواهى شد ) . پس از مرگ مسلمه شكارگاه از تير انداز تهى گشت و مرز مختل و دگرگون گرديد . ( او دلير و مرزبان بود ) خلف بدنبال سلف دچار تلف خواهد شد . ناگزير پى رفتگان خواهد رفت بنابر اين بايد براى راه ( دراز ) توشه برداشت و بهترين توشه‌ها پرهيزگاريست : هشام از او رو برگردانيد و پاسخ نداد . مردم هم همه خاموش شدند كسى لب نگشود .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nجمعى وليد را از آن تهمت منزه دانستند و گفتند آن اتهام براى او تراشيده شده و به زبان او شعر هم گفته شده و آن اخبار دروغ است .\r\nمدائنى گويد . فرزند عمر بن يزيد كه برادرزادهء وليد بود بر رشيد ( هارون ) وارد شد . از او پرسيد تو كيستى ؟ گفت : از قريش هستم گفت : از كدام قوم قريش هستى . او خوددارى كرد و چيزى نگفت . گفت : بگو كه در امان هستى حتى اگر از مروان باشى گفت : من فرزند عمر بن يزيد هستم . گفت : ( هارون الرشيد ) خداوند وليد عم ترا بيامرزد و لعنت بر يزيد ناقص باد . زيرا او يك خليفه را كشت كه مردم بر خلافت او اجماع داشتند . حاجت خود را بگو كه بر آورده خواهد شد .\r\n( توضيح آنكه مؤلف در ضمن شرح حال وليد صفت ناقص را به او اختصاص داده و نوشته بود وليد را ناقص گويند . با علم باينكه ناقص صفت يزيد بن وليد است از اشاره بتصحيح آن خوددارى كرديم تا اشتباه مؤلف در جاى خود مسلم شود .\r\nاكنون مؤلف خود گويد : يزيد ناقص بنابر اين كلمه ناقص لقب يزيد بن وليد بوده نه وليد بن يزيد . و در اخبار چنين آمده : اعدل بنى امية الاشج و الناقص . دادگر بنى اميه يا بهترين دادگر سرشكسته كه عمر بن عبد العزيز باشد و ناقص كه يزيد بن وليد است . براى اين ناقص خوانده شد كه عطاى سپاه را كم داد و اضافه وليد را كاست ) .\r\nشبيب بن شبه گويد : ما نزد مهدى ( خليفه ) نشسته بوديم كه سخن از وليد بميان آمد : مهدى گفت : او ( وليد ) زنديق بود . ابو علاثه فقيه برخاست و گفت :\r\nاى امير المؤمنين خداوند دادگرتر از اين است كه خلافت پيغمبر را بزنديق بسپارد . كسى كه شاهد و ناظر شكار و بزم و باده‌گسارى او بود به من گفت : او داراى مروت و طهارت بود هر گاه وقت نماز مىرسيد رخت پليد را مىكند و جامه پاك بر تن مىگرفت : وضو نيك مىگرفت . لباس سفيد براى او حاضر مىكردند و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنماز مىخواند و بعد از آن باز سرگرم باده و طرب مىگرديد . مهدى گفت :\r\nآفرين بر تو اى ابا علاثه .\r\n\r\nبيان بيعت يزيد بن وليد ناقص\r\nدر آن سال با يزيد بن وليد بيعت شد . او را ناقص گويند زيرا آنچه را كه وليد بر عطاى مردم كه ده ده بود افزود او كاست ( بدين موضوع اشاره كرديم اكنون اشتباه مؤلف در گذشته مسلم شده كه خود توضيح داده است ) . عطاى ( حقوق سپاه ) مردم را به زمان هشام برگردانيد .\r\nگفته شده نخستين كسى كه او را به اين صفت ملقب كرده بود مروان بن محمد بود .\r\nچون وليد كشته شد يزيد براى مردم خطبه خواند و ناسزا بوليد گفت و علت قتل او را بىباكى و سيه كارى و پليدى او بوده . آنگاه گفت : اى مردم . بر من است كه هرگز آجر بر آجر يا خشت بر خشت نگذارم ( براى خود كاخ نسازم ) و يك نهر ( براى خود ) حفر نكنم و مال و گنج نيندوزم و مال بزن و فرزند خود ندهم مال يك شهر را هم از آن شهر بگنج منتقل نكنم مگر مازاد بر اصلاح آن شهر و اضافهء مرزبانى و تجهيز كه مال براى حفظ مرز و نگهبانى محل خواهد بود . من شما را در مرزها سرگردان نخواهم كرد كه دچار فتنه شويد . اهل جزيه ( غير مسلمان كه ماليات گزيت مىپرداختند ) را هم دچار بار سنگين و تحميل نخواهم كرد . شما عطاى خود را ( حقوق ) ساليانه دريافت خواهيد كرد و روزى شما ماه به ماه ( مرتبا ) خواهد رسيد تا آنكه دورترين كسى با نزديكترين كسى يكسان خواهد بود . اگر من به اين شرط وفا كنم بر شماست كه فرمانبردار و در مساعدت و مشورت پايدار باشيد و اگر بتعهد خود وفا نكنم شما حق داريد مرا خلع كنيد مگر آنكه توبه كنم . اگر هم ديگرى كه او را صالح بدانيد و مانند تعهد من براى شما تعهد كند\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو بخواهيد به او بيعت كنيد من نخستين كسى خواهم بود كه با او بيعت كند . اى مردم براى كسى كه مطيع خالق نباشد از مخلوق طاعتى نخواهد بود . ( واجب نيست )\r\n\r\nبيان پريشانى كار بنى اميه\r\nدر آن سال كار بنى اميه پريشان و فتنه برانگيخته شد . يكى از اختلافات اين بود كه سليمان بن هشام بن عبد الملك در عمان قيام كرد . او در زندان وليد بود كه در آن سامان حبس و تبعيد گرديد . او در عمان بيت المال را ربود و سوى دمشق رفت در حالى كه وليد را كافر مىدانست و او را لعن مىكرد .\r\n\r\nبيان مخالفت اهل حمص\r\nچون وليد كشته شد مردم شهر حمص دروازه‌ها را بستند و آغاز عزادارى و نوحه‌سرائى كردند و زنان را واداشتند كه ندبه و زارى كنند . به آنها گفته شد : عباس بن وليد با شورشيان مساعدت و عبد العزيز را يارى كرد آنها خانهء او را ويران و اموال وى را غارت و زنان و حرم او را لخت كردند و او را تعقيب نمودند او هم نزد برادرش يزيد رفت . اهالى حمص با سپاهيان مكاتبه و آنها را بخونخواهى وليد دعوت كردند آنها هم اجابت نمودند و آماده شدند و تصميم گرفتند كه از يزيد اطاعت نكنند . معاوية بن يزيد بن حصين بن نمير را هم امير خود نمودند . مروان بن عبد اللّه بن عبد الملك هم با آنها موافقت كرد . يزيد هم براى آنها نوشت و آنها اعتنا نكردند و نمايندگان او را مجروح نمودند . يزيد برادر خود مسرور را با بسيارى از سپاهيان براى جنگ آنان فرستاد . سپاهيان در محل « حوارين » لشكر زدند . در آن هنگام سليمان بن هشام بر يزيد وارد شد يزيد اموال او را كه وليد گرفته بود به او پس داد و او را نزد مسرور برادر خود روانه كرد و بسپاهيان دستور داد كه از او اطاعت كنند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدر آن هنگام اهالى حمص آمادهء حمله بدمشق شده بودند . مروان بن عبد الملك ( بايد عبد اللّه بن عبد الملك باشد ) به آنها گفت : من صلاح در اين مىدانم كه شما اول بجنگ اين سپاه كه شما را قصد كرده است بپردازيد . كه بعد از اين كار آسانتر خواهد شد . من صلاح نمىدانم كه سوى دمشق لشكر بكشيد . در حالى كه اين سپاه پشت سر شما باشد . سحط بن ثابت به آنها گفت : اين مرد ( مروان ) بيزيد ميل دارد و ميخواهد شما دچار اختلاف شويد . او با قدريه ( قائل به قدر ) هم عقيده است . آنها هم او را كشتند فرزندش را هم كشتند . ابو محمد سفيانى را بفرماندهى خود برگزيدند سليمان را با سپاه خود در طرف دست چپ گذاشتند و سوى دمشق لشكر كشيدند . سليمان با شتاب آنها را دنبال كرد و در محل سليمانيه به آنها رسيد . سليمانيه هم مزرعه سليمان بن عبد الملك بود .\r\nيزيد بن وليد عده سه هزار مرد جنگى بفرماندهى عبد العزيز بن حجاج به محل « ثنية العقاب » فرستاد هشام بن مصاد را با عده هزار و پانصد به محل « عقبه سلاميه » فرستاد و دستور داد هر دو گروه يك ديگر را يارى كنند .\r\nسليمان و سپاه او هم بدنبال آنها شتاب كردند خسته بودند كه جنگ را آغاز نمودند . ميمنه و ميسره سليمان شكست خورده گريختند . خود در قلب پايدارى و دليرى كرد . پس از آن بر اهل حمص حمله نمود آنها را به عقب راند . دو لشكر متحارب پياپى به يكديگر متقابلا حمله نمودند ناگاه عبد العزيز بن حجاج با عدهء خود از « ثنية العقاب » رسيد و بر اهل حمص حمله كرد و در لشكر آنها شكافى ايجاد نمود و ميان آنها در آمد هر كه را ديد كشت و بقيه منهزم شدند .\r\nيزيد بن خالد بن عبد اللّه قسرى فرياد زد : اللّه اللّه از كشتن قوم خود دست كوتاه كن . مردم هم از جنگ دست كشيدند . سليمان آنها را دعوت كرد كه با يزيد بن وليد بيعت كنند . ابو محمد سفيانى هم گرفتار شد . همچنين يزيد بن خالد بن يزيد بن معاويه . هر دو اسير را نزد سليمان بردند او هم هر دو را نزد\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nيزيد روانه كرد او هر دو را بازداشت . كار دمشق هم براى يزيد بن وليد يكسره گرديد .\r\nاهل حمص هم با يزيد بيعت كردند . او هم عطاى آنها را روا داشت و باشراف و اعيان آنها انعام و جايزه داد . يزيد بن وليد براى آنها امير معين كرد كه او معاوية بن يزيد بن حصين بود .\r\n\r\nبيان مخالفت اهل فلسطين\r\nدر آن سال مردم فلسطين بر عامل خود شوريدند و او را طرد كردند او سعيد بن عبد الملك بود . وليد او را بحكومت آن ديار نشانده بود . آنها خود يزيد بن سليمان بن عبد الملك را براى حكومت خويش برگزيدند . به او گفتند : امير المؤمنين ( وليد ) كشته شد تو كار ما را سامان بده او امير شد و مردم را بجنگ يزيد دعوت كرد آنها پذيرفتند و آماده شدند . زادگان سليمان در فلسطين زيست مىكردند .\r\nاهالى اردن شورش فلسطين را شنيدند خود نيز شوريدند و محمد بن عبد الملك را بامارت خود برگزيدند . همه بر جنگ يزيد بن وليد متفق شدند .\r\nكارهاى فلسطين بدست سعيد بن روح و ضبعان بن روح اداره مىشد . يزيد بن وليد بر شورش آنها آگاه شد سليمان بن هشام را براى جنگ آنها فرستاد او سپاه دمشق را كشيد و رفت . همچنين اهالى حمص كه با سفيانى بودند ( و تسليم شدند ) . عدهء سپاه او هشتاد و چهار هزار بود . يزيد بن وليد هم نزد سعيد و ضبعان نماينده فرستاد و بهر دو وعده امارت و مال و نوال داد . هر دو اهل فلسطين را از جنگ بازداشتند و برگشتند . اهالى اردن تنها ماندند . سليمان عدهء پنج هزار سپاهى فرستاد قرى و قصبات ( اردن ) را غارت كردند و بطبريه رفتند . اهالى طبريه ( كه در لشكر اردن بودند ) به يكديگر گفتند : ما در اينجا هستيم و خانه و مال ما در معرض تاراج است كه بر خانواده‌هاى ما تحكم مىكنند . شوريدند و يزيد بن\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nسليمان و محمد بن عبد الملك را غارت كردند و سلاح و چهارپايان آنها را ربودند و به محل خود برگشتند چون اهل اردن پراكنده شدند سليمان رفت تا به محل « صنبره » رسيد . اهالى اردن هم نزد او رفتند و با يزيد بيعت كردند . او هم بطبريه رفت و نماز جمعه را در آنجا خواند و هر كه در آنجا بود با او بيعت نمود ( براى يزيد ) .\r\nپس از آن به محل « رمله » رفت و در آنجا بيعت گرفت .\r\nضبعان بن روح را هم امير فلسطين نمود . ابراهيم بن وليد بن عبد الملك را هم بحكومت اردن مستقر كرد .\r\n\r\nبيان عزل يوسف بن عمر از عراق\r\nچون وليد كشته شد يزيد امارت عراق را بمنصور بن جمهور واگذار كرد كسى كه قبل از او نامزد ايالت عراق شده بود عبد العزيز بن هارون بن عبد اللّه بن دحيهء كلبى بود . او گفت : اگر من لشكر مىداشتم اين ايالت را مىپذيرفتم . ( و چون خوددارى كرد ) منصور را منصوب نمود . منصور مرد ديندار نبود علت اينكه بيزيد گرويد اين بود كه براى خالد قسرى تعصب داشت كه يوسف او را كشت بدين سبب شاهد قتل وليد ( شريك ) شده بود .\r\nهنگامى كه او را بايالت عراق فرستاد به او پند داد و گفت : از خدا بينديش و پرهيزگار باش و بدان علت اينكه من بقتل وليد اقدام كردم فسق و تبه‌كارى و ستم او بود تو هم هرگز بمانند كار او آلوده نشو و كارى كه موجب قتل شده است اختيار مكن .\r\nچون خبر قتل وليد بيوسف ( در عراق ) رسيد او هر كه از يمانيها در آنجا بود بازداشت نمود او با يك يك از افراد قبيلهء مضر خلوت مىكرد و از او مىپرسيد :\r\nچه بايد كرد يا تو خود چه خواهى كرد ؟ با هر كه گفتگو مىكرد به او پاسخ ميداد :\r\nمن مردى از اهل شام هستم هر كه را اهل شام بيعت كنند من هم با او بيعت خواهم كرد و هر چه آنها بپسندند و انجام دهند من هم انجام خواهم داد . او از مضريها نا اميد شد\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nناگزير يمانيها را ( كه بازداشت كرده بود ) آزاد نمود . منصور هم رفت تا به محل عين التمر ( نزديك كربلا ) رسيد و از آنجا با سران سپاه شام مكاتبه و مراسله نمود و به آنها خبر قتل وليد و امارت خود را داد و امر كرد كه يوسف را بگيرند و باز بدارند .\r\nهمچنين ياران و همدستان او را بازداشت كنند . تمام نامه‌ها را نزد سليمان بن سليم بن كيسان فرستاد كه او آنها را بسران سپاه بدهد و توزيع كند . او نامه‌ها را نزد خود نگهداشت و نامهء شخص خود را نزد يوسف برد يوسف سخت پريشان شد و از سليمان پرسيد چه بايد كرد ؟ گفت : پيشوائى ندارى كه زير پرچم او نبرد كنى . اهل شام هم ترا يارى نخواهند كرد و من از منصور براى تو بيمناكم عقيدهء من اين است كه تو بشام خود ( وطن خود ) برگردى . باز پرسيد چاره چيست ؟ گفت : بر منبر به روى و براى يزيد ( و خلافت او ) خطبه مىخوانى و دعوت مىكنى و چون منصور نزديك شود نزد من ( در خانهء من ) پنهان مىشوى و او را در كار خود ( امارت ) آزاد مىگذارى .\r\nپس از آن سليمان نزد عمرو بن محمد بن سعيد بن عاص رفت و به او خبر ( آمدن منصور ) داد و از او خواست كه يوسف را نزد خود پناه بدهد و پنهان كند او هم پذيرفت و يوسف بخانهء او رفت هرگز مانند او ( يوسف ) ديده نشده بود كه مردى چنين متكبر و مغرور باشد و بعد به آن اندازه بيمناك و ضعيف شود .\r\nمنصور هم وارد كوفه شد خطبه كرد و وليد را ناسزا گفت و بيوسف هم دشنام داد . خطباء قوم هم برخاستند و با او هم آهنگ شده هر دو را زشت دانستند و ناسزا گفتند .\r\nعمرو بن محمد ( پناه دهنده ) نزد يوسف رفت و خبر هيجان مردم را داد . يوسف نام هر كه را مىشنيد كه به او ناسزا گفته مىگفت : به خدا من او را تازيانه خواهم زد .\r\nعمرو از اميدوارى و طمع او بتجديد امارت تعجب كرد كه چگونه او ( در حال عجز ) مردم را تهديد مىكند ؟ يوسف در خفا از كوفه بشام رفت و در بلقاء اقامت گزيد .\r\nيزيد بن وليد بر آمدن وى آگاه شد پنجاه سوار فرستاد . ناگاه مردى از بنى نمير\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرسيد و به او گفت : اى فرزند عمر به خدا ترا خواهند كشت پس بيا و از من بپذير و از تسليم خوددارى كن . گفت : هرگز . آن مرد گفت : بگذار من ترا بكشم و اين يمانىها ( قبايل يمن ) ترا نكشند ( بخونخواهى خالد كه يمانى بود ) كه موجب خشم ما گردند . گفت : من چنين دلى ندارم ( كه بقتل تن دهم ) . آن مرد گفت : خود دانى . سواران رسيدند و بجستجوى او كوشيدند او را نيافتند . فرزندش را گرفتند و تهديد كردند گفت : پدرم بمزرعه خود رفته . آنها او را تعقيب كردند چون آگاه شد گريخت ولى كفش خود را بجا گذاشت دنبالش كردند او ميان زنان پنهان شده بود بر او قطيفه ( جامه - چادر ) برند انداخته بودند خود زنان هم رو باز گرد وى نشسته بودند . او را گرفتند و از پا كشيدند . او را نزد يزيد بردند . يكى از نگهبانان جست و ريش او را گرفت و يك مشت پشم از آن كند . او داراى يك ريش انبوه و قد كوتاه بود . در ريش و پشم بزرگترين و در قد كوتاهترين مردم بود . چون نزد يزيد برده شد خود ريش خويش را گرفت كه بر نافش مىرسيد و گفت : اى امير المؤمنين ريشم را كندند به خدا يك مو نمانده يزيد دستور داد او را در « خضراء » باز دارند .\r\nمردى نزد او رفت و گفت : تو نمىخواهى كه يكى از خونخواهان بر محل و حال تو آگاه شود و بيايد بر سرت سنگ بزند و ترا بكشد ؟ گفت : من چنين فكرى نكرده‌ام . نزد يزيد فرستاد و از او درخواست كرد كه محبس را تغيير دهد كه محلى غير از خضراء باشد و لو اينكه بدتر و تنگتر باشد . يزيد از حماقت او تعجب كرد .\r\nاو را بزندان فرزندان وليد فرستاد و بازداشت . او مدت خلافت يزيد باضافه دو ماه و ده روز در زندان ماند كه در زمان ابراهيم بود چون مروان نزديك دمشق رسيد قتل آنها ( انتقام و خونخواهى ) را بيزيد بن خالد قسرى واگذار كرد او بيكى از غلامان پدرش كه ابو الاسد ناميده مىشد دستور داد كه آنها را بكشد .\r\nمنصور بن جمهور چند روزى از ماه رجب گذشته بود كه وارد كوفه شد .\r\nبيت المال را گرفت و عطا و روزى سپاهيان را داد زندانيان را آزاد كرد خصوصا عمال\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nو مستوفيان باج و خراج . براى يزيد هم بيعت گرفت . بقيه مدت رجب و ماه شعبان و رمضان هم در آنجا زيست . چند روزى از آخر رمضان مانده بود كه رفت .\r\n\r\nبيان خوددارى نصر بن سيار از متابعت منصور\r\nدر آن سال نصر بن سيار در خراسان از اطاعت و متابعت منصور خوددارى كرد . يزيد خراسان را بايالت عراق ملحق و ضميمه كرده بود . ( چنين هم بود ) .\r\nپيش از اين نوشته بوديم كه يوسف بن عمر بنصر بن سيار نامه نوشت و او را نزد خود ( در عراق ) احضار كرده بود او هم كه حامل هدايا بود سفر خود را بتاخير مىانداخت تا آنكه خبر قتل وليد رسيد هدايا را با خود برگردانيد و بندگان را آزاد كرد و كنيزان زيبا را بفرزندان خود بخشيد و ميان پسران و ياران خود تقسيم نمود . ظروف ( زرين و سيمين ) را هم بمردم بخشيد و تقسيم كرد . عمال و حكام را فرستاد و به آنها دستور داد كه با مردم خوب رفتار كنند .\r\nمنصور هم برادر خود را كه باز منصور نام داشت بايالت رى و خراسان گماشت نصر به او راه نداد و بلاد را خوب نگهداشت و خود را از او و برادرش مصون داشت .\r\n\r\nبيان جنگ اهل يمامه با عامل خود\r\nوليد بقتل رسيد كه على بن مهاجر از طرف يوسف بن عمر در يمامه عامل ( حاكم ) بود . چون خبر قتل وليد رسيد مهير بن سلمى بن هلاك يكى از افراد بنى دؤل بنى حنيفه بود به او گفت : بلاد ما را بما واگذار كن و برو . او خوددارى كرد مهير عدهء تجهيز و او را قصد كرد او در كاخ خود در سرزمين هجر بود . در پيرامون كاخ جنگ رخ داد . على گريخت و بقصر پناه برد و بعد از آن سوى شهر رفت مهير هم جمعى از اتباع حاكم را كشت . يحيى بن ابى حفص فرزند مهاجر ( حاكم ) را از جنگ نهى و منع كرده بود او نپذيرفت . يحيى گفت :\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n بذلت نصيحتى لبنى كلاب * فلم تقبل مشاورتى و نصحى\r\nفدى لبنى حنيفة من سواهم * فانهم فوارس كل فتح \r\nيعنى : من بنى كلاب را ( كه حاكم از آنها بود ) نصيحت كردم آنها پند و مشورت مرا نپذيرفتند .\r\nغير از بنى حنيفه همه فداى بنى حنيفه باد . كه آنها سواران هر فتح و پيروزى مىباشند . شقيق بن عمرو سد و سى نيز گفت :\r\n اذا انت سالمت المهير و رهطه * امنت من الاعداء و الخوف و الذعر\r\nفتى راح يوم القاع روحة ماجد * اراد بها حسن السماع مع الاجر \r\nيعنى : اگر تو با مهير و گروه او مسالمت كنى از شر دشمنان و رعب و هراس ايمن مىشوى .\r\nاو در جنگ « قاع » چنين رفتنى رفت ( نبردى كرد ) كه نام نيك و شهرت خوب را با ثواب از آن دريافت كرد .\r\nاين بود جنگ « قاع » ( قاع بمعنى زمين است و در اينجا محل مخصوص مىباشد ) . مهير خود حاكم يمامه شد ولى بعد از آن درگذشت و عبد اللّه بن نعمان را جانشين خود نمود كه او يكى از بنى قيس بن ثعلب بن دول بود . عبد اللّه فلج يك قريه از قراى بنى عامر بن صعصعه ملك بنى تميم بود . بنى كعب بن عامر باتفاق بنى عقيل تجمع كردند . ابو الفلج مندلث نيز با آنها بود . جنگ رخ داد و مندلث مذكور كشته شد بسيارى از اتباع وى هم كشته شدند ولى از بنى عامر چندان كسى كشته نشد . در آن واقعه يزيد بن طثرية هم كشته شد . او را فرزند طثريه مىگفتند كه مادرش منسوب بطثر بن عمر بن وائل بود او يزيد منتشر هم خوانده مىشد برادرش ثور بن طثرية در رثاء و ماتم او گفت .\r\n ارى الاثل من نحو العقيق مجاورى * مقيما و قد غالت يزيد غوائله\r\nو قد كان يحمى المحجرين بسيفه * و يبلغ اقصى حجرة الحى نائله \r\n\r\n","description":"","footnote":"","page_name":" 211 ","page_number":211},
  {"content":"\r\n\r\nيعنى درختهاى اثل ( وحشى و نوع مخصوص از درختهاى صحرا معروف است كه در شعر ديگران هم آمده ) را در وادى عقيق ( محل معروف ) در جوار من ( پايدار ) است . و حال اينكه حوادث و مرگ يزيد را ربوده و نابود كرده است .\r\nاو هميشه با شمشير خود ناتوان و بىپناهان را حمايت مىكرد . نيكى و عطاى او هم بدورترين كلبه ده مىرسيد .\r\nآن واقعه جنگ نخستين فلج محسوب مىشد . چون خبر قتل مندلث بعبد اللّه بن نعمان رسيد عدهء هزار مرد جنگى از حنيفه ( قبيله ) و ديگران جمع و تجهيز و فلج را قصد كرد . چون با هم مقابله كردند ابو لطيفة بن مسلم عقيلى منهزم شد .\r\nشاعر رجز سرا چنين گفت :\r\n فر أبو لطيفة المنافق * و الجفونيان و فر طارق\r\nلما احاطت بهم البوارق \r\nطارق بن عبد اللّه قشيرى و جفونيان از بنى قشير مىباشد . يعنى ابو لطيفه منافق گريخت . همچنين قوم جفونى طارق نيز گريخت زيرا صاعقه و برق به آنها نازل و احاطه كرده بود . بنى جعده نيز منهزم شدند در حالى كه پالانها و زينها را بر دوش مىكشيدند . دست زياد بن حيان جغدى هم در آن واقعه بريده شد .\r\nاو گفت :\r\n انشد كفا ذهبت و ساعدا * انشدها و لا ارانى واجدا \r\nيعنى من پى كف دست و ساعد خود مىگردم . جستجو مىكنم و چيزى بدست نمىآرم .\r\nبعد از آن كشته شد .\r\nبعضى از قوم ربعى چنين گفت :\r\n سمونا لكعب بالصفائح و القنا * و بالخيل شعثا تنحى فى المشكائم\r\nفما غاب قرن الشمس حتى رايتنا * نسوق بنى كعب كسوق البهائم \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n بضرب يزيل الهام عن سكناته * و طعن كافواه المزاد الثواجم \r\nيعنى ما چيره شديم بر قوم كعب بواسطهء شمشيرها و نيزه‌ها ( از سما - برترى - تفوق - غلبه ) و نيز بواسطه اسبها كه شوريده و آشفته است و با لگام سخت پيچيده و منحنى مىشود . ( سخت تاز است ) .\r\nهنوز تارك آفتاب نهان نشده بود كه ما قوم كعب را مانند بهائم كشيديم ( گرفتار كرديم ) آن هم با زدنى كه سرها را از قرارگاه خود زايل مىكرد و فرو بردن نيزه ها كه دهانهاى زخم را باز مىكرد . ( مانند ابرهاى خونبار ) .\r\nآن واقعه دوم فلج كه جنگ دوم معروف بود .\r\nبعد از آن بنى عقيل و قشير و جعده و نمير همه متحد شدند و ابو سهل نميرى را بسردارى خود برگزيدند . هر كه را از بنى حنيفه يافتند كشتند . در محل معدن صحراء بنى حنيفه را كشتند و زنان را لخت كردند ولى بنى نمير از دست درازى بعفت زنان خوددارى كردند . چون عمر بن وازع حنتفى ديد كه عبد اللّه بن نعمان در واقعهء دوم فلج چه تباهى كرده بود گفت : من از او كمتر نيستم كه چنين غارتى نكنم آن هم در حالى كه دولت آن زمان گرفتار كارهاى خويش است و سلطانى در كار نيست كه از من انتقام بكشد و مؤاخذه كند . ( بنى اميه گرفتار اختلاف بودند ) .\r\nخيل خود را جمع كرد و در محل شريف قرار گرفت . سواران را دسته دسته براى غارت مىفرستاد . غنائم بسيارى بدست آورد آنگاه محل « نشاش » را قصد كرد . ناگاه بنى عامر كه جمع و تجهيز شده بودند در آن محل پديد آمدند .\r\nعمر بن وازع تا چشم باز كرد شترهاى دشمن را ديد ناگزير زنان قوم را در يك محل زير چادر جمع كرد و خود آمادهء نبرد گرديد . عدهء هم بحفظ و حراست زنان گماشت . با دشمن مهاجم مقابله و مقاتله كرد . او و همراهانش همه منهزم شدند .\r\nعمر بن وازع به محل يمامه پناه برد بسيارى از بنى حنيفه در عرض راه از شدت تشنگى و خستگى بىپا شدند . بنى عامر هم با اسراء و زنان گرفتار به محل خود برگشتند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nقحيف در اين باره چنين گفت :\r\n و بالنشاشى يوم طار فيه * لنا ذكر وعد لنا فعال \r\nيعنى : در محل نشاشى واقعه رخ داد كه در آن بلند آوازه و نيكنام شديم و كارهاى خوب ما بشما آمد .\r\nو نيز گفت :\r\n فداء خالتى لبنى عقيل * و كعب حين تزدحم الجدود\r\nهم تركوا على الناشى صرعى * بضرب ثم اهونه شديد \r\nيعنى خاله من فداى بنى عقيل و كعب باد ( عرب پدر و مادر و گاهى خويشان ديگر را فدا مىكند ) آن هم هنگامى كه بختها و پيروزيها در مسابقه و ازدحام باشد .\r\nآنها ( قوم من ) در محل نشاش عدهء را به خاك و خون كشيد ( بر زمين افكندند ) با جنگ و زد و خوردى كه آسانترين آن بسيار سخت بود .\r\nقبيلهء قيس در واقعه نشاش از لخت كردن افتادگان خوددارى كرد ( اظهار عفت ) ولى بعد از آن طايفه عكل آمد و آنها را لخت كرد .\r\nواقعه نشاش چنين بود كه بعد از آن بنى حنيفه قادر بر تجمع و خودنمائى نگرديد ولى عبيد اللّه بن مسلم حنفى توانست عدهء تجهيز و محل قشير را غارت كند .\r\nنام محل قشير را حلبان هم مىگفتند .\r\nشاعر گويد :\r\n لقد لاقت قشير يوم لاقت * عبيد اللّه احدى المنكرات\r\nلقد لاقت على حلبان ليثا * هذبرا لا ينام عن الترات \r\nيعنى قشير روزى كه عبيد اللّه را ملاقات كرد دچار يكى از سختىها نشناخته شد .\r\nقشير در محل حلبان با يك شير هژبر روبرو شد كه آن شير از انتقام دست نمىكشد .\r\nاو قبيلهء عكل را غارت كرد و بيست هزار تن از آنها كشت بعد از آن مثنى بن يزيد بن عمر بن هبيرة والى عامه شد . زيرا پدر او امير عراق بوده و او از طرف پدرش والى يمامه شد كه پدرش از طرف مروان حمار بامارت آن ديار رسيده بود . او ( مثنى )\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nوقتى كه وارد آن سامان شد صلح و سلم برقرار بود .\r\nبنى عامر ضد بنى حنيفه شهادت دادند مثنى هم كه از قيس بود ( منتسب به آنها ) تعصب به كار برد و جمعى از بنى حنيفه را تازيانه زد و ريش تراشيد يكى از آنها گفت :\r\n فان تضربونا بالسياط فاننا * ضربناكم بالمرهفات الصوارم\r\nو ان تحلقوا منا الرءوس فاننا * قطعنا رؤسا منكم بالغلاصم \r\nيعنى : اگر ما را با تازيانه بزنيد ما شما را با تيغهاى بران زده بوديم . و اگر سرهاى ما را بتراشيد ما سرهاى شما را از گردن بريده بوديم .\r\n( غلاصم جمع غلصم . گوشت گردن است ) .\r\nبعد از آن مردم آسوده شدند و آرام گرفتند و عبيد اللّه بن مسلم در حال اختفا بود تا سرى بن عبد اللّه هاشمى رسيد كه از طرف بنى العباس حاكم يمامه شده بود .\r\nاو را پيدا كرد و كشت .\r\nنوح بن جرير خطفى در اين باره گفت :\r\nاگر سرى هاشمى با شمشير خود نبود عبيد اللّه باز ( قبيلهء ) عكل را دچار مىكرد ( و مىكشت ) .\r\n\r\nبيان عزل منصور از عراق و ايالت عبد اللّه بن عمر بن عبد العزيز در آن سامان\r\nدر آن سال يزيد بن وليد بن عبد الملك منصور بن جمهور را از عراق عزل و عبد اللّه بن عمر بن عبد العزيز را بجاى او نصب نمود .\r\nهنگامى كه او را بامارت نصب نمود به او گفت . بعراق برو كه مردم عراق پدرت را دوست مىداشتند . او هم راه عراق را گرفت و پيشاپيش چند نماينده براى مردم عراق فرستاد . نمايندگان او از فرماندهان و سالاران شام بودند او بيم اين را داشت كه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمنصور از امارت آن سرزمين دست برندارد .\r\nشاميان ( مقيم عراق ) اطاعت كردند منصور هم ناگزير دست كشيد و بشام رفت .\r\nعبد اللّه حكام و عمال را معين و نصب كرد . روزى و عطاى مردم را هم پرداخت .\r\nاهل شام بر او اعتراض كرده گفتند : تو عايدات ما را ميان دشمنان ما تقسيم مىكنى ؟\r\nاو باهل عراق گفت : من ميخواهم املاك ( فىء ) شما را بشما بازگردانم . من مىدانم كه شما احق و اولى هستيد ولى با اين كار اينها ( اهل شام ) با من ستيز دارند . اهل كوفه در جبانه تجمع نمودند و آماده شدند . اهل شام ترسيدند نزد آنها فرستاده عذر خواستند در آن حال اوباش طرفين بگير و دار پرداختند عدهء ناشناس از طرفين كشته شدند .\r\nعبد اللّه بن عمر براى شرطهء ( شهربانى ) خود عمر بن غضبان قبعثرى را برگزيد و استيفاء سواد ( عراق ) و محاسبات را نيز به او سپرد .\r\n\r\nبيان اختلاف اهل خراسان\r\nدر آن سال ميان اهل خراسان كه نزارى و يمانى باشند اختلاف پديد آمد و شديد گرديد زيرا كرمانى از اطاعت نصر بن سيار سرپيچيد . ( چون در كرمان متولد شده بود كرمانى خوانده شد كه خود يمانى و رئيس يمانىها بود ) .\r\nسبب اختلاف اين بود كه چون نصر وقوع فتنه را ديد بيت المال را گشود و بعضى از عطاياى مردم را زر مسكوك و ظروف زرين داد كه آن ظروف را خود براى وليد از سيم و زر ساخته و در انبار انداخته بود . با وجود اين مردم بقيهء عطاى خود را در حالى كه او بر منبر سرگرم خطبه بود مطالبه كردند ( با گستاخى ) . نصر گفت : از تمرد و عصيان بپرهيزيد و طاعت و اتحاد جماعت را رعايت كنيد . مردم بازارى پراكنده شده و ببازار برگشتند ( مسجد را تهى كردند ) نصر خشمناك شد و گفت : كسى نزد من عطا ( حقوق و مواجب ) ندارد .\r\nبعد گفت : من وضع و حال شما را چنين مىبينم كه فتنه و شر و فساد از زير\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nپاى شما مىجوشد و شما طاقت تحمل آن را نخواهيد داشت من تنهاى افسردهء شما را مانند مواشى كشته در بازار و ميدان مىبينم . ( دچار فتنه و قتل خواهيد شد ) هر امارتى كه مدت آن به طول مىكشد موجب ملال مردم مىگردد ( كه امارت خود او بوده ) .\r\nشما اى اهل خراسان مرزبانانى هستيد كه در قبال دشمن پايدارى مىكنيد بر حذر باشيد از اينكه دو تن از شما اختلاف و ستيز كنند ( دو شمشير ضد يك ديگر كشيده شود - عين عبارت ) .\r\nشما كارى مىكنيد و جوجهء فتنه را مىپرورانيد كه سرانجام آن بد باشد .\r\nخداوند شما را زنده ندارد . من شما را آزمودم . جمع و پراكنده كردم تمام احوال شما را امتحان نمودم ده مرد ( وفادار و پايدار ) ميان شما نديدم . من و شما مشمول گفتهء اين گوينده مىباشيم .\r\n استمسكوا اصحابنا بحبلكم * فقد علمنا خيركم و شركم \r\nيعنى اى ياران ما اتحاد خود را محكم كنيد ما خير و شر شما را آزموده‌ايم .\r\n( در شعر غلط آمده كه « تجدوبكم » است و صحيح آن بحبلكم بايد باشد ) از خدا بينديشيد به خدا اگر دو شمشير ضد يك ديگر آخته شوند هر يك از دو شمشير زن آرزو مىكند كه مال و فرزند خود را از دست بدهد ( و زنده بماند ) اى اهل خراسان شما اجتماع را خوار نموديد و تفرقه و فتنه را پسنديد . آيا سلطان مجهول ميخواهيد و هلاك و فناى خود را از آن انتظار داريد اى قوم عرب ( اشاره بقيام ايرانيان و هلاك عرب ) .\r\nسپس بگفته نابغهء ذبيانى ( شاعر مشهور ) استشهاد و تمثل نمود :\r\n فان يغلب شقاؤكم كم عليكم * فانى فى صلاحكم سعيت \r\nيعنى : اگر بدبختى و سختى بر شما غالب شود ( چه بايد كرد ) كه من باصلاح و صلاح شما كوشيدم .\r\nدر آن هنگام فرمان امارت نصر از عبد اللّه بن عمر بن عبد العزيز ( امير عراق ) رسيد . كرمانى باتباع خود گفت مردم دچار فتنه شده‌اند شما براى كارهاى خود ( رياست و ادارهء امور ) يك مرد انتخاب كنيد . علت اينكه او را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكرمانى مىگفتند اين است كه او در كرمان متولد شده . نام او جديع بن على ازدى معنى بود . آنها گفتند : تو براى ( رياست ) ما باش . مضريها ( قبايل مضر ) بنصر گفتند كرمانى بفساد امور ( و تحريك ضد تو ) آغاز كرده او را بكش يا حبس كن . گفت : نه ولى من فرزندان ذكور و اناث دارم بهتر اين است كه دخترهاى او را جفت پسران خود و دختران خود را همسر پسران او كنم . گفتند : نه گفت پس بهتر اين است كه صد هزار درهم به او بدهم . او مرد خسيس و بخيل است از اين مبلغ چيزى باتباع خود نخواهد داد . آنها از او پراكنده خواهند شد . گفتند : نه . اين وجه بر نيروى او خواهد افزود . آنها ( مشاورين نصر ) اصرار كردند و گفتند : كرمانى اگر بداند با نصرانى يا يهودى شدن خويش قوى و زبردست شود بدان كه نصرانى يا يهودى خواهد شد . نصر و كرمانى هر دو با هم دوست بودند و كرمانى در حكومت اسد بن عبد الله نسبت بنصر مهربانى و احسان كرده بود چون نصر بامارت رسيد كرمانى را از كار بر كنار و او را از رياست معزول نمود و رياست را به ديگرى داد . بدين سبب ميان هر دو تفرقه و دورى افتاد . چون بر نصر اصرار كردند او تصميم حبس وى گرفت . فرمانده پاسداران خود را فرستاد كه كرمانى را جلب كند ازو ( قبيله و قوم كرمانى ) خواستند مانع شوند او قبول نكرد و با رئيس نگهبانان نزد نصر رفت . در حالى وارد شد كه خندان ( و بىباك ) بود . چون وارد شد نصر به او گفت : اى كرمانى . مگر فرمان قتل تو از يوسف بن عمر براى من نرسيد كه من ترا بكشم و من به او نوشتم كه اين مرد پير و دلير خراسان است و من از ريختن خون تو خوددارى كردم . گفت : آرى ( چنين بود ) گفت : من عوض تو غرامت ترا نپرداختم كه آن غرامت را از عطاى مردم كاستم ؟\r\nگفت : آرى . گفت : مگر فرزند ترا رئيس قوم خود نكردم در حالى كه آن قوم از قبول وى خوددارى ميكردند و اكراه داشتند . گفت : آرى . گفت : پس تو تمام نيكوهاى مرا بايجاد فتنه تبديل كردى .\r\nكرمانى گفت : امير هر چيزى را كه به زبان آورد من به آن و بيشتر و بهتر از آن اعتراف ميكنم و سپاسگزارم من هم در روزگار اسد كارى كردم ( نيكى در حق تو\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكردم ) امير آرام باشد كه من شورش و فتنه را دوست ندارم . سالم بن احرز گفت :\r\nاى امير گردنش را بزن عصمة بن عبد اللّه اسدى بكرمانى گفت : تو شر و فتنه را خواهانى و آنچه را كه بدان نخواهى رسيد پس ميكنى ( امارت را ميخواهى ) مقدام و قدامه كه هر دو فرزند عبد الرحمن بن نعيم عامرى بودند گفتند . ياران و همنشينان فرعون از شما بهتر مىباشند كه گفتند : او را با برادرش نگه‌دار ( مقصود موسى و هارون ) به خدا قسم كرمانى هرگز با گفتهء شما كشته نخواهد شد . نصر دستور داد او را زدند و بزندان « قهندز » سپردند و آن در تاريخ سيم ماه رمضان سنهء صد و بيست و شش بود قبيلهء ازد بر نصر اعتراض كرد او گفت : من سوگند ياد كرده بودم كه او را باز بدارم . شما مىتوانيد كسى را اختيار كنيد كه با او در زندان باشد و مراقبت نمايد آنها هم يزيد نحوى را برگزيدند و با او در زندان نشاندند او در زندان مراقب حال وى بود .\r\nمردى از اهل « نسف » نزد خانوادهء كرمانى رفت و گفت : به من چه ميدهيد اگر او را نجات دهم ؟ گفتند هر چه تو بخواهى . آن مرد رفت و مجراى آب را گشاد كرد و بفرزندان كرمانى گفت : به پدر خويش بنويسيد كه امشب آمادهء خروج و گريز شود آنها هم نوشتند و نامه خود را با طعام شام ( در خفا ) فرستادند . كرمانى با يزيد نحوى و خضر بن حكيم طعام شام را صرف كرد ( و برنامه آگاه شد ) آن دو از نزد وى رفتند و خود تنها ماند برخاست و راه آب را قصد كرد و از آنجا بيرون رفت در آن هنگام يك مار بر تن او پيچيد ولى به او آزار نرسانيد ( اين واقعه را طبرى و مورخين ديگر بتفصيل نقل كرده‌اند كه خادم او را از راه آب كه تنگ بود بيرون كشيد و پوست تنش در آن كشمكش زخم شد و در آن وقت مار بر تن او پيچيد او به اين عبارت فارسى كه در تاريخ عربى عينا نقل شده بخادم خود خطاب كرده گفت : بدبخت مار مار او پاسخ داد :\r\nبگز ، بگز . ) بعد از خروج از راه آب بر اسب خود ( كه آماده كرده بودند ) كه بشير نام داشت سوار شد او در حالى كه زنجير در پا داشت سوار شد او را نزد عبد الملك بن حرمله بردند او زنجير را از پاى وى بريد .\r\nگفته شده كسى كه كرمانى را نجات داد غلام او بود كه در قلعهء قهندز\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n( كهن دژ ) سوراخى ديد آن را گشاد كرد و او را از همان شكاف بيرون كشيد .\r\nاو نماز صبح را خواند كه ناگاه هزار مرد گرد وى تجمع كردند و چون نزديك ظهر شد عدهء اتباع او بالغ بر سه هزار شد . قبيلهء ازد با عبد الملك بن حرمله بيعت كرده بودند به شرط عمل بكتاب خداوند ( قرآن ) و سنت پيغمبر چون كرمانى آزاد شد عبد الملك او را بر خود مقدم نمود . ( كه ازديان تابع وى باشند ) .\r\nچون كرمانى از دژ گريخت نصر لشكر خود را در محل باب مرو رود جمع و خطبه نمود و بكرمانى ناسزا گفت . گفت : او در كرمان متولد شده پس كرمانى شده و بهرات رفته هروى شده . كسى كه ميان دو بستر بوجود مىآيد داراى پايهء نسب و اصل پايدار يا شاخهء بلند و قوى نخواهد بود بعد از آن نام قبيلهء ازد را برد و گفت : آنها اگر مطيع شوند خوار مىشوند و اگر از عصيان توبه كنند مشمول گفته اخطل ( شاعر شهير ) مىشوند كه :\r\n ضفادع فى ظلماء ليل تجاوبت * فدل عليها صوتها حية البحر \r\nيعنى : آنها مانند وزغ ( غورباغه ) هستند كه در تاريكى شب غوغا مىكنند كه مار دريائى صداى آنها را مىشنود و سوى آنها مىرود . ( صداى آنها مار را هدايت مىكند ) .\r\nپس از آن از گفته خود پشيمان شد و گفت : خدا را ياد كنيد كه براى شما بهتر است و در ذكر خدا شر ( و فتنه ) نخواهد بود . در اطراف نصر عدهء بسيارى تجمع كردند . او مسلم بن احوز را با زره پوشان بتعقيب كرمانى فرستاد . مردم ميان طرفين توسط كردند و از نصر درخواست نمودند بكرمانى امان بدهد و او را بزندان بسپارد او قبول كرد و كرمانى نزد وى رفت و دستش را بدست او ( علامت صلح و تسليم ) گذاشت . نصر به او امر كرد كه در خانهء خود بنشيند و بيرون نرود .\r\nبعد از آن كرمانى چيزى درباره نصر شنيد از خانه خود بيرون رفت و در يك ده كه ملك او بود قرار گرفت ( تمرد كرد ) . نصر دوباره لشكر گرد آورد و در باب مرو لشكر زد باز دربارهء كرمانى توسط شد و باز به او امان داد . نصر معتقد\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبود كه او بايد از خراسان بيرون برود . سالم بن احوز ( هم مسلم و هم سالم آمده ) به او گفت : اگر او را تبعيد كنى و از نيروى وى بكاهى مردم خواهند گفت : تو از او ترسيدى نصر گفت : بيم من از بقاء او در اينجا بيشتر از بيم تصور مردم است .\r\nهر مردى كه از ديار خود طرد شود ضعيف و حقير مىشود . ( مشاورين ) قبول نكردند نصر به او امان داد و باتباع وى ده ، ده ( درهم ) داد . چون ابن جمهور از عراق عزل و عبد اللّه بن عمر بن عبد العزيز نصب شد و آن در ماه شوال سنهء صد و بيست و شش بود .\r\nنصر خطبه كرد و گفت من ميدانستم كه او لايق امارت عراق نبوده كه خداوند او را عزل و طيب بن طيب ( پاك ) را نصب فرمود . كرمانى خشمگين شد ( تعصب قومى كه هر دو از يك قوم بودند ) . كرمانى با گروهى از مردان ( قبيله ) از مسجد خارج شد و بعد از آن براى نماز جمعه با عدهء مسلح حاضر مىشد كه غالبا عدهء اتباع سلحشور او بالغ بر هزار و پانصد مىشد و گاهى بيشتر نماز را هم در خارج محوطه بجا مىآوردند ( كه محصور نشوند ) بعد خود او نزد نصر مىرفت ايستاده سلام ميكرد و بر ميگشت پس از آن ديگر نزد نصر نمىرفت و ستيز و خلاف را آغاز نمود . نصر سالم بن احوز را نزد او فرستاد پيغام داد كه به خدا من از حبس تو جز خاموش كردن فتنه مقصودى نداشتم . بيم آن داشتم كه مردم بشورند . كرمانى بسالم گفت : اگر تو در خانهء من نبودى ترا مىكشتم نزد فرزند اقطع ( بريده ) برگرد و هر چه ميخواهى خوب يا بد به او بگو . او برگشت و بنصر خبر داد . نصر هم پياپى نزد او مىفرستاد و استمالت ميكرد . آخرين پيغامى كه كرمانى بنصر داد اين بود كه من از اين اطمينان ندارم كه ديگران ترا وادار كنند آنچه را تو نخواهى انجام دهى ( نسبت من ) آنگاه نسبت بما كارى كنى كه بر ما ابقا نكنى اگر بخواهى من از تو دور شوم خواهم شد آن هم نه براى ترس از تو بلكه براى اين است كه من باعث فتنه و خونريزى نشوم و وجود من شرم و بد نباشد . آنگاه آماده شد كه بگرگان برود .\r\nمعنى بفتح ميم و سكون عين بىنقطه و بعد از آن نون است منسوب بقبيلهء ازد مىباشد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nشرح حال حارث بن سريج و امان دادن به او\r\nدر آن سال حارث بن سريج كه در بلاد ترك زيست ميكرد امان يافت و به او دستور داده شد كه بخراسان بازگردد . او مدت دوازده سال در تركستان اقامت گزيد . ( شرح حال تمرد و جنگ او گذشت ) . علت اين بود كه چون فتنه و خلاف ميان نصر و كرمانى واقع شد نصر از اين ترسيد كه حارث با اتباع خود وارد شود و ضد او قيام كند و تركها را بر او برانگيزد آنگاه خطر و شر آنها بيشتر از كرمانى خواهد بود او به يارى حارث هم اميدوار شده بود ( كه از يك قبيله بودند ) .\r\nنصر براى جلب او مقاتل بن حيان نبطى ( سردار شهير ايرانى ) فرستاد همچنين كسان ديگر كه او را از تركستان باز گردانند .\r\nخالد بن زياد ترمذى و خالد بن عمرو مولاى بنى عامر هر دو ( از طرف نصر ) نزد يزيد رفتند و براى حارث از يزيد ( خليفه ) امان گرفتند يزيد عهد نامه امان را نوشت و به آنها داد و دستور داد كه نصر اموال و املاك او را به او برگرداند . بعبد - الله بن عمر بن عبد العزيز نيز نوشت كه امان را تاييد كند او والى كوفه ( و خراسان ) بود .\r\nنصر نزد او رسول فرستاد و رسول او را در عرض راه با مقاتل بن حيان ديد كه بخراسان مراجعت ميكرد . او نزد نصر رفت و بعد در مرورود اقامت گزيد . نصر هم هر چه از او گرفته بود به او پس داد .\r\nبرگشتن حارث در سنهء صد و بيست و هفت رخ داد .\r\n\r\nبيان حال شيعيان ( پيروان ) بنى العباس\r\nدر آن سال ابراهيم بن محمد امام ( معروف بابراهيم امام ) ابو هاشم بكير بن ماهان را بخراسان فرستاد و سيره ( دستور و آئين ) و وصيت نامهء پدر خويش را ( كه او\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nرا جانشين خود كرده ) براى شيعيان ( پيروان بنى العباس ) فرستاد . او بمرو رفت و نقبا ( سران قوم ) و مبلغين را جمع كرد و خبر وفات محمد را داد و گفت : فرزند خود ابراهيم را بجانشينى خود منصوب كرده نامهء ابراهيم را هم به آنها داد آنها نامه را بوسيدند و هر چه از شيعيان بعنوان زكات جمع كرده بودند به او دادند كه براى او ببرد او هم مال را نزد ابراهيم برد .\r\n\r\nبيان بيعت ابراهيم بن وليد براى ولايت عهد\r\nدر آن سال يزيد بن وليد دستور داد كه براى برادرش ابراهيم بن وليد بيعت ولايت عهد گرفته شود و بعد از او عبد العزيز بن حجاج بن عبد الملك جانشين باشد .\r\nعلت تعيين وليعهد اين بود كه يزيد در سنهء صد و بيست و شش بيمار شد به او گفته شد آن دو تن را بجانشينى خود معين كند . قدريها بر يزيد اصرار بسيار كردند تا دستور داد براى آن دو شخص بيعت بگيرند .\r\n\r\nبيان مخالفت مروان بن محمد\r\nدر آن سال مروان بن محمد مخالفت خود را با يزيد بن وليد آشكار نمود .\r\nعلت اين بود كه هنگامى كه وليد كشته شد عبد الملك بن مروان بن محمد با عمر بن يزيد برادر وليد در حران اقامت گزيده بود آن هم بعد از برگشتن از جنگ صائفه ( روميان ) .\r\nدر آن هنگام حاكم جزيرهء عبده بن رياح غسانى از طرف وليد منصوب شده بود چون وليد كشته شد عبده مذكور بشام رفت و عبد الملك خود سرانه حكومت آن محل باضافه حران را در دست گرفت به پدر خود كه در ارمنستان بود نوشت و خبر تصرف دو محل را داد و به او تاكيد كرد كه خود سريعا برگردد . مروان آمادهء سير و سفر گشت مرزها را هم بمرزبانان سپرد و تظاهر كرد كه بخونخواهى وليد برخاسته . مروان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبا سپاه خود زود رسيد ثابت بن نعيم جذامى هم همراه او بود او از اهل فلسطين ( عرب مقيم فلسطين ) بود علت همراهى او اين بود كه هشام او را حبس كرده بود و او بمروان پناه برد . علت حبس او هم اين بود كه هشام او را بافريقا فرستاده بود كه حاكم هشام را كشته بودند او در آنجا فتنه و فساد ميان لشكريان ايجاد كرد و هشام او را بزندان افكند . چون مروان در يكى از سفرهاى خود نزد هشام رفت او را بدان حال ديد پايمردى كرد و او را همراه خود برد . چون مروان با سپاه خود مراجعت نمود ثابت بن نعيم بشاميان گفت : بهتر اين است كه ما مروان را ترك بگوييم و بشام ( بلاد خود ) برگرديم شاميان همه به او گرويدند و عدهء آنها دو برابر عدهء لشكر مروان بود و چون جدا شدند شبانه نگهبانى براى حراست خود معين كردند و مستقل گرديدند . هنگام بامداد هم آماده كارزار شدند . مروان مناديان را دستور داد كه ندا بدهند . اى اهل شام براى چه چنين كرديد ؟ مگر من نسبت بشما نيكى نكرده بودم آنها جواب دادند كه ما باطاعت خليفه نسبت به تو فرمانبردار بوديم اكنون خليفه كشته شده و اهل شام با يزيد بيعت كرده‌اند ما بفرماندهى ثابت تن داده‌ايم كه ما را بسپاه خود در شام ملحق كند كه مطيع يزيد ( خليفه ) باشيم . مناديان گفتند : شما دروغ مىگوئيد . براى اين از ما جدا شده‌ايد كه اهل ذمه ( غير مسلمان تحت حمايت اسلام ) را در عرض راه غارت كنيد و اموال آنها را ببريد . ميان ما و شما شمشير حكم و كارگر خواهد بود ما با شما جنگ خواهيم كرد تا تسليم شويد آنگاه شما را نزد غازيان خواهم برد و بعد از آن بسپاه خود در شام ملحق خواهيد شد . آنها اطاعت كرده برگشتند مروان دستور داد كه ثابت بن نعيم و فرزندان او را بازدارند . سپاه را هم بانضباط وادار كرد تا به محل حران رسيد آنگاه شاميان را بشام فرستاد .\r\nسپاه جزيره را سان ديد عدهء آنها بالغ بر بيست و دو هزار گرديد آنها را بشام براى جنگ يزيد كشيد . يزيد هم به او نوشت كه بيعت كن تا من تمام ممالكى را كه عبد الملك بمحمد پدرت سپرده بود دوباره به تو بسپارم و آن عبارت از جزيره و ارمنستان و موصل و آذربايجان خواهد بود . مروان هم بيعت كرد و يزيد آن ممالك را\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبه او سپرد .\r\n\r\nبيان وفات يزيد بن وليد بن عبد الملك\r\nدر آن سال در بيستم ماه ذى الحجه يزيد درگذشت . مدت خلافت او شش ماه و دو روز بود . سن او چهل و شش سال گفته شده : سى و هفت سال بود مادرش ام ولد ( مادر فرزند - كه اسير يا كنيز را گويند كه از شوهر يا مالك خود داراى فرزند شود ) كه نامش شاه فرند ( در طبرى شاه افريد ) بود او دختر فيروز بن يزدگرد بن شهريار بن خسرو ( ايران و آخرين پادشاه ساسانى ) بود در شهر دمشق وفات يافت . او دربارهء خود چنين گفته ( و تفاخرها كرده ) بود .\r\n انا ابن كسرى و ابى مروان * و قيصر جدى و جدى خاقان \r\nيعنى منم فرزند خسرو و پدرم مروان است جد من قيصر و جد ديگرم خاقان است . علت اينكه دو جد خود را يكى قيصر و ديگرى خاقان گفته اين است كه مادر يزدگرد دختر خسرو شيرويه فرزند خسرو ( پرويز ) و مادرش دختر قيصر ( روم ) بود و مادر شيرويه دختر خاقان پادشاه ترك بود آخرين كلمهء كه از دهانش آمد اين بود . وا حسرتا و وا اسفاه ( اى دريغ و افسوس ) . بر خاتم او اين كلمه نقش شده : « العظمة للّه » .\r\nاو نخستين كسى بود كه روز عيد با سلاح بيرون آمد . ميان دو صف سلحشور مىخراميد .\r\nگفته شده : او قدرى ( معتقد به قضا و قدر ) بود . او گندمگون و زيبا داراى سر كوچك بود .\r\n\r\nبيان خلافت ابراهيم بن وليد بن عبد الملك\r\nچون يزيد بن وليد درگذشت برادرش ابراهيم بخلافت نشست ولى كارش نافرجام بود . بعنوان خليفه نزد او مىرفتند و سلام مىكردند گاهى بعنوان امير و گاهى بدون هيچ يك از آنها . مدت چهار ماه بدان حال ماند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nگفته شده : هفتاد روز بيش نبود . كنيه او ابو اسحاق و مادرش فرزنددار ( كنيز ) بود . مروان بن محمد لشكر كشيد و او را خلع كرد چنان كه خواهد آمد و او زنده ماند تا سنهء دو ( مقصود سى و دو بعد از صد ) زنده بود دچار شد .\r\n\r\nبيان تسلط عبد الرحمن بن حبيب بر افريقا\r\nعبد الرحمن بن حبيب بن ابى عبيدة بن عقبة بن نافع پس از كشته شدن پدرش و قتل كلثوم بن عياض در سنهء صد و بيست و دو گريخت و باندلس پناه برده بود .\r\nچنان كه شرح داده شد . او خواست بر بلاد اندلس چيره شود ولى نتوانست . چون حنظله بن صفوان بر افريقا مسلط شد چنان كه گذشت ابو الخطار را به آن ديار فرستاد كه امير اندلس باشد عبد الرحمن از امارت اندلس نا اميد شد ناگزير بافريقا برگشت در حالى كه از ابو الخطار بيمناك بود . او در تونس قيام كرد و آن در جمادى الاولى سنهء صد و بيست و شش بود . در آن هنگام تازه وليد بن يزيد بن عبد الملك بخلافت رسيده بود . او ( عبد الرحمن مذكور ) مردم را به خود دعوت كرد آنها هم اجابت نمودند اتباع خود را سوى « قيروان » كشيد مردم شهر خواستند نبرد كنند حنظله مانع جنگ شد زيرا او جنگ را فقط با كافر يا خارجى روا مىداشت ( از جنگ با مسلمين خوددارى مىكرد ) . حنظله بتوسط گروهى از اعيان قيروان براى او نامه نوشت كه او از خلافت دست بردارد و دوباره مطيع شود . او آنها را كه رؤساء و سالاران قبايل بودند بازداشت و با خود بقيروان برد و گفت اگر يك فرد از اهل قيروان يك تير رها كند يا يك سنگ اندازد من تمام گروگان بازداشت شده را مىكشم هيچ كسى نتوانست دفاع كند .\r\nحنظله ( امير آن ديار ) بشام برگشت و عبد الرحمن در سنهء صد و بيست و هفت بر قيروان و ساير بلاد افريقا مسلط گرديد .\r\nهنگامى كه حنظله سوى شام مىرفت مردم افريقا و عبد الرحمن را نفرين كرد . نفرين او اجابت شد كه مرض و با و طاعون مدت هفت سال در آن ديار بر آنها\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nچيره شد و در تمام مدت زايل نشد مگر گاهى در اندك زمانى .\r\nپس از مدتى گروهى از عرب باتفاق قبايل بربر بر او شوريدند .\r\nيكى از شورشيان عروة بن وليد صدفى بود كه تونس را گرفت .\r\nابو عطاف عمران بن عطاف ازدى نيز قيام كرد و « طيفاس » را گرفت . بربريان هم در كوهستان شوريدند .\r\nثابت صنهاجى هم محل باجه را گرفت . عبد الرحمن برادر خود الياس را خواند و شش صد سوار با او فرستاد و گفت : اول از لشكر ابى عطاف بگذر كه چون لشكريان او ترا ببينند از او جدا شده به تو خواهند گرويد . تو از آنجا ( بدون جنگ ) بگذر آنگاه تونس را قصد مىكنى و با عروة بن وليد جنگ خواهى كرد .\r\nپس از آن بگذر تا بفلان محل برسى و در آنجا باش تا نامه و دستور من به تو برسد آنگاه تو بدستور من عمل كن .\r\nالياس با عدهء خود رفت . پس از آن عبد الرحمن مردى را خواست كه پيك باشد و او كسى بود كه الياس انتظار وى را مىكشيد . به آن پيك گفت : برو و از ميان لشكر ابى العطاف بگذر . آنها در اول كار سلاح برداشته و آمادهء كارزار شده بودند چون الياس از آنها گذشت و تظاهر كرد كه تونس را قصد مىكند آرام گرفتند و سلاح را از تن كندند و اسبها را رها كردند . آنها گفتند : ( تصور كردند ) كه الياس به دهان شير افتاده زيرا از دو طرف جنگ خواهد كرد يكى لشكر تونس و ديگرى ما آنها پس از اطمينان تصميم گرفتند بدنبال وى بروند و آسوده و آرام نشستند .\r\nپيك رسيد و نامه را بالياس داد . الياس دستور را خواند كه چنين بود : آن قوم از نبرد تو آسوده شدند و آرام نشستند تو آنها را غافل‌گير كن . الياس برگشت آنها غافل و آسوده بودند . حمله ناگهانى او طورى بود كه آنها نتوانستند سلاح برگيرند .\r\nاو با هجوم ناگهانى خود آنها را كشت و امير آنها ابو العطاف را هم كشت و آن در تاريخ سنهء صد و سى بود . او ببرادر خود مژدهء فتح و ظفر را داد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nعبد الرحمن بالياس فرمان داد كه از آنجا بتونس برود به او نوشت كه آنها چون لشكر ترا از دور ببينند گمان خواهند كرد كه لشكر ابو العطاف است و براى يارى آنها آمده . در حالى كه آنها آسوده و مطمئن باشند بر آنها حمله كن و كار آنها را بساز او لشكر كشيد و هر چه عبد الرحمن پيش بينى كرده بود رخ داد بتونس رسيد در آن هنگام عروة بن وليد فرماندار متمرد تونس در حمام بود . او خواست با شتاب رخت بر تن گيرد كه ناگاه الياس رسيد . او قطيفه را بر تن گرفت و بر اسب سوار شد و با تن عريان گريخت . الياس فرياد زد اى پهلوان دلير عرب ( كجا مىگريزى ) او برگشت . الياس او را ( با شمشير ) زد عروه هم او را كشيد و به او آويخت هر دو از اسب افتادند نزديك بود عروه بر الياس چيره شود ناگاه يكى از غلامان الياس رسيد عروه را كشت و سرش را بريد . نزد عبد الرحمن فرستادند .\r\nالياس در تونس ماند . دو مرد ( با عدهء خود ) بر او شوريدند . نام يكى عبد الجبار و ديگرى حارث بود . آن دو مرد گروهى از اهل شهر را كشتند . عبد الرحمن سوى آنها لشكر كشيد و هر دو مرد را كشت و آن در سنهء صد و سى بود . آن دو مرد خارجى بودند و عقيده و دين اباضى ( فرقه از خوارج ) را داشتند .\r\nپس از آن عبد الرحمن براى جنگ بربريان سپاهى تجهيز كرد .\r\nعبد الرحمن برج و بارو و ديوار حصار طرابلس را آباد و تعمير كرد و آن در سنهء صد و سى و دو بود .\r\nپس از آن به شهر قيروان برگشت و در آنجا زيست تلسمان را براى جنگ و غزا قصد كرد كه در آنجا قبايل بربر بودند او بر آنها غالب شد و آن در سنهء صد و سى و پنج بود .\r\nعبد الرحمن لشكرى بجزيره سيسيل فرستاد آن لشكر ظفر كرد و غنايم بسيار بدست آورد .\r\nلشكر ديگرى بسردانيه فرستاد كه روميان را كشتند و غنايم بسيارى بدست آوردند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nعبد الرحمن بلاد مغرب را گشود و در هيچ واقعه لشكر او منهزم نگرديد .\r\nدر آن هنگام مروان بن محمد ( آخرين خليفه ) كشته شد دولت بنى اميه منقرض و نابود گرديد . عبد الرحمن در افريقا و مغرب زمين براى بنى العباس خطبه و سفاح را اطاعت كرد ( نخستين خليفهء عباسى ) .\r\nبعد از آن گروهى از بنى اميه بر او وارد شدند يكى از آنها عاص و ديگرى عبد - المؤمن كه هر دو فرزند وليد بن يزيد بن عبد الملك بودند . او خود و برادرش از بنى اميه ( پناهندگان ) زن گرفتند . بعد از آن آگاه شد كه هر دو ( فرزند وليد ) ضد او توطئه چيده بودند . دختر عم آنها همسر الياس ( برادر عبد الرحمن ) بود به او گفت : برادرت ( عبد الرحمن ) خويشان ترا كشت او به تو اعتنا نكرد و براى تو قدر و قيمتى قائل نشد و حال اينكه تو شمشير او هستى و با همين شمشير توانست پيروز شود تو براى او فتح كردى و او بخلفاء نوشت فرزندم حبيب بلاد را فتح كرده و او را جانشين خود نمود و ترا از ولايت عهد عزل كرد .\r\nهمسر او كوشيد كه ضد برادرش قيام كند . او بگفته وى تحريك شد . در صدد حيله برآمد كه برادر خود را بدام اندازد . در آن هنگام سفاح ( خليفهء عباسى ) درگذشت و منصور جانشين او شد . عبد الرحمن را بايالت افريقا مستقر كرد و براى تشريف او يك خلعت سياه ( شعار بنى العباس ) فرستاد كه آن خلعت نخستين شعار سياه بود كه وارد افريقا گرديد . او هم آن خلعت را پوشيد .\r\nعبد الرحمن هم براى منصور هديه فرستاد و نامه نوشت كه مردم افريقا همه مسلمان شده‌اند و در اين جا عايداتى از برده و باج نمانده تو هم از من چيزى مخواه و مطالبه مكن . منصور بر او غضب كرد و او را تهديد و تخويف نمود او هم منصور را خلع و خلعت او را پاره كرد . گروهى از اهل قيروان با او ( الياس كه برادر عبد الرحمن باشد ) همدست شدند كه عبد الرحمن را بكشند و او ( الياس ) را امير خود نمايند و دعوت بنى العباس را تجديد و قبول كنند .\r\nعبد الرحمن بر آن توطئه آگاه شد . الياس را فرمان داد كه بتونس برود او\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nهم آماده شد و باتفاق برادر ديگرش عبد الوارث ببهانهء توديع بر عبد الرحمن داخل شدند . او را كشتند و قتل او در سنهء صد و سى و هفت رخ داد . چون او را كشتند الياس دستور داد كه درهاى كاخ را ببندند تا فرزند عبد الرحمن را كه حبيب باشد دستگير كنند ولى او را نيافتند . او بتونس رفت و پناه برد . او نزد عم خود عمران بن حبيب رفت و خبر قتل پدر خويش را به او داد . الياس هم او را قصد كرد . اندك مدتى جنگ رخ داد .\r\nبعد صلح كردند به شرط اينكه « قفصه » را بحبيب واگذار كنند همچنين محل « قسطيليه » و « نفرن » و تونس را كما كان بعمران واگذار كنند همچنين محل صطفوره و جزيرهء سراسر آفريقا هم تحت حكومت و امارت الياس باشد اين صلح در سنهء صد و سى و هشت منعقد گرديد . مدت امارت عبد الرحمن در آفريقا ده سال و هفت ماه بود .\r\nچون صلح بسته شد حبيب بن عبد الرحمن به محل حكومت خود رفت و الياس با برادر خود عمران بتونس رفت و در آنجا ببرادر خود عمران خيانت كرد و او را كشت و تونس را گرفت . گروهى از بزرگان و سالاران عرب را هم كشت و بقيروان برگشت چون كار خود را بسامان رسانيد . بمنصور نوشت كه من مطيع هستم . هيأتى بنمايندگى خود نزد او فرستاد كه عبد الرحمن بن زياد بن انعم قاضى آفريقا ميان آنها بود .\r\nبعد از آن حبيب تونس را گرفت و تملك نمود . الياس هم لشكر كشيد نبردى ضعيف رخ داد . چون شب فرا رسيد حبيب لشكرگاه و خيمه‌هاى خود را ترك و سبك‌بار با عدهء سوار بقيروان رفت . در آنجا زندان را گشود و زندانيان را آزاد نمود . بر عده اتباع او افزوده شد .\r\nالياس هم بدنبال او برگشت ولى بسيارى از اتباع او پراكنده شده بحبيب پيوستند . حبيب سپاهى عظيم گرد آورد و بر نيروى او افزوده شد اتباع الياس از او رو برگردانيدند و بمتابعت حبيب شتاب كردند . حبيب بمقابله او پرداخت و باز لشكر يان الياس به او خيانت كردند حبيب ميان دو صف متحارب در آمد و فرياد زد :\r\nبراى ما دوستان و ياران و پروردگان خود را بكشتن مىدهيم . بهتر اين است كه تو بمبارزه من تن بدهى هر يكى از ما دو مرد كه ديگرى را بكشد از او آسوده\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخواهد شد . الياس اندكى خوددارى و تامل كرد بعد ناگزير بمبارزه تن بتن رفت .\r\nهر دو سخت نبرد كردند تا نيزه و شمشير هر دو شكست بعد حبيب پيچيد و او را كشت ( الياس را كه عم او باشد بخونخواهى پدرش كشت ) . بعد داخل شهر قيروان شد . اين اين واقعه در سنهء صد و سى هشت بود برادران الياس گريختند و نزد بربر رفتند . حبيب هم لشكر كشيد ولى تاب پايدارى نياورد و گريخت . به محل قابس رفت . كار « ورجومه » ( قبيلهء بربر ) بالا گرفت . خوارج هم به آنها پيوستند . سالار « فرجومه » ( بربريان ) مردى عاصم بن جميل بود . او ادعاى پيغمبرى و پيشگوئى كرده بود . در دين اسلام تغييراتى داد و بر نماز افزود و نام پيغمبر اسلام را زدود .\r\nعاصم اعراب را كه نزد او بودند تجهيز ( باضافه بربر ) و قيروان را قصد كرد .\r\nنمايندگان قيروان نزد او رفتند و از طرف اهل شهر او را بحكومت خود دعوت نمودند ، از او عهد و پيمان گرفتند كه آنها را حمايت كند و مصون بدارد و براى منصور ( خليفه عباسى ) دعوت نمايد . عاصم هم با قبايل بربر و عرب سوى آنها رفت چون نزديك قيروان رسيدند جنگجويان قيروان بنبرد آنها مبادرت كردند جنگ واقع شد و اهل قيروان شكست خورده گريختند . عاصم با سپاه خود وارد شهر شد . ورفرجومه ( قبيلهء بربر ) حرام را روا داشتند و بزنان و كودكان تجاوز نمودند . اسبها را هم در مسجد بستند و بتخريب مسجد بستند و بتخريب مسجد جامع كوشيدند و بسيارى از از مفاسد را مرتكب شدند .\r\nبعد عاصم سوى حبيب كه در قابس بود لشكر كشيد . به او رسيد و جنگ برپا شد حبيب گريخت و بكوه پناه برد كسانى كه كه در آنجا مقيم بودند به يارى او كمر بستند . باز عاصم او را دنبال كرد و باز قتال رخ داد اين بار عاصم منهزم و كشته شد .\r\nبسيارى از اتباع او هم كشته شدند .\r\nحبيب باز قيروان را قصد كرد در آنجا عبد الملك بن ابى جعد رئيس قبيله ورفجومه ( بربر ) بود كه پس از قتل عاصم رياست به او رسيد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nطرفين صفوف خود را آراستند جنگ رخ داد و حبيب گريخت و بعد با گروهى از اتباع خود كشته شدند اين واقعه در ماه محرم سنه صد و چهل رخ داد .\r\nمدت امارت عبد الرحمن در افريقا ده سال و چند ماه بود ( مكرر شده ) مدت امارت برادرش يك سال و شش ماه بود .\r\nمدت امارت فرزندش حبيب سه سال بود .\r\n\r\nبيان اخراج ورفجومه از قيروان\r\nچون حبيب بن عبد الرحمن كشته شد عبد الملك بن ابى الجعد بقيروان برگشت مردى از اباضيه ( خوارج ) براى كارى به شهر قيروان رفته بود ديد كه ورفجومه ( قبيله بربر ) زنى را بعنف كشيده مىبرند و مردم ساكت نشسته او را حمايت نمى - كردند . آن زن را به مسجد جامع بردند ( براى هتك ناموس و حرمت مسجد ) . آن مرد اباضى از كار خود صرف نظر كرد و نزد ابو الخطاب عبد الاعلى بن سمح معافرى رفت و خبر واقعه را داد .\r\nابو الخطاب برخاست و فرياد زد خداوندا خانه تو . ( مسجد و هتك حرمت آن ) اتباع او از هر طرف تجمع نمودند و بدنبال وى رفتند . همه بطرابلس غرب كوچ كردند ( ليبى ) . گروهى از اباضيه هم به او پيوستند . همچنين ساير خوارج عبد الملك رئيس ورفجومه لشكرى بمقابله آنها فرستاد آنها لشكر او را منهزم نمودند و راه قيروان را گرفتند . قبيلهء ورفجومه بجنگ آنها پرداخت جنگى بسيار سخت رخ داد و بالاخره اهل قيروان كه بمتابعت بربر نبرد مىكردند از جنگ رو برگردانيدند قبيله ورفجومه هم ناگزير بدنبال بر كشتگان رفتند و گريختند بسيارى از آنها كشته شدند عبد الملك ورفجومى هم كشته شد ابو الخطاب هم آنها را سخت دنبال كرد و زار كشت و در قتل آنها اسراف و بىباكى نمود سپس خود بطرابلس برگشت عبد الرحمن رستم فارسى ( ايرانى ) را بحكومت قيروان منصوب كرد . كشتار ورفجومه در ماه صفر سنهء صد و چهل و يك رخ داد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبعد از آن گروهى از سياه پوشان ( داراى شعار سياه بنى العباس ) . از طرف محمد بن اشعث خزاعى امير مصر كه از طرف منصور امارت داشت براى جنگ ابو الخطاب بطرابلس رفتند . فرمانده آنها ابو الاحوص عمر بن احوص عجلى بود . ابو الخطاب بجنگ آنها شتاب كرد آنها منهزم شدند . اين واقعه در سنه صد و چهل و دو رخ داد .\r\nگريختگان دوباره بمصر برگشتند ابو الخطاب بر ساير نقاط افريقا مسلط گرديد .\r\nمنصور محمد بن اشعث را بامارت افريقا منصوب و او را بجنگ ابو الخطاب فرستاد او در سنه صد و چهل و سه با عدهء پنجاه هزار سپاهى رسيد . اغلب بن سالم تميمى هم همراه او بود .\r\nابو الخطاب خبر لشكركشى را شنيد اتباع خود را از هر طرف جمع كرد عدهء او افزون گشت و محمد بن اشعث بيمناك شد . در آن هنگام نزاعى ميان دو قبيله « زناقه » و « حواره » رخ داد كه يك مرد هم كشته شد « زناقه » ادعا كرد كه ابو الخطاب برقيب و دشمن آنها بيشتر ميل دارد گروهى از آنها جدا شدند و از سپاه او بيرون رفتند .\r\nمحمد بن اشعث دل قوى كرد و آهسته لشكر كشيد . بعد از آن تظاهر كرد كه منصور به او دستور مراجعت داده . به عقب بازگشت مدت سه روز بكندى به عقب رفت . جواسيس ابو الخطاب به او خبر دادند كه سپاه محمد بن اشعث بازگشته بسيارى از اتباع او پراكنده شدند . ابن اشعث با دليران سپاه با شتاب بازگشتند . بامدادان بر ابو الخطاب كه آماده كارزار نبود حمله كردند . شمشيرها را به كار بردند و خوارج را كشتند ابو الخطاب و تمام اتباع او را به خاك و خون كشيدند . اين واقعه در سنه صد و چهل و چهار رخ داد .\r\nابن اشعث گمان برد كه ريشه خوارج از بيخ كنده شده ناگاه ابو هريره زناتى با عده شانزده هزار جنگجوى خارجى قيام كرد ابن اشعث با آنها مقابله كرد و آنها را تماما كشت و نابود نمود . آن هم در سال صد و چهل و چهار .\r\nمژده پيروزى خود را بمنصور نوشت حكام و عمال را هم همه جا نصب و كارها را مرتب كرد .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدر سنهء صد و چهل و شش حصار و برجهاى قيروان را بنا كرد . افريقا را خوب مرتب و منظم كرد . مخالفين را سخت پى كرد و ريشه كند . بتعقيب بربريان كوشيد لشكرى براى جنگ زويله و وران فرستاد ، « وران » را هم گشود و هر كه از اباضى ها ( خوارج ) در آنجا بود كشت . زويله را هم فتح كرد .\r\nعبد اللّه بن سنان اباضى رئيس خوارج را كشت و هر كه مانده بود نفى بلد نمود .\r\nچون بربريان و مفسدين و متمردين حال را بدان منوال ديدند سخت ترسيدند و تسليم شدند .\r\nدر آن هنگام يكى از سران سپاه او كه هاشم شاحج نام داشت بر او شوريد و بسيارى از سپاهيان با او همراه شدند او در محل « قمونيه » قيام كرد ابن اشعث يكى از سالاران سپاه خود را با عده بنزد وى فرستاد ، هاشم او را كشت و عده وى را منهزم نمود .\r\nمصريان كه در سپاه ابن اشعث بودند به يكديگر توصيه و تبليغ مىكردند كه بهاشم ملحق شوند زيرا از ابن اشعث بستوه آمده بودند كه ضد آنها تعصب مىكرد .\r\nابن اشعث لشكر ديگرى فرستاد جنگ رخ داد و هاشم گريخت و بتاهرث ملحق شد در آنجا متمردين بربر را جمع كرد عده لشكر او بالغ بر بيست هزار گرديد . سوى « تهوذه » لشكر كشيد . ابن اشعث لشكرى بجنگ او فرستاد باز هاشم منهزم شد بسيارى از بربريان كه تابع او بودند كشته شدند .\r\nاو راه طرابلس را گرفت . در آنجا رسولى از منصور رسيد و هاشم را سخت سرزنش كرد كه چرا نسبت بابن اشعث تمرد نمود . او گفت : من هرگز تمرد و مخالفت نكردم بلكه براى خلافت مهدى ( فرزند منصور ) بعد از امير المؤمنين ( منصور ) دعوت كردم و او اين دعوت را نپسنديد و خواست مرا بكشد رسول به او گفت : اگر تو مطيع باشى گردن بنه . او گردن نهاد و رسول گردن او را با شمشير زد .\r\nاين واقعه در سنه صد و چهل و هفت رخ داد .\r\nبه تمام اتباع هاشم امان داده شد آنها همه برگشتند ولى ابن اشعث آنها را دنبال كرد و كشت . مفريها ( از قبايل مفرولى در اينجا بايد مصريها باشد كه مصريان در سپاه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nابن اشعث بودند و احتمال مىرود غلط از مطبعه بوده نه از مؤلف چنان كه از سياق خبر معلوم مىشود ) خشمگين شدند و تصميم گرفتند كه او را عزل كنند چون حال را بدان منوال ديد آنها را ترك كرد نمايندگان منصور هم رسيدند و او را تكريم و احترام نمودند و نيكى تمام بجا آوردند .\r\nمصريها بعد از او عيسى بن موسى خراسانى را برياست خود برگزيدند . مدت امارت خراسانى بعد از ابن اشعث سه ماه بود كه بعد از منصور اغلب تميمى را بامارت منصوب نمود و آن در ماه ربيع الاول سنه صد و چهل و هشت بود . شرح امارت او خواهد آمد . علت اينكه ما اين حوادث را پياپى نقل كرديم ( مطابق عادت سال بسال نبوده ) براى اين است كه يكى به ديگرى پيوسته شود چنان كه ما تعهد كرده‌ايم در حالى كه عادت اين است هر حادثه را در سال خود شرح مىداديم ولى چون بتاريخ سنوات اشاره كرديم منظور ما ميسر و حاصل گرديد .\r\n\r\nبيان حوادث\r\nدر آن سال يزيد بن وليد يوسف بن محمد بن يوسف را از حكومت مدينه عزل و عبد العزيز بن عمرو بن عثمان را بجاى او نصب نمود . او در ماه ذى القعده همان سال وارد محل حكومت خود گرديد .\r\nعبد العزيز بن عمر بن عبد العزيز امير الحاج بود . گفته شده او نبوده بلكه عمر بن عبد اللّه بن عبد الملك بود .\r\nوالى عراق عبد اللّه بن عمر بن عبد العزيز قاضى كوفه ابن ابى ليلى بود مسور بن عمر بن عباد والى بصره و عامر بن عبيده قاضى آن بود .\r\nامير خراسان هم نصر بن سيار كنانى بود .\r\nدر آن سال مروان بن محمد بن مروان بن حكم كه امير جزيره بود با عمر بن يزيد بن عبد الملك مكاتبه كرد و از او خواست كه بخونخواهى برادرش وليد قيام\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكند و به او وعده يارى و مساعدت داد .\r\nدر آن سال سعد بن ابراهيم بن عبد الرحمن بن عوف درگذشت . گفته شد در سنهء صد و بيست و هفت وفات يافت .\r\nدر آن سال كميت بن زيد اسدى شاعر ( مشهور ) درگذشت . او در سنه شصت ( هجرى ) متولد شده بود .\r\nدر آن سال عبد الرحمن بن ابى القاسم بن محمد بن ابى بكر صديق وفات يافت گفته شد وفات او در سنهء صد و سى و يك واقع شد .\r\nدر زمان ايالت و امارت يوسف بن عمر در عراق ابو جمره ضبعى يار ابن عباس درگذشت .\r\n( جمره ) با جيم و راء بىنقطه .\r\n\r\nسنه صد و بيست و هفت\r\n\r\nبيان لشكر كشى مروان بشام و خلع ابراهيم\r\nدر آن سال مروان براى جنگ ابراهيم بن وليد بشام رفت . ( لشكر كشيد ) .\r\nعلت اين بود كه بدان اشاره كرده بوديم كه پس از قتل وليد و اعتراض مروان بر آن قتل بجزيره رفت و بر آن غلبه كرد و بعد از آن با يزيد بن وليد بيعت كرد كه يزيد تمام ايالت پدرش را دوباره به او سپرد . چون يزيد درگذشت مروان با سپاه جزيره شام را قصد كرد و فرزند خود عبد الملك را با گروهى عظيم در محل « رقه » گذاشت .\r\nچون مروان به محل « قنسرين » رسيد بشر بن وليد را در آنجا ديد كه از طرف برادرش يزيد حاكم آن سامان شده بود . برادر ديگرش مسرور نيز در آنجا بود همه با هم روبرو شدند مروان آنها را دعوت كرد كه با او بيعت كنند . يزيد بن عمر بن هبيرة با قبيله قيس به او پيوست و آن دو برادر بشر و مسرور را تسليم وى نمود . مروان هر دو\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nرا گرفت و بازداشت .\r\nمروان با اهالى قنسرين سوى حمص لشكر كشيد . اهل حمص از بيعت ابراهيم و عبد العزيز بعد از يزيد خوددارى كرده بودند . ابراهيم هم لشكر دمشق را بفرماندهى عبد العزيز بمقابله آنها فرستاد عبد العزيز قبل از رسيدن مروان بحمص رسيد و شهر را محاصره كرد و چون مروان نزديك شد اهل حمص محاصره را شكسته به او پيوستند و با او بيعت نمودند و با او رفتند ابراهيم باز لشكرى از دمشق بفرماندهى سليمان بن هشام فرستاد عده او بالغ بر صد و بيست هزار بود كه در محل « عين الجر » لشكر زد مروان هم با عدهء هشتاد هزار بمقابلهء آنها صف‌آرايى كرد .\r\nمروان آنها را به ترك جنگ و آزادى جنگ و آزادى دو فرزند وليد دعوت كرد همچنين عثمان بايد از محبس آزاد شود و تعهد نمود كه هرگز از كشندگان وليد انتقام نخواهد كشيد . آنها اجابت نكردند و جنگ را آغاز نمودند و سخت نبرد كردند آن روز جنگ تا هنگام عصر كشيد و بسيارى از طرفين كشته شدند .\r\nمروان هشيار و خردمند و با تدبير و بفنون جنگ آشنا و بصير بود . عده سه هزار سوار از لشكر خود برگزيد و از پشت سر لشكر محارب فرستاد . آنها از يك نهر گذشتند و بر لشكر ابراهيم حمله كردند ناگاه سليمان ( فرمانده لشكر ) ديد كه خيل دشمن ميان لشكر خود مشغول زدن و كشتن هستند در حالى كه لشكر سرگرم نبرد و غافل از پشت سر خود بود خيل مروان تكبير كنان هجوم بردند . آنها ناگزير تن بگريز دادند و اهل حمص بدنبال آنها تاختند و سلاح را به كار بردند عده هفده هزار تن از آنها را كشتند . اهل جزيره و اهل قنسرين از قتل آنها خوددارى كردند عدهء به اندازه مقتولين اسير نزد مروان بردند بلكه بيشتر از عدهء كشتگان گرفتار شده بودند و مروان از آنها بيعت گرفت كه دو فرزند وليد را يكى بعد از ديگرى خليفه كنند و پس از بيعت آنها را آزاد كرد . فقط دو نفر از آنها را گرفت يكى يزيد بن عقار و ديگرى وليد بن مصاد كه هر دو از قبيله كلب بودند آنها را بزندان افكند و در زندان هلاك شدند .\r\nيزيد بن خالد بن عبد اللّه قسرى با گروهى از قسر همراه سليمان بودند كه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nچون سليمان گريخت آنها هم گريختند و بابراهيم و عبد العزيز بن حجاج ملحق شدند . آنها ( قسريها ) به يكديگر گفتند : اگر دو فرزند وليد زنده بمانند و مروان آنها را آزاد كند و كار ( خلافت ) را به آنها بسپارد از كشندگان پدر خود يك تن زنده نخواهند گذاشت . عقيدهء ما اين است كه آنها كشته شوند . يزيد بن خالد آن عقيده را پسنديد . ابو الاسد غلام خالد را خواست و به او دستور قتل آن دو تن را داد . او رفت و در آنجا يوسف بن عمر ( قاتل خالد ولى نعمت او ) را ديد اول او را كشيد و گردنش را زد . در آنجا ابو محمد سفيانى بود خواستند او را بكشند او بيكى از غرفه‌هاى زندان پناه برد و در را بر خود بست و هر چه توانست اثاث و فرش پشت در نهاد و آنها نتوانستند در را باز كنند يا بشكنند خواستند آتش بزنند آتش ميسر نشد كه ناگاه شنيدند خيل مروان داخل شهر شده آنها گريختند . ابراهيم ( خليفه وقت ) هم گريخت و پنهان شد .\r\nسليمان هم هر چه در بيت المال بود ربود و ميان اتباع خود تقسيم نمود و خود با عدهء خويش شهر را بدرود گفتند .\r\n\r\nبيان بيعت مروان بن محمد بن مروان\r\nدر آن سال در دمشق بيعت مروان انجام گرفت و او خليفه شد .\r\nسبب اين بود كه چون او وارد دمشق شد و ابراهيم بن وليد و سليمان گريختند .\r\nغلامان و بستگان وليد شوريدند و بخانهء عبد العزيز بن حجاج بن عبد الملك هجوم بردند و او را كشتند و قبر يزيد بن وليد را نبش كردند و نعش او را بر در « جابيه » آويختند . دو فرزند وليد را هم حكم و عثمان كشته شده بودند نزد مروان بردند كه دستور دفن هر دو را داد . همچنين نعش يوسف بن عمر كه به خاك سپرده شد . ابو محمد سفيانى را هم با غل و زنجير نزد او بردند كه او بعنوان خلافت بر او درود گفت .\r\nمروان هم او را بعنوان امير خطاب كرده جواب سلام را داد . مروان به او گفت :\r\nكوتاه كن ( مرا خليفه مخوان ) او گفت : آنها خلافت را به تو واگذار كردند آنگاه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشعر حكم را كه در زندان گفته بود براى او خواند . آن دو برادر به حد رشد و بلوغ رسيده بودند و حكم هم داراى فرزند شده بود . حكم ( در زندان ) چنين گفت :\r\n الا من مبلغ مروان عنى * و عمى الغمر طال به حنينا\r\nبانى قد ظلمت و صار قومى * على قتل الوليد مشايعينا\r\nأ يذهب كلهم بدمى و مالى * فلا غثا اصبت و لا سمينا\r\nو مروان بارض بنى نزار * كليث الغاب مفترس عرينا\r\nأ تنكث بيعتى من اجل امى * فقد بايعتم قبلى هجينا\r\nفان اهلك انا و ولى عهدى * فمروان امير المؤمنينا \r\nيعنى : كيست بمروان از من بگويد و ابلاغ كند . همچنين بعم من كه خردمند باشد و حال اينكه اشتياق من نسبت به او فزون گشته . ( بدراز كشيده ) . تا بدانند كه من مظلوم واقع شده‌ام و قوم من بر قتل وليد متحد شده‌اند . ( مشايعت ) و يا همه مال و خون ما را مىبرند و هدر مىكنند و در دست ما چيزى نماند نه لاغر و نه فربه .\r\nمروان هم در ديار بنى نزار است . او مانند شير درنده عرين است ( بيشه ) آيا بسبب اينكه مادرم بيگانه است بيعت مرا نقض مىكنى ؟ قبل از من شما با مرد دو رگه بيعت كرده بوديد ( همچنين - كسى كه از دو نژاد متولد شده - اكدش تركى ) اگر من و ولى عهد من هر دو هلاك شويم بدانيد كه مروان امير المؤمنين خواهد بود .\r\nبعد گفت : دست بده تا با تو بيعت كنم كسانى كه همراه مروان بودند آن سخن را شنيدند نخستين كسى كه بيعت كرد معاوية بن يزيد بن حصين بن نمير بود همچنين اهالى حمص و ساير مردم بعد از آنها .\r\nچون كار او بسامان رسيد و خلافت انجام گرفت به خانه خود در حران رفت .\r\nبراى ابراهيم و سليمان دو فرزند هشام از او امان خواسته شد و او به آنها امان\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nداد . هر دو نزد وى رفتند . سليمان با برادران خود در تدمر بود . خانواده و بستگان و غلامان او هم همراه وى بودند كه در محل « ذكوانيه » اقامت داشتند همه با مروان بن محمد بيعت كردند .\r\n\r\nبيان قيام و ظهور عبد اللّه بن معاوية بن عبد اللّه بن جعفر\r\nدر آن سال عبد اللّه بن معاوية بن عبد اللّه بن جعفر بن ابى طالب در كوفه قيام و براى خلافت خود دعوت نمود .\r\nعلت اين بود كه او بر عبد اللّه بن عمر بن عبد العزيز والى كوفه وارد شد او را بسيار گرامى داشت و اكرام كرد و براى او و هر يك از برادرانش روزى سيصد درهم مقرر نمود آنها بدان حال بودند تا يزيد بن وليد درگذشت مردم هم با برادرش ابراهيم بن وليد و ولايت عهد عبد العزيز بن حجاج بن عبد الملك بيعت كردند چون خبر بيعت آنها بعبد اللّه بن عمر بن عبد - العزيز رسيد مردم بيعت كردند و او بر عطاى مردم افزود و بشهرهاى تابع خود نوشت كه مردم بيعت كنند و خبر انجام بيعت به او رسيد فقط مروان بن محمد از بيعت تخلف كرد و سوى آنها لشكر كشيد كه در شام بودند . او ( عبد اللّه بن عمر ) عبد اللّه بن معاويه را نزد خود نگهداشت و بر انعام و اكرام او افزود كه اگر مروان پيروز شود او عبد اللّه بن معاويه را در قبال وى علم كند و با او بيعت نمايد كه او با مروان جنگ كند مردم دچار هرج و مرج شدند و مروان وارد شام گرديد و بر ابراهيم پيروز شد اسماعيل بن عبد اللّه قسرى هم گريخت و بكوفه رسيد در آنجا قبايل يمن را گرد آورد و خبر پيروزى مروان را به آنها داد آنها از او پيروى و اطاعت كردند عبد اللّه بن عمر با او جنگ كرد .\r\nبعد ترسيد كه پيروز نشود اتباع خود را جمع كرد و گفت : من از خونريزى پرهيز دارم شما هم از جنگ خوددارى كنيد در آن هنگام ابراهيم گريخت و تعصب ميان مردم بروز كرد .\r\nعلت اين بود كه عبد اللّه بن عمر بقبايل ربيعه و مضر عطاياى بسيار داد . جعفر بن\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنافع بن قعقاع بن شور ذهلى را و عثمان بن خيبرى از طايفه تيم اللات بن ثعلبه كه هر دو از ربيعه بودند چيزى نداد آنها خشمناك شدند ، ثمامة بن حوشب بن رويم شيبانى هم براى آنها تعصب كرد و خشمگين شد . آنها همه از عبد اللّه بن عمر جدا شدند كه او در حيره ( نزديك كوفه ) بود . آنها بكوفه رفتند و در آنجا شعار دادند و ربيعه را خواندند و تمرد و دليرى كردند .\r\nعبد اللّه بن عمر شنيد برادر خود عاصم را نزد آنها فرستاد عاصم نزد آنها رفت كه در دير هند تجمع كرده بودند خود را ميان آنها انداخت و گفت : اين دست من است هر چه مىخواهيد حكم و تحكم كنيد . آنها شرمسار شده برگشتند و عاصم را بزرگ داشتند و سپاس گفتند .\r\nچون شب فرا رسيد عبد اللّه بن عمر صد هزار درهم براى عمر بن غضبان قبعثرى فرستاد و او آن مبلغ را ميان قوم خود تقسيم نمود . قوم او بنى همام بن مرة بن ذهل شيبانى بودند . براى ثمامة بن حوشب نيز صد هزار فرستاد و او ميان قوم خود تقسيم نمود .\r\nبراى جعفر بن نافع و عثمان بن خيبرى هم مالى فرستاد .\r\nچون شيعيان عبد اللّه بن عمر را ضعيف و ناتوان ديدند به او طمع كردند و براى عبد اللّه بن معاويه ( نوادهء برادر على ابن ابى طالب ) دعوت و تبليغ نمودند . در مسجد تجمع كردند و شوريدند و به خانه عبد اللّه رفته او را از خانه بكاخ بردند و عاصم بن عمر را طرد كردند او هم ببرادر خويش كه در حيره بود ملحق گرديد .\r\nكوفيان نزد فرزند معاويه رفته بيعت نمودند عمر بن غضبان و منصور بن جمهور ( والى سابق ) ميان آنها بودند . همچنين اسماعيل بن عبد اللّه قسرى برادر خالد .\r\nاو چند روز ماند كه مردم به او بيعت كردند بعد بمداين و دهانه رود نيل رفت ( رودى بنام نيل غير از نيل مصر ما بين دجله و فرات در حزير مىباشد مترجم آن را ديده ) .\r\nدر آنجا هم مردم گرد او تجمع كردند . او عبد اللّه بن عمر را قصد كرد . بعبد اللّه گفته شد كه فرزند معاويه ترا قصد كرده و خلق هم با او همراهند . او مدتى تامل كرد . در آن هنگام خوان سالار آمد و گفت : طعام حاضر است او هم طعام تناول كرد همچنين\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nملازمين او در حالى كه او بىاعتنا و خوددار بود كه بدان واقعه اهتمام نمىكرد مردم هم انتظار هجوم ابن معاويه را داشتند . چون از تناول طعام سير شد دستور داد خزانه را بگشايند و مال را حاضر كنند . مال را بسالاران و سرداران سپاه داد آنگاه غلامى را كه بنام وى تفأل خير مىكرد نزد خود خوانده نام آن غلام يا ميمون يا رياح يا فتح بود كه موجب يمن و اميدوارى بظفر بود . به او گفت : درفش را بردار و بفلان جا برو و اتباع ما را دعوت كن و خود با عده كه حاضر مىشوند در آنجا بمانيد تا من برسم .\r\nپس از آن عبد اللّه بميدان رفت . در آن هنگام اتباع ابن معاويه با فزونى عده روى زمين را پوشانيده بودند . آنگاه سراسر زمين سفيد پوش بود .\r\nابن عمر دستور داد هر كه يك سر ( از دشمن ) بياورد پانصد درهم جايزه دريافت خواهد كرد . جنگ واقع شد و بسيارى از سپاهيان سر بريدند و نزد او افكندند و او بتعهد خود وفا كرد و جايزه و انعام داد .\r\nدر آن هنگام مردى از شاميان بميدان رفت و مبارز خواست . قاسم بن عبد اللّه عجلى بمبارزه او مبادرت كرد . شامى پرسيد تو كيستى : نام و نشان خود را گفت و مرد شامى او را شناخت . به او گفت : من گمان نمىكردم كه مردى از قبيله بكر بن وائل بمبارزه من تن دهد من با تو جنگ و مبارزه نمىكنم ولى ميخواهم خبرى به تو بدهم . بدان كسى از اتباع شما كه اهل يمن باشد نمانده مگر اينكه با فرزند عمر ( بن عبد العزيز ) مكاتبه كرده ( كه مطيع باشد ) حتى اسماعيل و منصور . قبايل مضر هم همه با او مكاتبه كردند ( و اظهار انقياد نمودند ) . من از اين تعجب مىكنم كه چرا ربيعه ( كه تو از آنها هستى ) با او مكاتبه نكرده يا نماينده نفرستاده من مردى از قيس ( قبيله ) هستم اگر بخواهيد من نامه ( يا پيغام ) شما را ابلاغ مىكنم امروز هم از جنگ با شما خوددارى مىكنيم . خبر آن گفتگو به گوش فرزند معاويه رسيد او با عمر بن غضبان مشورت كرد عمر به او گفت : بايد از اسماعيل و منصور تعهد و التزام بگيرى او نكرد روز بعد جنگ آغاز شد عمر بن غضبان بر ميمنه ابن عمر حمله كرد ميمنه شكست خورد و پراكنده شد . اسماعيل و منصور بحيره رفتند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n( خيانت كردند ) . اتباع ابن معاويه منهزم شدند و بكوفه پناه بردند . ابن معاويه هم با آنها بود كه بكاخ رفتند ( قصر اماره ) .\r\nميسره كه ربيعه بوده ( و پيروز شده بود ) به حال خود ماند و پايدارى كرد مضر و ديگران هم با آنها بودند بعمر بن غضبان گفتند : ما بر شما بيمناكيم كه مردم نسبت بشما خيانت كردند خوب است برگرديد و برويد ابن غضبان گفت : هرگز من از اينجا نمىروم تا كشته شوم . اتباع او عنان مركب او را گرفتند و خواه و ناخواه او را بكوفه بردند . روز بعد ابن معاويه به آنها گفت : اى قوم ربيعه ديديد كه مردم چه كردند ( خيانت كردند ) . خون ما به گردن شماست اگر بخواهيد جنگ را ادامه دهيد ما آماده هستيم و اگر بخواهيد امان بگيريد براى ما هم امان بگيريد .\r\nعمر بن غضبان بابن معاويه گفت : ما همراه شما نخواهيم بود و در صف شما جنگ نخواهيم كرد و براى شما هم امان نخواهيم گرفت ( زيرا فرزند معاويه از ميدان گريخته بود و با آنها نماند كه پايدارى كند يا كشته شود ) .\r\nاتباع ابن معاويه در قصر ماندند در حالى كه زيديها ( شيعيان زيد بن على بن - الحسين ) در هر كوى و برزن و معبر با اتباع ابن عمر جنگ و از حمله آنها دفاع مىكردند و آن دفاع چند روز كشيد .\r\nپس از آن ربيعه براى ابن معاويه و براى خود امان گرفت ( قبيله ربيعه بفرماندهى عمر بن غضبان ) همچنين زيديها كه همه هر جا كه بخواهند آزادانه بروند . ابن معاويه از كوفه بمداين رفت در آنجا گروهى از اهل كوفه به او پيوستند با آنها بحلوان رفت و آن شهر را گرفت و بعد بر كوهستان و همدان و اصفهان و رى غلبه كرد . بندگان و غلامان اهل كوفه ( نه امراء و اعيان ) به او ملحق شدند . او شاعر نيك سخن بود كه گفت :\r\n و لا تركبن الصنيع الذى * تلوم اخاك على مثله\r\nو لا يعجبنك قول امرئ * يخالف ما قال فى فعله \r\n\r\n","description":"","footnote":"","page_name":" 243 ","page_number":243},
  {"content":"\r\n\r\nيعنى : تو آن كار را مكن كه برادر خود را ( برادر نوعى ) بر ارتكاب مانند آن ملامت كنى . گفته مردى را هم مپسند كه قول او مخالف فعل وى باشد .\r\n\r\nبيان مراجعت حارث بن سريج بمرو\r\nدر آن سال حارث بمرو برگشت . او مدتى ميان مشركين زيست مىكرد .\r\nپيش از اين علت برگشتن او را نوشته بوديم . در ماه جمادى الثانية سنه صد و بيست و هفت . مردم در محل « كش ميهن » باستقبال او رفتند چون مردم را ديد گفت : من از روزى كه رفتم تا كنون قرار نگرفتم و چشم من روشن نشد مگر اينكه بدانم خداپرستى در كار باشد و طاعت خداوند شامل حال شما باشد . نصر هم او را ديد و منزل داد و روزانه پنجاه درهم براى او مقرر نمود . او از خورشها بيك خورش اكتفا مىكرد و زن خود را طلاق داده و فرزندان خويش را ترك كرده بود ( كه براى جنگ و جهاد مجرد باشد ) نصر به او پيشنهاد كرد كه امارت و حكومت بدهد و صد هزار دينار ( زر ) به او بپردازد و او قبول نكرد بنصر پيغام داد كه من دنيا و لذت دنيا را ترك گفته‌ام من از تو ميخواهم بكتاب خداوند ( قرآن ) و سنت پيغمبر عمل كنى و مردم پرهيزگار را بر سر كار بگمارى . اگر تو چنين كنى من ترا ضد دشمن يارى خواهم كرد .\r\nحارث بكرمانى هم پيغام داد كه اگر نصر بكتاب خداوند و سنت پيغمبر عمل كند من با او مساعدت خواهم كرد و اگر نكند من با تو همراه خواهم بود به شرط اينكه تو با عدالت رفتار كنى . بنى تميم ( قوم خود ) را دعوت كرد . از تميم و اقوام ديگر عده بسيارى اجابت كردند و به او گرويدند . بنصر هم گفت : من مدت سيزده سال از اين بلاد خارج شد و بر ستم اعتراض و تعرض نمودم و حال اينكه تو ميخواهى مرا بستمگرى وادار كنى . عده سه هزار مرد به او گرويدند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان نقض عهد اهالى حمص\r\nدر آن سال اهالى حمص بر مروان شوريدند . علت اين بود كه چون مروان به محل « حران » برگشت و از كارهاى شام آسوده شد مدت سه ماه در آن ديار اقامت گزيد . اهالى حمص آغاز مخالفت نمودند و ثابت ابن نعيم موجب مخالفت آنها گرديد كه با آنها مكاتبه و بقيام دعوت كرده بود . اهل حمص باهالى تدمر هم اطلاع مخالفت خود را دادند و آنها را كه از قبيله كلب بودند باتحاد دعوت نمودند . اصبغ بن ذوالة كلبى با فرزندان خود و معاوية سكسكى كه پهلوان شام بود به آنها پيوستند .\r\nعده ديگر از پهلوانان و سواران شام هم نزد آنها رفتند . در شب عيد فطر همه تجمع كردند : مروان كه شنيد لشكر كشيد و شتاب كرد .\r\nابراهيم ( خليفه ) مخلوع هم همراه او بود همچنين سليمان بن هشام كه بهر دو امان داده و گرامى داشته بود . مروان ( با لشكر خود ) دو روز بعد از عيد فطر به شهر حمص رسيد اهالى دروازه‌ها را بستند . او اطراف شهر و دروازه‌ها را بازرسى كرد يكى از دروازه‌ها را در نظر گرفت و دستور داد منادى او فرياد بزند براى چه شما پيمان را شكستيد .\r\nآنها كه نگهبان در بودند پاسخ دادند كه ما هرگز عهد را نقض نكرده‌ايم مطيع تو هستيم . گفت : پس در را باز كنيد . آنها در را باز كردند عمر بن وضاح با قوم خود و ضاحيه كه عدهء آنها سه هزار مرد بود داخل شدند . اهالى شهر با آنها جنگ كردند ولى خيل مروان رسيد و بر شدت كارزار افزودند محصورين ناگزير از در تدمر خارج شدند در آنجا اتباع مروان كه در را محاصره كرده بودند با آنها نبرد كردند تمام آنها كه قصد خروج داشتند كشته شدند . اصبغ بن ذؤاله و فرزندش فرافصه گريختند مروان گروهى از گرفتاران را كشت . پانصد نعش را هم در پيرامون شهر بدار كشيد .\r\nقسمتى از ديوار و حصار شهر را هم ويران كرد .\r\nگفته شده فتح حمص و تخريب ديوار و باره آن در سنه صد و بيست هشت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nواقع شد .\r\n\r\nبيان مخالفت اهل غوطه\r\nدر آن سال اهالى غوطه ( محل نزديك دمشق ) آغاز مخالفت را نمودند و يزيد بن خالد قسرى را بسالارى خود برگزيدند و شهر دمشق را محاصره كردند كه امير شهر زامل بن عمرو بود ، مروان از حمص لشكرى بفرماندهى ابو الوارد بن كوثر بن زفر بن حارث براى سركوبى آنها فرستاد . همچنين عمر بن وضاح كه عده آنها ده هزار جنگجو بود .\r\nچون به شهر نزديك شدند حمله كردند . اهالى شهر بجنگ آنها كمر بستند ولى شكست خورده گريختند و لشكر مروان لشكرگاه دشمن را غارت كردند و محل « مزه » را آتش زدند . همچنين قرى و مساكن يمانىها را طعمه حريق نمودند .\r\nدر آن جنگ يزيد بن خالد گرفتار شد او را كشتند زامل ( فرمانده ) سرش را نزد مروان فرستاد كه در حمص بود . در آن نبرد عمر بن هانى عبسى كه پرهيزگار و مجاهد و همراه يزيد بود كشته شد .\r\n\r\nبيان مخالفت اهل فلسطين\r\nدر آن سال ثابت بن نعيم با مردم فلسطين قيام كرد مخالفت و ستيز او بعد از واقعه حمص و غوطه تجديد شد . او سوى طبريه لشكر كشيد . حاكم آن ديار وليد بن معاوية بن مروان بن حكم برادرزاده عبد الملك بود . چند روزى مردم شهر جنگ و دفاع كردند . مروان بن محمد فرمان داد كه ابو الورد به يارى آنها برود او لشكر كشيد و چون نزديك شد اهالى طبرى ( دلير شده ) از شهر خارج شده بر ثابت حمله بردند و او را شكست دادند . ابو الورد هم بدنبال او تا فلسطين رفت . دوباره جنگ كردند و ابو الورد پيروز شده او را منهزم نمود . اتباع وى هم همه پراكنده شدند . سه فرزند او را\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nهم اسير كرده نزد مروان فرستاد . ثابت با فرزند ديگرش رفاعه پنهان شدند .\r\nمروان دماحن ( در طبرى رماحس ) بن عبد العزيز كنانى را بامارت فلسطين منصوب نمود او ثابت را پيدا كرد و با غل و زنجير نزد مروان فرستاد . پس از دو ماه از از آن واقعه مروان دستور داد دست و پاى ثابت و فرزندانش را قطع كنند . نعش آنها را بدمشق بردند و در پيرامون مسجد انداختند سپس نعشها را بدار كشيدند .\r\nدر آن هنگام مروان در محل دير ايوب اقامت داشت براى ولايت‌عهد دو فرزندش عبيد اللّه و عبد اللّه بيعت گرفت . دو دختر هشام بن عبد الملك را با آن دو پسر تزويج كرد . بنى اميه را هم در جشن زفاف آنها جمع كرد و بلاد شام آرام گرفت . فقط تدمر در حال ستيز ماند . لشكر كشيد و در محل « قسطل » لشكر زدند فاصله ما بين او و تدمر چند روز بود . اهالى تدمر آبهاى عرض راه را برگردانيدند يا آلوده كردند يا بستند او مشكها و راويه‌ها و وسايل ديگر حمل آب را آماده و بر اشتران حمل كرد . در آن هنگام ابرش بن وليد و سليمان بن هشام و كسان ديگر توسط كرده با مروان مذاكره نمودند كه نماينده نزد اهالى تدمر بفرستد او قبول كرد و ابرش را بنمايندگى خود نزد آنها فرستاد او با آنها گفتگو كرد و آنها تسليم شده تن باطاعت و انقياد دادند چند تن از آنها كه از مروان بيمناك بودند سر بصحرا زدند و ابرش ديوار و حصار شهر را منهدم كرد و عده از بزرگان شهر را بنمايندگى سايرين نزد مروان برد .\r\nمروان يزيد بن عمر بن هبيره را براى جنگ ضحاك خارجى بعراق فرستاده بود . اهالى شام را باعزام سرباز هم تكليف كرد و دستور داد بفرماندهى خود كه يزيد باشد ملحق شوند . مروان برصافه رفت . سليمان بن هشام از او اجازه گرفت كه چند روزى بماند تا همراهان او استراحت كنند و چهار پايان هم تقويت شوند به او اجازهء توقف داد .\r\nمروان هم به محل « قرقيسيا » رفت كه يزيد ابن هبيره را كه در آنجا لشكر زده بود تجهيز و براى جنگ ضحاك روانه كند ناگاه ده هزار جنگجو از اهالى شام برگشته نزد سليمان در رصافه رفته او را براى خلع مروان و خلافت خود دعوت\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكردند و او اجابت نمود .\r\n\r\nبيان خلع مروان بن محمد از خلافت بدست سليمان بن هشام بن عبد الملك\r\nدر آن سال سليمان بن هشام بن عبد الملك مروان بن محمد را خلع و با او جنگ نمود . علت اين بود كه سپاهيان شام چون برگشتند او را بخلع مروان تشويق و تشجيع نمودند و به او گفتند تو در نظر مردم بهتر از او و بخلافت احق و اولى هستى او هم دعوت آنها را پذيرفت ، او با برادران و غلامان خود همراه آنها رفت و در محل « قنسرين » لشكر زد و با اهالى شام مكاتبه و آنها را دعوت نمود آنها از هر طرف نزد وى تجمع كردند .\r\nمروان خبر قيام آنان را شنيد از قرقيسيا برگشت و بابن هبيره نوشت كه در محل خود بماند .\r\nمروان هنگام مراجعت از قصر كامل گذشت كه در آنجا گروهى از غلامان و بستگان سليمان زيست مىكردند . فرزندان هشام ( برادران سليمان ) هم در آن كاخ بودند . آنها در قلعه نشستند و در را بر خود بستند او به آنها پيغام داد كه بشما اخطار مىكنم اگر بيكى از اتباع من كه از اينجا عبور مىكنند آسيب برسانيد من بشما امان نخواهم داد .\r\nآنها پاسخ دادند كه ما خوددارى مىكنيم و به كسى كار نداريم . چون مروان رفت آنها ( از قلعه بيرون آمده ) بقيه اتباع مروان را غارت كردند او خشمناك شد . عده هفتاد هزار از اهالى شام و ذكوانيه گرد سليمان تجمع نمودند . و او در قريه « خساف » از توابع « قنسرين » لشكر زد . مروان هم رسيد و همين كه رسيد جنگ را آغاز كرد نبردى سخت رخ داد و سليمان منهزم شد خيل مروان گريختگان را دنبال كردند زار كشتند و اسير گرفتند و لشكرگاه را بيغما بردند . مروان خود و دو فرزندش\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدر يك جا و كوثر فرمانده شرطه او در جاى ديگر قرار گرفتند ، دستور داد هر گرفتارى كه نزد آنها كشيده شود بايد بكشند اگر آزاده باشند و اگر بنده مملوك باشند آزاد شوند عده مقتولين را شمردند بالغ بر سى هزار كشته گرديد .\r\nابراهيم بن سليمان و بيشتر فرزندان سليمان هم كشته شدند . خالد بن هشام مخزومى خال ( دائى ) هشام بن عبد الملك هم در آن جنگ كشته شد .\r\nبسيارى از اسراء هم ادعا كردند كه برده و بنده زر خريد هستند آنها را در بازار بمزايده فروخت ( هرج ) . سليمان هم رفت تا بحمص رسيد گريختگان هم به او پيوستند در آنجا لشكر زد و دستور داد كه برج و بارو و ديوار ويران شده را كه بدستور مروان منهدم گرديد دوباره بسازند . مروان هم حصن كامل ( قلعه ) را قصد كرد كه تشفى حاصل كند . آنها را محاصره كرد آنها به حكم وى تسليم شدند آنها را دست و پا بريد اهالى رقه آنها را بردند و معالجه كردند بعضى مردند و برخى زنده ماندند كه بيشتر از عده مردگان مجروح بودند . عده همه هم سيصد تن بود .\r\nبعد از آن سليمان و اتباع او را قصد نمود اتباع سليمان با خود گفتند : تا كى ما بايد از هجوم مروان بگريزيم . هفتصد تن از پهلوانان و سواران سوگند ياد كردند كه نبرد كنند تا كشته شوند . همه رفتند و قصد داشتند او را غافل گير كنند . او آگاه شد و بر حذر گرديد . چون حمله كردند در خندق از آنها دفاع كرد زيرا آماده و هشيار و لشكر او منظم و مستعد كارزار بود . آنها نتوانستند به او شبيخون بزنند . بعد لشكر كشيد . آنها در محل زيتونه كمين شده بودند و او اطراف لشكر را خوب حراست ميكرد ناگاه آنها هجوم بردند و شمشير زدند . او پايدارى كرد و فرياد زد سواران برگردند .\r\nسواران برگشتند و از اول روز تا هنگام عصر جنگ كردند . اتباع سليمان گريختند و شش هزار كشته بجا گذاشتند .\r\nچون خبر شكست و گريز آنها بسليمان رسيد برادر خود سعيد را در حمص گذاشت و خود بتدمر رفت . مروان هم حمص را محاصره كرد و مدت محاصره ده ماه به طول كشيد او هشتاد و اندى منجنيق بر شهر بست كه شب و روز سنگ مىانداخت\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاهالى هم همه روزه از شهر خارج مىشدند و نبرد مىكردند و گاهى هم شبيخون مىزدند چون سخت دچار بلاهاى پىدرپى شدند ناگزير امان خواستند به شرط اينكه سعيد بن هشام را تسليم كنند همچنين دو فرزندش عثمان و مروان و مردى كه بسكسكى مشهور بود هميشه بر لشكر مروان حمله مىكرد . همچنين يك مرد حبشى كه آلت خر بر اسفل اعضاء خود مىبست و مىگفت : اى بنى سليم اى زادگان فلان و فلان اين علم شماست . دشنام بسيار مىداد . اهالى اجابت و آنها را تسليم كردند . مروان هم سعيد و دو فرزندش را بند كرد و سكسكى را كشت و حبشى را ببنى سليم داد كه آنها اسفل اعضاء و بينى او را بريدند و او را مثله كردند .\r\nگفته شد : چون سليمان بن هشام از ميدان مصاف گريخت بعبد اللّه بن عمر بن عبد العزيز در عراق پناه برد بعد با او نزد ضحاك ( خارجى ) رفت و با او بيعت كرد و او را بر جنگ مروان تحريص و تشجيع نمود . شاعر آنها ( خوارج ) گفت :\r\n أ لم تر أن اللّه اظهر دينه * و صلت قريش خلف بكر بن وائل \r\nيعنى مگر نمىبينى چگونه خداوند دين خود را نمايان كرد كه قريش ( سليمان از بنى اميه و بنى اميه از قريش ) پشت بكر بن وائل ( قبيله كه ضحاك خارجى از آنها بود ) نماز خواند .\r\nچون نضر بن سعيد حرشى كه والى عراق شده بود چنان كه شرح حال او خواهد آمد حال را بدان گونه ديد و دانست طاقت مقابله عبد اللّه بن عمر بن عبد العزيز را نخواهد داشت ( والى سابق و مقيم عراق ) نزد مروان رخت كشيد و چون بقادسيه رسيد ابن ملحان والى كوفه از طرف ضحاك او را تعقيب كرد نضر با او جنگ كرد و او را كشت . ضحاك بعد از قتل وى مثنى بن عمران عائذى را بامارت كوفه منصوب كرد .\r\nبعد از آن ضحاك در ماه ذى القعده ( سال مزبور ) موصل را قصد كرد . ابن هبيرة ( از طرف مروان بامارت عراق منصوب شده بود ) وارد عين التمر ( شفاثا - نزديك كربلا ) شد . مثنى بن عمران بجنگ او رفت چند روزى نبرد كردند . مثنى با عده از\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nفرماندهان خود كشته و خوارج منهزم شدند منصور بن جمهور ( والى اسبق عراق ) با آنها بود كه همه گريختند . بكوفه رفتند و عده خود را جمع و باز ابن هبيره را قصد كردند . چند روزى جنگ واقع و باز خوارج منهزم شدند * ابن هبيره وارد كوفه شد و از آنجا بواسط رفت ( وسط كوفه و بصره مركز ايالت حجاج ) .\r\nچون ضحاك بر شكست و گريز خوارج آگاه شد عبيدة بن سوار تغلبى را ( با عده ) فرستاد . كه در محل « صراة » لشكر زد . ابن هبيره شنيد برگشت و در ميدان « صراة » جنگ واقع شد . بعد از اين بخواست خداوند شرح حال ضحاك را بيان خواهيم كرد .\r\n( حرشى ) بفتح حاء بىنقطه و شين نقطه دار .\r\n\r\nبيان خروج ضحاك و اعلان حكم خداوند\r\nدر آن سال ضحاك بن قيس شيبانى براى اعلان حكم خدا خروج و قيام نمود ( پيش از اين مكررا اشاره كرديم محكم كه از تحكيم باشد شعار خوارج بوده به اين معنى مىگويند : ( لا حكم الا اللّه ) وارد كوفه شد .\r\nعلت اين بود كه چون وليد كشته شد در جزيره مردى از حروريها ( يك فرقه از خوارج ) بنام سعيد بن بهدل شيبانى با عده دويست مرد خروج و قيام كرد ميان آن عده ضحاك بود . او كشتن وليد و گرفتارى و ستيز مروان را مغتنم شمرد و در سرزمين « كفرتوثا » قيام و خروج نمود . بسطام بيهسى با عقيده او مخالفت كرد و از او جدا شد بعد هر يك از طرفين يك ديگر را قصد كردند . چون نزديك شد سعيد بن بهدل يكى از سالاران خود را بنام خيبرى با عده صد و پنجاه سوار فرستاد كه بسطام را غافل‌گير كند .\r\nشبيخون زدند و بسطام را با تمام اتباع او كشتند فقط چهار تن نجات يافتند . بعد از آن سعيد بعراق لشكر كشيد زيرا شنيده بود كه اختلاف ( در شام ) بر شدت خود افزوده در حال لشكر كشى بود كه درگذشت .\r\nسعيد بن بهدل هنگام مرگ ضحاك را بجانشينى خود برگزيد شراة ( خريداران )\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبه اين معنى كه جان خود را مىفروشند و بهشت را مىخرند كه در هر حال تن بمرگ مىدهند و نمىگريزند بدين سبب نام خود را شارى گذاشتند كه جمع آن شراة باشد و اين نام از آيه قرآن گرفته شده است ) . با ضحاك بن قيس بيعت كردند و او بموصل رفت و از آنجا به شهر زور . صفريها ( يك فرقه ديگر از خوارج ) به او گرويدند و عده او بالغ بر چهار هزار گرديد . در آن هنگام يزيد درگذشت . عبد اللّه بن عمر بن عبد العزيز هم والى عراق و مقيم حيره بود . مروان براى نضر بن سعيد حرشى كه يكى از سرداران ابن عمر بود فرمان ايالت و امارت عراق را صادر كرد ولى ابن عمر از سپردن زمام كار خوددارى كرد .\r\nنضر بكوفه رفت و فرزند عمر در حيره ماند مدت چهار ماه با يك ديگر نبرد كردند . مروان هم ابن غزيل ( با عده ) را براى يارى نضر فرستاد قبايل مضر هم از روى تعصب بمروان گرويدند و از نضر متابعت نمودند زيرا مروان بخونخواهى وليد برخاسته بود و مادر وليد از قيس يكى از طوايف مضر بود .\r\nاهالى يمن هم با فرزند عمر بودند زيرا آنها با يزيد بودند كه وليد را كشت كه وليد خالد قسرى را بيوسف سپرد كه او را كشت . پس آنها هم براى قوم خود تعصب نمودند .\r\nضحاك بر آن اختلاف و ستيز آگاه شد لشكر سوى عراق كشيد و آنها را قصد كرد و آن در سنه صد و بيست و هفت بود .\r\nابن عمر بمضر پيغام داد كه اين مرد جز من و تو كسى را قصد نكرده پس بيا ضد او متحد شويم او قبول كرد و طرفين در كوفه تجمع نمودند و هر يكى از دو رئيس پيشنماز اتباع خود بودند ( هر قومى مستقلا نماز ميخواندند ) .\r\nضحاك رسيد و در محل نخيله لشكر زد . ماه رجب بود استراحت كرد و بعد در روز پنجشنبه آماده كارزار گرديد كه يك روز پس از ورود جنگ را آغاز كرد .\r\nجنگى سخت رخ داد و او سپاه ابن عمر را پراكنده كرد و برادرش عاصم را\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكشت . همچنين جعفر بن عباس كندى برادر عبيد اللّه كشته شد . ابن عمر بخندق خود پناه برد . روز جمعه باز جنگ را آغاز كردند و اتباع ابن عمر شكست خورده بخندق خود پناه بردند .\r\nروز شنبه اتباع فرزند عمر دسته دسته سوى واسط رخت كشيدند زيرا قومى را ( خوارج ) ديد كه از خود دليرتر و نيرومندتر هستند نضر بن سعيد حرشى و اسماعيل بن عبد اللّه قسرى برادر خالد و منصور بن جمهور و اصبغ بن ذؤاله و گروهى ديگر ) ( از سالاران ) بواسط رفتند . ابن عمر با گروهى از اتباع خود پايدارى كرد .\r\nبه او گفته شد مردم همه گريختند براى چه پايدارى مىكنى .\r\nاو دو روز ماند كه باز مردم مىگريختند او ناگزير بواسط رفت ضحاك هم كوفه را گرفت و وارد شهر شد . عبيد اللّه بن عباس كندى بر جان خود ترسيد ناگزير با ضحاك بيعت كرد و به او گرويد و با عده خود در سپاه او منظم شد .\r\nابو العطاء سندى او را سرزنش كرد و گفت :\r\n فقل لعبيد اللّه لو كان جعفر * هو الحى لم يجنح و انت قتيل\r\nو لم يتبع المراق و التار فيهم * و فى كنه عضب الذباب صيقل\r\nالى معشر ردوا أخاك و اكفروا * رباك فماذا بعد ذاك تقول \r\nيعنى : بگو بعبد اللّه اگر جعفر ( برادرش ) زنده مىماند و تو كشته مىشدى هرگز منحرف نمىشد ( متمايل ) او از گمراهان ( از دين برگشتگان - مراق جمع مارق گريخته ) پيروى نمىكرد در حالى كه خون ما را ريخته و بايد خونخواه و انتقام جو باشد كه در كف او شمشير تيز دم صيقل داده شده است .\r\nتو بگروهى گرويدى كه برادرت را برگردانيدند ( راندند ) و پدرت را تكفير كردند . تو بعد از اينها چه ميگوئى ؟ ( عذر تو چيست ؟ ) چون عبيد اللّه اين بيت شعر ابى عطاء را شنيد كه گفته بود چه ميگوئى ؟ گفت من ميگويم كه تو اسفل اعضاء مادرت را بگز ( بقيه آن ) .\r\n فلا وصلتك الرحم من ذى قرابة * و طالب وتر و الذليل ذليل \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n تركت اخا شيبان يسلب بزه * و به خاك خوار العنان مطول \r\nيعنى : خويشان تو ديگر صله رحم نسبت به تو نداشته باشند . همچنين خونخواه و انتقام جو نسبت به تو نزديك نباشد كسى كه خوار شد خوار بايد باشد .\r\nتو برادر شيبان ( از قوم شيبان باصطلاح عرب برادر فلان قوم گويند - يا اخا - العرب ) آزاد گذاشتى كه او را غارت كند ترا هم آن دراز لگام ( اسب ) نجات داد ( بر اسب گريختى ) .\r\nابن عمر ( بن عبد العزيز ) هم بواسط رسيد و در خانه حجاج بن يوسف منزل گزيد جنگ ميان عبد اللّه و نضر چنان كه قبل از هجوم ضحاك بود دوباره برخاست زيرا نضر اصرار داشت كه فرزند عمر ايالت عراق را به او واگذار كند كه او از طرف مروان امير بوده و پسر عمر خوددارى ميكرد ( و خود را امير مىدانست ( چنان كه بود ) .\r\nضحاك هم از كوفه بواسط لشكر كشيد امارت كوفه را بملجان شيبانى ( در طبرى ملحان و بايد صحيح باشد ) سپرد ضحاك در باب مضمار لشكر زد چون ابن عمر و نضر حال را بدان گونه ديدند محاربه را ترك كرده بر جنگ ضحاك متحد شدند مدت ماه شعبان و ماه رمضان و ماه شوال جنگ دوام داشت .\r\nپس از آن منصور بن جمهور به فرزند عمر گفت : من مانند اين قوم ( در سر سختى و دليرى ) هرگز نديده‌ام تو براى چه با اينها نبرد ميكنى ؟ تسليم شو و آنها را بجنگ مروان وادار كن كه ما بين تو و مروان حائل باشند اگر آنها پيروز شدند كه مطلوب همين است كه مروان مغلوب شود تو از شر آنها آسوده خواهى شد زيرا بمتابعت آنها تن دادى و اگر مروان غالب شد تو پس از استراحت و استعداد خواهى توانست كه با او جنگ كنى . ابن عمر گفت : تعجيل مكن بگذار خوب فكر كنيم . منصور بميدان رفت و فرياد زد كه من ميخواهم مسلمان شوم و كلام خدا ( قرآن ) را بشنوم اين شعار و حجت آنها بود ( كه مسلمين غير خوارج را كافر ميدانستند ) . او در صف آنها داخل شد و بيعت كرد . عمر بن عبد العزيز هم در ماه شوال باتفاق سليمان بن هشام بن عبد الملك نزد آنها رفت و با ضحاك بيعت كرد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nبيان خلع ابى الخطار امير اندلس و امارت ثوابه\r\nعلت اين بود كه چون او بامارت اندلس رسيد براى يمانيها ضد مضريها تعصب نمود او ابو الخطار حسام بن ضرار امير اندلس بود .\r\nروزى مردى از كنانه با مردى از غسان خصومت و مرافعه كرد . مرد كنانى بصميل بن حاتم بن ذى الجوشن ضبابى توسل نمود او هم نزد ابو الخطار توسط كرد .\r\nابو الخطار ( بجاى قبول شفاعت ) به او درشت گفت و صميل به او سخت پاسخ داد .\r\nابو الخطار دستور داد او را تازيانه زنند و چون او را زدند عمامه او كج شد و او بدان حال بيرون رفت به او گفتند : عمامه خود را راست كن گفت : اگر من قوم و قبيله داشته باشم آنها عمامه مرا راست خواهند كرد . صميل از اشراف و بزرگان مضر بود چون باتفاق بلج باندلس رفت با برترى و نيك نفسى خود بر شرف و جاه خويش افزود .\r\nچون آن توهين واقع شد او قوم خود را جمع كرد و خبر توهين را داد . آنها گفتند ما مطيع تو هستيم . گفت : من ميخواهم ابو الخطار را از اندلس اخراج كنم .\r\nجمعى از قوم خود گفتند : هر چه ميخواهى بكن و ما ترا يارى خواهيم كرد و مدد بگير ولى از ابو الخطار قيس حذر كن . او هم از اشراف قيس بود كه با صميل رقابت داشت و در رياست و مقام بر او رشك مىبرد .\r\nبعضى هم به او گفتند : صلاح در اين است كه تو نزد ابو العطاء به روى و كار خود را با اتحاد او محكم كنى كه اگر او از روى حميت و غيرت براى تو تعصب كند و به يارى تو كمر بندد كار تو بسامان خواهد رسيد . و نيز اگر تو بتوانى از اهل يمن هم يار بگير ( كه آنها قوم امير بودند ) كه يمانىها علاوه بر معد ( قبايل مضر ) با تو هم‌آهنگ خواهند شد . او همان شب ابو العطاء را قصد كرد كه او در « استجه » مىزيست .\r\nچون بر او وارد شد ابو العطاء او را تجليل و تعظيم كرد و علت آمدن وى را پرسيد او سبب را گفت ( توهين ) ابو العطاء هيچ نگفت از نزد او بيرون رفت و سلاح را برداشت و بر اسب خود سوار شد و به او گفت : اكنون برخيز هر جا كه ميخواهى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبرويم و هر چه ميخواهى بكنيم .\r\nپس از آن باتباع و افراد خانواده خود فرمان داد كه همه آماده شوند و بدنبال او بروند . همه سوار شدند و به محل « مرو » ( غير از خراسان ) رفتند . در آنجا ثوابة بن سلمه حدانى بود كه ميان قوم خود گرامى و مطاع بود . ابو الخطار او را حاكم « اشبيليه » و شهرهاى ديگر كرده بود بعد او را عزل كرد و او كينه وى را در دل پرورانيد . صميل او را به يارى خود دعوت كرد و به او وعده داد كه اگر ابو الخطار را عزل و اخراج كنند او را بجاى وى امير ( اندلس ) نمايند . او هم قبول و اجابت نمود .\r\nقوم خود را هم دعوت كرد و آنها به يارى او برخاستند . همه سوى « شدونه » رفتند .\r\nابو الخطار هم آنها را قصد كرد و در محل ( امارت خود ) قرطبه مردى را جانشين خود نمود . در ماه رجب سال جارى جنگ واقع شد . طرفين سخت پايدارى و بردبارى نمودند بعد لشكر ابو الخطار منهزم شد . اتباع او سخت كشته شدند . خود او هم گرفتار شد . در قرطبه هم امية بن عبد الملك بن قطن بود او جانشين ابو الخطار را اخراج كرد و اموال ابو الخطار را بيغما برد . چون لشكر ابو الخطار منهزم شد ثوابة بن سلمه و صميل با هم رفتند و قرطبه را تصرف كردند . ثوابه مستقلا امير شد و مستقر گرديد . عبد الرحمن بن حسان كلبى ضد او شوريد و ابو الخطار را از محبس بيرون كشيد و يمانىها را به يارى خود دعوت كرد عده بسيارى به او گرويدند . آنها را به شهر « قرطبه » كشيد . ثوابه هم با عده خود اعم از يمانىها و مضريها بجنگ او پرداخت .\r\n( يمانىها برياست او ) و مضريها برياست صميل . چون جنگ ميان طرفين واقع شد مردى از مضر ندا داد اى يمانىها چرا شما خود را دچار جنگ مىكنيد آن هم براى ابو الخطار در حالى كه ما امارت را بشما واگذار كرده‌ايم و امير را از شما اختيار نموديم مقصود ثوابه كه او از اهل يمن بود اگر امير از ما بود شما معذور بوديد كه با ما مبارزه كنيد ما اين ندا را براى اين مىكنيم كه ميل داريم از خونريزى پرهيز شود و سلامت را براى عموم ميخواهيم چون مردم ندا و صداى او را شنيدند گفتند : به خدا راست مىگويد . امير باز از ما برگزيده شده براى چه ما با قوم خود جنگ مىكنيم از جنگ\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nخوددارى كردند و مردم پراكنده شدند ابو الخطار گريخت و به محل « باجه » پناه برد .\r\nثوابه هم بقرطبه ( مركز امارت ) رفت لشكر را هم لشكر سلامت ناميدند ( عافيت كه از جنگ پرهيز كردند و باصطلاح عرب عافيت سلامت است ) .\r\n\r\nبيان شيعيان بنى العباس\r\nدر آن سال سليمان بن كثير و لاهز بن قريظ و قحطبه به مكه رفتند . در آنجا ابراهيم بن محمد امام را ملاقات كردند . بيست هزار دينار ( زر ) و دويست هزار درهم بتوسط غلام او تقديم نمودند . كالاى بسيار و مشك هم هديه دادند . ابو مسلم هم همراه آنها بود . سليمان بابراهيم گفت : اين غلام شماست . در آن سال بكير بن ماهان بابراهيم امام نوشت كه من در حال نزع و مرگ مىباشم . ابو سلمه حفص بن سليمان را جانشين خود نمودم كه امام او را مىپسندد و از او راضى خواهد بود كه در خور اين كار است ابراهيم هم با ابو سلمه مكاتبه كرد و به او دستور داد كه كار ياران را اداره كند .\r\nباهل خراسان هم نوشت كه كار آنها را به او واگذار كرده ( ابو سلمه خلال معروف بوزير ) ابو سلمه هم بخراسان رفت اهل خراسان او را تصديق و امر او را اطاعت كردند . هر چه ( زكات ) جمع كرده بودند به او دادند كه خمس اموال شيعيان بود .\r\n\r\nبيان حوادث\r\nدر آن سال عبد العزيز بن عمر بن عبد العزيز امير حاج شده بود كه او از طرف مروان حاكم مدينه و مكه و طائف بود . والى عراق هم نضر بن حرشى بود كه وقايع او و ابن عمر و ضحاك خارجى را شرح داده بوديم .\r\nدر خراسان نصر بن سيار ( والى ) بود كه كرمانى و حارث بن سريج با او ستيز داشتند .\r\nدر آن سال سويد بن غفله درگذشت . گفته شده : در سنهء سى و يك وفات يافت يا در سال صد و سى و دو كه عمر او بالغ بر صد و بيست سال شده بود . عبد الكريم بن\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمالك جزرى هم در آن سال وفات يافت . غير از اين هم گفته شده : همچنين ابو حصين عثمان بن حصين اسدى كوفى .\r\n( حصين ) بفتح حاء و كسر صاد . ابو اسحق عمرو بن عبد اللّه سبيعى همدانى هم درگذشت . گفته شده : در سنه بيست و هشت ( بعد از صد ) كه سن او بالغ بر صد گرديد .\r\n( سبيعى ) بفتح سين و كسر باء .\r\nدر آن سال عبد اللّه بن دينار وفات يافت گفته شده : در سنه سى و شش ( بعد از صد ) محمد بن واسع ازدى بصرى كه كنيه او ابو بكر بود داود بن ابى هند كه نام ابو هند دينار و او مولاى بنى قشير ابو محمد بود همچنين ابو بحر عبد اللّه بن اسحق مولاى خضر كه علامه علم نحو و لغت بود و آن علم را از يحيى بن نعمان آموخت و بر فرزدق خرده مىگرفت و عيب او را آشكار مىكرد و شعر او را لحن و غلط مىدانست اينها در آن سال وفات يافتند . فرزدق هم درباره شخص اخير الذكر گفت :\r\n فلو كان عبد اللّه مولى هجوته * و لكن عبد اللّه مولى مواليا \r\nيعنى - اگر عبد اللّه خواجه ( آقا ) بود او را هجو ( مذمت ) مىكردم ولى عبد اللّه بنده بندگان است . عبد اللّه به او گفت : در اين بيت باز هم لحن ( غلط ) كردى زيرا بايد بگويى « مولى موال » نه مواليا\r\n\r\nسنه صد و بيست و هشت\r\n\r\nبيان قتل حارث بن سريج و غلبه كرمانى بر شهر مرو\r\nپيش از اين نوشته بوديم كه يزيد بن وليد بحارث بن سريج امان داد و او از بلاد مشركين بسرزمين مسلمين برگشت كه با نصر مخالفت كرد .\r\nچون ابن هبيره بايالت عراق منصوب شد فرمان امارت خراسان را بنام نصر تجديد نمود . و نصر هم براى مروان بيعت گرفت . حارث گفت : يزيد به من امان داد مروان به من امان نداد . مروان هم امان يزيد را تأييد نخواهد كرد بنابر اين من\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر امان نيستم . با نصر هم آغاز ستيز كرد . نصر به او پيغام داد كه همراه جماعت و باعث طمع دشمن ( بتسخير بلاد ) مباش او اجابت نكرد بيرون رفت و لشكر زد بنصر پيغام داد كه كار امارت را بشورى واگذار كن .\r\nحارث جهم بن صفوان رئيس جهميه را ( فرقه از خوارج ) كه مولاى راسب بود دستور داد كه مرامنامه خود را براى مردم بخواند و مردم را به مطابعت خويش دعوت كند چون مردم مرام او را شنيدند به او گرويدند و بر عده او افزوده شد .\r\nحارث بنصر پيغام داد كه سالم بن احوز را از رياست شرطه ( پليس ) عزل كند و حكام و عمال خود را تغيير دهد و متفقا تصميم بگيرند كه مردانى را براى حكومت اختيار كنند كه بكتاب خداوند ( قرآن ) عمل نمايند . نصر مقاتل بن سليمان و مقاتل بن حيات را براى تشكيل شورى برگزيد و حارث مغيرة بن شعبه جهضمى و معاذ بن جبله را اختيار كرد ( كه از طرفين براى انتخاب حكام شورى تشكيل دهند ) . نصر بمنشى خود دستور داد كه سنن و آئين‌ها را تدوين كند كه چهار مرد شورى به موجب آنها عمال و حكام و مرزبانان را اختيار كنند و بسمرقند و طخارستان اعزام دارند .\r\nحارث ادعا مىكرد كه او خداوند پرچمهاى سياه مىباشد ( شعار بنى العباس كه در آن زمان معلوم نبود از چه كسى يا فرقه نمايان مىشود ولى مردم به خود وعده ظهور شعار سياه مىدادند ) . نصر به او پيغام داد اگر تو ادعا بكنى كه حصار دمشق را ويران و دولت بنى اميه را منقرض مىكنى بيا و از من پانصد راس ( اسب ) و دويست شتر با هر چه بخواهى از ( نقد ) اموال بگير و ( براى انجام اين كار ) برو .\r\nبجان خود قسم اگر تو آن كسى هستى كه چنين كارى را انجام مىدهد ( شخص موعود كه بنى اميه را منقرض كند و در آن زمان معلوم نبود ولى بر زبانها جارى شده بود ) بدان كه من در دست تو و تحت اختيار تو خواهم بود و اگر تو آن شخص نباشى بدان كه عشيره خود را هلاك و نابود مىكنى . ( نصر و حارث از يك قبيله بودند ) .\r\nحارث گفت : من مىدانم كه حق چنين است ولى كسى بر اين كار با من بيعت\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنخواهد كرد . نصر گفت : بنابر اين معلوم شد كه اتباع تو موافق نيستند و بعقيدهء تو معتقد نمىباشند از خدا بترس ( كه در اين ستيز ) بيست هزار تن از ربيعه و اهل يمن هلاك خواهند شد . نصر به او پيشنهاد كرد كه ايالت ما وراء النهر را به او بسپارد و سيصد هزار درهم هم بدهد . او قبول نكرد . نصر به او پيغام داد پس تو اول با كرمانى نبرد كن اگر او را كشتى من مطيع تو خواهم بود . باز هم قبول نكرد . بعد از آن توافق نمودند كه از طرفين حكم معين شود و هر چه حكم بگويد بدان عمل كنند جهم بن صفوان ( از طرف حارث ) و مقاتل بن حيان ( از طرف نصر ) حكم شد و هر دو حكم دادند كه نصر بر كنار شود و كار را بشورى واگذار نمايد . نصر قبول نكرد .\r\nحارث هم با او مخالفت كرد . نصر بجماعتى از اتباع خود سوء ظن برد و آنها را متهم كرد كه با حارث مكاتبه كردند . آنها عذر خواستند و او عذر آنها را پذيرفت :\r\nجمعى از خراسانيان ( عرب مقيم خراسان ) چون بر اختلاف و فتنه آگاه شدند به يارى نصر شتاب نمودند . عاصم بن عمير صريمى . و ابو ذيال ناجى و مسلم بن عبد الرحمن و عدهء ديگر از آنها بودند .\r\nحارث دستور داد كه مرامنامه او در بازارها و معابر و مساجد و بر در كاخ نصر بخوانند . مرامنامه و دعوت او خوانده شد . عدهء بسيارى به او گرويدند . مردى مرامنامه را بر در كاخ نصر خواند . غلامان نصر او را زدند . حارث بستيز آنها برخاست و آماده جنگ شدند .\r\nمردى از اهل مرو رخنه حصار شهر را بحارث نشان داد . حارث از آنجا نقب زد و داخل شهر شد جهم بن مسعود ناجى از در بالين بجنگ او برخاست حارث جهم را كشت و خانه سالم بن احوز را تاراج كردند . محافظين دروازه بالين را هم كشتند .\r\nاين واقعه روز دوشنبه دو روز مانده از ماه جمادى الثانية رخ داد .\r\nحارث از آنجا بشاه راه سغد رفت . در آنجا اعين مولاى حيان بود ( دفاع كرد ) كه او را كشت سالم سوار شد و منادى او ندا داد هر كه يك سر ( از اتباع حارث ) بيارد سيصد درهم جايزه و انعام خواهد گرفت . آفتاب هنوز طلوع نكرده بود كه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nحارث ( با عده خود ) منهزم شد . تمام شب را بجنگ گذرانيده بود .\r\nسالم بر لشكرگاه حارث هجوم برد . منشى او را كه يزيد بن داود بود كشت .\r\nآن مردى كه رخنه حصار شهر را بحارث نشان داده بود بقتل رسيد . نصر كرمانى را با عهد و امان نزد خود خواند . جماعتى هم با او بودند . ميان سالم بن احوز و مقدام بن نعيم ( همراه كرمانى ) مشاجره بميان آمد هر يك از آن دو به طرف مقابل درشت و ناسزا گفتند دو دسته از طرفين هم بطرف‌دارى آنها برخاستند . كرمانى گمان برد دسيسه در كار است و ميخواهند به او خيانت كنند ( بكشند ) برخاست كه برود به او آويختند و اصرار كردند كه بنشيند ننشست . بر اسب خود سوار شد و برگشت و گفت :\r\nنصر به من خيانت كرد جهم بن صفوان كه با كرمانى بود گرفتار شد او را كشتند .\r\nحارث فرزند خود حاتم را نزد كرمانى فرستاد . محمد بن مثنى به او گفت :\r\nبگذار اين دو با هم بستيزند كه هر دو دشمن تو هستند .\r\nروز بعد كرمانى سوار شد و سوى باب ميدان يزيد لشكر كشيد . جنگ ميان او و اتباع نصر رخ داد . كرمانى سوى دروازه حرب بن عامر رفت . اتباع خود را بجنگ نصر فرستاد روز چهارشنبه بود كه طرفين به يكديگر تير انداختند و بعد خوددارى كردند . روز پنجشنبه جنگى واقع نشد .\r\nروز جمعه نبرد رخ داد و قبيله ازد منهزم شد تا بكرمانى رسيد . او پرچم را گرفت و پيش افتاد و جنگ كرد . اتباع نصر منهزم شد . هشتاد اسب از آنها بغنيمت برده شد تميم بن نصر هم مجروح شد و افتاد و دو اسب از او بيغما رفت . سالم بن احوز هم در ميدان افتاد ( مجروح شد ) او را نزد نصر بردند .\r\nپاسى از شب گذشت كه نصر ( با عدهء ) از شهر مرو خارج شد و بميدان جنگ رفت . گفته شد او خارج نشد بلكه عصمت بن عبد اللّه اسدى از طرف او بيرون رفت و اتباع نصر را حمايت كرد . مدت سه روز جنگ دوام داشت و بعد اتباع كرمانى در آخر روز شكست خورده منهزم شدند آنها از قبيله ازد و ربيعه بودند : ناگاه خليل بن غزوان ندا داد : اى قوم ربيعه و يمن بدانيد كه حارث وارد بازار ( شهر مرو ) شده\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nفرزند اقطع ( بريده ) مقصود نصر بن سيار را كشت . مضريان ( قبيله نصر ) دلسرد شدند كه آنها اتباع نصر بودند . چون ندا ( دروغ ) را شنيدند گريختند تميم بن نصر پياده شد و سخت دليرى كرد . چون يمانىها مضريها را شكست دادند حارث بنصر پيغام داد كه يمانىها شكست شما را ننگ من دانسته‌اند ( كه هر دو از مضر بودند ) من از جنگ با تو خوددارى مىكنم تو هم دليران خود را بمقابله كرمانى بفرست .\r\nنصر بر او عهد و پيمان گرفت و پذيرفت .\r\nدر آن هنگام عبد الملك بن سعد عودى به يارى نصر رسيد . ابو جعفر عيسى بن حرز هم از مكه آمد : نصر بعبد الحكيم عودى كه عوذ طايفه از ازو بودند گفت :\r\nآيا مىبينى كه سفيهان قوم تو چه كردند ؟ گفت : نه بلكه سفيهان و بىخردان قوم تو بسبب دوام امارت تو و طول مدت باعث اين كار شده . قوم تو باستثناء ربيعه و يمن بامارت و ولايت رسيدند . ميان ربيعه و يمن خردمندان و بىخردان هم هستند .\r\nبىخردان و نادانان بر خردمندان و دانايان غلبه كردند ( كه كار بدين گونه شده ) .\r\nابو جعفر عيسى بنصر گفت : اى امير ولايت و امارت تو بس باشد اين كارها را رها كن ( و آسوده باش ) . يك امر بزرگ و مهم ترا دچار خواهد كرد . يك مرد ناشناس كه نسب وى مجهول باشد ( ابو مسلم كه هنوز شناخته نشده بود ) . شعار سياه را آشكار خواهد كرد او براى دولت ديگرى دعوت مىكند . او چيره و پيروز خواهد شد در صورتى كه شما همه نگران و حيران خواهيد ماند .\r\nنصر گفت : بسبب كم‌وفائى و اختلاف و كشاكش چنين خواهد بود و گفته تو صدق خواهد يافت . باز گفت : ( ابو جعفر ) من چنين مىبينم كه حارث كشته و بدار آويخته خواهد شد . كرمانى هم از چنين وضع و حالى دور نخواهد بود ( او هم كشته مىشود ) .\r\nچون نصر از شهر مرو خارج شد كرمانى شهر را گرفت خطبه كرد و بمردم امان داد ولى بعد خانه‌ها را ويران و اموال را تاراج كرد . حارث بر آن كارها اعتراض كرد كرمانى هم خواست او را دچار كند ولى صرف نظر كرد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبشر بن جرموز ضبى از آنها ( اتباع كرمانى ) جدا شد و گفت : من كه با تو همراهى كردم و هر دو كرمانى را يارى كرديم براى پنج هزار جنگجو به تو ملحق شده‌ايم فقط براى اين نبرد مىكنيم كه بگويند حارث غالب شده ( نه براى عدالت ) .\r\nاكنون ما جدا مىشويم و فقط با كسى جنگ خواهيم كرد كه قصد ما را داشته باشد ( دفاع ) . حارث ( پس از آن ) به مسجد عياض رفت و بكرمانى پيغام داد كه اين كار ( امارت ) را بانجمن شورى واگذار كند . كرمانى از قبول آن خوددارى كرد .\r\nحارث هم از او جدا و بجاى ديگر منتقل شد . چند روزى بدان حال گذشت بعد از آن حارث شكافى در حصار شهر ايجاد كرد و از آن رخنه وارد شهر ( مرو ) گرديد . جنگ ميان او و كرمانى برپا شد . حارث پس از آن تاب پايدارى نياورده بر استر سوار شده گريخت و بعد از استر فرود آمد ( براى تسريع فرار ) بر اسب رهوار سوار شد و تن بفرار و عار داد . او را پى كردند زير سايه درخت زيتون يا نوع ديگرى آرميد به او رسيدند او را كشتند برادرش سواده را هم كشتند . عده ديگرى از صد تن كه با او گريخته بودند كشتند ( و كار او پايان يافت ) .\r\nگفته شده : علت قتل او اين بود كه پيش از اين اشاره نموديم . بشر بن جرموز با عده خود از متابعت كرمانى كنار گرفت . كرمانى هم بفاصله دو فرسنگ از لشكر آنها لشكر زده بود . حارث بن سريج از متابعت كرمانى پشيمان شده بود . بكرمانى گفت : در جنگ آنها شتاب مكن و من مىتوانم آنها را ( با مسالمت ) برگردانم . حارث با ده سوار بلشكرگاه بشر رفت و با او ماند ( متابعت كرد ) .\r\nمضريها ( قوم حارث ) كه اتباع او بودند از لشكرگاه كرمانى خارج شدند بحديكه يك تن از مضر با او نماند مگر سلمة بن ابى عبد اللّه كه گفت : من حارث را خائن و غدار مىدانم مهلب بن اياس ( كه هر دو از مضر بودند ) هم ماند و گفت : من حارث را هميشه در گريز مىبينم كه خيل او در حال فرار است .\r\nكرمانى با آنها ( حارث و بشر ) جنگ كرد . طرفين نبرد مىكردند و باز بخندقهاى خود پناه مىبردند . گاهى اين غلبه ميكرد و گاهى آن .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحارث پس از چند روز برگشت . حصار شهر مرو را نقب زد و داخل شد . كرمانى هم بدنبال او داخل شهر شد .\r\nمضريها بحارث گفتند : ما خندق را ( كه پناهگاه ما بود ) ترك كرديم ( و خود را دچار خطر نموديم اكنون تو بايد پياده شوى و نبرد كنى . گفت : من سواره بهتر جنگ مىكنم براى شما تا پياده . گفتند : ما راضى نخواهيم شد مگر اينكه تو پياده شوى . او ناگزير پياده شد . آنها ( اتباع حارث ) با كرمانى نبرد كردند . حارث با برادرش و بشر بن جرموز و گروهى از دليران و سواران تميم كشته شدند . سايرين منهزم شدند . جسد حارث را بدار آويختند شهر مرو بدست اهل يمن افتاد . يمانىها خانه مضريها را ويران كردند .\r\nنصر بن سيار پس از قتل حارث درباره او گفت :\r\n يا مدخل الذل على قومه * بعد او سحقا لك من هالك\r\nشومك أردى مضرا كلها * و خرمن قومك بالحارك\r\nما كانت الازد و اشياعها * تطمع فى عمرو و لا مالك\r\nو لا بنو سعد اذا الحجو * كل طمر لونه حالك \r\nيعنى : اى كسى كه خوارى و مذلت را براى قوم خود كشيدى ( داخل - وارد كرده ) . دور شو - دور باد كه دچار هلاك شدى . ( محق و بعد يك معنى دارد كه دورى باشد ) .\r\nشوم و بدى تو تمام مضر ( قبايل ) را هلاك و از قوم تو بلندى را فرود آورد ( حارك سر دوش است - كنايه ) .\r\nازد ( قبيله ) و اتباع آنها هرگز طمع نداشتند كه عمرو و مالك ( دو عشيره ) را تسخير كنند همچنين بنى سعد كه اسبها را لگام مىكنند ( آماده كارزار شوند ) و پوشاك تيره رنگ ( زره و امثال آن ) بپوشند . عمرو و مالك و سعد طوايف تميم ( از مضر ) مىباشند .\r\nگفته شده : اين اشعار را نصر براى عثمان بن صدقه گفته بود ( نه براى حارث )\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nام كثير ضبيه ( از طايفه ضبه ) گفت :\r\n لا بارك اللّه فى انثى و عذبها * تزوجت مضريا آخر الدهر\r\nابلغ رجال تميم قول موجعة * احللتموها بدار الذل و الفقر\r\nان انتم لم تكروا بعد جولتكم * حتى تعدوا رجال الازد فى الظهر\r\nان استحبت لكم من بعد طاعتكم * هذا المزونى بجنبيكم على قهر \r\nيعنى : خداوند فرخنده ندار و رنجور بدار زنى را كه با مضر ( با يكى از افراد قبيله ) ازدواج كند و اين رنج تا آخر روزگار باشد . ( در مذمت قبايل مضر كه از يمانىها شكست خورده بودند ) .\r\nرجال تميم را از قول ( يك زن ) دردناك ابلاغ كن ( و خبر بده ) كه شما ( آن زن را ) بخانهء خوارى و تنگدستى نشانده‌ايد .\r\nاگر شما بعد از پراكندگى نتوانيد دوباره حمله كنيد و مردان ازد را به پشت اندازيد . ( چنين باشيد كه گفته شد كه هيچ زنى به ازدواج شما تن ندهد - كنايه از خوارى مضر كه مردان شايسته ندارند و گر نه مغلوب نمىشدند ) .\r\n\r\nبيان شيعيان بنى العباس\r\nدر آن سال ابراهيم امام ابو مسلم خراسانى ( اصفهانى ) را كه نام او عبد الرحمن بن مسلم است بخراسان فرستاد كه سن او در آن زمان نوزده سال بود .\r\nباتباع و ياران خود هم نوشت كه من اين ( جوان ) را بر خراسان و هر سامانى را كه بگشايد امير كرده‌ام . شما امر مرا اطاعت كنيد و فرمانبردار باشيد . او ( ابو مسلم ) رسيد و آنها قبول نكردند بعد به مكه رفتند و امام ابراهيم را ديدند ابو مسلم به او خبر داد كه آنها فرمان شما را اطاعت نكردند ابراهيم گفت : من اين كار را به ديگران هم تكليف كردم و از من ( امارت ابو مسلم را ) قبول نكردند . امارت او را بسليمان بن كثير پيشنهاد كرده بود او گفت : من در دو جا و براى دو كس سوگند ( بيعت ) ياد نمىكنم . ( يكى امام ابراهيم و ديگرى نماينده او ابو مسلم ) . همچنين\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nابراهيم بن سلمة از قبول امارت وى خوددارى كرد .\r\nابراهيم امام به آنها ( شيعيان بنى العباس ) گفت : من تصميم گرفته‌ام كه ابو مسلم را امير شما كنم به آنها امر داد كه بايد فرمانبردار و مطيع باشيد . بعد به او ( ابو مسلم ) گفت : تو از خاندان ما هستى وصيت و دستور مرا فرا گير و بدان عمل كن .\r\nباهل يمن توجه كن و ميان آنها باش و بدانكه خداوند اين كار را ( خلافت ) بدست آنها انجام خواهد داد ( چون در آن زمان بمخالفت بنى اميه كمر بسته بودند ) نسبت ( بقبايل ) ربيعه بدگمان و بر حذر باش . اما ( قبايل ) مضر بدانكه دشمن نزديك تو هستند . بهر كه بدگمان شوى يا شك و ترديد پيدا كنى او را بكش .\r\nاگر بتوانى در خراسان يك تن عرب زبان مگذار ( همه را بكش و اخراج كن ) .\r\nهر طفلى كه قد او پنج وجب باشد و در او شك ببرى بكش ( قتل اطفال قبل از بلوغ زشت بود ) با اين پير هم مخالفت مكن مقصود سليمان بن كثير از دستور او سر مپيچ اگر براى تو مشكلى پيش آيد با او مشورت كن كه راى و فكر او فكر من است و از من با بودن وى بىنياز باش .\r\nاخبار ديگر ابو مسلم خواهد آمد بخواست خداوند .\r\n\r\nبيان قتل ضحاك خارجى\r\nپيش از اين نوشته بوديم كه ضحاك بن قيس خارجى عبد اللّه بن عمر بن عبد العزيز را در واسط محاصره كرده بود . چون محاصره او به طول كشيد فرزند عمر پس از مشورت تصميم گرفت كه او را از ادامهء محاصره باز داد و بجنگ مروان تشويق نمايد .\r\nپسر عمر به او پيغام داد كه پايدارى شما در اينجا سودى ندارد اگر بتوانى بجنگ مروان برو كه اگر غالب شوى من نسبت به تو مطيع خواهم بود آن هم پس از قتل مروان . فرزند عمر با ضحاك خارجى صلح كرد و خود نزد او رفت و پشت سرش نماز خواند ( او را خليفه دانست ) . آنگاه ضحاك سوى كوفه رفت و پسر عمر در واسط ماند .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nضحاك باهالى موصل نوشت كه اطاعت كنند تا او نزد آنها برود ( و جنگ مروان را آغاز كند ) پس از بيست ماه ( كه موصل را ترك كرده بود ) به آن شهر رسيد در آنجا مردى از شيبان بنام قطران بن اكمه از طرف مروان حكومت داشت . اهل موصل دروازه‌ها را به روى ضحاك گشودند و قطران با عده خود جنگ كرد تا كشته شد و خانواده و اتباع خود را بكشتن داد كه عده آنها كم بود . ضحاك شهر موصل و پيرامون آن را تصرف كرد .\r\nمروان در حالى كه شهر حمص را محاصره كرده و با محصورين در نبرد بود خبر غلبه ضحاك را شنيد به فرزند خود عبد اللّه كه جانشين وى در جزيره بود نوشت كه سوى نصيبين لشكر بكشد و مانع رفتن ضحاك بجزيره شود . او با عده هفت يا هشت هزار جنگجو لشكر كشيد . ضحاك هم سوى نصيبين لشكر كشيد و او را محاصره كرد . سپاه ضحاك از صد هزار فزونتر بود . ضحاك دو قائد از سرداران خود با عده چهار يا پنج هزار به محل رقه روانه كرد مردم رقه از خود دفاع كردند . مروان هم عده به يارى آنها فرستاد و دو سردار ضحاك تاب پايدارى نياورده برگشتند .\r\nبعد از آن مروان براى جنگ ضحاك لشكر كشيد و طرفين در محل « كفرتوثا » از توابع « ماردين » مقابله و مقاتله كردند . يك روز جنگ تا شب دوام داشت . روز بعد ضحاك با عدهء شش هزار تن از دليران و جنگ آموزان خود پياده شدند و سخت دليرى و پايدارى كردند . خيل مروان از هر طرف به آنها احاطه كرد . سپاه ضحاك از تهور او اطلاع نداشت . سواران آن عده را در ميان گرفتند و سخت فشار آوردند تا آنها را كشتند . شب رسيد و آنها به خاك و خون افتادند . هر كه زنده ماند و جانى بدر برد بلشكرگاه ضحاك برگشت ولى از قتل ضحاك بىخبر بودند . مروان هم از كشتن وى اطلاع نداشت . بعضى از ياران ضحاك نعش او را ديدند و بسپاه او خبر دادند .\r\nسپاهيان گريستند و ندبه كردند ( براى ضحاك ) . يكى از سرداران ضحاك نزد مروان رفت و به او خبر قتل ضحاك را داد . مروان عده با شمع و چراغ و آتش افروخته فرستاد كه شبانه نعش ضحاك را جستجو كنند . گشتند و نعش او را پيدا كردند در سر و روى او\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبيشتر از بيست ضربت ديدند . در همانجا تكبير و شادى كردند . سپاه ضحاك دانست كه دشمن بر مرگ او آگاه شده . مروان سر او را بشهرهاى جزيره فرستاد . ميان مردم گردانيدند .\r\nگفته شده ضحاك و خيبرى در سنه صد و بيست و نه كشته شدند .\r\n\r\nبيان قتل خيبرى و ايالت شيبان\r\nچون ضحاك كشته شد سپاهيان او با خيبرى بيعت و روز بعد جنگ را تجديد كردند . مروان بمقابله آنها پرداخت . سليمان بن هشام بن عبد الملك هم با خيبرى بود چنان كه قبل از آن همراه ضحاك بود . قبل از اين علت پيوستن او را نوشته بوديم كه در نصيبين بضحاك ملحق شد . عده او سه هزار مرد بود . خانواده و پيوستگان هم همراه او بودند . سليمان با خواهر شيبان حرورى ( فرقه از خوارج ) ازدواج كرد .\r\nاين شيبان حرورى بعد از قتل خيبرى بجانشينى او ( فرماندهى خوارج ) منصوب شد .\r\nخيبرى با عده چهار صد سوار از فدائيان ( شراره كه بهشت را خريده و جان خود را فروخته بودند جمع شارى از خوارج جانباز ) . حمله كرد مروان در قلب لشكر بود تاب نياورده تن بگريز داد . خيبرى و ياران او داخل لشكر ( مروان ) شده شعار خود را اعلان كردند ، مىكشتند و مىزدند و پيش مىرفتند تا بخيمه و بارگاه مروان رسيدند . طنابها را بريدند و خيبرى بر مسند مروان نشست . در آن هنگام ( كه قلب شكست خورده ) ميمنه مروان بفرماندهى فرزندش عبد اللّه پايدارى و دليرى مىكرد . همچنين ميسره بفرماندهى اسحاق بن مسلم عقيلى . چون لشكريان دانستند كه عده خيبرى كم است . غلامان و فراشان عمود و چوبهاى خيمه را گرفتند و بر خيبرى و اتباع او هجوم بردند او را كشتند . تمام اتباع او را هم كشتند كه در خيمه مروان جمع شده بودند . مروان كه پنج ميل از لشكر دور شده بوده خبر قتل خيبرى را شنيد بازگشت و بلشكر خود پيوست و سواران گريخته را بجاى خود برگردانيد . آن شب گذشت و روز بعد اتباع خيبرى شيبان را بفرماندهى خود\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبرگزيدند و با او بيعت كردند .\r\nمروان بعد از آن از آراستن صفوف لشكر منصرف شد و دسته دسته سواران را براى جنگ فرستاد كه بطور حمله و هجوم نبرد كنند و اين نخستين بار ( در فن نظام ) بود كه از آن روز مصاف دادن و آراستن صفوف را ترك و باطل نمود .\r\n\r\nبيان واقعه ابى حمزه خارجى باتفاق طالب اسحق\r\nنام ابو حمزه خارجى مختار بن عوف ازدى سلمى بصرى ( از بصره ) بود . او در اول كار يكى از خوارج اباضيه بشمار مىرفت كه همه ساله براى حج به مكه سفر مىكرد و ضد مروان بن محمد دعوت و تبليغ مىنمود او بدان تبليغ ادامه داد تا در آخر سنه صد و بيست و هشت با عبد اللّه بن يحيى معروف بطالب الحق ملاقات كرد به او گفت : اى مرد من از تو سخن نيك مىشنوم و دعوت ترا براى حق و در راه حق مىبينم بيا با من كه من نزد قوم خود محترم و مطاع مىباشم او هم پذيرفت و هر دو بحضرموت رفتند . ابو حمزه با طالب الحق بيعت كرد و او را خليفه دانست و ضد مروان و آل مروان قيام كرد .\r\nپيش از آن ابو حمزه از معدن بنى سليم گذشته بود حاكم محل كه كثير بن عبد اللّه بود سخن او را شنيد ( دعوت بمخالفت مروان ) او را چهل تازيانه زد چون ابو حمزه شهر را گشود كثير گريخت و پنهان شد تا آنكه كار هر دو ( ابو حمزه و طالب الحق ) انجام گرفت .\r\n\r\nبيان حوادث\r\nدر آن سال مروان يزيد بن هبيره را براى جنگ خوارج بعراق فرستاد . اين بر حسب يكى از روايات است .\r\nدر آن سال عبد العزيز بن عمر بن عبد العزيز امير حاج شده بود كه خود والى مكه و مدينه بود .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nدر عراق عمال ضحاك خارجى حكومت مىكردند و در عين حال عبد اللّه بن عمر بن عبد العزيز والى بود . قاضى بصره ثمامة بن عبد اللّه بن انس بود . در خراسان نصر بن سيار امير بود و در عين حال فتنه برپا شده بود .\r\nدر آن سال عاصم بن ابى النجود قارى مشهور ( قرائت قرآن ) وفات يافت .\r\nيعقوب بن عتبة بن مغيره بن اخنس ثقفى مدنى هم درگذشت . همچنين جابر بن يزيد جعفى كه از غلاة ( افراطيون ) شيعيان و قائل برجعت ( مراجعت اهل بيت پس از مرگ ) بود .\r\nمحمد بن مسلم بن تدروى كه پدر زبير عكى بود و جامع بن شداد و ابو قبيل معافرى كه نامش حى بن هانى مضرى بود در آن سال وفات يافتند .\r\n( قبيل ) بفتح قاف و كسر باء يك نقطه سعيد بن مسروق ثورى به پدر سفيان ثورى كه در روايت حديث موثق و معتبر بود در همان سال وفات يافت .\r\n\r\nسنه صد و بيست و نه\r\n\r\nبيان واقعه شيبان حرورى و قتل او\r\nاو شيبان بن عبد العزيز ابو دلف يشكرى بود . سبب قتل او اين بود كه چون خوارج بعد از قتل خيبرى با او بيعت كردند و او جنگ با مروان را ادامه داد .\r\nبسيارى از اتباع او كه بطمع ( غارت ) متابعت كرده بودند پراكنده شدند فقط عده چهل هزار جنگجو با او مانده بودند . سليمان بن هشام به او گفت : بهتر اين است كه بموصل برويم و شهر را پناهگاه خود كنيم .\r\nخوارج سوى شهر موصل برگشتند و مروان با عده خود آنها را دنبال كرد تا نزديك شهر رسيد . آنها در قسمت شرقى رود دجله لشكر زدند و چند پل بر نهر بستند كه بتوانند خواربار و ضروريات را از شهر و پيرامون آن بلشكرگاه خود برسانند .\r\nمروان هم در قبال آنها لشكر زد و خندق گرداگرد لشكر حفر كرد . خوارج در\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدر محل كار و مسودان در محل « خصه » لشكر زدند و بمقابله يك ديگر پرداختند اهل موصل هم به يارى خوارج كمر بستند .\r\nمروان مدت شش ماه گفته شده : نه ماه بجنگ آنها كوشيد .\r\nدر آن هنگام برادرزادهء سليمان بن هشام كه نامش امية بن معاوية بن هشام بود گرفتار شد او در سپاه شيبان با عم خود سليمان بود . مروان دستور داد كه دستهاى او را قطع كنند . در حالى كه عم او در صف دشمن مشاهده مىكرد پس از بريدن دو دست سرش را هم بريدند .\r\nمروان بيزيد بن عمر بن هبيرة نوشت كه از قرقيسيا لشكر بكشد و تمام سپاهيان را بعراق ببرد . در آن هنگام مثنى بن عمران عائذى كه از عائذهء قريش بود از طرف خوارج والى عراق بود . او در محل عين التمر ( نزديك كربلا ) با ابن هبيره مقابله كرد . نبرد سختى رخ داد و پس از آن خوارج ناگزير به طرف نخيله و بعد كوفه عقب نشسته . ابن هبيره رسيد و آنها را شكست داد . آنها ناگزير سوى « بصره » عقب كشيدند . شيبان ( رئيس خوارج ) عبيده بن سوار را با خيلى عظيم بمدد آنها فرستاد . جنگ در بصره رخ داد خوارج منهزم شدند و ابن هبيره لشكرگاه آنها را بتاراج گرفت خوارج در عراق ريشه كن شدند . و ابن هبيره بر عراق مسلط و فرمانروا گرديد . منصور بن جمهور ( والى اسبق عراق ) از خوارج متابعت كرده بود او بر دو ماه ( بلوك ) ايران و كوهستان ( لرستان تا اصفهان ) مسلط شده بود . ابن هبيره بواسط رفت و فرزند عمر ( بن عبد العزيز ) را بازداشت . ( ابن هبيره ) لشكرى باهواز براى جنگ سليمان بن حبيب بفرماندهى نباتة بن حنظله فرستاد كه سليمان بر سراسر اهواز استيلا يافته بود . سليمان بر لشكر كشى نباتة آگاه شد داود بن حاتم را با لشكر بمقابله او فرستاد در محل « مرتان » جنگ رخ داد كه كنار دجيل ( رود ) بود . اتباع داود گريختند و داود بن حاتم كشته شد .\r\nمروان بابن هبيره كه بر عراق چيره شده بود نوشت كه عامر بن ضباره را با عده به يارى خود بفرستد . او را با عده هفت يا هشت هزار فرستاد . شيبان ( امير خوارج )\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nشنيد جون بن كلاب خارجى را با عده بمقابله عامر فرستاد با عامر نبرد كردند عده عامر منهزم شدند و او ناگزير بقلعه سن پناه برد . مروان هم پياپى براى او مدد فرستاد كه از طريق صحرا مىرسيدند چون عده او تكميل شد بجنگ جون و خوارج پرداخت جون ( فرمانده ) را كشت و خوارج را پراكنده كرد . منصور بن جمهور هم از كوهستان ( كرمانشاهان و لرستان ) براى شيبان مال و مدد مىفرستاد .\r\nابن ضباره ( پس از پيروزى و قتل خوارج ) سوى موصل رفت . چون شيبان ديد كه جون كشته شده و عامر سوى او لشكر كشيده ترسيد كه ميان دو لشكر محاصره شود ناگزير با خوارج كه همراه او بودند از موصل كوچ كرد . عامر هم در موصل بمروان پيوست . مروان او را با لشكرى عظيم بدنبال شيبان فرستاد كه اگر شيبان لشكر بزند او هم اقامت نمايد و اگر كوچ كند او را دنبال كند ولى جنگ را آغاز نكند مگر اينكه خود شيبان ابتدا كند . در هر حال بتعقيب او بكوشد ( و باز دارد ) . او در آن حال بود تا از كوه گذشت ( ايران ) و بدشت فارس رسيد كه در آنجا عبد اللّه بن معاوية بن حبيب ( بايد عبد اللّه باشد و مؤلف يا ناسخ اشتباه كرده ) بن جعفر ( برادر على بن ابى طالب كه خبر او گذشت ) با سپاه انبوه و وعدهء بسيار ( خليفه ) بود . او ( شيبان خارجى ) نتوانست با عبد اللّه بسازد از آنجا كوچ كرد و بجيرفت كرمان رفت . عامر بن ضباره هم رسيد و در قبال فرزند معاويه ( عبد اللّه در فارس ) چند روزى لشكر زد سپس جنگ را آغاز كرد . فرزند معاويه گريخت و بهرات پناه برد . ابن ضباره با عده خود به قصد شيبان بجيرفت رفت در آنجا نبردى سخت رخ داد . خوارج منهزم شدند لشكرگاه آنها بتاراج رفت شيبان هم بسيستان گريخت و در آنجا هلاك شد و اين واقعه در تاريخ سنه صد و سى بود .\r\nگفته شده : جنگ مروان با شيبان در موصل فقط مدت يك ماه بود كه شيبان بفارس گريخت و عامر بن ضباره او را دنبال كرد .\r\nشيبان بجزيره ابن كاوان پناه برد و بعد از آنجا بعمان رفت كه در آنجا جلندى بن مسعود بن جيفر بن جلندى ازدى او را كشت و قتل او در سنه صد و سى و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nچهار بود كه ما آن را ( در تاريخ همان سال ) شرح خواهيم داد بخواست خداوند .\r\nسليمان ( بن هشام ) با خانواده و غلامان و همراهان خود با كشتى بسند رفتند .\r\nدر زمان خلافت سفاح ( عباسى ) سليمان بازگشت و نزد سفاح رفت . سفاح او را گرامى داشت و به او دست داد و او دست سفاح را بوسيد . سديف مولاى سفاح چون آن وضع و حال را ديد اين دو بيت را گفت :\r\n لا يغرنك ما ترى من رجال * ان تحت الضلوع داء دويا\r\nفضع السيف و ارفع السوط حتى * لا ترى فوق ظهرها امويا \r\nيعنى : غره مشو از آنچه در ظاهر از رجال ( طاعت و محبت ) مىبينى . در سينه ( زير دنده‌ها ) درد سخت ( و كينه ) دارند .\r\nشمشير را بجاى تازيانه به كار ببر تا روى زمين يك مرد اموى نبينى ( نماند ) .\r\nسليمان رو كرد بمولاى سفاح و گفت : اى پير مرا كشتى . سفاح برخاست و باندرون رفت ، سليمان را هم گرفتند و كشتند .\r\nمروان پس از فرار شيبان از موصل منصرف شد و به خانه خود در حران رفت و در آنجا مدتى اقامت كرد تا سوى زاب رفت ( لشكر كشيد ) .\r\n\r\nبيان اعلان دعوت عباسيان در خراسان\r\nدر آن سال ابو مسلم خراسانى ( فريدنى - اصفهانى ) از خراسان نزد ابراهيم امام رفت كه هر چند وقت از خراسان به قصد او سفر مىكرد ( و گزارش مىداد ) .\r\nدر آن سال خود ابراهيم ابو مسلم را نزد خود خواند تا بر احوال و اخبار مردم آن ديار آگاه شود .\r\nابو مسلم در نيمه ماه جمادى الثانية با عده هفتاد تن از نقباء ( سالاران ) به قصد او ( امام ) رخت بستند چون به محل « دانقان » از سرزمين خراسان رسيدند كامل پيش آمد و از علت سفر آن عده تحقيق كرد ابو مسلم به او گفت : ما به قصد حج مسافرت مىكنيم پس از آن ابو مسلم با كامل خلوت و او را در خفا دعوت نمود و او دعوت را\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nپذيرفت . ابو مسلم از آنجا به محل « نسا » رفت . عامل آن محل سليمان بن قيس سلمى از طرف نصر بن سيار بود . چون به محل « نسا » نزديك شد فضل بن سليمان طوسى را نزد اسيد بن عبد اللّه خزاعى فرستاد كه خبر ورود خود را به او اطلاع دهد . در يكى از قراى « نسا » منزل كرد در آنجا مردى از شيعيان را ديد از اسيد تحقيق كرد آن مرد نهيب داد و به او گفت : او در اين ده فتنه و فساد برپا كرد زيرا راز دو مرد را نزد حاكم افشا كرد و حاكم آن دو مرد را بازداشت همچنين احجم بن عبد اللّه و غيلان بن فضاله و غالب بن سعيد و مهاجر بن عثمان را گرفتار نمود . فضل نزد ابو مسلم بازگشت و به او خبر داد . ابو مسلم ناگزير از طريق آن قريه عدول كرد . طرخان بن حمال را فرستاد كه اسيد و هر كه توانست از شيعيان ( بنى العباس ) را حاضر كند چون اسيد رسيد ابو مسلم اخبار آن محل را از او تحقيق نمود او گفت : از هر بن شعيب و عبد الملك بن سعد نزد من آمدند و نامه‌هاى امام را به من سپردند و بيرون رفتند نمىدانم چه كسى خبر آنها را به حاكم داد كه آنها را گرفتند . ابو مسلم گفت : آن نامه‌ها چه شد ؟\r\nگفت : نزد من است . نامه‌هاى امام را به او داد .\r\nابو مسلم بقومس ( گمش ) رفت كه در آنجا بيهس بن بديل عجلى حاكم بود ( از طرف نصر بن سيار ) در آن هنگام نامه ابراهيم امام در قومس رسيد كه ابو مسلم برگردد . بيهس ( حاكم گمش ) نزد او رفت و علت جنبش او را پرسيد او گفت : ما ( اين گروه ) قصد حج را داشتيم چون شنيديم راه ناامن است از سفر منصرف شديم ابراهيم امام براى ابو مسلم و سليمان بن كثير خزاعى نامه نوشت هر جا كه اين نامه بشما برسد از آمدن منصرف شويد و به محل خود برگرديد كه من درفش پيروزى ( علم سياه ) را براى شما فرستاده‌ام .\r\nابو مسلم بازگشت ولى قحطبه را باموال نزد امام ( ابراهيم ) فرستاد . ( ماليات و عوارض ) چون بنيشابور رسيدند فرمانده پاسگاه در عرض راه پيش رفت و از آنها تحقيق و بازجوئى نمود ، گفتند ما قصد حج داشتيم ولى از ادامه سفر بيمناك شده مراجعت كرديم .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمفضل بن سرقى سلمى ( از طرف پاسدار ) مأمور مزاحمت و آزار آنها شد .\r\nابو مسلم با او خلوت كرد و پيشنهاد متابعت را داد او پذيرفت و اجابت نمود . آنها نزد وى ( پاسدار ) اقامت كردند و با فراغت بال رخت بستند و برگشتند .\r\nابو مسلم بمرو رفت و نامه امام را بسليمان بن كثير داد كه در آن نامه به او امر شده دعوت را آشكار كند . آنها ( شيعيان بنى العباس ) ابو مسلم را بلند كردند و گفتند : او مردى از اهل بيت است ( خاندان رسول ) . براى طاعت و متابعت بنى العباس دعوت كردند . بمتابعين خود چه دور و چه نزديك پيغام دادند كه به آنها ملحق شوند .\r\nدستور دادند كه همه دعوت را آشكار و عقيده خود را اظهار كنند .\r\nابو مسلم در يكى از قراى مرو اقامت نمود . نام آن قريه « فنين » است . در آنجا مهمان عيسى بن اعين نقيب بود . از آنجا ابو داود نقيب را باتفاق عمرو بن اعين بطخارستان و نزديك بلخ روانه كرد كه در آنجا دعوت را آشكار كنند . آنها در ماه رمضان رسيدند . خود در ماه شعبان در آن قريه نزول كرد .\r\nدر آن هنگام نصر بن صبيح تميمى و شريك بن غضى تميمى را بمرورود روانه نمود كه در ماه رمضان دعوت خود را آغاز كنند .\r\nابو عاصم عبد الرحمن بن سليم را بطالقان ( خراسان ) فرستاد ( براى تبليغ ) جهم بن عطيه را بخوارزم نزد علاء بن حريث فرستاد كه دعوت را ابلاغ كند آن هم در ماه رمضان كه پنج روز مانده از پايان ماه مزبور .\r\nابو مسلم در تمام آن دعوتها و پيغامها دستور داده بود كه پيروان اگر دچار حمله دشمنان شوند شمشيرها را كشيده نبرد و جهاد كنند و اگر دشمن متعرض آنها نشود باكى نخواهد بود كه خوددارى كنند تا وقت ضرورى برسد .\r\nابو مسلم بعد از آن از قريه مزبور بقريه « سفيذنج » منتقل شد . و پس از مهماندارى ابو الحكم بمهماندارى سليمان بن كثير خزاعى تمتع نمود و آن در تاريخ بيست و هشتم ماه رمضان بود .\r\nدر آن هنگام كرمانى و شيبان هر دو با نصر بن سيار در نبرد بودند . ابو مسلم\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n( وقت را مغتنم دانسته ) مبلغين و داعيان خود را همه جا فرستاد . در يك شب اهالى شصت ده نزد او تجمع كردند . در شب پنجشنبه پنج روز مانده از پايان ماه رمضان درفشى را كه امام ( ابراهيم ) براى او فرستاده بود برافراشت . نام آن درفش ظل ( سايه ) و بر نيزه چهارده گزى نصب شده بود . يك پرچم ديگر نيز فرستاده كه نامش سحاب ( ابر ) و طول نيزه آن سيزده گز بود برافراشت . او ( ابو مسلم ) اين آيه را مىخواند  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  يعنى اجازه داده شده بكسانيكه ميخواهند جنگ كنند كه مقاتله نمايند زيرا آنها مظلوم هستند و خداوند بر يارى آنها تواناست .\r\nابو مسلم و ياران او ( بعنوان شعار ) سياه پوشيدند . همچنين سليمان بن كثير و برادران و غلامان و بستگان او و هر كه دعوت را پذيرفته بود در قريه « سفيذنج » در آن شب آتشها را برافروختند و ساكنين ناحيه خرقان ( خراسان ) را خبر دادند كه آتش افروزى علامت گردآمدن آنها بود . بامداد روز بعد همه در حال آماده باش جمع شدند ( با اسلحه ) .\r\nاو دو درفش و دو نام آنها را چنين تفسير كرد : سحاب زمين را فرا مىگيرد ( و مىبارد ) و ظل بر زمين سايه مىاندازد و زمين تا آخر روزگار از وجود يك خليفه عباسى تهى نخواهد شد .\r\nمبلغين و داعيان هم با كسانى كه دعوت را اجابت كرده بودند رسيدند . نخستين گروهى كه وارد شدند اهالى تقادم ( در طبرى سقادم ) بودند كه عده آنها نه صد پياده و چهار سوار بود . گروهى هم از اهالى هرمز خره رسيدند . اهالى تقادم ( سقادم ) با ابو الوضاح بودند ( كه مبلغ و سالار آنها بود ) . باز دسته ديگرى از اهالى از مردم تقادم بسالارى ابو القاسم محرز بن ابراهيم جوبانى رسيدند كه عده آنها هزار و سيصد پياده و شانزده سوار بود . ميان آنها ابو العباس مروزى از مبلغين و پيروان بنى العباس بود .\r\nچون گروه تازه از اهل تقادم نزديك شدند تكبير كردند . اهالى تقادم كه زود رسيده بودند پاسخ آنها را با تكبير مىدادند . همه بلشكر ابو مسلم در « سفيذنج »\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nپيوستند كه رسيدن آنها دو روز بعد از اعلان دعوت بود .\r\nابو مسلم قلعه و حصار « سفيذنج » را ترميم و محكم نمود و درها را بست . روز عيد فطر ابو مسلم دستور داد كه سليمان بن كثير پيشنماز شيعيان ( بنى العباس ) باشد براى او يك منبر آماده كرد و دستور داد اول نماز خوانده شود سپس خطبه را آغاز كند . اذان بگويند و نماز را بجا آورند و بعد بخطبه گوش دهند . ابو مسلم بسليمان بن كثير دستور داد كه شش بار پياپى تكبير كند و در تكبير هفتم ركوع نمايد و در ركعت دوم پنج بار پياپى تكبير كند و پس از قرائت با تكبير ششم ركوع نمايد . اين دستور بر خلاف معمول به زمان بنى اميه است كه اول خطبه را قبل از نماز آغاز مىكردند . همچنين اذان و اقامت نماز .\r\nپس از نماز خطبه را با تكبير آغاز و با قرائت قرآن پايان دهد .\r\nبنى اميه در روز عيد فطر فقط چهار بار تكبير مىكردند و در ركعت دوم سه بار .\r\nپس از اقامت نماز و پايان خطبه ابو مسلم با شيعيان سوى طعام رفتند كه براى آنها پخته و آماده شده بود . طعام را با خرسندى و اميدوارى و مژده پيروزى تناول كردند .\r\nابو مسلم كه گرداگرد خود خندق حفر كرده بود اگر بنصر بن سيار نامه مىنوشت به او امير خطاب مىكرد تا آنكه كارش بالا گرفت وعده او فزونتر گرديد نامه را بنام خود آغاز مىكرد و او را امير خطاب نمىكرد .\r\nابو مسلم بنصر بن سيار چنين نوشت : ( پس از اينكه نام خود را مقدم داشت ) اما بعد بدانكه خداوند كه فرخنده باد نام او در قرآن بعضى از ملل و اقوام را چنين نكوهش فرمود :   وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الْأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً اسْتِكْباراً فِي الْأَرْضِ وَ مَكْرَ السَّيِّئِ وَ لا يَحِيقُ الْمَكْرُ السَّيِّئُ إِلَّا بِأَهْلِهِ فَهَلْ يَنْظُرُونَ إِلَّا سُنَّتَ الْأَوَّلِينَ فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا   يعنى : سوگند ياد كردند بنام خداوند با تمام جد و جهد و ايمان خود كه اگر پند دهنده نكو خواهى نزد آنها بيايد\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nآنها از هر يك از ملل بهتر و راهروتر باشند چون ناصح پند دهنده آمد بر تنفر و گريز و تكبر و خود پسندى آنها افزود كه در اين سرزمين خودخواه و جبار باشند و مكر بد و فريب نمايند و حال اينكه مكر و فريب بد بفاعل آن بر مىگردد و به او احاطه مىكند . آيا جز آئين و سيره مردم ديرين و نخستين چيز ديگر مىبينند . براى آئين و دستور خداوند تغيير و تبديلى نخواهند يافت كه سنة و فرمان خداوند دگرگون نخواهد شد . نصر بن سيار آن نامه را يك امر عظيم دانست و يك چشم خود را براى عبرت آن نامه بست ( چشمك زد كنايه از عظمت كار ) و گفت : براى اين نامه جوابى نخواهيم يافت .\r\nيكى از وقايع آن زمان اين بود هنگامى كه ابو مسلم در سفيذنج بود نصر يك مولى ( از موالات ) بنام يزيد با سواران بسيار براى جنگ ابو مسلم فرستاد آن هم پس از هيجده ماه از ظهور ابو مسلم . ابو مسلم هم براى مقابله او مالك بن هيثم خزاعى باتفاق مصعب بن قيس فرستاد ( با لشكر ) طرفين در قريه « الين » روبرو شدند . مالك آنها ( سواران ) را براى برگزيدن امامى از خاندان پيغمبر دعوت كرد ( رضا - كه غير معلوم و به او رضا دهند و اين رويه معروف بود ) آنها تعجب كردند و آن رويه را نپسنديدند و خود را بالاتر از آن دانستند كه چنين پيشنهادى را قبول كنند .\r\nمالك با عده دويست تن از اول روز تا آخر آن با آنها نبرد كرد .\r\nصالح بن سليمان ضبى و ابراهيم بن زيد و سياد بن عيسى بر ابو مسلم وارد شدند آنها را براى يارى مالك روانه كرد . مالك با آمدن آنها نيرومند و دلير شد . آنها هنگام عصر وارد شدند مولاى نصر ( يزيد فرمانده خيل محارب ) گفت :\r\nاگر ما امشب صبر كنيم فردا مدد براى آنها خواهد رسيد بايد بر آنها حمله كنيم .\r\nآنها حمله كردند و كارزار سخت گرديد . عبد الله طائى بر مولاى نصر ( فرمانده ) حمله كرد و او را گرفت و اسير نمود اتباع او منهزم شدند . طائى اسير را نزد ابو مسلم فرستاد . سرهاى بريده را هم نصب كردند . ابو مسلم نسبت بيزيد مولاى نصر نيكى و مهربانى نمود . زخم او را معالجه كرد تا زخم او ملتئم گرديد به او گفت : اگر بخواهى با\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nما زيست كن و گر نه نزد مولاى خود برگرد به شرط اينكه سوگند ياد كنى كه ديگر با ما نستيزى و هرگز بما دروغ نگوئى و هر چه ديدى بگويى . او نزد مولاى خود نصر برگشت . ابو مسلم گفت : اين مرد مردم پرهيزگار را از نبرد شما باز خواهد داشت زيرا آنها ما را غير مسلمان دانسته‌اند . ( او اسلام و ايمان ما را ديده حقيقت را خواهد گفت ) .\r\nچنين بود كه مردم آنها را ( اتباع ابو مسلم ) بت‌پرست مىدانستند كه خون و مال و ناموس مسلمين را مباح مىكنند .\r\nچون يزيد نزد مولاى خود برگشت به او گفت : نبايد به تو مرحبا گفت . به خدا قسم او تو را زنده نگذاشت مگر براى اينكه نسبت بما حجت باشى ( كه اسلام آنها را ثابت كنى ) يزيد گفت : به خدا چنين است . آيا گمان مىكنى بعد از اينكه به من سوگند دادند و عهد گرفتند من دروغ بگويم ؟ من مىگويم آنها نماز را در وقت خود مىخوانند و اذان مىگويند و قرآن ميخوانند و نام خداوند را بسيار تقديس مىكنند و به زبان مىآرند . آنها براى پيغمبر خدا ( خاندان پيغمبر ) دعوت ميكنند من يقين دارم كه كار آنها بالا خواهد گرفت . اگر تو مولاى من نبودى هرگز نزد تو بر نمىگشتم و نزد آنها مىماندم .\r\nاين نخستين جنگى بود كه ميان آنها واقع شد .\r\nدر اين سال خازم بن خزيمه ( جد اعلاى اسد الله علم ) مرورود را گشود و حاكم شهر را كشت ( به يارى ابو مسلم ) . آن حاكم از طرف نصر بن سيار در آن ديار حكومت مىكرد . علت اين بود چون او ( خازم ) كه از ياران بنى العباس بود خواست در مرورود قيام كند بنى تميم مانع شدند به آنها گفت : من يكى از شما هستم اگر پيروز شوم شهر را براى شما فتح مىكنم و اگر كشته شوم كه شما از من آسوده خواهيد شد . آنها ( بنى تميم ) او را آزاد گذاشتند او در قريه گنج رستاق ( رسته ) لشكر زد . از طرف ابو مسلم هم نضر بن صبيح به يارى و مدد او رسيد . خازم شبانه بر مرورود شبيخون زد . بشر بن جعفر سعدى را كشت او از طرف نصر بن سيار حكومت مىكرد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاين واقعه در ماه ذى القعده رخ داد ( سال مزبور ) فرزند خود خزيمة بن خازم باتفاق عبد الله بن سعيد و شبيب بن واج را نزد ابو مسلم فرستاد كه مژدهء فتح و ظفر را بدهند .\r\nدرباره ابو مسلم چيزهاى ديگر گفته شده غير از آنچه ما نقل كرده‌ايم . گفته شده ابراهيم امام هنگامى كه ابو مسلم را بخراسان فرستاد دختر ابو النجم بزنى را به او داد و صداق را از مال خود پرداخت . بسالاران ( در خراسان كه آنها را نقيب مىگفتند و جمع آن نقباء است ) نوشت بايد از ابو مسلم پيروى و اطاعت كنيد .\r\nابو مسلم از اهل « خطرنيه » از توابع كوفه پيشكار ادريس بن معقل عجلى بود ( اهل فريدن و در كرج اراك نزد عجلى مىزيست و با فرزند او بمكتب رفت و چون ادريس به زندان كوفه افتاد او نزد وى رفت و به خدمت او در زندان كمر بست ) . او در ولاء ( مولى - غلام - دوست بودن ) از ادريس بمحمد بن على منتقل شد و از او به فرزند محمد كه ابراهيم امام باشد رسيد . بعد از ابراهيم هم بفرزندان محمد كه پيشوا و امام ( خليفه ) شده بودند منتقل شد . ( مقصود بنده - مملوك - زر خريد با مولى و وابسته بود كه گفته مىشد او را براى محمد از ادريس خريدند و او غلام بوده و در حقيقت مولى و دوست بوده است چنان كه مكررا يادآورى شده ) .\r\nاو ( ابو مسلم هنگامى كه بخراسان رفت ) جوان خردسال بود . سليمان بن - كثير او را نپذيرفت و ترسيد بسبب صغر سن قادر بر اداره امور بنى العباس نخواهد بود او را برگردانيد .\r\nدر آن هنگام ابو داود خالد بن ابراهيم در ما وراء النهر بود ( كه ابو مسلم رسيد ) چون ابو داود مراجعت نمود نقباء ( سالاران ) به او خبر دادند كه ابو مسلم از طرف امام ابراهيم آمده بود ولى سليمان بن كثير او را نپذيرفت و برگردانيد او نقباء را جمع كرد و گفت : فرمان امام براى شما ارسال شده كه او ( ابو مسلم ) فرمانده شما و پيروان ديگر باشد و بر ما امير شود و شما او را نپذيرفتيد دليل و حجت شما چيست ؟\r\nسپس ابو داود گفت : آيا ميان شما كسى هست كه منكر بعثت و پيغمبرى محمد\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nباشد كه خداوند او را برگزيد و براى تمام خلق فرستاد . گفتند : هرگز ( منكر نيستيم ) . گفت آيا شك داريد كه خداوند كتاب ( قرآن ) خود را نازل كرده و در آن كتاب حلال و حرام و شرايع دين بيان شده و همان كتاب آنچه واقع شده و آنچه واقع خواهد شد بيان نموده است : گفتند : نه ( شك نداريم ) . گفت : آيا شك داريد كه خداوند پيغمبر خود را پس از وفات نزد خود برده و او رسالت خداوند را كاملا ادا نموده است ؟\r\nگفتند : هرگز . گفت : آيا گمان مىكنيد كه علم خداوند كه بر پيغمبر نازل شده با خود پيغمبر رفته يا بعد از او هم مانده است . گفتند : آن علم مانده است . گفت : آيا گمان مىكنيد كه آن علم در غير خاندان رسول مانده يا در نزديك‌ترين آنها الاقرب فالاقرب ( نزديكتر و نزديكتر ) . گفتند : هرگز ( غير از اين نيست ) . گفت : آيا شك داريد كه اين خانواده معدن علم است و افراد خاندان وارث علم رسول مىباشند كه خداوند او را تعليم و الهام فرموده است . گفتند : خدا مىداند كه جز اين نيست گفت : من شما را چنين مىبينم كه شما شك برده‌ايد و علم و برگزيده آنها را پس فرستاده‌ايد . اگر آنها ( بنى العباس ) اين را نمىدانستند كه همين مرد بايد كار آنها را را پيش ببرد هرگز او را نزد شما نمىفرستادند . نبايد ترديد شود كه او نخواهد توانست آنها را يارى كند و بتواند وظيفه خود را درباره آنها انجام دهد . آنها فرستادند و او را از قومس ( گمش ) برگردانيدند و ابو داود باعث برگشتن او شده بود و او زمام امور را در دست گرفت . آنها ( پيروان بنى العباس ) اطاعت كردند .\r\nابو مسلم اين كينه را نسبت بسليمان بن كثير داشت و اين حق را براى ابو داود حفظ نمود .\r\nاو ( ابو مسلم ) مبلغين و داعيان را در سراسر خراسان فرستاد . مردم دسته دسته و فوج فوج قبول و متابعت مىكردند . بر عدهء آنها افزوده شد . مبلغين در سراسر خراسان نفوذ يافتند . ابراهيم امام به او ( ابو مسلم ) نوشت كه در موسم حج حاضر شود و آن در سنه صد و بيست و نه بود . قحطبة بن شبيب را هم همراه داشته باشد هر چه مال نزد او جمع شده با خود حمل كند ( و بابراهيم بدهد ) . او هم بدستور او عمل كرد . عدهء\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاز نقباء و پيروان همراه او بودند كه در عرض راه نامه امام رسيد كه به او دستور مراجعت داده بودند ( چنان كه شرح آن گذشت و مكرر آمده ) و نيز دستور داده بود كه قحطبه را را با اموال نزد او بفرستد . قحطبه هم رفت تا بگرگان رسيد كه در پيرامون آن منزل گزيد قحطبه در آنجا خالد بن برمك و ابو عون را نزد خود خواند و هر چه آنها از ماليات شيعه جمع كرده بودند دريافت و سوى ابراهيم امام روانه شد كه ماليات را به او بپردازد .\r\n\r\nبيان قتل كرمانى\r\nپيش از اين نوشته بوديم كه حارث بن سريج كشته شد و قاتل او كرمانى بوده چون او را كشت مرو يكسره بدست او افتاد و نصر كنار رفت . نصر سالم بن احوز را با عده از خواص و سواران دلير بمقابله او فرستاد . سالم ديد يحيى بن نعيم شيبانى با هزار مرد جنگجو از ربيعه و محمد بن مثنى با هفت صد سوار از سواران ازد و ابن الحسن - بن الشيخ با هزار مرد از جوانان ازد و جرمى سعدى با هزار تن از فرزندان يمن آماده شده‌اند . سالم بمحمد بن مثنى گفت : اى محمد به اين ملاح ( ملوانى كه نزد عرب ننگ بود ) بگو مقصود كرمانى . بجنگ ما بيايد محمد گفت : اى فرزند مادر خطاكار تو نسبت به پدر على چنين مىگوئى ؟ اين بگفت و جنگ را آغاز كرد . نبرد سختى واقع و سالم بن احوز منهزم شد آن هم پس از دادن بيشتر از صد تن كشته . از اتباع كرمانى هم عده بيست تن كشته شدند .\r\nچون گريختگان نزد نصر برگشتند عصمت بن عبد اللّه اسدى به او گفت : اى نصر تو عرب را بنكبت و شوم دچار كردى . اگر بخواهى كارى كنى و آنچه كرده بودى بسامان برسانى تصميم بگير و برپا خيز و كار را يكسره كن . نصر خود عصمت را بفرماندهى عده فرستاد او بميدان رفت و در جاى سابق سالم صف آرائى كرد و فرياد زد اى محمد بن مثنى بدانكه ماهى نمىتواند شير ماهى را بخورد ( بعبارة لخم آمده و مؤلف آن را چنين تفسير كرده . يك نوع جانور دريائى كه شبيه شير است كه ماهى -\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nخوار باشد . مقصود از اشاره و كنايه بماهى اينست كه كرمانى و قبيله ازد كه در كنار دريا زيست مىكردند ملاح و دريا نورد و ماهى گيرند هرگز مانند اعراب بيابان گرد دلير نمىباشند و زندگانى آنها ننگين است ) لخم جانورى باشد كه شبيه شير است كه ماهى خوار مىباشد . محمد به او گفت : اى مادر فلان بايست و باش تا بيائيم .\r\nمحمد بسعدى فرمان داد كه با اهل يمن بجنگ او برود . نبرد سخت رخ داد و عصمت منهزم شد و نزد نصر برگشت در حالى كه چهار صد كشته بر زمين گذاشته بود .\r\nپس از آن نصر مالك بن عمرو تميمى را فرستاد او با عده خود بميدان رفت و ندا داد اى محمد بمبارزه من شتاب كن . محمد بمبارزه رفت . مالك شمشير بر گردنش زد و كارى نكرد محمد هم او را با گرز نواخت و سرش را مجروح كرد ( و هر دو زنده ماندند . باز نبرد خونين و سخت رخ داد و اتباع نصر گريختند . هفتصد تن از لشكر نصر كشته و سيصد تن از اتباع كرمانى بقتل رسيدند اين فتنه و ستيز ميان طرفين بود تا آنكه دو قوم متحارب از خندق خارج شده و سخت جنگ كردند .\r\nچون ابو مسلم ديد كه طرفين بكين يك ديگر كمر بسته و هرگز از دشمنى و نبرد دست نخواهند كشيد شروع بتحريك كرد و براى شيبان نامه نوشت ولى برسول خود گفت از طريق قبايل مضر بگذر كه آنها ترا بگيرند و نامه‌هاى ترا بخوانند .\r\nمضريان ( اتباع و قبايل نصر بن سيار ) رسول را مىديدند و نامه‌ها را مىگرفتند و چنين مىخواندند : من اهالى يمن را مردم بىوفا ديدم و براى ما فايده و خير ندارند تو ( اى شيبان ) به آنها اعتماد مكن و به يارى آنان اميدوار مباش . من اميدوارم كه خداوند ترا از آنها بىنياز كند و تو بآرزوى خود برسى و اگر من ( ابو مسلم ) زنده بماند براى آنها يك ناخن و يك مو نخواهم گذاشت ( آزارشان خواهم داد ) .\r\nرسول ديگرى از طريق يمانىها مىفرستاد و قبايل مضر را بمانند آن ناسزا\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنكوهش مىكرد و رسول از ميان يمانىها عبور ميكرد و گرفتار ميشد چون نامه‌ها را باز ميكردند و ميخواندند سوى او تمايل ميكردند تا ( با اين حيله ) طرفين را هواخواه خود نمود .\r\nبعد از آن بهر يك از كرمانى و نصر نامه مىنوشت كه امام ( ابراهيم ) به من امر كرده نسبت بشما نيكى كنم و من هرگز از راى او تخلف نخواهم كرد .\r\nابو مسلم بشهرستانها نوشت كه ما قيام كرده‌ايم نخستين كسى كه اجابت كرد و متابعت و قيام نمود ( از شهرستانها ) اسد بن عبد الله خزاعى بود كه علامت سياه را بر افراشت و او در شهر نسا بود . همچنين مقاتل بن حكيم و ابن غزوان خزاعى قيام كردند و شعار دادند . شعار آنها يا محمد يا منصور بود .\r\nاهالى « ابيورد » نيز علامت سياه را به خود بستند . همچنين اهل مرو رود و اهالى قراى مرو و پيرامون آن .\r\nابو مسلم هم رفت تا ميان خندق كرمانى و خندق نصر لشكر زد . هر دو قوم از هيبت او بيمناك شدند .\r\nابو مسلم بكرمانى پيغام داد كه من با تو هستم كرمانى پذيرفت و ابو مسلم به او پيوست . اين كار براى نصر بن سيار بسيار ناگوار آمد . نصر بكرمانى پيغام داد : واى بر تو غره مشو . به خدا من بر تو و اتباع تو بيمناكم بيا و بمرو برو من و تو پيمانى خواهيم بست و عهدنامه خواهيم نوشت و با هم صلح خواهيم كرد . مقصود نصر اين بود كه ميان او و ابو مسلم تفرقه اندازد .\r\nكرمانى به خانه خود رفت و ابو مسلم با لشكر خود در لشكرگاه ماند . كرمانى با صد سوار بميدان شهر رفت و بنصر پيغام داد كه بيا تا با هم عهدنامه بنويسيم . نصر او را با عده كم ديد و غافل گير كرد . فرزند حارث بن سريج را با عده سيصد سوار فرستاد ( بخونخواهى پدر خويش ) طرفين نبرد كردند و مدتى گذشت تا آنكه كرمانى با نيزه كه پهلوى او را شكافته بود مجروح شد از اسب افتاد . اتباع وى گرد او تجمع كردند ولى عده بسيارى از طرف نصر رسيد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو آنها تاب پايدارى و نگهدارى مجروح را نياوردند . نصر بن سيار كرمانى را كشت و نعش او را بدار كشيد . يك ماهى هم با نعش وى بردار آويخت ( كه او ماهى گير بوده نه مرد نبرد ) .\r\nفرزندش ( كرمانى ) على با عده بسيار رسيد و ابو مسلم او را به خود ملحق كرد هر دو با نصر بن سيار جنگ كردند تا او را از كاخ امارت بيرون راندند او بيكى از خانه‌هاى مرو رفت و ابو مسلم داخل شهر شد . على بن كرمانى نزد ابو مسلم رفت و بنام امير بر او سلام كرد و اطلاع داد كه او ( با عدهء خود ) بمتابعت وى كمر بسته است و به او گفت :\r\nفرمان بده كه من فرمانبردار و يار تو هستم . گفت : به همين حال باش تا به تو فرمان بدهم .\r\nهنگامى كه ابو مسلم ميان دو قوم متحارب لشكر زد و نصر نيرو و استعداد او را ديد بمروان بن محمد ( خليفه وقت ) نوشت و خبر قيام و خروج و فزونى عده او را داد كه او بنام ابراهيم امام دعوت و تبليغ و قيام مىكند اين ابيات شعر را هم نوشت :\r\n ارى بين الرماد و ميض نار * و اخشى ان يكون له خرام\r\nفان النار بالعودين تذكى * و ان الحرب مبدوها كلام\r\nفقلت من التعجب ليت شعرى * أ أيقاظ امية ام نيام \r\nيعنى : ميان خاكستر آتشى فروزان مىبينم . بيم آن را دارم كه آتش افروزد و بسوزاند .\r\nآتش با دو چوب افروخته مىشود . جنگ هم با سخن آغاز مىشود . ( نخست سخن و پس از آن نبرد است ) .\r\nمن از فزونى شگفت به خود گفتم كاش ميدانستم كه آيا بنى اميه بيدار ( و هشيارند ) يا بخواب فرو رفته‌اند .\r\n( اين اشعار بيش از اين و بعضى عبارات آنها غير از اين است در عالم ادب و و سياست معروف و متداول است و از شاهكارهاى شعر محسوب مىشود ) .\r\nمروان به او پاسخ داد . آنكه در محل حاضر و شاهد و ناظر است بهتر از غايب دور مىبيند و ميتواند علاج كند . تو زخمها را به نحوى كه ميدانى معالجه كن . نصر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nگفت : رفيق شما ( مروان ) بشما خبر داد كه قادر بر يارى شما نخواهد بود .\r\nبيزيد بن عمر بن هبيره هم نوشت و از او مدد خواست و اين شعر را براى او نوشت :\r\n ابلغ يزيد و خير القول اصدقه * و قد تيقنت ان لا خير فى الكذب\r\nان خراسان ارضى قد رأيت بها * بيضا لوا فرخ قد حدثت بالعجب\r\nفراخ عامين الا انها كبرت * لما يطرن و قد سر بلن بالزعب\r\nالا تدارك بخيل اللّه معلمة * الهبن نيران حرب ايمالهب \r\nيعنى : بيزيد خبر بده و ابلاغ كن كه راستى بهترين گفته‌هاست كه من يقين دارم دروغ سودى ندارد بداند كه خراسان سرزمينى است كه من در آن تخم ديده‌ام اگر آن تخم جوجه شود يك داستان عجيب خواهد داشت .\r\nجوجه‌ها در مدت دو سال بسيار رشد كرده و بزرگ شده‌اند . پرهاى قوى و بلند را پوشاك خود نموده‌اند ( قادر به پرواز ) ولى هنوز پرواز آنها شروع نشده است اگر خيل خداوند آنها را تدارك نكند و جنگ آنها را اعلام ندارد آنها آتشهاى جنگ را روشن خواهند كرد . چه آتشهائى خواهد بود . ( كنايه از عظمت آن نهضت و آشوب و غلبه آينده ابو مسلم ) يزيد گفت : بر اين گفته‌ها ميفزاى او نزد من يك مرد هم نخواهد يافت كه به يارى او برود چون مروان نامهء نصر را خواند تصادف كرد كه پيك ابو مسلم هم در آن زمان نزد ابراهيم رسيده بود . آن پيك برگشت در حالى كه حامل پاسخ ابو مسلم بود كه ابراهيم ابو مسلم را دشنام داده و لعن كرده كه چرا فرصت را از دست داده و كار نصر و كرمانى را يكسره نكرده و نيز به او دستور داده كه هر كه به زبان عربى تكلم كند بكشد ( و ريشه عرب را از بيخ بكند ) . چون آن نامه بدست مروان افتاد و آن را خواند به عامل خود در بلغاء نوشت كه به محل حميمه برود و ابراهيم بن محمد را بند كند و نزد او بفرستد او هم ابراهيم را گرفت و نزد مروان فرستاد مروان او را بزندان سپرد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nبيان اتحاد خراسانيان ضد ابى مسلم\r\nدر آن سال عموم قبايل عرب مقيم خراسان براى جنگ با ابو مسلم متحد و يكسان شدند .\r\nدر آن سال ابو مسلم از لشكرگاه خود در « سفيذنج » به محل « ماخوان » منتقل گرديد . علت آن انتقال اين بود كه چون كار ابو مسلم آشكار شد مردم سوى او شتاب كردند . اهالى مرو هم نزد او رفتند و نصر هم مانع و مزاحم آنها نشد .\r\nكرمانى و شيبان هم اقدام او را پسنديدند زيرا او بخلع مروان ( خليفه ) ميكوشيد .\r\nابو مسلم در يك خيمه بدون حاجب و دربان زيست مىكرد . كار او بالا گرفت و عظمت يافت . مردم مىگفتند : مردى از بنى هاشم ظهور و قيام كرده داراى وقار و متانت و حشمت است . گروهى از پارسايان و پرهيزگاران مرو كه به تحصيل فقه اشتغال داشتند نزد او رفتند . نسب او را از خود او پرسيدند . او پاسخ داد اقدام من براى شما از نسب من بهتر و ارجمندتر است . چند مسئله از فقه پرسيدند . گفت : امر بمعروف و نهى از منكر براى شما بهتر از اين مبحث است .\r\nما به يارى شما بيشتر احتياج داريم ما را از اين گونه گفتگو معاف بداريد . آنها گفتند : ما براى تو نسب نشناخته‌ايم و گمان مىكنيم در اندك مدتى كار تو ساخته و كشته خواهى شد . چيزى نمانده كه يكى از اين دو امير غالب و آسوده شود آنگاه به كار تو خواهد پرداخت . ابو مسلم گفت : من هر دو را خواهم كشت بخواست خداوند .\r\nآنها برگشتند و نزد نصر رفتند و به او خبر گفتگو را دادند . او گفت : خداوند بشما پاداش نيك دهد مانند شما شايسته اين بحث و دنبال كردن اين قبيل كارهاست .\r\nآنها نزد شيبان رفتند و خبر ملاقات و بحث خود را ( با ابو مسلم ) دادند .\r\nنصر بشيبان پيغام داد كه ما يك ديگر را آزرده كرده‌ايم . كوتاه كن و بگذار من با ابو مسلم جنگ كنم اگر ميل دارى با من متحد شو كه هر دو با او نبرد كنيم تا\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمن او را بكشم يا دور كنم . پس از آن به كار خود خواهيم پرداخت . شيبان خواست با نصر متحد يا مسالمت كند . ابو مسلم آگاه شد . بعلى فرزند كرمانى نوشت . تو بايد بخونخواهى پدرت قيام كنى . ما مىدانيم كه تو با شيبان موافقت و همراهى نخواهى كرد و معتقد بعقيده و طريقه او نمىباشى تو فقط براى انتقام جنگ ميكنى ( شيبان خارجى بود چنان كه شرح حال او گذشت ) . شيبان ( بسبب مخالفت على كرمانى ) از صلح با نصر خوددارى كرد زيرا على نزد او رفت و او را منصرف كرد .\r\nنصر بشيبان پيغام داد كه تو مغرور هستى به خدا قسم اين كار ( ابو مسلم ) به اندازه بزرگ خواهد شد كه هر كار كلانى نزد آن خرد و ناچيز خواهد بود . آنگاه شعرى سرود و ربيعه و يمن ( قبايل ) را خطاب و باتحاد و جنگ با ابو مسلم دعوت كرد .\r\n ابلغ ربيعة فى مرو و فى يمن * ان اغضبوا قبل ان لا ينفع الغضب\r\nما بالكم تنشبون الحرب بينكم * كان اهل الحجى عن رأيكم غيب\r\nو تتركون عدوا قد احاط بكم * ممن تأشّب لا دين و لا حسب\r\nلا عرب مثلكم فى الناس نعرفهم * و لا صريح موال ان هم نسبوا\r\nمن كان يسألنى عن اصل دينهم * فان دينهم ان تهلك العرب\r\nقوم يقولون قولا ما سمعت به * عن النبى و لا جاءت به الكتب \r\nيعنى : بربيعه كه در مرو زيست مىكنند و يمانىها ( اهل يمن ) بگو ( ابلاغ كن ) كه بخشم آيند پيش از اينكه وقت خشم بگذرد و خشم آنها به كار نيايد .\r\nشما را چه شده ( و بر سر آمده ) كه جنگ را ميان خود برپا مىكنيد . گويا خردمندان شما دور از خرد شده‌اند .\r\nچرا بايد دشمنان را آزاد بگذاريد كه بشما احاطه كنند . آنها شوريده‌اند و آنها دين و شرف ندارند .\r\nآنها مانند شما از نژاد عرب نيستند كه ما آنها را بشناسيم . آنها از موالى هم نمىباشند كه داراى نسب صريح و خالص باشند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nهر كه از من دين آنها را بپرسد ( مىگويم ) دين آنها عبارت از اين است كه بايد تمام اعراب ( كشته ) و هلاك شوند .\r\nآنها قومى هستند كه يك عقيدهء ( عجيب ) دارند و من آن را از پيغمبر نشنيده‌ام ( تلقى نكرده‌ام ) در كتب هم ( آن عقيده ) نيامده ( مقصود ابو مسلم و اتباع او و عقيدهء آنها كه بايد عرب و حتى عرب زبان كشته شود چنان كه ابراهيم امام دستور داده است ) آنها در آن حال بودند كه ناگاه ابو مسلم نضير بن نعيم ضبى را بهرات فرستاد كه حاكم آن شهر عيسى بن عقيل بن معقل ليثى بود . او را بيرون راند . او گريخت و بنضر پيوست نضر هم بر هرات غلبه يافت .\r\nيحيى بن نعيم بن هبيرهء شيبانى به فرزند كرمانى گفت : يكى از دو حال را اختيار كنيد . يا شما ( قبايل يمن ) قبل از مضر ( قبايل ) هلاك شويد يا مضر قبل از شما هلاك شود ( هر دو دچار هلاك خواهيد شد يكى پس از ديگرى ) گفتند : براى چه و چگونه خواهد بود ؟ گفت : اين مرد ( ابو مسلم ) يك ماه بر ظهور و قيام او گذشته و او داراى سپاهى شده باندازهء سپاه شما پرسيدند : چه بايد كرد ؟ گفت : با نصر آشتى و مسالمت كنيد كه او فقط با نصر خواهد جنگيد زيرا امارت ( بنى اميه ) بعهدهء اوست اكنون و لو براى يك ساعت قبايل مضر را پيش اندازيد ( كه هلاك شوند ) و شما خرسند خواهيد شد و چشم شما با قتل مضر روشن خواهد شد . شيبان ( بر اثر اين پند ) نزد نصر فرستاد او را نبرد دعوت كرد بمسالمت و ترك او اجابت و قبول نمود . سالم بن احوز را با عهدنامه ترك جنگ فرستاد . او نزد شيبان رفت در حالى كه فرزند كرمانى و يحيى بن نعيم نزد او نشسته بودند . سالم به فرزند كرمانى گفت . اى اعور ( يك چشم كور ) تو همان اعور ( موعود - دجال ) هستى كه قبايل مضر بدست او ( بسبب او ) هلاك مىشوند . طرفين هم مدت يك سال جنگ و ستيز را ترك كردند . عهدنامه هم نوشتند . ابو مسلم آگاه شد بشيبان نوشت : ما با تو براى چند ماه متاركه مىكنيم . سه ماه با ما متاركه كن . فرزند كرمانى گفت :\r\nمن با نصر مسالمه و متاركه نكرده‌ام . شيبان كرده و من تن نمىدهم زيرا او پدرم را كشته و من بخونخواهى پدرم كمر بسته‌ام . من جنگ او را ترك نمىكنم جنگ\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nرا دوباره آغاز كرد . شيبان گفت : خيانت و عهدشكنى روا نباشد او را يارى نكرد .\r\nفرزند كرمانى از ابو مسلم مدد و يارى خواست او از قريهء « سفيذنج » لشكر كشيد و در ماخوان لشكر زد . مدت اقامت او در « سفيذنج » چهل و دو روز بود . چون به محل « ماخوان » رسيد گرداگرد لشكر خندق حفر كرد . فقط دو مدخل براى خندق گذاشت . ابو نصر مالك بن هيثم را برياست شرطه و ابو اسحاق خالد بن عثمان را برياست نگهبانان و كامل بن مظفر را كه ابو صالح باشد برياست ديوان لشكر منصوب نمود . ديوان رسائل را با سلم بن صبيح سپرد قاسم بن مجاشع نقيب را قاضى نمود . ابو مسلم با پيشنمازى قاسم نماز مىخواند و قاسم پس از نماز وعظ مىكرد و فضايل بنى هاشم و معايب بنى اميه را شرح مىداد . كه آن وعظ هنگام عصر و پس از نماز انجام مىگرفت .\r\nچون ابو مسلم در ماخوان لشكر زد به فرزند كرمانى پيغام داد كه من در جنگ نصر با تو متحد هستم . فرزند كرمانى گفت : من ميل دارم كه ابو مسلم مرا ملاقات كند . ابو مسلم نزد وى رفت و دو روز هم مهمان بود سپس به محل « ماخوان » برگشت و آن در تاريخ بيست و پنجم محرم سنه صد و سى بود .\r\nنخستين عملى در كار حكومت و رياست از طرف ابو مسلم انجام گرفت اين بود كه غلامان و بندگان را تحت فرمان و امارت داود بن كرار قرار داد براى محافظت آنها هم خندق كند و آن در محل قريه معروف بشوال بود .\r\nچون غلامان و بندگان جمع و عده آنها فزون گرديد ( از مالكين خود گريخته و از امراء عرب جدا شده بودند ) آنها را به شهر « ابيورد » نزد موسى بن كعب روانه كرد .\r\nابو مسلم بكامل بن مظفر دستور داد كه اسامى لشكريان را بنويسد . سجل و نام پدر و نسب آنها را هم در دفتر لشكر ثبت كند كه بكدام قريه منصوب باشد عده آنها بالغ بر هفت هزار مرد ( جنگى ) گرديد .\r\nپس از آن تمام قبايل عرب از مضر و ربيعه و يمن ترك جنگ كرده و متحد شدند كه با ابو مسلم نبرد كنند . ابو مسلم شنيد و سخت ترسيد و آن كار را بزرگ دانست\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو چون محل « ماخوان » را ديد دانست كه امكان آن را دارد كه نصر آب را بر آنها ببندد ناگزير به محل « الين » منتقل شد . مدت اقامت او در « ماخوان » چهار ماه بود . او در « الين » لشكر زد و گرداگرد لشكر خندق كند .\r\nنصر بن سيار هم در كنار رود « عياض » لشكر زد . عاصم بن عمر را در « بلاش جرد » و ابو الذيال را در « طوسان » قرار داد . لشكر ابو الذيال بر مردم آن ديار كه عموما تابع ابو مسلم بودند حمله كرد . مردان آن سامان همه در لشكرگاه و پس خندق بودند و قصبات خالى از مرد و مدافع بود . لشكريان ابو الذيال غارت كردند و اهالى « طوسان » را سخت آزار دادند . ابو مسلم عده براى دفاع از لشكرگاه فرستاد و آنها با عده ابو الذيال نبرد كردند . بر آنها غلبه يافتند و منهزم نمودند و عده سى تن اسير گرفتند . ابو مسلم مجروحين دشمن را معالجه كرد و گرفتاران را جامه و توشه داد و آزاد كرد .\r\nچون ابو مسلم در محل « الين » لشكر زد و قرار گرفت . محرز بن ابراهيم را فرمان داد ( با عده ) به محل « جيرنج » برود و گرداگرد لشكر خود خندق حفر كند و شيعيان ( بنى العباس ) را جمع و ريشه حكومت نصر را از مرورود و بلخ و طخارستان بركند . او هم رفت و عده هزار تن ( از شيعيان بنى العباس ) به او پيوستند . او توانست مدد و خواربار آن ديار را از نصر و سپاه او باز دارد .\r\n\r\nبيان غلبه عبد اللّه بن معاويه بر فارس و قتل او\r\nدر آن سال عبد اللّه بن معاوية بن عبد اللّه بن جعفر بر سرزمين فارس و توابع آن غلبه يافت . پيش از اين خبر قيام و ظهور او را در كوفه بيان كرديم كه چگونه منهزم شد و بكوهستان ايران پناه برد . كه اول بمدائن رفت و بعد حلوان را گرفت در آنجا عدّه از كوفه و بلاد ديگر به او ملحق شدند و او توانست « حلوان » و « قومس » و « اصفهان » و « رى » را تصرف كند . بندگان و غلامان از كوفه گريخته به او پيوستند\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو او در اصفهان مستقر گرديد . محارب بن موسى مولاى بنى يشكر در فارس داراى جلالت و قدر عظيم بود او بكاخ ايالت رفت و حاكم فارس را كه از طرف فرزند عمر امير اين ديار بود از كاخ طرد كرد و براى عبد اللّه بن معاويه بيعت گرفت .\r\nمحارب سوى كرمان هم لشكر كشيد و غارت نمود . سالاران شام هم بمحارب پيوستند او بشيراز رفت و مسلم بن مسيب را كه از طرف فرزند عمر حاكم آن شهر بود كشت و آن واقعه در تاريخ صد و بيست و هشت بود . بعد از آن محارب نزد عبد اللّه بن معاويه كه در اصفهان بود رفت و او ايالت استخر ( فارس ) را به او واگذار كرد كه در آنجا اقامت گزيد . جماعتى از بنى هاشم و ديگران هم بعبد اللّه ملحق شدند . او ماليات را استيفا و عمال و حكام را همه جا نصب كرد . منصور بن جمهور و سليمان بن هشام بن عبد الملك هم همراه او بودند .\r\nشيبان بن جلس بن عبد العزيز خارجى چنان كه خبر او گذشت نزد او رفت .\r\nابو جعفر منصور ( خليفه مقتدر عباسى كه هنوز كارش سامان نگرفته بود ) به او پيوست عبد اللّه و عيسى فرزندان على بن عبد اللّه بن عباس هم نزد او رفتند .\r\nچون ابن هبيره والى عراق شد نباتة بن حنظله كلابى را سوى عبد الله بن معاويه روانه كرد . سليمان بن حبيب شنيد كه ابن هبيره نباته را بحكومت اهواز منصوب نموده او ( سليمان ) داد و بن حاتم را ( با عده ) فرستاد كه مانع ورود نباتة ( حاكم ) بشوند . آنها در كربج دينار ( صحيح آن كرخ دينار است ) مصاف دادند داود كشته شد . سليمان هم ( پس از قتل او ) از اهواز گريخت و بسابور پناه برد كه اكراد بر آن شهر مسلط شده بودند . سليمان با اكراد جنگ كرد و آنها را راند و بعبد اللّه بن معاويه نوشت كه من با تو بيعت كرده و فرمانبردار هستم .\r\nمحارب بن موسى يشكرى هم با عبد اللّه بن معاويه مخالفت كرد و از او جدا شد .\r\nعده لشكرى جمع كرد و بسابور رفت . در آنجا يزيد بن معاويه برادر عبد اللّه بن معاويه با او جنگ كرد محارب گريخت و بكرمان پناه برد تا محمد بن اشعث رسيد كه به او گرويد و بعد از او هم جدا شد . فرزند اشعث او را كشت . بيست و چهار فرزندش\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nرا هم كشت .\r\nعبد اللّه بن معاويه در اصطخر ماند تا ابن ضباره باتفاق داود بن يزيد بن عمر بن هبيره بجنگ او رسيد ابن هبيره نيز معن بن زائده ( شيبانى ) را از جهت ديگر بجنگ او فرستاد . معن در محل « مروشاذان » نبرد را آغاز كرد . معن در ميدان رجز ميخواند و مىگفت :\r\n ليس امير القوم بالخب الخدع * فر من الموت و فى الموت وقع \r\nيعنى : امير قوم خائن و فريبنده نيست . از مرگ مىگريزد و در عين حال دچار مرگ مىشود ( فرار از مرگ سودى ندارد ) . فرزند معاويه گريخت . معن هم از تعقيب و آزار دشمن خوددارى كرد . در آن جنگ يك مرد از خاندان ابو لهب ( عم پيغمبر كه بدشمنى آن حضرت معروف بود ) كشته شد . گفته مىشد : مردى از بنى هاشم در « مروشاذان » كشته خواهد شد ( بايد او باشد ) . عده بسيارى گرفتار شدند .\r\nابن ضباره بسيارى از اسراء را كشت . منصور بن جمهور گريخت و بسند پناه برد .\r\nعبد الرحمن بن يزيد نيز بعمان رفت . عمرو بن سهل بن عبد العزيز بن مروان هم بمصر رفت . هر كه از گرفتاران زنده مانده بود نزد ابن هبيره فرستاده شد . او اسراء را آزاد كرد .\r\nابن معاويه هم بخراسان رفت . معن بن زائده منصور بن جمهور را دنبال كرد و چون به او نرسيد بازگشت .\r\nعده بسيارى از خوارج و ديگران در سپاه ابن معاويه بودند كه چهل هزار تن از آنها گرفتار شدند يكى از گرفتاران عبد اللّه بن على بن عبد اللّه بن عباس بود .\r\nابن ضباره به او دشنام داد و گفت : چرا تو بايد با ابن معاويه باشى و حال اينكه ميدانى كه او دشمن امير المؤمنين است . گفت : من بدهكار بودم كه او را قصد كردم .\r\nحرب بن قطن هلالى دربارهء او شفاعت كرد او را رها نمود . او گفت : عبد اللّه خواهرزادهء ماست . او را به او بخشيد .\r\nعبد اللّه بن على معايب عبد اللّه بن معاويه را شمرد و باتباع او ننگ لواط را بست .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nابن ضباره او را نزد ابن هبيره فرستاد كه اوضاع و احوال ابن معاويه را شرح دهد ابن ضباره عبد اللّه بن معاويه را تا شيراز دنبال كرد . در آنجا او را محاصره نمود . عبد اللّه با او و برادرش حسن و يزيد بن معاويه و عدهء از ياران گريختند .\r\nبيابان كرمان را طى كرد و به قصد ابو مسلم بخراسان رفت زيرا ابو مسلم براى رضاى آل محمد دعوت مىكرد ( بهر كسى كه مسلمين از آل محمد رضا دهند و بعد از انجام كار معلوم شود . چنان كه على بن موسى الرضا همين عنوان را يافت و اين مرام معروف و متداول بود ) . ابو مسلم هم بر خراسان مسلط و غالب شده بود . او ( عبد اللّه بن معاويه ) بنواحى هرات رسيد . ابو نصر مالك بن هيثم خزاعى حاكم آن ديار بود نزد ابن معاويه فرستاد و علت آمدن وى را پرسيد . او گفت : من شنيدم كه شما در جستجوى رضاى آل محمد هستيد كه من آمدم . مالك به او پيغام داد كه نسب خود را شرح بده تا ما ترا بشناسيم . او نسب خود را بيان كرد مالك پاسخ داد كه ما ميدانيم نام عبد اللّه و جعفر از نامهاى خاندان پيغمبر است ولى نام معاويه از اسامى اين خاندان نمىباشد . گفت : جد من نزد معاويه بود كه فرزندى براى او متولد شد معاويه از او خواهش كرد كه نامش را معاويه بگذارد . جد من هم قبول كرد معاويه صد هزار درهم براى او فرستاد . مالك به او پيغام داد كه شما نام پليد را با يك بهاى كم خريديد ما براى دعوت قائل به حق و نصيب نمىباشيم . بعد از آن ابو مسلم را از آمدن وى آگاه كرد ابو مسلم به او نوشت كه او را دستگير و بند كند . او و همراهان او را بازداشت نمود . بعد از آن ابو مسلم دستور داد كه حسن و يزيد ( دو برادرش ) را آزاد كند و عبد اللّه بن معاويه را بكشد . او هم پلاسى بر سر او افكند و او را خفه كردند . بعد نعش او را بيرون كشيدند و بر او نماز خواندند . قبر او در هرات معروف است خداوند او را بيامرزاد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبيان حال ابى حمزهء خارجى و طالب الحق\r\nدر آن سال ابو حمزه بلج بن عقبهء خارجى به سفر حج رفت . او از طرف عبد اللّه بن يحيى طالب الحق نمايندگى داشت كه ضد مروان بن حكم قيام و تحكيم ( لا حكم الا للّه شعار خوارج ) كند .\r\nمردم در عرفه بودند ناگاه پرچمهاى سياه افراشته شد . عدهء هفتصد تن عمامه سياه بر سر داشتند نيزه‌ها را بدست گرفته بودند مردم سخت ترسيدند علت را از آنها پرسيدند گفتند : ما ضد مروان و آل مروان قيام كرده‌ايم .\r\nعبد الواحد بن سليمان بن عبد الملك كه در آن هنگام والى مكه و مدينه بود با آنها گفتگو كرد و نماينده فرستاد كه بمتاركه تن دهند پاسخ دادند كه ما بيشتر بمتاركه مايل هستيم تا بتوانيم فريضه حج را با فراغت و آسايش ادا كنيم . او با آنها صلح كرد كه طرفين از تعرض يك ديگر مصون باشند تا مردم فريضهء حج را ادا كنند و باز گردند و يك تن از آنها نماند . آنها در عرفه كنار ايستادند . عبد الواحد مردم را سوى منى راند و خود در دار الحكومه منزل گزيد .\r\nعبد الواحد هم عبد اللّه بن حسن بن على ( بن ابى طالب ) و محمد بن عبد اللّه بن عمرو بن عثمان ( برادر عبد اللّه از فاطمه دختر حسين بن على ) و عبد الرحمن بن قاسم بن محمد بن ابى بكر و عبيد اللّه بن عمر بن حفص بن عمر بن الخطاب و ربيعة بن ابى عبد الرحمن با عدهء از رجال مانند آنها را نزد ابو حمزه فرستاد . او در آن هنگام يك روپوش پنبهء غليظ بر دوش گرفته بود . عبد اللّه بن حسن بر آنها مقدم شده بود همچنين محمد بن عبد اللّه ( برادر او ) . او نسب آنها را پرسيد و آنها نسب خود را گفتند او رو ترش كرد و از هر دو اظهار تنفر نمود . پس از آن از عبد الرحمن بن قاسم و عبيد - اللّه بن عمر پرسيد . هر دو نسب خود را گفتند . او تبسم كرد و با روى خوش آنها را پذيرفت و گفت : به خدا قسم ما قيام نكرده‌ايم مگر براى اينكه سيره و رويه پدران\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشما را احيا كنيم . عبد اللّه بن حسن به او گفت : به خدا ما براى اين نيامده‌ايم كه تو ميان پدران ما تفاوت بگذارى و يكى را افضل از ديگرى بدانى ولى امير ( عبد الواحد اموى ) ما را نزد تو فرستاد اينك ربيعه پيغام او را به تو خواهد گفت چون ربيعه عهدشكنى را گوشزد كرد ابو حمزه گفت : پناه بر خدا ما هرگز پيمان شكن و خائن نخواهيم بود حتى اگر اين گردن ( گردنم ) را بزنيد . ولى منتظر خواهيم شد كه مدت متاركه ميان ما و شما منقضى شود . شما پيغام مرا به او ابلاغ كنيد .\r\nچون آخرين كسى كه براى حج رفته بود از مكه خارج شد عبد الواحد مكه را بدرود گفت و ابو حمزه بدون جنگ داخل آن شد . دربارهء عبد الواحد گفته شد :\r\n زار الحجيج عصابة قد خالفوا * دين الإله ففر عبد الواحد\r\nترك الحلائل و الامارة هاربا * و مضى يخبط كالبعير الشارد \r\nيعنى : گروهى كه براى حج آمده و حجاج را ديده مخالف دين خدا بود و چون براى زيارت آمدند عبد الواحد گريخت .\r\nاو ( عبد الواحد ) بانوان را ترك كرد و امارت را بدرود گفت و خود مانند اشتر گم گشته گريخت .\r\nعبد الواحد سوى مدينه رفت و وارد شهر شد . مردم را بجنگ و بسيج وادار كرد بهر يكى از سپاهيان ده ده افزود . عبد العزيز بن عبد اللّه بن عمرو بن عثمان را براى حكومت شهر برگزيد . چون عدهء جنگجويان به محل حره رفتند در آنجا شترهاى كشته ديدند ( كه براى طعام آنها آماده شده بود ) از آنجا گذشتند و رفتند .\r\n\r\nبيان امارت و ايالت يوسف بن عبد الرحمن فهرى در اندلس\r\nدر آن سال ثوابة بن سلمه امير اندلس درگذشت . او مدت دو سال و چند ماه در اندلس والى و امير بود . چون او وفات يافت مردم دچار اختلاف شدند ، مضريها\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nميخواستند امير از آنها باشد . يمانيها نيز همان را خواستند . مدتى بدون امير ماندند « صميل » از بروز و حدوث فتنه بيمناك شد . گفت : والى بايد از قريش باشد .\r\nهمه خشنود شدند . او يوسف بن عبد الرحمن فهرى را براى امارت آنها برگزيد يوسف در آن وقت در محل « پيره » بود . به او نوشتند كه مردم بر امارت وى متحد شدند . او نپذيرفت و خوددارى كرد . به او پيغام دادند كه اگر قبول نكنى مردم دچار فتنه و شر خواهند شد كه گناه فساد بر گردنت خواهد بود . او پذيرفت و سوى قرطبه رفت و داخل شهر شد و مردم اطاعت كردند .\r\nچون خبر مرگ ثوابه و امارت يوسف به گوش ابو الخطار رسيد گفت : « صميل » با اين كار ( برگزيدن يوسف ) ميخواهد مضر را بر كار مسلط كند . او مردم را برانگيخت و فتنه و شورشى برپا شد . چون يوسف وضع را بدان گونه ديد از كاخ امارت خارج شد و شهر « قرطبه » را ترك كرد و به منزل خويش بازگشت .\r\nابو الخطار به محل « شقنده » رفت و در آنجا يمانيها گرد او تجمع كردند .\r\nمضريها هم صميل را علم كردند . طرفين بميدان جنگ رفتند و مدتى دراز نبرد كردند كه از آن جنگ و خونريزى در اندلس بدتر و سختتر رخ نداده بود . پايان جنگ بفرار يمانىها كشيد . ابو الخطار گريخت و در محل آسيا كه ملك « صميل » بود پنهان شد . او را پيدا كردند صميل او را كشت .\r\nيوسف بن عبد الرحمن بقصر امارت بازگشت . ظاهرا او امير بود ولى در باطن « صميل » حكومت مىكرد .\r\nپس از آن ابن علقمه لخمى بر يوسف بن عبد الرحمن شوريد و در اندك مدتى كشته شد . سرش را نزد يوسف بردند . عذره معروف بذمى نيز شوريد . او را ذمى مىگفتند كه از اهل ذمه ( غير مسلمان كه در پناه اسلام بودند ) مدد و يارى گرفته بود . يوسف براى سركوبى او عامر بن عمرو را فرستاد . اين عامر همان است كه مقبرهء او در يكى از دروازه‌هاى قرطبه واقع و معروف شده . عامر نتوانست كارى پيش ببرد . لشكر او پراكنده شد و خود او نااميد برگشت . يوسف بن عبد الرحمن\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nشخصا بجنگ او رفت و او را كشت و لشكرگاه وى را غارت كرد .\r\nاين واقعه در تاريخ ديگر به صورت ديگرى ذكر شده كه مخالف اين روايت است و ما اين تاريخ را در سنه صد و سى و نه هنگامى كه عبد الرحمن اموى وارد اندلس شد شرح خواهيم داد .\r\n\r\nبيان حوادث\r\nعبد الواحد كه امير مكه و مدينه و طائف بود ( در آن سال ) امير الحاج بود .\r\nيزيد بن عمر بن هبيره والى عراق و قاضى كوفه حجاج بن عاصم محاربى و قاضى بصره عباد بن منصور بودند . نصر بن سيار هم امير خراسان و فتنه در آن سامان بر پا شده بود .\r\nدر آن سال سالم ابو نصر ( زاهد ) و يحيى بن يعمر عدوى در خراسان وفات يافت . او علم نحو را از ابو الاسود دؤلى آموخت . او يكى از سخنوران فصيح تابعين بود .\r\nدر آن سال ابو زناد عبد اللّه بن ذكوان و وهب بن كيسان و يحيى بن ابى كثير يمامى ابو نصر و سعيد بن ابى صالح و ابو اسحق شيبانى و حارث بن عبد الرحمن و رقبة بن مصقلة كوفى و منصور بن ابى زاذان مولاى عبد الرحمن بن ابى عقيل ثقفى درگذشتند . شخص اخير ( كه دانشمند ايرانى بود ) در تشييع جنازه او مسلمين و يهود و نصارى و مجوسى ( زردشتيان ) همه حاضر شدند و شركت نمودند زيرا همه بر صلاح و نيكى او متفق بودند . گفته شده در سنه صد و سى و يك درگذشت .\r\n\r\nسنه صد و سى\r\n\r\nبيان رفتن ابو مسلم به شهر مرو و گرفتن بيعت\r\nدر آن سال در ماه ربيع الاخر ابو مسلم داخل شهر مرو شد . گفته شده در ماه جماد الاولى بود سبب ( پيروزى ) اين بود كه فرزند كرمانى با او متحد گرديد . قبل\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاز آن فرزند كرمانى و اتباع او و تمام قبايل عرب در خراسان ضد ابو مسلم متحد شده بودند . با نصر صلح كرده و همه يك جبهه تشكيل دادند . ابو مسلم سخت نگران شد . اتباع خود را براى جنگ آنها جمع و تجهيز نمود . سليمان بن كثير را با عده بمقابله فرزند كرمانى روانه كرد . سليمان بن كثير به او ( فرزند كرمانى ) گفت : ابو مسلم به تو مىگويد : آيا شرم ندارى و ترا عار نيايد كه با نصر صلح كنى و حال اينكه ديروز پدرت را كشت و بدار آويخت من گمان نمىكنم كه تو با نصر بتوانى در يك مسجد نماز بخوانى . اين پيغام به او تأثير كرد . او از تصميم خود منصرف شد و پيمان صلح را نقض نمود . صلح عرب هم نقض شد . چون پيمان صلح شكسته شد نصر ناگزير از ابو مسلم خواهش كرد با قبايل مضر متحد شود .\r\nاتباع ابن كرمانى كه ربيعه و يمانىها بودند از ابو مسلم مانند آن خواهش را نمودند . چند روزى هم پيغام و مكاتبه ميان طرفين رد و بدل شد . ابو مسلم بهر دو گروه ( يمانى و اتباع نصر ) پيغام داد كه نمايندگان خود را بفرستند تا يكى از آن دو گروه متخاصم را انتخاب كند .\r\nهر دو گروه ( يمانى و نصر ) نمايندگان خود را نزد ابو مسلم فرستادند . ابو مسلم بشيعيان ( بنى العباس ) دستور داد كه قبايل ربيعه و يمن را اختيار كنند زيرا تسلط و حكومت در دست مضر مىباشد و آنها تابع مروان ( بنى اميه ) و از طرف او حاكم و امير و آنها كشنده يحيى بن زيد هستند . نمايندگان دو گروه وارد شدند ابو مسلم براى پذيرائى آنها نشست و آنها را نشاند و عده هفتاد مرد از شيعيان نزد خود خواند و به آنها گفت : يكى از اين دو گروه را انتخاب كنيد . سليمان بن كثير از ميان شيعيان برخاست و سخن راند او خطيب بليغ و مقتدر بود . فرزند كرمانى و اتباع او را برگزيد .\r\nسپس ابو منصور طلحة بن زريق هم برخاست و همان گروه ( كرمانى ) را برگزيد .\r\nمرتد بن شقيق سلمى هم برخاست و گفت : مضر قاتل فرزندان پيغمبر و يار بنى اميه است . آنها ( پيروان ) مروان جعدى و ياران بنى اميه هستند . خون ما به گردن\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nآنها و مال ما در دست آنهاست . نصر بن سيار از طرف مروان امير است او امور را در دست گرفته و اداره مىكند و بر منبر بنام مروان خطبه و دعا مىنمايد و او را امير المؤمنين مىداند و ما نزد خداوند گواهى مىدهيم كه نصر گمراه است بدين سبب على بن كرمانى را برگزيده و اتباع او را ترجيح داده‌ايم . آن عدهء هفتاد تن پيروان بنى العباس ) همه باتفاق گفتند : ما عقيده مرثد بن شقيق را اختيار مىكنيم .\r\nنمايندگان نصر خوار و سرافكنده برخاستند و رفتند .\r\nنمايندگان كرمانى با رستگارى و خرسندى برگشتند . ابو مسلم هم از محل « الين » به محل « ماخوان » كوچ كرد . بشيعيان دستور داد كه خانه بسازند زيرا خداوند آنها را از اتحاد عرب مصون داشته .\r\nفرزند كرمانى ابو مسلم را پيغام داد كه با عده خود از ناحيه كه در تصرف ابن كرمانيست داخل شهر مرو شود و خود ابن كرمانى با قبايل خويش از ناحيهء ديگر هجوم خواهد برد . ابو مسلم به او جواب داد كه من ايمن و آسوده نخواهم بود زيرا بيم اين مىرود كه تو با نصر متحد شوى و ما را محاصره و دچار كن ولى بهتر اين است كه تو جنگ را آغاز كنى . ابن كرمانى وارد شهر شد و جنگ را برپا كرد .\r\nابو مسلم هم شبل بن طهمان نقيب را بفرماندهى سواران فرستاد كه داخل شهر شد . شبل در كاخ بخارى خدا منزل گزيد . و ابو مسلم را پيغام داد نزد آنها بيايد ابو مسلم از « ماخوان » خارج شد ( و مرو را قصد كرد ) در حالى كه اسيد بن عبد اللّه خزاعى فرمانده مقدمه و مالك بن هيثم خزاعى فرمانده ميمنه و قاسم بن مجاشع تميمى فرمانده ميسره او بودند لشكر كشيد و بمرو رسيد . دو گروه هم در حال جنگ بودند ( نصر و كرمانى ) ابو مسلم بهر دو دستور داد كه از جنگ خوددارى كنند . اين آيه را هم ميخواند :  وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ  تا آخر آيه .\r\nيعنى - او ( موسى ) غفلتا داخل شهر شد ديد دو مرد يكى از ياران و ديگرى از دشمنان او در حال نبرد هستند . ( نصر و فرزند كرمانى ) .\r\nابو مسلم بقصر امارت رفت و بهر دو گروه دستور داد كه از جنگ خوددارى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكنند و هر يك گروه از طرفين بلشكرگاه خود برود . آنها اطاعت كردند و ابو مسلم شهر مرو را يكسره تصرف كرد . دستور داد كه از لشكريان بيعت گرفته شود .\r\nابو منصور طلحة بن رزيق كه بر معايب بنى اميه و محاسن بنى هاشم آگاه بود و منطق و حجت قوى داشت از سپاهيان بيعت مىگرفت . عده نقباء ( سالاران ) كه محمد بن على آنها را از ميان هفتاد تن شيعيان برگزيده بود دوازده تن بودند كه از آن عده پيروانى كه دعوت او را اجابت كردند آن هم هنگامى كه نماينده براى تبليغ بخراسان فرستاده بود و آن در سنهء صد و سه يا چهار هجرى بود كه عدالت را وصف مىكرد و مىستود .\r\nاز ميان آن عده از قبيله خزاعه سليمان بن كثير و مالك بن هيثم و زياد بن صالح و طلحة بن رزيق و عمرو بن اعين و از قبيلهء طى قحطبه بن شبيب بن خالد بن معدان و از قبيلهء تميم موسى بن كعب ابو عينيه و لاهز بن قريظ و قاسم بن مجاشع و اسلم بن سلام و از قبيله بكر بن وائل ابو داود بن ابراهيم شيبانى و ابو على هروى گفته مىشود شبل بن طهمان بجاى عمرو بن اعين بودند همچنين عيسى بن كعب و ابو النجم اسماعيل بن عمران بجاى ابو على هروى بود كه او ( ابو النجم ) پدر زن ابو مسلم بود .\r\nهيچ يك از آن نقباء ( سالاران ) پدرش زنده نبود مگر ابو منصور طلحة بن رزيق بن سعد كه او پدر زينب خزاعى بود . او در جنگ فرزند اشعث شركت كرده بود . با مهلب هم دوست بوده و در جنگ و غزا همراه او بود . ابو مسلم در كارهاى خود با او مشورت مىكرد از جنگها و تجربه‌هاى او مىپرسيد و او در تمام امور راى مىداد . صورت بيعت بدين نحو بوده است :\r\n« من با شما بيعت مىكنم . بموجب كتاب خداوند ( قرآن ) و سنت پيغمبر او محمد و فرمانبردارى نسبت برضاى آل محمد ( برگزيده كه به او رضا داده مىشود ) كه از خاندان رسول باشد . شما هم سوگند ياد و تعهد كنيد كه بنام خداوند و عهد و ميثاق خداوند تخلف نكنيد و تخلف شما مبنى بر طلاق و آزاد كردن بندگان خود\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو پياده رفتن به مكه خواهد بود . ( عهدشكنى موجب طلاق الى آخر ) و نيز حق مطالبه ارزاق و مواجب و طمع بمال نخواهيد داشت مگر اينكه حق شما بدون مطالبه و اصرار داده شود . كه امراء و سالاران شما خود به دادن ارزاق شما مبادرت و ابتدا كنند .\r\n( رزيق ) با مقدم داشتن راء ( بىنقطه ) زاء ( نقطه‌دار ) است .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n","description":"","footnote":"","page_name":" 363 ","page_number":363}
  ]