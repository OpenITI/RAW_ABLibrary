[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nالعبر\r\nتاريخ ابن خلدون\r\nجلد پنجم\r\nترجمهء\r\nعبد المحمد آيتى\r\nمؤسسهء مطالعات و تحقيقات فرهنگى\r\nتهران 1370\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nمؤسسهء مطالعات و تحقيقات فرهنگى\r\nوابسته به\r\nوزارت فرهنگ و آموزش عالى\r\nتاريخ ابن خلدون - جلد پنجم\r\nشماره : 638\r\nويراستار : شهلا وثيق پور\r\nتيراژ : 3000 نسخه\r\nنوبت چاپ : چاپ اول\r\nتاريخ انتشار : 1370\r\nچاپ : چاپخانهء پرچم\r\nقيمت : با جلد گالينگور\r\nحق چاپ براى ناشر محفوظ است\r\nابن خلدون ، عبد الرحمن بن محمد ، 732 - 808 ق\r\n[ العبر ( فارسى ) 
  ]\r\nالعبر ؛ تاريخ ابن خلدون /\r\nج .\r\n1 . اسلام - تاريخ . 2 . تاريخ جهان - متون قديمى تا قرن 14 ق . 3 . ايران - تاريخ . الف . آيتى ، عبد المحمد ، 1305 - مترجم . ب . مؤسسهء مطالعات و تحقيقات فرهنگى .\r\nج . عنوان\r\n63 / 35 DS\r\n097671 / 909\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n . \r\n","description":"","footnote":"","page_name":" فهرست 9 ","page_number":9},
  {"content":"\r\n . \r\n","description":"","footnote":"","page_name":" فهرست 10 ","page_number":10},
  {"content":"\r\n . \r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n . \r\n","description":"","footnote":"","page_name":" فهرست 13 ","page_number":13},
  {"content":"\r\n . \r\n","description":"","footnote":"","page_name":" فهرست 14 ","page_number":14},
  {"content":"\r\n . \r\n","description":"","footnote":"","page_name":" فهرست 15 ","page_number":15},
  {"content":"\r\n . \r\n","description":"","footnote":"","page_name":" فهرست 16 ","page_number":16},
  {"content":"\r\n\r\n\r\n[ جلد پنجم 
  ]\r\n\r\n[ ادامه كتاب دوم 
  ]\r\n\r\nمقدمه\r\nبا تأييدات خداوندى ، ترجمهء جلد پنجم كتاب العبر اثر فخيم عبد الرحمان بن محمد بن خلدون به حليهء طبع آراسته شد . ابن خلدون دو جلد آخر كتاب خود را به تاريخ بلاد غربى اسلامى ، يعنى افريقيه و مغرب اختصاص داده و در باب اقوام بربر ، ساكنان آن نواحى و شعوب و قبايل و دولتهايشان سخن گفته است و دامنهء مطلب را تا عصر خود گسترش داده است و اهميت آن در اين است كه مؤلف خود شاهد بسيارى از وقايع آن دوره بوده يا از كسانى كه خود آن وقايع را به چشم ديده‌اند نقل خبر كرده است . در آغاز كتاب فصلى در باب عربهاى مهاجر كه آنان را « اعراب مستعجمه » ناميده آورده است .\r\nاين بخش از تاريخ العبر پس از ورود فرانسويان به شمال افريقا مورد توجه اروپاييان قرار گرفت و خاور شناسان به تحقيق در آن مأموريت يافتند . از جمله بارون دوسلان ( 1801 - 1878 ) خاورشناس ايرلندى الاصل فرانسوى آن را با فراهم آوردن شش نسخه تصحيح كرد و با عنوان « كتاب المغرب في تاريخ الدول اسلاميه بالمغرب » در سال 1263 هجرى برابر با 1848 ميلادى در الجزاير به چاپ رسانيد . سپس همهء آن دو جلد را تحت عنوان\r\n eriotsiH serebrebsed \r\nبه زبان فرانسوى ترجمه نمود .\r\nدوسلان خاورشناس پر كارى است كه بسيارى از متون عربى را تصحيح و چاپ كرده و گاه به زبان فرانسوى يا انگليسى ترجمه كرده است . او شاگرد دوساسى بود و در وزارت جنگ فرانسه سمت مترجمى داشت .\r\nاز متونى كه به تصحيح دوسلان منتشر شده ، يكى كتاب « وفيات الاعيان » ابن خلكان است تحت عنوان « تراجم المشهورين فى الاسلام » ! و نيز ترجمهء آن به زبان انگليسى در چهار جلد و نيز تصحيح كتاب « تقويم البلدان » ابو الفداء ( با همكارى كاترمر و رنو و درنبورگ ) و ترجمهء آن به فرانسه و تصحيح « مقدمهء ابن خلدون و ترجمهء آن به فرانسه و منتخبى از « المختصر فى اخبار البشر » ابو الفداء و خلاصه‌اى از « رحله ابن جبير » و منتخباتى از « تاريخ مصر » ابن ميسر و ترجمهء آن به فرانسه در سه جلد و « تاريخ الدولة الاتابكية بالموصل » ابن\r\n\r\n","description":"","footnote":"","page_name":" فهرست 17 ","page_number":17},
  {"content":"\r\n\r\nاثير جزرى و « المشتبه في اسماء الرجال » ذهبى و فهرست كتب خطى به زبانهاى عربى و سريانى كتابخانهء ملى پاريس به عربى و فرانسوى در چهار جلد .\r\nبا توجه به اينكه دوسلان زبان عربى را نيك مىدانسته و از تاريخ و جغرافياى بلاد شمال افريقا اطلاع وافى داشته و قبايل بربر را مىشناخته مىتوان به صحت كار او تا حد زيادى مطمئن شد و اذعان كرد كه اين دو جلد آخر كتاب « العبر » تا حد زيادى عارى از تحريفات و اشتباهات است در سالهاى 1938 - 1940 كازانوا خاورشناس ديگرى كار دوسلان را در پاريس تجديد چاپ كرد .\r\nدربارهء چهار جلد پيشين ، چنان كه در مقدمهء جلد اول و دوم ترجمه ياد آور شده‌ام چنين اقدامى صورت نگرفته و كتاب ، چه چاپ بولاق و چه چاپ دار الكتاب لبنانى آن پر از غلطها و تحريفات است . به نظر بنده سبب اين بوده كه خواندن خط قديم مغربى براى مردم مشرق زمين كه با نسخ و نستعليق خو گرفته بودند دشوار بوده و چاپ كنندگان كتاب نتوانسته‌اند بعضى از اعلام را درست بخوانند ، بنابر اين كار اول مترجم تصحيح متن بود از روى كتبى كه ابن خلدون مطالب خود را از آنها بر گرفته ، چون تاريخ طبرى و ابن اثير و كتابهاى ديگرى كه در مقدمه‌هاى مجلدات پيشين از آنها ياد شده است . خوشبختانه در ترجمهء اين دو جلد آخر ( جلد پنجم و ششم ) نيازى به اين تلاش نبود . البته منبع موثقى هم جز همين كتاب در دست نبود و اگر بارون دوسلان چنين اقدامى نكرده بود تصحيح و ترجمهء تاريخ مغرب و بربر ميسر نمىگرديد .\r\nدوسلان در مقدمهء مختصر عربى خود ، پس از حمد و ثناى بارى تعالى چنين گويد :\r\n« اما بعد ، تاريخ ابو زيد عبد الرحمان بن محمد بن خلدون از نفايس كتب است و آن همچنانكه در آغاز پديد آمدنش كتابى معتبر بود ، امروز هم از همان اعتبار ديرين برخوردار است . مصنف اخبار همهء امم را از ابتداى دنيا تا زمان خود در آن آورده است . از بخشهاى جالب و مرغوب آن بخشى است مشتمل بر اخبار بربرهاى مغرب و قبايل ايشان » . آن گاه دوسلان سبب اقدام خود را در تصحيح كتاب چنين بيان مىكند كه : « چون مملكت الجزاير به دست لشكريان ما فتح شد و اين بلاد تحت تسلط ما در آمد وزير جنگ ما را در خاطر آمد كه ضرورى است از گذشتهء اين بلاد و مردم آن ، آگاهى حاصل شود و در عين حال از ارزش و اعتبار تاريخ ابن خلدون غافل نبود . زير آنچه او مىطلبيد در مطاوى اين كتاب نهفته بود .\r\nپس مرا مأمور كرد كه آن را استنساخ كنم و غلطهاى آن را بزدايم و پس از چاپ متن عربى ، آن را به زبان فرانسوى هم ترجمه نمايم . من نيز دامن همت بر ميان زدم و براى امتثال فرمان او به كار پرداختم و شش نسخه از اينجا و آنجا گرد آوردم . نخست متن را استنساخ كردم و از\r\n\r\n","description":"","footnote":"","page_name":" فهرست 18 ","page_number":18},
  {"content":"\r\n\r\nصورتها و ضبطهاى مختلف آنچه را كه به صواب نزديكتر مىنمود برگزيدم و بر اين شيوه كار تصحيح را به پايان آوردم و به چاپ سپردم و آن را « كتاب المغرب في تاريخ الدول الاسلامية بالمغرب » ناميدم . تا عنوان كتاب دال بر مضمون آن باشد .\r\nبخش اول ( جلد پنجم به حساب ما ) در ذكر مغرب است و بربر و عبيديان و بنى زيرى بن مناد و مرابطين و موحدين و بنى حفص و ملوك طوايف و قبايل متعدد . . . و بخش دوم شامل اخبار زناته است و بنى العافيه ، سپس ذكر ملوك بنى عبد الواد و سلاطين بنى مرين » .\r\nدوسلان آنگاه به بيان فهرست ابواب و فصول كتاب مىپردازد .\r\nدر مقدمه‌اى كه به زبان فرانسوى به آخر كتاب افزوده شده شش نسخه‌اى كه دوسلان مورد استفاده قرار داده معرفى شده است ، ولى نه آنچنان كه رسم معرفى نسخ خطى است ، يعنى معلوم نمىدارد هر نسخه در چه تاريخى نوشته شده و قديميترين و جديدترين آنها كدام است . البته شايد خودش مىدانسته . او نسخه‌ها را به ترتيب حروف الفبا نسخه  A  و  B  و  C  و  D  و  E  و  F  مىنامد . مثلا در معرفى نسخهء  A  مىگويد كه خوب نوشته شده ولى داراى اغلاط بسيار است و در باب نسخهء  B  مىگويد كه از ديگر نسخه‌ها صحيح‌تر است .\r\nهر چند خالى از غلطهايى نيست و دربارهء نسخهء  C  چنين قضاوت مىكند كه در نهايت شتابزدگى نوشته شده ولى زياد بد نيست و سودمند است ولى در معرفى نسخهء  D  چنين مىنويسد كه در سال 1088 هجرى به وسيلهء منصور بن محمد العجيلى نوشته شده و نسخهء  E  بسيار مغلوط مىداند و مىگويد كه نسخهء  F  شامل آخرين قسمت تاريخ بربرهاست و از جا افتادگيها خالى نيست .\r\nدر هر حال همين هم بسيار مغتنم است .\r\nدر پايان مقال ذكر اين مطلب هم ضرورى است كه كتاب « تاريخ الدول الاسلامية بالمغرب » را در هيچ يك از كتابخانه‌هاى تهران نيافتم و از هر كه پرسيدم نشانى از آن نداشت سرانجام از همان چاپ دار الكتاب لبنان استفاده كردم تا ترجمه به پايان رسيد بدين اميد كه چاپ دوسلان به دست آيد و ترجمه را با آن مطابقه كنم . خدا را شكر كه اين گره به دست اولياء محترم « مؤسسه مطالعات و تحقيقات فرهنگى » گشوده شد و زيرا كسى از نسخهء كتابخانهء ملى پاريس خواستند و من بار ديگر ترجمه را از آغاز تا انجام با آن متن مطابقه كردم و نسخه بدلها را چنان كه در آنجا آمده بود در ذيل صفحات آوردم . از لطفشان سپاسگزارم . و السلام .\r\nعبد المحمد آيتى نهم خرداد ماه سال هزار و سيصد و هفتاد هجرى شمسى\r\n\r\n","description":"","footnote":"","page_name":" فهرست 19 ","page_number":19},
  {"content":"\r\n . \r\n","description":"","footnote":"","page_name":" فهرست 20 ","page_number":20},
  {"content":"\r\n\r\nبسم اللّه الرّحمن الرّحيم\r\n\r\nطبقهء چهارم : عرب مستعجمه ، نژادى كه در اين عهد در دولت اسلامى از ميان عربها پديد آمد\r\nچون قبايل مضر و از آن ميان قريش و ياران يمنى ايشان به همدستى قبايل ربيعه زمام دولت اسلامى را به دست گرفتند و ملل و امم ديگر را مغلوب خويش ساختند و متصرفاتشان را بستدند ، به مرور زمان احوالشان دگرگون شد و از خشونت بدويت و سادگى خلافت به عزت شهريارى و ناز و نعمت شهرنشينى گراييدند و از حله‌هاى خويش جدا شدند و مواطن خود را ترك گفتند و در بلاد بعيد و سرزمينهاى دور دست ممالك اسلامى جاى گرفتند و به عنوان مدافعان ثغور اسلامى ، به گونهء انفرادى يا جمعى فرود آمدند .\r\nفرمانروايى عالم اسلام ، از نژادى به نژادى و از خاندانى به خاندانى منتقل شد . نخست دولت بنى اميه قدرت گرفت و پس از ايشان دولت بنى عباس در عراق بر سر كار آمد . آنگاه دولت ديگر بنى اميه در اندلس سر برداشت . اين دولتها از حيث شكوه حكومت و جلال فرمانروايى و اسباب بزرگى ، چون نعمت و مال به درجه‌اى فرا رفتند كه پيش از ايشان هيچ يك از دولتهاى عرب و عجم به آن درجه ارتقاء نيافته بود .\r\nقبايل عرب در بلاد ديگر پراكنده شدند ، و نسلهاى بعد از زلال نعمت پرورش يافتند و در ظلال امن و راحت ، زندگى آسوده و آرام را برگزيدند و در سايهء كاخها به خواب خوش فرو شدند و چنان به حيات شهرنشينى دل بستند كه عهد باديه يكسره از ياد ستردند ، نتيجه آن شد كه آن ملك و دولت را كه به پايمردى خشونت و بدويت اخلاق حاصل كرده بودند از دست دادند و مغلوب امتهاى ديگر شدند .\r\nاز آن پس سپاهى جنگى و آحاد رعيت و لشكرى و غير لشكرى - جز در برخى امور معنوى\r\n\r\n","description":"","footnote":"","page_name":" 1 ","page_number":21},
  {"content":"\r\n\r\nيا نشانه‌هاى مادى يكسان شدند يا به هم شباهت يافتند . فرمانروايان نمىخواستند كسى با آنان همسرى كند و به دستاويز نسب مدعى حقى گردد از اين رو هر كس از افراد خاندانها و عشاير ناماور يا بزرگان قبايل را كه سر بر مىداشت از بن بر مىكندند و چون از آسيب آنان در امان نبودند به جاى ايشان ياران همدل و همدست خويش را از ميان موالى عجم برمىگزيدند - . تا آنجا كه شمار اين موالى و بر كشيدگان در امور دولت از شمار عربهايى كه امور دولت را مىگردانيدند و ياوران دين و پشتيبانان خلافت بودند ، فزونى گرفت و اينان آنچنان عربها را از عرصه به در كردند كه خاطرهء مجد ديرين را از ذهنشان ستردند و حلاوت فرمانروايى را از مذاقشان به در كردند و عصبيت را كه سبب پيروزيهايشان شده بود از آنان سلب كردند .\r\nاز آن پس آنان خود در زمرهء خدم و حشم كسانى در آمدند كه پيش از اين آنان را موالى خود مىخواندند . عربها كه اصل و ارومهء حكومت بودند به هر جا در ميان مسلمانان ، پراكنده شدند و زمام حل و عقد امور و ابرام و نقض فرمانها را به موالى و پروردگان واگذاشتند . آنان نيز كه طعم قدرت را چشيدند خود را پادشاه خواندند و خلفا را انكار كردند و بر اريكهء فرمانروايى تكيه زدند . از آن پس عربها زير دست شدند و با مردم عوام در آميختند و چون از سرزمين خود دور افتاده بودند به هواى خصايص بدويت نيفتادند و چون سالها سپرى گرديد ، رشتهء انساب نيز بگسست و آنان نيز همچنان اقوامى كه پيش از ايشان بودند و اقوامى كه پس از ايشان آمدند متلاشى شدند . اين سنت خداوند است كه پيش از اين هم بوده است و در سنت خدا هيچ دگرگونى نيابى . [ 1 
  ] آنان كه در آغاز اسلام در تمهيد بناى آن كوشيدند و سپس اساس خلافت را نهادند ، آنگاه خلافت را به سلطنت تبديل كردند ، قبايل و خاندانهاى پر شمار عرب بودند . مردمى كه دين اسلام را يارى دادند و به پيروزى رسانيدند و پايه‌هاى خلافت را مستحكم ساختند و بسيارى از شهرها و اقاليم را فتح كردند و بر دولتها و ملتها غلبه يافتند ، يا از قبايل مضر بودند چون قريش و كنانه و خزاعه و بنى اسد و هذيل و تميم و غطفان و سليم و هوازن و بطون اين قبايل چون ثقيف و سعد بن بكر و عامر بن صعصعه و ديگر بطون و شعوب و افخاذ و عشاير و احلاف و موالى ايشان و يا از قبايل ربيعه بودند چون بنى تغلب بن وائل و بنى بكر بن وائل و همه شعوب ايشان از بنى يشكر و بنى حنيفه و عجل و بنى ذهل و بنى شيبان و تيم اللّه ، سپس بنى نمر بن قاسط و عبد القيس و پيوستگان به آنان . يا از قبايل يمنى بودند چون كهلان بن سباء كه از ايشان بودند انصار خداوند دو قبيلهء خزرج و اوس ، فرزندان قيله از شعوب غسان و ديگر قبايل ازد .\r\nو نيز همدان و خثعم و بجيله و مذحج و همهء بطون آن چون عنس و مراد و زبيد و نخع و اشعر و بنى الحارث بن كعب سپس طى و بطون آن و لخم و بطون آن . آنگاه كنده و ملوك آن\r\n\r\n\r\n","description":"","footnote":"\r\n[ ( 1 ) 
  ]  سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا  . قرآن مجيد ، 48 / 23 .\r\n","page_name":" 2 ","page_number":22},
  {"content":"\r\n\r\nو يا حمير بن سباء چون قضاعه و بطون آن و هر چه به اينان پيوسته است از قبايل و افخاذ و عشاير و احلاف . افراد اين قبايل كه در بنيانگذارى دولت اسلامى عرب سهيم بودند براى انجام فتوحات خويش تا مرزهاى دور دست پيشروى كردند و در آن نبردهاى پر آوازه شركت جستند ولى چنان خود در سرزمينهاى دور و در اقوام ديگر تحليل رفتند و از اصل و نسب و قبيله و عشيره و خاندان خود جدا شدند كه اگر مرتكب قتلى مىشدند خويشاوندانى نداشتند كه ديهء مقتول را بر عهده گيرد و اگر بر آنها ستمى مىرفت از همخونهايشان كسى نبود كه به فريادخواهيشان پاسخ گويد . همه در پردهء گمنامى افتادند و در بلاد غربت از همه ببريدند و با مردم ديگر بياميختند و مورد اهانتها و خواريها واقع شدند و در شمار رعايا و پيشه‌وران در آمدند كار اسلام و مسلمانان را ملل ديگر يعنى غير عرب به دست گرفتند و پادشاهى و فرمانروايى به دست ديگران افتاد . كالاى علوم و صنايع به بازارى غير از بازار ايشان جلب شد . اعاجم مشرق از ديلميان و سلجوقيان و كردان و غزان و تركان بر ملك و دولت اسلام غلبه يافتند و آن فرمانروايى همچنان تا به امروز در ميان ايشان باقى است . عجمان مغرب از زناته و بربر نيز فرمانروايى حاصل كردند و دولت اسلامى در آن نواحى تا اين زمان در ميان ايشان است و ما در اين باب سخن خواهيم گفت . اما برخى از قبايل آن سامان كه داراى فرمانروايى بودند منقرض شده‌اند و ديگر نامى از ايشان بر جاى نمانده باقى شعوب از اين طبقه در بيابانها پراكنده گرديدند و در آنجا احيايى تشكيل دادند ، و در باديه در چادرهاى خود زيستند نه بدويت را ترك كردند و نه خشونت بدويت را . اينان خود را به مهلكه تمدن و شاد خوارى آن نيفكندند و در درياى نعم مادى غرقه نشدند و در ژرفاى شهرها و تمدن شهرنشينى ناپديد نگشتند . شاعرشان چنين گويد :\r\n فمن ترك الحضارة اعجبته * فأى رجال بادية توانا \r\nمتنبى ، در مدح سيف الدوله به اعرابى كه خونريزى و تاراج و فسادشان فراوان شده بود و به دست او سركوبى شده بودند اشارت داد :\r\n و كانوا يروعون الملوك بان بدوا * و ان نبتت في الماء نبت الغلافق\r\nفهاجوك اهدى في الفلا من نجومه * و ابدى بيوتا من اداحى النقانق [ 1 
  ] \r\nاين احياء در صحراهاى جنوبى مغرب و مشرق ، در افريقيه و مصر و شام و حجاز و عراق و كرمان ، همانند اسلافشان ، ربيعه و مضر ، و كهلان در عصر جاهلى ، اقامت گزيدند و سركشى آغاز كردند و بسيار شدند و دولت اسلامى عربى منقرض گرديد و به راه دولتهاى پير ، كه\r\n\r\n\r\n","description":"","footnote":"\r\n[ ( 1 ) 
  ] ديوان متنبى ، ج 3 ، ص 69 .\r\n","page_name":" 3 ","page_number":23},
  {"content":"\r\n\r\nچنين سرانجامى دارند ، رهسپار گرديدند . بعضى از افراد اين نسل به سوى مغرب يا مشرق به راه افتادند . برخى دولتها آنان را به كار گرفتند و آنان را بر احياء خود امارت دادند و از شهرها و ضواحى و روستاها و تلول به آنان اقطاع دادند . اينان به صورت نسلى تازه خود نمايى كردند و در ميان عجمان بسيار شدند و صاحب دولتهايى شدند كه سزاوار است ذكرى از ايشان به ميان آوريم . اينان به اسلاف عرب خود پيوسته‌اند . سپس زبان مضرى كه به مرحلهء اعجاز رسيده و قرآن بدان نازل گرديده است در ميان ايشان روى به ضعف نهاد و اعرابش ديگرگون شد و به عجمه گراييد . هر چند واژه‌ها را در معنى صحيح خود به كار مىبردند ولى از جهت اعراب ، گفتارشان به عجمه موصوف بود و ما از اين رو آنان را عرب مستعجمه مىناميم .\r\nاكنون به ذكر بقيهء شعوب اين طبقه در مغرب و مشرق مىپردازيم و تنها از احيايى كه داراى وجود فعال بوده‌اند نام مىبريم و آنهايى را كه در قبايل و احياء ديگر مندرج شده‌اند وا مىگذاريم . آنگاه از آن گروه كه از اين طبقه به افريقيه و مغرب نقل كرده‌اند سخن مىگوييم و اخبارشان را بتفصيل مىآوريم . زيرا مغرب در روزگاران پيشين وطن آنان نبوده است و در اواسط قرن پنجم گروههايى از بنى هلال و سليم به مغرب آمدند و با مردم آن ديار بياميختند و اخبار ايشان به اخبار ساكنان آن نواحى بياميخت . آخرين مواطن عرب ، برقه بود كه بنى قرة بن هلال بن عامر در آنجا بودند . اينان را در دولت عبيديان اخبارى است و حكايتشان در آشوبهاى ايام الحاكم و بيعت با ابور كوه از بنى اميه اندلس معروف است .\r\nو ما در دولت عبيديان به آن اشارت كرديم .\r\nچون قبايل بنى هلال و سليم به مغرب رفتند در آن نواحى با مردم آن سامان بياميختند سپس با ايشان در سراسر مغرب كوچ كردند . و ما به هنگام سخن از دخول عرب به افريقيه و مغرب از آن ياد خواهيم كرد و در مساكن ايشان در برقه تا اين هنگام ، احيايى از بنى جعفر زندگى مىكنند . شيخ ايشان در اواسط اين قرن - قرن هشتم - ابو ذئب و برادرش حامد بن كميل است . اينان تا بر خود ببالند خود را به عرب منسوب مىدارند . گاه مىگويند از بنى كعب بن سليم هستند و گاه مىگويند از هيب هستند و گاه مىگويند از فزاره‌اند . صحيح اين است كه اينان از مسراته‌اند و مسراته يكى از بطون هواره است . اين قول را از بسيارى از نسب شناسان ايشان شنيده‌ام ، بنابر اين آنان كه ميان برقه و عقبة الكبيره هستند از فرزندان سلام‌اند و آنان كه ميان عقبة الكبيره و اسكندريه‌اند از فرزندان مقدم . اينان دو بطن از فرزندان تركيه و فرزندان فائد و مقدم و سلام همه به لبيد انتساب دارند . بعضى مىگويند لبيد بن هينة بن جعفر بن كلاب بن ربيعه بن عامر و در باب مقدم مىگويند : مقدم بن عزاز بن كعب بن سليم .\r\nسلام شيخ فرزندان تركيه به من گفت كه بنى مقدم از ربيعة بن نزارند و با اين احياء حى محارب نيز زندگى مىكنند و خود را به آل جعفر نسبت مىدهند و گويند كه ايشان از\r\n\r\n","description":"","footnote":"","page_name":" 4 ","page_number":24},
  {"content":"\r\n\r\nفرزندان جعفر بن كلاب هستند . همچنين رواحه منتسب به آل زبيد هستند . بعضى مىگويند كه اينان نيز از بنى جعفرند . ابن سعيد مىگويد : از قبايل غطفان در برقه هيب و فزاره و رواحه زندگى مىكنند . بنابر اين ابن سعيد آنان را به قبيلهء غطفان نسبت داده و خدا به صحت اين قول آگاهتر است .\r\nميان اسكندريه و مصر قبايل كوچنده‌اى هستند از مزاته و مواره و زناره ، يكى از بطون لواته كه در نواحى بحيره در حركت هستند . زمين را به هنگام سكونت زراعت و آباد مىكنند .\r\nزمستانها به نواحى عقبه و برقه مىروند در حالى كه خراج زراعت بر عهده آنهاست . خاندانهايى از عرب و بربر كه به شمار نمىآيند در آنان مندرج شده‌اند . در نواحى صعيد قبايلى از عربهاى بنى هلال و بنى كلاب بن ربيعه از تيره‌هاى ربيعه زندگى مىكنند ( در اينجا در تمام نسخ به قدر يك سطر سفيد است ) .\r\nاينان خاندانهاى بسيارى هستند كه بر اسب سوار مىشوند و سلاح بر مىدارند و زمين را آباد مىكنند و به سلطان خراج مىدهند . ولى همواره ميانشان جنگ و فتنه است آن سان كه در ميان ديگر خاندانهاى باديه‌نشين سابقه ندارد .\r\nدر صعيد اعلى از ناحيه اسوان و آن سوى آن تا سرزمين نوبه تا بلاد حبشه قبايل و احياء پراكنده‌اى هستند . همه از جهينه‌اند و جهينه يكى از بطون قضاعه است . اينان اين بيابانها را سراسر گرفته‌اند و مواطن و املاك نوبه را از چنگ آنان به در آورده‌اند و به بلاد حبشه روى مىآورند و در سرزمينهاى اطراف با آنان شركت مىجويند . آنهايى كه در جانب اسوان هستند به فرزندان كنز معروف‌اند . جدشان كنز الدوله بوده است ، از دولتمردان صاحب جاه . در اين نواحى يعنى از اسوان تا قوص بنى جعفر بن ابى طالب نزد آنان فرود آمدند و اين به هنگامى بود كه بنى الحسن بر نواحى مدينه غلبه كردند و آنان را از آنجا براندند . بنى جعفر در آنجا به به « الشرفاء الجعافره » اشتهار دارند و بيشتر به كار بازرگانى هستند .\r\nدر نواحى مصر از سوى قبله ( جنوب ) تا عقبهء ايله ، قبايلى از جذام هستند . بيشترشان از عايد [ 1 
  ] هستند . راهنمايى قوافل در آن ناحيه با ايشان است و از اين رو از جانب سلطان صاحب اقطاعات و عوايد شده‌اند . در كنار ايشان از جانب مشرق در كرك و نواحى آن احيائى از بنى عقبه نيز از تيره‌هاى جذام زندگى مىكنند . اينان همواره در پى آب و گياه در صحرانوردى هستند و در اين صحرانوردى تا مدينهء نبويه هم مىروند . راهنمايى قوافل در اين مسير به عهده آنهاست از آن سوى عقبه ايله تا قلزم قبايلى از قضاعه هستند و از قلزم تا ينبع قبايل جهينه و از ينبع تا بدر و نواحى آن خاندانى از زبيد - يكى از بطون مذحج - زندگى مىكنند . اينان را با امراى مكه سوگند و مؤاخات است . ميان مكه مهجم در حوالى يمن قبايل بنى شعبه از كنانه\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : عابد .\r\n","page_name":" 5 ","page_number":25},
  {"content":"\r\n\r\nسكونت دارند و ميان كرك و غزه در جانب شرقى قبايل جذام ، از قضاعه . اينان را شمار بسيار است . امراى بزرگى از ميانشان برخاسته كه سلطان آنان را در لشكر خود فرماندهى داده و بر ايشان اقطاعات معين كرده و حفاظت از قوافل را به آنها سپرده است . اينان در سفرهاى زمستانى خود تا معان و حوالى آن از اراضى نجد در مجاورت تيماء پيش مىآيند . در سرزمين شام بنى حارثه بن سنبس و آل مراء از ربيعه زندگى مىكنند . اينان برادران آل فضل ، ملوك عرب در باديه‌هاى شام و عراق و نجد هستند . يكى از امراى قبيلهء حارثة بن سنبس مرا خبر داد كه سنبس از بطون طى است . اينك به ذكر اولاد فضل از امراى شام و عراق كه از قبيلهء طى هستند مىپردازيم و از همهء اعراب شام سخن خواهيم گفت .\r\n\r\nخبر آل فضل و بنى مهنا و دولت ايشان در شام و عراق\r\nاين حى عرب كه به آل فضل شهرت دارند ، و ميان شام و جزيره و بر نجد در سرزمين حجاز در كوچ هستند به طى منسوبند . زمستانها در حجازند و تابستانها در شام . احيائى از قبائل زبيد و كلب و هزيم و مذحج با ايشان همپيمان‌اند و همراه . آل مرا به شمار از ايشان بيشترند و نيرومندتر . اينان مىپندارند كه فضل و مرا پسران ربيعه‌اند . و نيز مىگويند كه فرزندان فضل به دو تيره منقسم شده‌اند . آل مهنا و آل على و آل فضل همه در اراضى حوران بودند .\r\nآل مرا بر آنان غلبه يافتند و ايشان را از آنجا براندند پس در حمص و نواحى آن فرود آمدند .\r\nزبيد كه از همپيمانان ايشان بودند در آنجا باقى ماندند و تا به امروز از آنجا دور نشده‌اند .\r\nگويند : سپس آل فضل خود را به دستگاه سلطنت نزديك كردند و از سوى آنان بر احياء عرب امارت يافتند و آنان را اقطاعاتى دادند تا در عوض به حفاظت از كاروانهايى كه ميان شام و عراق در آمد و شد هستند بپردازند . اينان بدين رياست كه يافتند ، بر آل مرا پيروز گشتند و آل مرا از آن پس در حدود شام ماندند ، نزديك به تپه‌ها و ديه‌ها و كمتر به باديه مىرفتند .\r\nاحيايى از فرق عرب چون مذحج و عامر و زبيد همچنانكه با آل فضل ، با آل مرا نيز همپيمان گرديدند . ولى احيايى كه با آل مرا همپيمان و همراه‌اند بيشتر از حارثة بن سنبس يكى از شعوب طى هستند . يكى ثقات اينان مرا بگفت كه بنى حارثه در اين ايام بر تپه‌هاى شام غلبه دارند و از آنجا به باديه نمىآيند . مواطن طى در نجد بود ولى كم كم رو به توسعه نهاد . نخستين بار كه از يمن بيرون آمدند در كوههاى اجا و سلمى فرود آمدند . بنى اسد بر آن دو كوه غلبه يافتند و در كنار ايشان سكنا گرفتند . از منازل بنى اسد سميراء و فيد است كه از منازل حجاج‌اند .\r\nسپس بنى اسد منقرض شدند و اراضى آنان در سمت كرخ ، از زمين نجد به ميراث به طى رسيد . همچنين طى منازل تميم را در سرزمين نجد در ناحيه‌اى ميان بصره و كوفه و يمامه ، در تصرف گرفت . نيز غطفان سرزمينهاى هم مرز وادى القرى را متصرف شد .\r\nاين سخن ابن سعيد است و گويد مشهورترين حجازيان ، امروز از ايشان است بنى لام\r\n\r\n","description":"","footnote":"","page_name":" 6 ","page_number":26},
  {"content":"\r\n\r\nو بنى نبهان ، وصوله . در حجاز از آن بنى لام است سرزمينهاى ميان مدينه و عراق ، ايشان را با بنى الحسين امراء مدينه پيمان است . نيز گويد كه بنى صخر - از ايشان - در جانب تيماء است ميان خيبر و شام . و گويد كه غزيه از طى است . ايشان فرزندان عزية بن افلت بن معبد بن معن عمرو بن عنبس بن سلامان نعل هستند . و بلادشان عين تمر و انبار است كه از عنزه به آنان رسيده . منازلشان در اين عهد به هنگام ييلاق در كبيسات است . و در زمستانها با بنى لام از بطون طى زندگى مىكنند . اينان اهل حمله و نبرداند و در اراضى ميان شام و عراق كر و فرى دارند . از بطون ايشان است اجود و بطنين و برادرانشان زبيد در موصل فرود آمدند . ابن سعيد اين زبيد را از بطون طى مىداند نه از بطون مذحج .\r\nرياست آل فضل در اين عهد در ميان بنى مهناست كه سلسلهء نسبشان چنين است :\r\nمهنا بن مانع بن حديثة بن غضبة بن فضل بن بدر بن على بن مفرج بن بدر بن سالم بن قصية بن بدر بن سميع . نسب شناسان در سميع متوقف مىشوند .\r\nزعمايشان مىگويند كه سميع همان كسى است كه از عباسه خواهر رشيد زاده شده و پدر او جعفر بن يحيى البرمكى است . من از اين سخن در حق رشيد و خواهر او به خدا پناه مىبرم . و از انتساب بزرگان عرب از قبيلهء طى به موالى عجم از بنى برمك و امثال ايشان .\r\nاز ديگر سو محال است رياست چنين كسانى بر يكى از احياء عرب در صورتى كه با آن هم نسب نباشند و ما در « مقدمه كتاب » بدين موضوع اشارت كرده‌ايم .\r\nآغاز رياست آل فضل از ابتداى دولت بنى ايوب بود . عماد اصفهانى گويد : الملك العادل در مرج دمشق فرود آمد . عيسى بن محمد بن ربيعه شيخ اعراب با جماعات بسيارى همراه او بود . در عهد فاطميان رياست ايشان با بنى جراح از قبيلهء طى بود .\r\nسرور ايشان مفرج بن دغفل بن جراح بود و رمله در اقطاع او بود و او همان كسى است كه افتكين از موالى آل بويه را دستگير كرد و اين به هنگامى بود كه او با سرور خود بختيار به عراق منهزم شده بود . افتكين در سال 364 به شام آمد و دمشق را تصرف كرد و با قرمطيان به جنگ العزيز بن المعز لدين اللّه صاحب مصر رفت . العزيز آنان را شكست داد .\r\nافتكين بگريخت . مفرج بن دغفل با او روبرو شد و او را نزد العزيز آورد . العزيز اكرامش كرد و در دولت خويش مقامى رفيع داد .\r\nمفرج همچنان فرمانروايى بزرگ بود تا سال 404 كه از جهان برفت . از فرزندان او بودند حسان و محمود و على و جرار . حسان پس از او مقامى ارجمند يافت و بلند آوازه شد .\r\nميان او و خلفاى فاطمى كشمكشها بود . رمله را به تصرف آورد و سردار سپاهشان باروق ترك را اسير كرده بكشت و زنانش را اسير كرد . تهامى او را مدح گفته است . مسبحى و ديگر مورخان دولت عبيديان گفته‌اند كه از خويشاوندان حسان بن مفرج ، فضل بن ربيعة بن حازم بود و برادرش بدر بن ربيعه . شايد اين فضل جد آل فضل باشد .\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nابن اثير گويد : پدران فضل بن ربيعة بن حازم ، فرمانروايان بلقاء و بيت المقدس بودند .\r\nفضل گاه با فرنگان مىساخت و گاه با خلفاى مصر . از اين رو طغتكين كه اتابك تتش و فرمانرواى دمشق بود با او دل بد كرد و او را از شام براند و فضل در حله بر صدقه بن مزيد فرود آمد و با او پيمان دوستى بست . صدقه هفت هزار دينار به او عطا كرد . چون صدقة بن مزيد در برابر سلطان محمد بن ملكشاه در سال 500 و سالهاى بعد ، علم مخالفت برداشت و ميانشان فتنه افتاد ، اين فضل بن ربيعه و قرواش بن شرف الدوله و مسلم بن قريش صاحب موصل و بعضى ديگر از امراى تركمان با صدقه يار شدند . همهء اينان از ياران صدقه بودند . فضل در طلايهء او به حركت در آمده به جنگ شد ولى بگريختند و به سلطان محمد بن ملكشاه پيوستند . سلطان ايشان را گرامى داشت و خلعت داد و فضل بن ربيعه را در بغداد در سراى صدقة بن مزيد جاى داد . چون سلطان به آهنگ نبرد با صدقه بيرون آمد فضل از او اجازت خواست كه به باديه رود تا صدقه را از فرار مانع شود . سلطان اجازت داد ولى او به انبار رفت و ديگر نزد سلطان باز نگرديد . پايان سخن ابن اثير .\r\nاز سخن ابن اثير و نيز مسبحى چنين بر مىآيد كه فضل و بدر بدون شك از آل جراح هستند و نيز از سياق سخن اينان معلوم مىشود كه جراح جد ايشان است زيرا در نسبت مىگويند : فضل بن ربيعة بن الجراح . شايد اين دستهء اخير ربيعه را به مفرج كه بزرگ بنى جراح است نسبت داده باشند و اين امر در اثر طول زمان حاصل شده باشد و در باديه از اين گونه غفلتها ديده مىشود . نسب خاندان فضل بن ربيعة به مفرج طائى مىپيوندد .\r\nبعضى گويند كه رياست طى از آن اياس بن قبيصه بود از بنى هنا بن عمرو بن الغوث بن طى . اياس را كسرى ( پرويز ) پس از آنكه نعمان بن منذر را به قتل آورد بر حيره امارت داد . اياس با خالد بن الوليد مصالحه كرد و جزيه پذيرفت و از آن پس پيوسته رياست طى در خاندان قبيصه بوده است . بنابر اين ممكن است خاندان جراح و خاندان فضل از اعقاب ايشان باشند . و اگر اعقابشان منقرض شده باشد ، اينان از نزديكترين خاندانها به اين نسب هستند زيرا رياست بر احياء و شعوب در اهل عصبيت و نسب پيوسته مىماند . چنان كه در آغاز كتاب بدان اشاره كرديم .\r\nابن حزم به هنگام ذكر انساب طى گويد كه چون از يمن خارج شدند با بنى اسد در كوههاى اجا و سلمى فرود آمدند و آن دو كوه و سرزمينهاى ميان آن دو را وطن خويش ساختند و بنى اسد ميان ايشان و عراق جاى گرفتند . آنگاه بسيارى از ايشان چون بنى خارجة بن سعد بن قطرم [ 1 
  ] و تيم اللّه و حبيش و اسعد كه برادران آنها بودند در حرب فساد از آن كوه بيرون آمدند و به حلب رفتند و در آن بلاد سكونت گزيدند مگر بنى رومان بن جندب بن خارجة بن سعد\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : قطره .\r\n","page_name":" 8 ","page_number":28},
  {"content":"\r\n\r\nكه در آن دو كوه اجا و سلمى باقى ماندند . از آن پس ساكنان آن دو كوه را جبليون گفتند و اهل حلب و حضريان طى را كه از بنى خارجه بودند سهليون . پايان .\r\nشايد احيائى كه از بنى الجراح و آل فضل در شام هستند و خود را از بنى خارجه مىدانند همانهايى باشند كه ابن حزم ياد مىكند كه به حلب شهرى كه قبايل طى در آن مىزيستند نقل كرده‌اند . زيرا اين جاى كه اكنون در آن زندگى مىكنند به مواطن بنى الجراح در فلسطين نزديكتر از كوههاى اجا و سلمى است كه موضع گروه ديگر است و خدا داند كه كداميك از اين دو انتساب صحيحتر است .\r\nو تحت نگهبانى ايشان بنوحى الفرات ( ؟ ) كه از كلاب بن ربيعة بن عامر بود همراه با قبايل عامر بن صعصعه از نجد به بلاد جزيره وارد شدند و چون بنى عامر در ممالك اسلامى متفرق شدند اينان در نواحى حلب سكنا گزيدند و بنى صالح بن مرداس كه از بنى عمرو بن كلاب بودند بر آنجا تسلط يافت . سپس دولتشان منقرض شد و از آنجا به احياء خود آمدند و در فرات تحت حمايت امراى طائى قرار گرفتند .\r\nاما ترتيب رياست ايشان بر عرب در شام و عراق : از آغاز دولت بنى ايوب در حلب ، يعنى در زمان الملك العادل تا اين زمان كه پايان سال 796 است ، و در فصل دولت ترك ملوك مصر و شام از ايشان ياد كرده‌ايم و آنان را يك يك بر حسب ترتيب بيان نموده‌ايم ، در اينجا نيز بر همان ترتيب به ذكر ايشان مىپردازيم و مىگوييم كه امير اين سلسله در عهد بنى ايوب عيسى بن محمد بن ربيعه بود ، معاصر الملك العادل . پس از او حسام الدين مانع بن حديثة بن غضبة بن فضل در مصر و شام امارت يافت .\r\nدر سال 630 پس از حسام الدين پسرش مهنا در ميان ايشان به رياست رسيد . چون قطز سومين ملوك ترك از مصر بيامد و شام را از مغولان بستد و لشكرشان را در عين جالوت منهزم ساخت ، سلميه را به مهنابن مانع اقطاع داد و آن را از قلمرو الملك المنصور بن الملك المظفر بن شاهنشاه صاحب حماة جدا كرد . و من هنوز به تاريخ وفات مهنا دست نيافته‌ام .\r\nسپس الملك الظاهر بيبرس به هنگام نيرومند شدن دولت ترك بر احياء عرب در شام ، استيلا يافت . و بدان هنگام كه الملك الظاهر بيبرس ، خليفه الحاكم ، عم المستعصم باللّه را كه به بغداد لشكر مىبرد بدرقه مىكرد ، چون به دمشق آمد ، عيسى بن مهنا بن مانع را بر عرب امارت داد و براى آنكه راهها را امن نگهدارد ، بر اقطاعات او بيفزود و پسر عمش زامل بن على بن ربيعه را كه از آل فضل بود به اغراء و سعايت او حبس كرد . عيسى بن مهنا همچنان به عنوان امير احياء عرب فرمان مىراند . در ايام او اعراب به صلاح آمدند . زيرا عيسى چون پدرش بر ايشان سخت نمىگرفت . چون در سال 679 سنقر الاشقر نزد او گريخت از آنجا به اباقاخان نامه نوشتند و او را به تصرف شام فراخواندند .\r\nعيسى بن مهنا در سال 684 درگذشت . الملك المنصور قلاون ، بعد از او پسرش مهنا بن\r\n\r\n","description":"","footnote":"","page_name":" 9 ","page_number":29},
  {"content":"\r\n\r\nعيسى را به جاى پدر نشاند . سپس الملك الاشرف بن قلاون به شام رفت و در حمص فرود آمد .\r\nمهنا بن عيسى با جماعتى از قوم خود به ديدار او شتافت . الملك الاشرف او را و پسرش موسى را و برادرانش محمد بن عيسى و فضل بن عيسى را بگرفت و همه را به مصر فرستاد و در آنجا به زندان كرد ، تا آنگاه كه الملك العادل كتبوقا به هنگامى كه در سال 694 بر تخت قرار گرفت آنان را آزاد كرد و مهنا بن عيسى بر سر امارت خويش باز گرديد .\r\nدر ايام الملك الناصر محمد بن قلاون بار ديگر خلاف آشكار شد و مهنا بن عيسى به جمع آورى لشكر پرداخت و به پادشاهان مغول در عراق ، گرايش يافت ولى در هيچيك از جنگهاى غازان شركت ننمود . چون قراسنقر و اقوش الافرم و يارانشان در سال 710 عصيان كردند ، نزد او رفتند و از آنجا به سلطان محمد خربنده پيوستند . او از سلطان بترسيد و در احياء خود بماند و از ديدار با سلطان تن زد برادرش فضل در سال 712 نزد سلطان رفت سلطان گرامىاش داشت و او را بر عرب فرمانروايى داد .\r\nدر اين احوال مهنابن عيسى كه از سلطان الملك الناصر رميدگى يافته بود ، در ميان احياء عرب فرارى بماند و در سال 716 به خربنده پادشاه مغول پيوست . خربنده او را اكرام كرد و در عراق اقطاع داد . خربنده در اين سال بمرد و مهنا به ديار خود باز گرديد و دو پسر خود احمد و موسى و برادرش محمد بن عيسى را نزد الملك الناصر فرستاد ، تا او را شفاعت كنند و سلطان از تقصيرش بگذرد . سلطان آن دو را نيك اكرام كرد و در قصر ابلق فرود آورد و به احسان خويش بنواخت . اين واقعه در سال 717 بود . هم در اين سال پسرش عيسى و برادرش محمد و جماعتى از آل فضل به حج رفتند . در كاروان ايشان دوازده هزار چارپا بود . چندى بعد بار ديگر مهنا بن عيسى به عادت پيشين خود بازگشت و با مغولان رابطهء دوستى برقرار كرد و آنان را به شام فرا خواند ، سلطان بر او و بر همه قومش خشم گرفت و پس از بازگشتش از حج در سال 720 به همهء نواب شام نامه نوشت كه آل فضل را از آن بلاد طرد كنند . از آن پس آل على كه عديل آنان در نسب بودند صاحب دولت شدند .\r\nآنگاه يكى از ايشان به نام محمد بن ابى بكر بر احياء عرب امارت يافت و اقطاع مهنا و فرزندانش به محمد و فرزندانش رسيد و مهنا مدتى به همين حال ببود .\r\nدر سال 731 با الملك الافضل بن المؤيد صاحب حماة به مصر آمد و مىخواست تا به پايمردى او سلطان بر او ببخشايد . سلطان نيز عذر او بپذيرفت و اقطاعات و امارتش را به او بازداد .\r\nيكى از امراى بزرگ كه آمدن او را به مصر ديده بود ، براى من در مصر چنين حكايت كرد كه مهنا در اين سفر از سلطان هيچ چيز نپذيرفت . حتى همراه خود اشتران شيرده آورده بود كه از شير آنها مىخورد و به خانه هيچيك از ارباب دولت فرود نيامد و از هيچ كس حاجتى نخواست . سپس ميان احياء خود بازگرديد و در سال 734 جهان را بدرود گفت .\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nپس از او پسرش مظفر الدين موسى بن مهنا به جايش نشست . او نيز در سال 742 پس از مرگ الملك الناصر بمرد . پس از او برادرش سليمان بن مهنا به حكومت نشست . سليمان نيز در سال 743 درگذشت و شرف الدين عيسى فرزند عمش فضل بن عيسى جانشين او شد .\r\nاو نيز در سال 744 در قريتين هلاك شد و در كنار قبر خالد بن وليد ( رض ) به خاك سپرده شد آنگاه سيف بن فضل جانشين او گرديد . سيف بن فضل را الملك الكامل بن الملك الناصر سلطان مصر در سال 746 عزل كرد و احمد بن مهنا بن عيسى را به جاى او گماشت . سيف بن فضل را هواى جنگ در سر افتاد . فياض بن مهنا با او نبرد كرد و سيف منهزم شد . سپس سلطان ناصر الدين حسن بن الملك الناصر در بار اول كه به حكومت رسيد و در كفالت بيبقاروس بود ، احمد بن مهنا را بر احياء عرب امارت داد و فتنه فرو نشست . احمد بن مهنا در سال 747 بمرد و برادرش فياض جانشين او شد . فياض نيز در سال 749 بمرد و برادرش خيار بن مهنا به جاى او نشست .\r\nناصر الدين حسن بار ديگر كه به حكومت رسيد او را امارت داد . سپس در سال 765 خيار بن مهنا شورش كرد و چند سال در باديه ماند . تا آنگاه كه نايب حماة شفاعت كرد و او به امارتش بازگردانيده شد . سپس در سال 770 بار ديگر عصيان كرد . اين بار سلطان الملك الاشرف ، پسر عمش زامل بن موسى بن عيسى را به جاى او گماشت . زامل به نواحى حلب رفت . بنى كلاب و ديگران گردش را گرفتند و در آن بلاد دست به آشوب زدند . فرمانرواى حلب در اين ايام قشتمر المنصورى بود . به جنگ ايشان رفت و تا لشكرگاهشان پيش تاخت و چارپايانشان را پيش كرده ببرد و به خيمه‌هايشان نيز دستبرد زد . آنان نيز دل بر مرگ نهادند و سپاهيانش را منهزم ساختند . قشتمر و پسرش در جنگ كشته شدند . زامل خود به دست خود آنها را كشته بود . زامل پس از اين قتل راه باديه در پيش گرفت . الملك الاشرف به جاى او معيقل بن فضل بن عيسى را حكومت داد معيقل پسر عم زامل بود . معيقل در سال 771 حاجب خود را فرستاد و براى خيار امان خواست . سلطان امانش داد . خيار در سال 777 بمرد و برادرش قارا به جاى او نشست و تا سال 781 در آن مقام ببود . به جاى او معيقل بن فضل بن عيسى و زامل بن موسى بن مهنا به شراكت هم زمام امور را در دست گرفتند . ولى پس از يك سال هر دو معزول شدند و نعير بن خيار بن مهنا كه محمد نام داشت به جاى آن دو قرار گرفت و او در اين عهد بر آل فضل و همه احياء طى در شام فرمان مىراند . سلطان الملك الظاهر برقوق پسر عمش را بر ضد او بر مىانگيخت .\r\nسلطان الظاهر هنگام خشم گرفتنش بر محمد ، فرزند عم او قارا بر او نيز خشم گرفت .\r\nاو نيز به خلاف سلطان برخاست و به همدلى با محمد بن قارا در برابر سلطان بايستاد . سلطان او را عزل كرد و به جاى او پسر عمشان موسى بن عساف بن مهنا را حكومت داد نعير همچنان سرگردان در باديه بماند ، آن سان كه از فراهم ساختن آذوقه بازماند و يارانش از گردش پراكنده شدند و احوالش مختل گرديد و تا اين زمان بر اين حال است . و اللّه ولى الامور .\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nاكنون باز مىگرديم به بيان آنچه از شعوب اين طبقه باقى مانده است : بنى عامر بن صعصعه همه در نجد بودند و بنى كلاب در حماضريه و ربذه در اطراف مدينه و كعب بن ربيعه در اراضى ميان تهامهء مدينه و شام و بنى هلال بن عامر در حوالى طائف ميان طائف و كوه غزوان و نمير بن عامر با ايشان بودند و جشم از ايشان محسوبند همهء اينان در دورهء اسلامى به جزيرهء فراتيه آمدند و نمير ، حران و نواحى آن را در تصرف آورد . بنى هلال تا آن هنگام كه به مغرب كوچ كردند - و ما در اخبار ايشان خواهيم گفت - در شام ماندند و چون به مغرب رفتند بقايايى از ايشان در جبل بنى هلال كه به نام ايشان است و قلعهء صرخد در آنجاست باقى ماندند . بيشترشان امروز به كشاورزى مشغول‌اند . بنى كلاب بن ربيعه سرزمين حلب و شهر حلب را چنان كه گفتيم تصرف كردند و از بنى كعب بن ربيعه قبايل عقيل و قشير و حريش و جعده به شام در آمدند . از اين چهار ، سه قبيله در عصر اسلامى منقرض شده‌اند و جز بنى عقيل باقى نمانده است .\r\nابن حزم گويد : شمار ايشان به اندازهء همه مضر است . بعضى از ايشان چون بنى المقلد بعد از بنى حمدان و تغلب موصل را گرفتند و علاوه بر موصل تا نواحى حلب را نيز در تصرف آوردند ، سپس دولتشان منقرض شد و به باديه بازگشتند و از هر جهت مواطن عرب را به ميراث بردند . و از ايشان است بنى المنتفق بن عامر بن عقيل . بنى عامر بن عقيل در سرزمين تيماء نجد بودند و امروز در اطراف بصره در نيزارهايى كه ميان بصره و كوفه واقع شده و به بطايح معروف است زندگى مىكنند . و فرمانرواييشان در خاندان بنى معروف است . در مغرب از بنى المنتفق احيايى است كه با هلال بن عامر به آن سرزمين در آمده‌اند و به الخلط معروف‌اند و مواطنشان در مغرب اقصى ميان فاس و مراكش است .\r\nجرجانى گويد : بنى المنتفق همه به خلط معروف‌اند و با برادرانشان بنى عامر بن عوف بن مالك بن عوف بن عامر در جنوب بصره وطن دارند . عوف برادر منتفق بود . اينان بر بحرين و عمان غلبه يافتند و آنجا را از دست ابو الحسين الاصغر تغلبى به غلبه بستدند . اين مواطن پيش از اين از آن ازد و بنى تميم و عبد قيس بود و اينان اراضى و خانه‌هايشان را تصرف كردند .\r\nابن سعيد گويد : زمين يمامه را نيز از بنى كلاب بستدند . پادشاهيشان در سالهاى 650 در خاندان بنى عصفور بود . از بنى عقيل بود خفاجة بن عمرو بن عقيل . اينان به عراق منتقل شدند و در آنجا اقامت گزيدند و نواحى اطراف آن را تصرف كردند و داراى نام و آوازه‌اى هستند . اصحاب صولت و كثرت‌اند . امروز در زمينهاى ميان دجله و فرات زندگى مىكنند . از اين بنى عقيل است بنى عبادة بن عقيل و از ايشان هستند اخايل ، زيرا عباده به اخيل شهرت داشت . اينان تا اين زمان در عراق با بنى المنتفق و در بطايح ميان بصره و كوفه و واسط زندگى مىكنند . فرمانروايى ايشان - چنان كه خبر يافته‌ايم - با مردى است به نام قيان بن صالح . قيان را قدرت و مكانت است . من نمىدانم كه آيا او از بنى معروف امراى بطايح از\r\n\r\n","description":"","footnote":"","page_name":" 12 ","page_number":32},
  {"content":"\r\n\r\nبنى المنتفق است ، يا از عباد كه به اخايل شهرت دارند . اين بود احوال بنى عامر بن صعصعه و استيلاى ايشان بر مواطن عربهاى كهلان و ربيعه و مضر .\r\nاما بنى كهلان - به نحوى كه شنيده‌ايم - خاندانهايى از آنان باقى مانده است . و اما ربيعه ، به بلاد فارس و كرمان رفتند و در آنجا در سرزمينهاى ميان كرمان و خراسان در طلب قوت در حركت‌اند . بقايايى از ايشان در عراق‌اند و طايفه‌اى از ايشان در بطايح فرود آمده‌اند و به كوفه انتساب دارند . از ايشان است بنى مياح . شمارى نيز از اوس و خزرج در ميان آنان هستند . امير ربيعه شيخ ولى نام دارد . و امير اوس و خزرج طاهر بن خضر . از ايشان است :\r\nاين شعوب طبقهء سوم از عرب كه در اين عهد در ديار مشرق زندگى مىكنند . اين بود آنچه امكان و اجتهاد ما بدان دست يافت .\r\nاكنون به ذكر شعوبى از ايشان كه به مغرب انتقال يافته‌اند ، مىپردازيم : است عرب را در جاهليت و در اسلام توجهى به مغرب نبود . زيرا بربرهايى كه در مغرب بودند ، مانع ورود اسم ديگر به آن سرزمين بودند . افريقس بن صيفى - كه افريقيه به نام او ناميده شده - از ملوك تبابعه به غزاى آن ديار رفت و در تصرفش آورد . سپس از آنجا بازگرديد و كتامه و صنهاجه از قبايل حمير را در آنجا گذاشت . اينان را طبيعت ديگرگون شد و رنگ بربرها گرفتند و در شمار آنان در آمدند و صبغهء عربى را از دست دادند . سپس دين اسلام آمد و عرب با ظهور دين نوين بر ديگر امم غلبه يافت و سپاهيانشان رهسپار مغرب شدند و ممالك شهرهايش را تصرف كردند ولى در جنگ با بربرها رنج بسيار متحمل شدند . پيش از اين سخن ابن ابى زيد [ 1 
  ] را آورديم كه مردم مغرب دوازده بار مرتد شدند . سپس اسلام در دلهايشان رسوخ پيدا كرد . اعرابى كه به مغرب آمده بودند در خيمه‌ها به صورت احياء زندگى نكردند ، زيرا دولتى كه به دست آورده بودند ، آنان را از زندگى در خارج شهرها منع مىكرد وى خواست كه در شهرها زندگى كنند . در اواسط قرن پنجم بود كه آنان ديار مغرب را به عنوان وطن خود برگزيدند و احياء و حله‌هاى خود را در سراسر آن پراكنده ساختند . و ما اكنون به ذكر آن مىپردازيم و علل و اسباب آن را بتفصيل بيان مىكنيم .\r\n\r\nخبر از دخول اعراب بنى هلال و بنى سليم به مغرب اينان از طبقه چهارم بودند\r\nبطون هلال و سليم ، از قبيلهء مضر از آغاز دولت عباسى باديه‌نشين بودند . اينان به صورت احيائى در بيابان حجاز و نجد در كوچ بودند . بنى سليم در نزديك مدينه بودند و بنى هلال در كوه غزوان در حوالى طائف . و بسا در كوچهاى تابستانى و زمستانى خود تا حوالى عراق و\r\n\r\n\r\n","description":"","footnote":"\r\n[ ( 1 ) 
  ] در نسخه‌ها چنين است ولى به نظر مىرسد كه يزيد درست باشد .\r\n","page_name":" 13 ","page_number":33},
  {"content":"\r\n\r\nشام هم مىرفتند و در اطراف شهرها به تاراج و كشتار مىپرداختند و كاروانها را مىزدند . بنى سليم حتى در ايام حج به مكه مىتاختند و در ايام زيارت به مدينه . پيوسته افواجى از سپاهيان از دار الخلافه بغداد براى سركوبى ايشان گسيل مىشدند تا شايد حجاج را از تعرض ايشان در امان دارند .\r\nچون قرمطيان آشكار شدند ، بنى سليم و بسيارى از ربيعة بن عامر به آنان پيوستند و در شمار سپاهيان ايشان در بحرين و عمان در آمدند .\r\nچون شيعه ، پيروان عبيد اللّه المهدى بر مصر و شام غلبه يافتند ، با قرمطيان كه شهرهاى شام را در تصرف گرفته بودند در آويختند و العزيز باللّه بر آنان غلبه يافت و ايشان را به قرارگاه خود ، در بحرين ، باز گردانيد . آنگاه پيروان عرب ايشان را كه از بنى هلال و سليم بودند كوچ دادند و به ناحيه صعيد در ساحل شرقى نيل منتقل كردند . اينان در آنجا ماندند و به آن بلاد زيانهاى بسيار رسانيدند . چون فرمانروايى صنهاجه در قيروان در سال 408 به المعز بن باديس بن المنصور رسيد ، الظاهر لدين اللّه على بن الحاكم بامر اللّه منصور بن العزيز باللّه نزار بن المعز لدين اللّه معد ، بر حسب عادت پدرانش - چنان كه خواهيم گفت - امارت افريقيه را به او داد .\r\nاو به هنگام فرمانرواييش پسرى هشت ساله بود كه نه در كارها تجربه‌اى داشت و نه در سياست بصيرتى .\r\nدر سال 427 الظاهر هلاك شد و المستنصر باللّه معد امر خلافت را - در وضعى كه هيچيك از خلفاى اسلام چنان نبودند - به عهده گرفت . گويند الظاهر در سن هفتاد و پنج سالگى و به قولى شصت و پنج سالگى به خلافت رسيد ولى درست هفتاد و سه سالگى است زيرا هلاكت او در آغاز قرن پنجم بود .\r\nمعز بن باديس پيرو مذاهب اهل سنت بود و گاه نشانه‌هاى آن در او آشكار مىشد چنان كه يك روز در اول حكومتش اسبش در راه سكندرى رفت و او در آن حال از شيخين يعنى ابو بكر و عمر يارى خواست . چون عامه اين سخن شنيدند به شيعيان بشوريدند و آنان را كشتند و مذهب خويش را آشكار كردند و از اذان ، « حى على خير العمل » را حذف كردند . الظاهر اين خطا را بر او ببخشود . همچنين پسرش معد المستنصر نيز از او چشم پوشيد . او نيز پوزش خواست و بار ديگر به جانبدارى از دعوت شيعه پرداخت .\r\nمعز بن باديس در اثناء اين احوال با وزير و حاجب دولتشان و عهده‌دار امور ملك ، ابو القاسم احمد بن على الجرجرائى ، مكاتبت داشت و او را استمالت مىكرد و در نامه‌هاى خود بر عبيديان و شيعهء ايشان در پردهء تعريض عيب مىگرفت . جرجرائى را اقطع مىگفتند . زيرا الحاكم به سبب خيانتى كه در امور دولت از او سر زده بود ، دستش را بريده بود . سيده ست الملك عمهء المستنصر از او جانبدارى مىكرد .\r\nچون ست الملك در سال 414 درگذشت جرجرائى به انفراد زمام همهء امور را در\r\n\r\n","description":"","footnote":"","page_name":" 14 ","page_number":34},
  {"content":"\r\n\r\nدست گرفت و بر اين حال ببود تا در سال 436 چشم از جهان فرو بست . پس از او ابو محمد حسن بن على اليازورى [ ( 1 ) 
  ] به وزارت رسيد . اصلش از قراء فلسطين بود و پدرش در آنجا پيشهء ملاحى داشت . چون به وزارت رسيد ، ثمال بن صالح صاحب حلب و معز بن باديس صاحب افريقيه از او رخ برتافتند . معز بن باديس سوگند خورد كه طاعت ايشان نقض كند و بار ديگر دعوت بنى عباس را آشكار سازد و نام عبيديان را از منابر بر اندازد و در اين تصميم ابرام كرد و نام ايشان از طرازها و علمها محو كرد و با القائم بامر اللّه ابو جعفر بن القادر باللّه از خلفاى بنى عباس بيعت نمود و در سال 437 به نام او بر منابر خطبه خواند و بيعت خود به بغداد فرستاد .\r\nابو الفضل البغدادى براى او منشور و خلعت آورد . منشور حكومت او در جامع قيروان قرائت شد و علمهاى سياه به اهتزاز در آمد . و خانه‌هاى اسماعيليان ويران گرديد . خبر به المستنصر معد خليفهء عبيدى ، به قاهره رسيد و نيز شيعيان كتامه و بر كشيدگان دولت عبيدى از ماجرا آگاه شدند . به هم بر آمدند و در كار خود فرو ماندند .\r\nاحيائى از جشم و اثبج و زغبه و رياح و ربيعه و عدى - چنان كه گفتيم - در محلات خود در صعيد باقى ماندند و زيانشان همه گير شد و بلاد را به آتش كشيدند . وزير ، ابو محمد حسن بن على اليازورى ، آنان را استمالت كرد و مشايخشان را بر كشيد و امارت برخى از اعمال افريقيه را به آنان داد و ايشان را به جنگ صنهاجه گسيل داشت بدين شرط كه اگر بر معز بن باديس و صنهاجه غلبه يابند خود در آن بلاد فرمانروايى كنند . با ابن حيله تجاوز آنان را از ساحت خلافت مصر دور گردانيد . زيرا چارهء كار اعراب باديه ، از صنهاجه كه دعوى فرمانروايى داشتند آسانتر بود . اعراب اين راى پذيرفتند و اين رهنمود را سپاس گفتند . گويند آنكه چنين اقدامى كرد و عربها را به افريقيه داخل كرد ، ابو القاسم جرجرائى بود و اين درست نيست .\r\nدر سال 441 المستنصر علوى ، وزير خود را به ميان احياء عرب فرستاد و باب عطا بر آنان بگشود و هر يك را شتر و دينار داد و اجازت داد كه از نيل بگذرند و گفت : بلاد مغرب و ملك معز بن بلكين صنهاجى بردهء فرارى خود را به شما عطا كردم تا هرگز فقير نمانيد .\r\nيازورى به مغرب نوشت : « اما بعد . بر سر شما فرستاديم اسبانى و مردانى . جوان و ميانسال . تا خداوند كار خود به انجام رساند . كارى كه شدنى است . » عربها در اين هنگام از نيل گذشتند و به برقه در آمدند و بلاد اطراف را غارت و كشتار كردند و به ديگر عربها كه در مشرق نيل بودند ، نوشتند كه آنان نيز از نيل بگذرند و به مغرب آيند . آنان نيز پس از آنكه به هر نفر دو دينار پرداختند از نيل گذشتند ولى از مردم مغرب چند برابر آنچه داده بودند بازپس ستدند .\r\nعربها براى تصرف بلاد مغرب قرعه زدند . مشرق آن نصيب سليم شد و نواحى غربى\r\n\r\n\r\n","description":"","footnote":"\r\n[ ( 1 ) 
  ] در هر چهار نسخه در همه جا : الياروزى .\r\n","page_name":" 15 ","page_number":35},
  {"content":"\r\n\r\nاز آن هلال . آنگاه شهرهايى چون مدينه الحمراء و اجدابيه و اسمرا و سرت را ويران كردند .\r\nهيب [ ( 1 ) 
  ] كه از قبيلهء سليم بود و همپيمانان آن چون رواحه و ناصره و عميره در برقه درنگ كردند و قبايل دياب و عوف و زغب و همهء بطون هلال چون انبوه ملخها رهسپار افريقيه شدند . بر چيزى نمىگذشتند مگر آنكه نابودش مىكردند تا در سال 443 به افريقيه وارد شدند .\r\nنخستين كسى كه به افريقيه در آمد امير رياح مونس بن يحيى الصنبرى بود . معز بن باديس او را استمالت كرد و در زمرهء خواص خويش در آورد و دختر خود به دو داد . و با او در باب فرا خواندن عرب از اقصاى وطنش براى سخت گرفتن بر پسر عموهاى خود گفتگو كرد . او نيز اعراب را فرا خواند . همگان بيامدند و در آن بلاد دست به تاراج و كشتار زدند و فساد آشكار كردند و به شعار خليفه المستنصر ندا در دادند . معز بدين سبب به خشم آمد و برادر مونس را دستگير كرد و در خارج شهر قيروان لشگرگاه زد و از پسر عم خود قائد بن حماد بن بلكين صاحب قلعه يارى طلبيد . او نيز هزار سوار به ياريش فرستاد . زناته نيز به ياريش برخاست و منتصر بن خزرون المغراوى با هزار سوار از قوم خود به دو پيوست . معز بن باديس با اين جماعات و اتباع و حشم و متعلقان خويش و نيز بقاياى عربى كه از ايام فتح افريقيه در آنجا مانده بودند و نيز جماعتى از زناته و بربر در حركت آمدند . شمار سپاهيانى كه بر گرد او جمع شده بودند به سى هزار نفر مىرسيد . قبايل رياح و زغبه و عدى در جهت جنوبى قابس گرد آمده بودند . به سى هزار نفر مىرسيد . قبايل رياح و زغبه و عدى در جهت جنوبى قابس گرد آمده بودند . چون دو سپاه روياروى شدند ، عربهايى كه از ايام فتح باقى مانده بودند به انگيزهء عصبيت قديم به بنى هلال پيوستند و زناته و صنهاجه هم خيانت كردند ، پس شكست در لشكر معز افتاد . او با جمعى از خواص يارانش به قيروان گريخت و عربها هر چه بر جاى گذاشته بود از مال و متاع و ذخيره و خيمه‌ها و علمها به غارت بودند و گروه بىشمارى را از مردم كشتند . گويند شمار كشتگان صنهاجه به سه هزار و سيصد تن رسيد .\r\nعلى بن رزق الرياحى در اين باره گويد . - و گويند كه شعر از ابن شداد است و مطلعش اين است :\r\n لقد زار وهنا من اميم خيال * و ايدى المطايا بالزميل عجال \r\nو در آن گويد :\r\n و ان ابن باديس لا فضل مالك * لعمرى ، و لكن ما لديه رجال\r\nثلاثون الفا منهم قد هزمتهم * ثلاثة آلاف و ذاك ضلال \r\nآنگاه معز بن باديس را در قيروان محاصره كردند . همهء حوالى قيروان و ديه‌هاى اطراف دستخوش غارت و كشتار عرب شد . مردم اطراف به قيروان پناه بردند . قتل و غارت از حد بگذشت و محاصره هر چه سخت‌تر گرديد . مردم قيروان به تونس وسوسه گريختند . كشتار و تاراج سراسر افريقيه\r\n\r\n\r\n","description":"","footnote":"\r\n[ ( 1 ) 
  ] در جمهره : هنب . م .\r\n","page_name":" 16 ","page_number":36},
  {"content":"\r\n\r\nرا در بر گرفت و دامنهء آن در سال 445 تا ابه و اربص كشيده شد . زغبه و رياح قيروان را محاصره كردند . مونس در نزديكى ميدان شهر فرود آمد . سپس بلاد قسطيليه را نيز تصرف كردند .\r\nاز آن ميان عابد بن ابى الغيث با زناته و مغراوه به جنگ رفت و آنان را فرو ماليد و بازگرديد .\r\nعرب بلاد افريقيه را در سال 446 تقسيم كرد . طرابلس و حوالى آن به زغبه رسيد و باجه و حوالى آن نصيب مرداس از بنى رياح شد . سپس بار ديگر بلاد را تقسيم كردند :\r\nاز قابس تا غرب بهرهء بنى هلال شد . اينان تيره‌هاى رياح و زغبه و معقل و جشم و قره و اثبج و شداد و خلط و سفيان بودند . فرمانروايى از دست معز بن باديس بيرون رفت و عابد بن ابى الغيث بر تونس غلبه يافت و مردمش را اسير كرد . يكى از شيوخشان به نام ابو مسعود ، بونه را به صلح بستد . معز براى خلاص جان خويش به تلاش برخاست . سه دختر خود را به سه تن از امراى عرب : فارس بن ابى الغيث و برادرش عابد و فضل بن ابى على المرداسى داد .\r\nمعز پسر خود تميم را در سال 448 به مهديه فرستاد و در سال 449 نزد خويشاوندان عرب خود : قبايلى كه از آنان زن گرفته بود كس فرستاد و يارى خواست . آنان در قيروان به او پيوستند و به متابعتش برخاستند و با او از راه دريا به مهديه رفتند . چون ايشان برفتند عربها به شهر داخل شدند و دست به غارت و كشتار زدند و دكانها را تاراج كردند و بناها را ويران نمودند و هر جا زيبايى و رونقى يافتند ويرانش كردند . و همه قصرهاى خاندان بلكين را ويران ساختند . مردم قيروان به جايهاى ديگر گريختند . مصيبت بزرگ و درد تحمل ناشدنى بود . سپس رهسپار مهديه شدند و در آنجا فرود آمدند و راه آذوقه بر شهر بربستند و كاروانها را بزدند .\r\nآنگاه پس از صنهاجه به جنگ زناته رفتند . بر آنان نيز غلبه يافتند و ميانشان فتنه و جدال سالها باقى ماند . صاحب تلمسان از اعقاب محمد بن خزر لشكر خود را به سردارى وزيرش ابو سعدى خليفه اليفرنى به جنگ آنان گسيل داشت ، ولى او را شكست دادند و خودش را پس از نبردى طولانى بكشتند . اوضاع افريقيه در اين سالها پريشان و راهها نا امن بود . رياست ضواحى در زناته و بربر ، از آن بنى يفرن و مغراوه و بنى يمانو و بنى يلومان بود . و پيوسته اين رسم عرب و زناته بود . تا آنگاه كه صنهاجه و زناته بر ضواحى افريقيه و زاب غلبه يافتند و صنهاجه را مغلوب كردند و بربرها را در آنجا شكست دادند و ايشان را بندگان خود ساختند .\r\nبه هنگام دخول عرب در افريقيه چند تن از مردانشان اشتهارى تمام داشتند و از اين گروه بودند : حسن بن سرحان و برادرش بدر بن سرحان و فضل بن ناهض . اينان به دريد از اثبج انتساب دارند و ماضى بن مقرب كه به بنى قره منسوب است . و سلامة بن رزق كه به بنى كثير از بطون كرفه از الاثبج نسبت دارد . و شبانة بن الاحمير و برادرش صليصل كه به بنى عطيه از كرفه انتساب مىرسانند و ذياب بن غانم كه از بنى ثور است و موسى بن يحيى كه منسوب به مرداس و ابن مرداس رياح است نه مرداس سليم . از اين غلط حذر كن - واو از\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nبنى صنبر ، بطنى از بطون رياح است . و زيد بن زيدان كه به ضحاك نسبت دارد و ثليجان بن عابس كه از حمير است و زيد العجاج بن فاضل كه مىپندارند پيش از وارد شدنشان به افريقيه در حجاز مرده است . و فارس بن ابى الغيث و عابد برادرش و ابى على اينان را اهل اخبار به مرداس نسبت دهند و در اشعارشان از اين نسبها ياد كنند .\r\nذياب بن غانم به هنگام دخول در افريقيه رهبر آنان بود . از اين رو او را ابو مخيبر مىگفتند . شعوب ايشان در اين عهد - چنان كه گفتيم - زغبه و رياح و اثبج و قره هستند و همهء اينان از بنى هلال بن عامراند . گاه بنى عدى را نيز در شمار ايشان مىآوردند و من بر اخبار ايشان دست نيافته‌ام . بنى عدى را در اين زمان حيى شناخته شده نيست . شايد متلاشى شده‌اند و در قبايل ديگر پراكنده گشته‌اند همچنين ربيعه را نيز در اين شمار مىآورند . اينان را نيز در اين عهد نشناخته‌ام . شايد همان معقل باشند . زيرا از سلسله نسبشان چنين بر مىآيد .\r\nدر ميان ايشان غير از تيره‌هاى بنى هلال - تيره‌هاى بسيار ديگرى هم هستند : از فزاره و اشجع از بطون غطفان و جشم بن معاوية بن بكر بن هوازن و سلول بن مرة بن صعصعة بن معاويه و معفل از بطون يمنيان و عنزة بن اسد بن ربيعة بن نزار و بنى ثور بن معاوية بن عبادة بن ربيعة البكا بن عامر بن صعصعه و عدوان بن عمر بن قيس بن عيلان و طرود يكى از بطون فهم بن قيس .\r\nجز اينكه همهء اينان در هلال و اثبج مندرج شده‌اند . زيرا به هنگام ورودشان رياست با اثبج و هلال بود و اينان در اين دو مندرج گرديدند . فرقه‌اى از بنى هلال پيش از عهد يازورى يا جرجرائى از نيل گذشتند . اينان در عصر الحاكم بامر اللّه عبيدى در برقه بودند . ايشان را در برقه با صنهاجيان و شيعيان مصر حوادثى بوده است . نسب اينان به عبد مناف بن هلال مىرسد .\r\nچنان كه شاعرشان گويد :\r\n طلبنا الغفر وجدناه عندهم * فلا عيب من عرب سجاح جهودها ( ؟ )\r\nو بت عن ذاقرة مناف و نسبها * طراد كدانا نحن مالا يكودها ( ؟ )\r\nماتت ثلاثة آلاف قرة و من بقى * مجرحة منا تداوى كبودها [ 1 
  ] ( ؟ ) \r\nو ديگرى از ايشان گويد :\r\n ايا رب جير الخلق من نابح البلا * الا القبيل الحارسا لا تجبرها ( ؟ )\r\nو خص بها قرة مناف و نسبها * ديما لارياء البوادى تشيرها [ 2 
  ] \r\nاز اين ابيات بر مىآيد كه نسبشان به مناف مىرسد نه به هلال . و مناك به طور منفرد نمىآيد و بايد عبد مناف باشد . و خداى تعالى داناتر است .\r\n\r\n\r\n","description":"","footnote":"\r\n[ ( 1 ) 
  ] اين ابيات در چاپ بولاق و چاپ دار الكتب هم به گونه‌اى ديگر مغلوط و خارج از وزن و در هم ريخته است . م .\r\n[ ( 2 ) 
  ] ابيات در هم ريخته و مغلوط است .\r\n","page_name":" 18 ","page_number":38},
  {"content":"\r\n\r\nشيخ ايشان در ايام الحاكم بامر اللّه مختار بن القاسم بود . چون الحاكم ، يحيى بن على الاندلسى را به يارى فلفول بن سعيد بن خزرون به طرابلس فرستاد تا به دفع صنهاجه پردازد - چنان كه در اخبار بنى خزرون خواهيم گفت - از آنها خواست كه با او همراه شوند اينان به طرابلس رسيدند و هزيمت در لشكر يحيى بن على افتاد . آنان نيز به برقه بازگرديدند . الحاكم ايشان را فراخواند ، امتناع كردند . سپس بر ايشان امان نامه فرستاد . چون فرستادگانشان به اسكندريه رسيدند تا آخرين نفر همه را بكشت . اين واقعه در سال 394 اتفاق افتاد . با آنان معلم قرآنى بود به نام وليد بن هشام كه نسب به مغيرة بن عبد الرحمان از بنى اميه مىرسانيد .\r\nمىپنداشت كه او را مزيتى است كه نسب به مغيرة بن عبد الرحمان از بنى اميه مىرسانيد .\r\nمىپنداشت كه او را مزيتى است كه مىتواند بار ديگر ملك از دست رفتهء نياكانش را به دست آورد . اقوامى از بربرها ، چون مزاته و زناته و لواته از او پذيرفتند و همه جا از او سخن گفتند .\r\nبنى قره در سال 395 به خلافت با او بيعت كردند و بر شهر برقه استيلا يافتند . سپاهيان الحاكم به برقه حمله كردند منهزمش ساختند و وليد بن هشام فرمانده ترك برقه را بكشتند . سپس به مصر حمله‌ور شدند . ولى اين بار شكست خوردند . وليد به بجا [ ( 1 ) 
  ] از بلاد سياهان پناه برد .\r\nآنگاه يارانش به او خيانت ورزيدند و به مصرش گسيل داشتند . در آنجا به قتل رسيد و الحاكم بنى قره را مورد عفو خويش قرار داد . چون سال 402 فرا رسيد ، عربها به هديه‌اى كه باديس بن منصور ملك صنهاجه از افريقيه به مصر فرستاد ، حمله بردند و پس از تصرف آن به برقه رفتند و بر عامل آن غلبه يافتند . عامل به دريا گريخت و مهاجمان بر برقه مستولى شدند و همچنان در برقه ماندند . هنگامى كه ديگر برادرانشان از هلاليان ، چون زغبه و رياح و اثبج و پيروانشان به افريقيه راندند ، ايشان نيز با آنان همراه شدند . از شيوخشان ماضى بن مقرب بود كه در اخبار بنى هلال از او ياد كرديم .\r\nدر باب دخول اينان به افريقيه حكايتى است با غرايب آميخته . گويند شريف بن هاشم صاحب حجاز بود . او را شكر بن ابى الفتوح مىگفتند . شريف خواهر حسن بن سرحان را كه جازيه نام داشت به زنى گرفت و از او پسرش به نام محمد زاده شد . سپس ميان شريف و حسن بن سرحان دشمنى و فتنه افتاد . حسن بن سرحان و يارانش آهنگ آن كردند كه از نجد به افريقيه كوچ كنند . اينان مىخواستند حيله‌اى كنند كه جازيه را نيز باز ستانند و با خود ببرند .\r\nجازيه از شوى خود خواست اجازه دهد به ديدار مادر و پدرش رود شريف اجازه داد و خود نيز با او برفت تا به قرارگاه ايشان رسيد . اقوام جازيه در نهان او را بردند و چنان نمودند كه روز ديگر با شوى او به شكار خواهند رفت و چون در جاى ديگر خيمه‌هاى خود بر پا كردند او را به آنجا خواهند برد . شريف از رفتن زن خويش خبر نيافت تا مسافتى بسيار دور شدند و به\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  و  D  : النجاء .\r\n","page_name":" 19 ","page_number":39},
  {"content":"\r\n\r\nجايى رسيدند كه بيرون از حوزهء فرمانروايى او بود . ياران حسن بن سرحان كه با شريف بودند او را تنها رها كردند و خود برفتند . شريف با دلى اندوهناك از دورى محبوب به مكه بازگرديد .\r\nآن زن نيز از آن پس همچنان در آتش فراق شوى خود مىسوخت تا بمرد .\r\nاخبار جازيه همه جا نقل مجالس شد چنان كه داستان قيس عامرى و كثير را به فراموشى سپرد . بسيارى از اشعار جازيه را راويان روايت كرده‌اند . شعرهايى نيكو و استوارند . برخى از آنها نيز ساختگى يا از ديگران است كه به نام او روايت شده . فقط از حيث قواعد نحوى داراى خلل هستند كه آن نيز - چنان كه در مقدمه آورده‌ايم - دخالتى در اصل بلاغت ندارد . خواص اهل علم كه در شهرها زندگى مىكنند از روايت آن اشعار مىپرهيزند و مىگويند از حيث قواعد نحوى در آنها خلل بسيار است . اينان مىپندارند قواعد نحوى اصل بلاغت است و حال آنكه چنين نيست . آنچه هست اين است كه در اين اشعار الحاقات و تصرفات بسيار شده و اين امر از صحت آنها كاسته و بنابر اين مورد اعتماد نيستند . اگر روايات صحيح آنها به دست بيايد در باب حوادث ميان عربها و زناته و نبردهاى آنان و ضبط نامهاى رجال و بسيارى ديگر از احوالشان مآخذ و شواهدى نيكو هستند . ولى ما را به روايات موجود اعتمادى نيست . چه بسا كسانى كه در علم بلاغت بصيرت و ممارستى داشته باشند بتوانند روايات اصيل و منحول را تشخيص دهند . عربها و بربرها داستان جازيه و شريف را سينه به سينه و نسل بنسل روايت مىكنند و چنان به آن دلبستگى دارند كه كسى را كه در آن ترديد كند يا طعن زند ديوانه مىخوانند .\r\nاين شريف كه در اين داستان از او ياد شده مردى است از هواشم به نام شكر بن ابى الفتوح حسن بن جعفر بن ابى هاشم محمد بن موسى بن عبد اللّه ابى الكرام بن موسى الجون بن عبد اللّه بن ادريس . پدرش ابو الفتوح همان كسى است كه در مكه ، در ايام الحاكم بأمر اللّه عبيدى به نام خود خطبه خواند و بنى الجراح امراى طى در شام ، با او بيعت كردند او را به نزد خود فراخواندند . او نيز به همان احياء ايشان رفت و همهء عرب دست بيعت به او دادند . سپس سپاه الحاكم آنان را مغلوب ساخت و ابو الفتوح به مكه بازگرديد و در سال 430 درگذشت . پس از او پسرش شكر به جاى پدر نشست . او نيز در سال 453 بمرد و پسرش محمد ، كه هلاليان پندارند از جازيه زاده شده جانشين او شد . در اخبار علويان از او ياد كرديم . و ابن حزم نسب او بدين گونه بر شمرده است .\r\nابن سعيد گويد : او از سليمانيان بود از فرزندان محمد بن سليمان بن داود بن حسن بن الحسن السبط كه بعد از ابن طباطبا ابو السرايا الشيبانى با او بيعت كرد و الناهض ناميده مىشد .\r\nبه مدينه رفت و بر حجاز مستولى شد و امارت مكه تا آنگاه كه اين هواشم بر او غلبه يافتند در خاندان او بماند . آنچه ابن حزم آورده درست‌تر است همگان از او به الشريف بن هاشم ياد ياد كرده‌اند تا او را از ديگر شريفان مشخص كنند و در صورتى ممكن است كه هاشم يا ابو\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nهاشم از نياكان نزديك آنها باشد و گر نه هاشم كه جد اعلاى هاشميان است ميان همه مشترك است و موجب تمايز يكى از ديگران نمىشود . از هلاليان كسى كه من به سخن او اعتماد دارم ، به من گفت كه در بلاد الشريف شكر راه يافته . آنجا مكانى است از نجد در كنار فرات و فرزندانش تا اين زمان در آنجا زندگى مىكنند . و اللّه اعلم .\r\nنيز گويند كه چون جازيه به افريقيه رفت و از شريف جدا شد ماضى بن مقرب [ ( 1 ) 
  ] او را به زنى گرفت . ماضى از رجال دريد بود . چون المستنصر آنان را به افريقيه فرستاده بود مردانشان را به شهرها و بلاد امارت داد . مثلا موسى بن يحيى المرداسى را امارت قيروان و باجه داد و زغبه را امارت طرابلس و قابس داد و حسن بن سرحان را امارت قسنطينه . چون قبيله صنهاجه بر آن بلاد مستولى شد و از هر كس هر چه را براى او معين شده بود بستد ، رعاياى بلاد در اثر اختلاف فرمانروايان دچار ستم و تجاوز شدند . زيرا اين نسل از عرب را قائد و رهبرى در خور نبود ، از اين رو صنهاجه آنان را از شهرها بيرون راندند . آنان نيز به تصرف مناطق خارج شهرها روى آوردند و به خونريزى و تاراج و زدن كاروانها و غارت مسافران پرداختند .\r\nچون صنهاجه را مغلوب كردند ، زناته به دفع ايشان برخاست . زيرا سرشت بدويت چون شهرت و شجاعت در آنان بيشتر بود . پس از افريقيه و مغرب الاوسط لشكر بر سرشان آوردند .\r\nصاحب تلمسان از بنى خزر سردار خود ابو سعدى اليفرنى را بفرستاد . ميان دو گروه نبردهايى در گرفت و او در نواحى زاب كشته شد . بر سراسر ضواحى مستولى شدند و زناته نتوانست آنان را از افريقيه و زاب براند . بار ديگر در ضواحى در جبل راشد و مصاب از بلاد مغرب الاوسط نبرد در گرفت . چون به پيروزى رسيدند و آتش جنگ فرو نشست ، صنهاجيان با ايشان مصالحه كردند از اين قرار كه ضواحى خاص آنان باشد ، آنگاه به ميانشان تفرقه افكندند و اثبج را بر ضد رياح و زغبه يارى نمودند و الناصر بن علناس صاحب القلعه به ياريشان قيام كرد زناته نيز نيروى خود گرد آورد . معز بن زيرى صاحب فاس كه از مغراوه بود ، در ميان ايشان بود . همگان به اربس فرود آمدند . زغبه و رياح نيز در سبيبه به آنان پيوستند .\r\nمعز بن زيرى المغراوى به الناصر و صنهاجه مكر كرد و آنان را به هزيمت داد . عربها و زناته خزاين و خيمه‌هاى الناصر را تاراج كردند و برادرش قاسم را كشتند . الناصر به قسنطينه گريخت و افراد رياح در پى او بودند . سپس به القلعه رفتند . در آنجا نبرد در پيوستند و سراسر آن را ويران كردند . سپس شهرهاى طبنه و مسيله را ويران ساختند و مردمش را آواره نمودند . آنگاه به منازل و روستاها و شهرها و املاك اطراف روى نهادند و همه را با خاك يكسان كردند . حتى آبها را خشكانيدند و درختان را افكندند و در زمين بسى فساد كردند .\r\nملوك صنهاجه از افريقيه و مغرب و نيز واليان و فرمانروايانشان آن بلاد را ترك گفتند و به\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى خطى چند بار مغرب ضبط شده .\r\n","page_name":" 21 ","page_number":41},
  {"content":"\r\n\r\nاطراف پراكنده شدند و باج و خراج پذيرفتند . و بر اين حال ببودند تا آنگاه كه الناصر بن علناس سكونت در قلعه را ترك گفت و در ساحل دريا شهر بجايه را پى افكند و ذخاير خود را به آنجا برد و آنجا را براى زيستن آماده ساخت . المنصور پسرش پس از پدر از ستم آنان و فسادشان در ضواحى پس از آنكه مدتى در كوهستانهاى صعب موضع گرفته بود به بجايه فرود آمد . همگان قلعه را ترك كردند و در بجايه استقرار يافتند . از ميان ديگر احياء ، رياست خاص طايفهء اثبج بود ولى پس از پراكنده شدن صنهاجه دولت ايشان نيز منقرض گرديد .\r\nچون موحدين در سالهاى 541 بر دولتهاى مغرب غلبه يافتند و شيخ موحدين ، عبد المؤمن به افريقيه سپاه برد و در الجزاير دو تن از اميران ايشان به نزدش آمدند . يكى ابو الخليل [ ( 1 ) 
  ] بن كسلان امير اثبج بود و ديگرى حباس بن مشيفر از رجال جشم . عبد المؤمن آن دو را بنيكى بنواخت و آنان را منشور فرمانروايى بر قوم خود داد و به راه خود رفت . بجايه در سال 559 فتح شد .\r\nآنگاه عربهاى هلالى بشوريدند و به دعوت صنهاجه پيوستند . امير رياح ، محرز بن زياد بن فادغ بود ، از بطون بنى على از رياح . سپاه موحدين در سطيف با آنان روياروى شد . عبد اللّه بن عبد المؤمن سردار سپاه بود . سه روز مقاومت كردند و چون روز چهارم فرا رسيد موحدين بر آنان غلبه يافتند و از ايشان بسيارى را كشتند و اموالشان را به غنيمت برند و مردان و زنانشان را اسير كردند و بقاياى ايشان را تا دشت تبسه تعقيب نمودند . سپس ديدهء بصيرتشان گشوده شد و در برابر قدرت موحدين تسليم شدند و به دعوت ايشان گردن نهادند . عبد المؤمن اسيرانشان را برهانيد . موحدين پيوسته آنان را در جنگهاى خود فرا مىخواندند اين فراخوانيها گاه با ارسال اشعار بود . از جمله هنگامى كه به اندلس لشكر بردند ايشان نيز با عبد المؤمن و پسرش يوسف - چنان كه در اخبار دولت ايشان آمده است - از آب گذشتند . بر اين حال ببودند تا آنگاه كه بنى غانيه ، امراى ميورقه بر دولت خروج كردند و با ناوگان خود از دريا گذشته به بجايه آمدند و در سال 581 آغاز دولت المنصور آنجا را تاراج كردند . بنى غانيه پرده از رخسار برگرفتند و طاعت موحدين را نقض كردند و عرب را نيز به قيام بر ضد ايشان فرا خواندند .\r\nقبايل جشم و رياح و جمهور اثبج از هلاليان به زودى دعوت ايشان را اجابت كردند .\r\nچون سپاهيان موحدين براى ممانعت از تجاوزشان در حركت آمدند قبايل زغبه نيز در پى آنان افتادند . بنى غانيه به قابس راندند . همهء جشم و رياح نيز به آنان پيوستند . بيشتر اقوامشان از مسوفه و لمتونه از اطراف گرد آنان بگرفتند و دعوت عباسيان را آشكار كردند . امراى ايشان بنى تاشفين در مغرب نيز به دعوت عباسيان تمسك جستند و در ميان قبايلى كه در قابس فرود آمده بودند به اقامهء آن دعوت پرداختند .\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : ابو الجليل .\r\n","page_name":" 22 ","page_number":42},
  {"content":"\r\n\r\nاز خليفهء بغداد المستنصر باللّه خواستند كه بيعت خود با ايشان تجديد كند . و كاتبشان عبد البرين فرسان را به نزد خليفه فرستادند . از سوى خليفه منشور فرمانروايى ابن غانيه صدور يافت و اجازت يافت كه با موحدين نبرد كند . قبايل بنى سليم بن منصور كه پس از هلاليان به افريقيه آمده بودند به گرد ابن غانيه اجتماع كردند و قراقوش ارمنى او را يارى داد - و ما اخبار او را در اخبار ميورقى خواهيم آورد - از ملثمين و عرب و عجم لشكرى بسيار بر على بن غانيه گرد آمد و بر ضواحى مسلط شد و بلاد جريد را بگشود و قفصه و توزر و نفطه را بگرفت . المنصور خليفه ابو سف يعقوب از مراكش در حركت آمد و ام مغرب از زناته و مصامده و زغبه - از هلاليان - و جمهور اثبج را بياورد و در دشت عمره از نواحى قفصه بر مقدمهء سپاه او ضربتى سخت وارد آورد . سپس از تونس بر آنان حمله كرد و جمعشان را بپراكند و به تعقيبشان پرداخت تا همه را به صحراى برقه تار و مار كرد و بلاد قسطيليه و قابس و قفصه را از ايشان بستد . قبايل جشم و رياح - از بنى هلال - به فرمان او گردن نهادند المنصور ايشان را به مغرب اقصى تبعيد كرد . جشم در بلاد تامسنا فرود آمد و رياح به بلاد هبط و از غار از سواحل طنجه تا سلا .\r\nمرز بلاد زناته از آن هنگام كه مغلوب هلاليان شدند ، در افريقيه ، سرزمين مصاب ميان صحراى افريقيه و صحراى مغرب الاوسط بود . قصرهايشان ( دژها ) در آنجا بود . اين دژها به نام بانيان آنها ناميده مىشد . بنى بادين از زناته يعنى بنى عبد الواد و توجين و مصاب و بنى زردال و بنى راشد از آغاز دولت موحدين پيرو ايشان بودند و بنى مرين از ديگر قبايل به موحدين نزديكتر بودند . اينان در روستاهاى مغرب الاوسط و ارتفاعات آن يعنى در مناطقى كه هيچيك از زناته در آنجا نبودند مىزيستند و كوچهاى تابستانى و زمستانى خود را در همان مناطق انجام مىدادند . جايى كه كس ديگر را جز ايشان چنان اجازه‌اى نبود . آن سان كه گويى ايشان در زمرهء سپاهيان يا اعضاى پادگان موحدين هستند . در اين هنگام امورشان را به صاحب تلمسان رجوع مىكردند . اين حى از زغبه هنگامى كه از برادران خود هلاليان جدا شدند به بنى بادين پيوستند و همه در جانب جنوبى مغرب الاوسط از مصاب تا جبل راشد را در تصرف آوردند . البته قسمت نخستين ايشان در قابس و طرابلس مىزيستند .\r\nاينان را با بنى خزرون صاحبان طرابلس جنگهايى بود . سعيد بن خزرون را كشتند . ولى چون در جريان فتنه ابن غانيه گرفتار آمدند و از او روى گردانيدند و به موحدين روى آوردند از آنجا به جاى ديگر كوچ كردند . بدين معنى كه ميان ايشان و بنى بادين پيمانى بسته شد كه در پناه ايشان باشند و در سايهء حمايتشان بغنوند . پس پيمان بدين گونه بسته شد كه قبايل زغبه در بيابانها باشند و بنى بادين در ضواحى و تلول . سپس مسعود بن سلطان بن زمام ، امير رياحيان از بلاد هبط بگريخت و به طرابلس پيوست و بر زغبه و ذياب از قبايل بى سليم فرود آمد . آنگاه به قراقوش كه با بنى رياح بود پيوست و او در فتح طرابلس شركت جست و در آنجا\r\n\r\n","description":"","footnote":"","page_name":" 23 ","page_number":43},
  {"content":"\r\n\r\nهلاك شد . از ميان قومش پسرش محمد به جاى او نشست . چون ابو محمد عبد الواحد بن ابى حفص در حكومت افريقيه راه خودكامگى پيش گرفت بر سر ميورقى لشكر برد و او را در حمه شكست داد .\r\nطايفه‌اى از قوم محمد بن مسعود منهزم شدند . از ايشان بود پسرش عبد اللّه و پسر عمش حركات بن ابى الشيخ بن عساكر بن سلطان ، و شيخى از شيوخ قره . پس گردن همه را بزد يحيى بن غانيه به زادگاه خود در صحراء گريخت .\r\nاحوال اين قبايل از هلال و سليم و اتباع ايشان بر اين منوال بود . اكنون اخبار ايشان و سرانجام امورشان را مىآوريم و يك يك فرقه‌هاى آنان را مىشمريم .\r\nنخست به ذكر آنهايى كه در اين عهد در حى خود زندگى مىكنند مىپردازيم . آنگاه آنهايى را كه منقرض شده‌اند و از اثبج آغاز مىكنيم . زيرا در ايام توانمندى صنهاجه رياست با آنها بود سپس از جشم ياد مىكنيم كه در شمار اثبج است . آنگاه از رياح و زغبة و سپس از معقل سخن مىگوييم . زيرا اينان در عداد هلال‌اند . سپس به ذكر سليم مىپردازيم كه بعد از ايشان آمده‌اند . و اللّه الخلاق العليم .\r\n\r\nخبر از اثبج و بطون آن كه از هلال بن عامرند از طبقه چهارم\r\nاثبج‌ها از بنى هلال‌اند . شمارشان از ديگر تيره‌هاى بنى هلال فزونتر و بطونشان بيشتر است و بر همهء بنى هلال تقدم داشته‌اند . از ايشان است : ضحاك و عياض و مقدم و عاصم و لطيف و دريد و كرفه و غير ايشان چنان كه از نسبشان بر مىآيد .\r\nدريد را در بطن است : توبه و بختر . مىپندارند كه اثبج پسر ابو ربيعه نهيك بن هلال است و كرفه پسر اثبج است . اينان را جمعيت و قوت بود و يكى از احياء معتبر بنى هلال در افريقيه بودند . مواطنشان روبروى كوه اوراس و در جانب شرقى آن بود . چون اثبج با غلبه بر صنهاجه بر نواحى غلبه يافت ميانشان اختلاف افتاد . زيرا حسن بن سرحان كه از دريد بود شبانة بن الاحيمر را كه از كرفه بود ، بىخبر و ناگاهان بكشت . سپس ميان خواهرش جازيه با شوى خود ماضى بن مقرب بن قره خلاف افتاد و او به برادر خود پيوست . برادر او را از بازگشتن به نزد شوى منع كرد . خاندان قره و كرفه بر ضد حسن و قومش همدست شدند . عياض نيز آنان را يارى داد و اين فتنه همچنان ببود تا حسن بن سرحان كشته شد . فرزندان شبانة بن الاحيمر او را به انتقام خون پدرشان كشتند . پس از چندى دريد بر كرفه و عياض و قره غلبه يافت . فتنه ميان اثبج‌ها به دراز كشيد و سبب تفرقه آنان شد . در اين هنگام كه در آنها تفرقه افتاده بود دولت موحدين سر برداشت . در اين دولت فرمانروايى با صنهاجه بود . چون موحدين افريقيه را گرفتند ، جماعتى از اثبج را به مغرب منتقل كردند . از اين جمله بودند : عاصم و مقدم و قره و اتباع ايشان از جشم . همهء اينان - چنان كه خواهيم گفت - در مغرب فرود آمدند .\r\n\r\n","description":"","footnote":"","page_name":" 24 ","page_number":44},
  {"content":"\r\n\r\nدر اين عهد قبايل رياح در افريقيه توانمند شدند و ضواحى قسنطينه را تصرف كردند و شيخشان مسعود بن زمام از مغرب باز گرديد و دواوده بر امور دولت مستولى گشتند و دست به اعمال ناپسند زدند . بقاياى اثبج‌ها را نيز تار و مار كردند و در روستاهاى زاب مكان گرفتند و از جنگ و ستيز دست كشيدند و در روستاها و محلات زيستند ، چون بنى ابو حفص عهد دواوده را - چنان كه در اخبارشان خواهيم آورد - نقض كردند و بنى سليم بر ضدشان سپاه كشيدند و آنان را در قيروان جاى دادند ، كوفه را كه از بطون اثبج بود بر كشيدند . اينان با قبايل رياح در جنگ بودند و در زمرهء پيروان سلطان . از اين رو از سوى دولت جمع آورى خراج جانب شرقى جبل اوراس و بسيارى از بلاد شرقى زاب - به آنان واگذار شد . اينان به هنگام زمستان در اين محلات مىزيستند . چون باد دولت فرو نشست قبايل رياح بر آن غلبه يافت و سرزمينهايى را كه ديگران گرفته بودند باز پس ستاندند . كرفه در جبل اوراس ، آنجا كه اقطاعات ايشان بود مسكن گزيدند و در آنجا در محله‌هاى پراكنده وطن كردند .\r\nچه بسا بعضى از ايشان به مرزهاى زاب مهاجرت كردند . چنان كه از بطون ايشان ياد خواهيم كرد . بطون ايشان بسيار است .\r\nنخست فرزندان شبيب بن محمد بن كليب ، معروف‌اند به شبيبه و فرزندان صبح بن محمد بن كليب ، معروف‌اند به صبحه و فرزندان سرحان بن فاضل ، معروف‌اند به سراحنه . اينان حدلجه ( ؟ ) اند و همه در جبل اوراس در نزديكى زاب تهودا سكونت دارند . سپس فرزندان نابت بن فاضل كه در ميان كرفه اهل رياست‌اند . و اقطاعات سلطان كه از آن ياد كرديم از آن ايشان است . اينان را سه فخذ است : فرزندان مساعد و فرزندان ظافر و فرزندان قطيفه .\r\nرياست ، ويژهء خاندان مساعد است در فرزندان على بن جابر بن فتاح بن مساعد بن نابت .\r\nاما بنى محمد و مراونه همچنان در سرزمينهاى روياروى مواطن فرزندان نابت در كوچ هستند . براى قوت خود از مزارع اهل جبل و فرزندان نابت به كيل غلات مىستانند . گاه نيز فرمانرواى زاب آنان را به كار مىگيرد يا براى بدرقهء كاروانها يا به عنوان سپاهى و ديگر اغراض خويش .\r\nاما دريد برترين و نيرومندترين قبايل اثبج است . زيرا به هنگام دخول اثبج‌ها به افريقيه رياست از آن حسن بن سرحان بن وبره يكى از بطون ايشان بود . مواطنشان از بلد عناب بود تا قسنطينه تا حوالى مصقله و بيابانهاى محاذى آن . ميان دريد و كرفه جنگ و ستيز بود و حسن بن سرحان در يكى از اين جنگها - چنان كه گفتيم - كشته شد و قبر او در آنجاست . دريد رابطون بسار است و از ايشان است . فرزندان عطية بن دريد و فرزندان سرور بن دريد و فرزندان جار اللّه كه نسب به عبد اللّه است اينان را در ميان بنى هلال رياستى بزرگ بود . چنان كه ممدوح بسيارى از شعرا بودند . از جمله اين ابيات :\r\n\r\n","description":"","footnote":"","page_name":" 25 ","page_number":45},
  {"content":"\r\n\r\n تحن الى اوطان صبرة نافتى * لكن معاجملة دريد حوارها ( ؟ )\r\nدريد سراة البدو للجود منقع * كما كل ارض منقع الماء خيارها\r\nو هم عربوا الاعراب حتى تعرفت * بطرق المعالى ما ينو في قصارها\r\nو تركوا طريق البارمين ثنية * و قد كان ما يقوى المطايا حجارها [ 1 
  ] \r\nاما فرزندان عطيه رياستشان در ميان پسران مبارك بن حباس بود و ارتفاعات ابن حلوف از سرزمين قسنطينه از آن ايشان بود . سپس ناتوان شدند و پراكنده گرديدند و توبة بن على آنان را در ارتفاعات ابن حلوف مغلوب كرد . اينان از مواطن خويش مصقله بر سر ايشان لشكر كشيدند و بلادشان و متعلقات آن را تصرف كردند . سپس از حركت در صحرا عاجز آمدند و شتران خويش وا گذاشتند و گاو و گوسفند اختيار كردند و در شمار قبايل خراجگزار در آمدند .\r\nگاه نيز سلطان از آنان مىخواست كه در لشكر او خدمت كنند . آنان نيز افواجى ترتيب مىدادند و به او مىپيوستند . رياستشان در فرزندان و شاح بن عطوة بن عطية بن كمون بن فرج بن توبه بود و هم در فرزندان مبارك بن عابد بن عطية بن عطوه . تا اين زمان نيز حال بر همين منوال است .\r\nفرزندان مسرور و فرزندان جار اللّه بر طبق سنن خويش در جوار ايشان جاى دارند .\r\nاما فرزندان و شاح در اين عهد رياست در ميانشان منقسم است بين سجيم بن كثير بن جماعة بن و شاح و بين احمد بن خليفة بن رشاش بن وشاح اما فرزندان مبارك بن عابد ، رياستشان نيز منقسم است ميان نجاح بن محمد بن منصور بن عبيد بن مبارك و عبد اللّه بن احمد بن عنان بن منصور كه او رياست را از عم خود راجح بن عثمان بن منصور به ارث برده است . و اما فرزندان جار اللّه ، رياستشان در ميان فرزندان عنان بن سلام است . عاصم و مقدم و ضحاك و عياض فرزندان مشرق بن اثبج هستند و لطيف پسر هندج بن مشرق است . اينان را در ميان اثبجها شمار و توان افزون از ديگران است .\r\nعاصم و مقدم از اطاعت موحدين سرباز زدند و به اين غانيه روى آوردند . يعقوب المنصور آنان را به مغرب فرستاد و با جشم در تامسنا جاى داد . از آنان سخن خواهيم گفت . قبايل عياض و ضحاك در مواطن خود در افريقيه باقى ماندند . بنى عياض در جبل القلعه يا قلعهء بنى حماد فرود آمدند . بر قبايلى كه در آن حدود مىزيست غلبه يافتند و عهده‌دار جمع آورى خراجشان شدند . چون دولت به يارى رياح بر ايشان غلبه يافت ، اينان به دفاع از آن رعايا و جمع آورى خراجشان براى سلطان پرداختند و در سراسر آن كوه از مشرق تا مغرب ميان قلهء غنيه و قصاب تا موطن بنى يزيد بن زغبه سكونت گزيدند . پس ابتداى مواطنشان غنيه است موضعى به نام مهايه و رياست ايشان در فرزندان ديفل است . با ايشان بطنى است كه آن را زبير گويند و بعد از ايشان مرتفع و خراج دو بطن از بطونشان جاى دارند .\r\n\r\n\r\n","description":"","footnote":"\r\n[ ( 1 ) 
  ] بيشتر مصراعها غلط و خارج از وزن است . م .\r\n","page_name":" 26 ","page_number":46},
  {"content":"\r\n\r\nمرتفع را سه بطن است : يكى فرزندان تبان كه رياستشان در فرزندان محمد بن موسى است و يكى فرزندان حناش كه رياستشان در بنى عبد السلام است . سوم فرزندان غندوس كه رياستشان در بنى صالح است . فرزندان حناش و فرزندان تبان همه را بنى حناش خوانند .\r\nاما خراج ، رياستشان در فرزندان زائدة بن عباس بن خضير است و در جانب غربى فرزندان صخر و فرزندان رحمه از بطون عياض ، جاى دارند . اينان مجاور بنى يزيد بن زغبه هستند در پايان موطن اثبجهاى بنى هلال .\r\nاما ضحاك داراى بطون بسيارند و رياستشان منقسم بود ميان دو امير از اميرانشان ، يكى ابو عطيه و يكى كلب بن منيع . در آغاز دولت موحدين كلب رياست هر دو قبيله را از آن خود كرد . و چنان كه مىگويند به مغرب كوچيد و در صحراى سجلماسه سكونت گزيد . در آنجا صاحب آثارى بود تا آنگاه كه موحدين او را كشتند و به روايتى به اندلس تبعيد كردند . كسانى كه از اخبار ايشان آگاهند چنين مىگويند . جمعيتشان در زاب باقى ماند تا آنگاه كه مسعود بن زمام و دواوده بر ايشان غلبه يافتند و آنان را ضميمهء خود ساختند .\r\nچون از كوچ كردن فرو ماندند در بلاد زاب فرود آمدند و در شهرها زيستند و تا به امروز در آنجايند . اما لطيف ، بطون بسيارند . از ايشان است يتامى و فرزندان كسلان بن خليفة بن لطيف . اينان فرزندان ذوى مطرف و ذوى بو الخليل و ذوى جلال بن معافا هستند . از ايشان است لقامنه فرزندان لقمان بن خليفة بن لطيف . و هم از ايشان است فرزندان جرير بن علوان بن محمد بن لقمان و براز بن معن بن محيا بن جرى بن علوان و نيز جبر كه پندارند از محيا بن جرى است و مزنه از ديفل بن محيا و بنى مزنى كه امروز واليان زاب هستند . از ايشان نسب دارند .\r\nقبيلهء لطيف به شمار افزون بود و براى آب و گياه در كوچ بودند . پس ، از كوچ فرو ماندند و ضواحى ايشان را دواوده پس از ايشان گرفتند و اين به هنگامى بود كه شمارشان اندك و فرمانروايانشان پراكنده شده بودند . جمعى از ايشان به مغرب رفتند و در آنجا در قبايل ديگر حل شدند . قبايل رياح و دواوده بر آنان غلبه يافتند . بقاياى آنان به زاب رفتند و در آنجا مساكن و شهرهايى ساختند . از اينان بودند : دوسن و غريبوا و تهوده و تنومه و بادس . ايشان در اين زمان از رعاياى خراجگزار امير زاب هستند . هنوز باد رياست قديم در سر دارند و از اين رو در قلاعى كه در زاب در دست دارند همواره با همسايگان خود در ستيز و كشتارند . عامل زاب آنها را به جان هم مىاندازد و خراج خود را از همه مىستاند و اللّه خير الوارثين .\r\nقبيلهء عمور به اثبج ملحق است . ظن غالب اين است كه آنان از فرزندان عمرو بن عبد مناف بن هلال ، برادران قرة بن عبد مناف‌اند ، نه از فرزندان عمر بن ابى ربيعة بن نهيك بن هلال . زيرا رياح و زغبه و اثبج از فرزندان ابو ربيعه‌اند و ما ميان ايشان هيچ انتسابى نمىيابيم ولى ميان ايشان و قره و غير ايشان از بطون هلال انتساب يافته‌ايم و اين دليل است كه آنان از عمرو بن عبد مناف‌اند يا از عمرو بن رويبة بن عبد اللّه بن هلال و همگى معروف‌اند .\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nابن الكلبى از آنان ياد كرده است و خدا بدان داناتر است . ايشان را دو بطن است : قره و عبد اللّه و بر هيچيك از تيره‌هاى بنى هلال رياست نيافته‌اند . حتى به سبب اندك بودن شمارشان و پراكندگى قومشان ، در پى آب و گياه در سير و سفر هم نيستند و در ضواحى و جبال سكونت دارند . ميانشان اسب سوارانى هست ولى بيشتر پيادگان‌اند . مواطنشان در مشرق جبل اوراس است تا جبل راشد . اينان به سبب اندك بودن شمارشان از بيم نگهبانان دولتى حتى از تپه‌ها هم گريزان‌اند . از اين رو بيشتر آنان را در جايهاى خشك و بى آب و گياه مىيابى .\r\nبنى قره بطنى گسترده است . ولى در ميان قبايل و در شهرها پراكنده و تنهايند . رياست ايشان در بنى عبد اللّه است . مراد از عبد اللّه ، عبد اللّه بن على و پسرانش محمد و ماضى است .\r\nمحمد و ماضى دو بطن‌اند . فرزندان محمد ، عنان و عزيزند . و فرزندان عنان شكر و فارس كه هر يك بطنى را تشكيل مىدهند . از فرزندان شكرند : بنى محيا بن سعيد بن سبيط بن شكر و اين خود بطنى است . و فرزندان فارس و فرزندان عزيز و فرزندان ماضى ، موطنشان در دامنهء جبل اوراس است و مشرف به بسكره مركز زاب و از سوى غربى به مواطن غمره پيوسته‌اند . اينان مجاور قبايل رياح و در تحت تسلط ايشان‌اند و از متابعان بنى رياح مخصوصا دواوده . بدان سبب كه نزديك به زاب هستند و نيازمند سايهء قدرت فرمانرواى زاب ، در اطاعت او هستند .\r\nصاحب زاب نيز در موارد حاجت چون نگهبانى كاروانها و دفاع از بلاد زاب از آنان مدد مىگيرد .\r\nاما فرزندان شكر ، بزرگترين رياست در ميان ايشان است . اينان در جبل راشد فرود آمدند . دو فرقه بودند . چون فرود آمدند به يك سلسله زد و خوردها پرداختند . و بر فرزندان محيا بن سعيد كه بنى زكرير از ايشان است پيروز شدند و آنان را از جبل راشد راندند . ايشان به جبل كسال كه در غرب و محاذى آن بود وطن گرفتند . اين فتنه سالها مدت گرفت . عاقبت مردان زغبه سبب شدند كه آن مواطن ميانشان تقسيم شود . از اين قرار كه فرزندان محيا در جبل راشد ماندند در تحت ولايت بنى عامر و حليف آنان شدند و فرزندان زكرير به جبل كسال قرار يافتند و در تحت ولايت بنى عامر و حليف آنان شدند . گاه نيز با ديگر حليقان خود بنى نضر بر باديهء زغبه حمله‌ور مىشدند و ما در اخبار قبايل زغبه از آن ياد خواهيم كرد .\r\nشيخ ايشان از فرزندان محيا ، در همين روزگاران نزديك به ما ، عامر بن بو يحيى بن محيا بود .\r\nكه در ميان ايشان نام و آوازه‌اى داشت . عامر بن بو يحيى همواره در عبادت و حج بود .\r\nدر مصر با شيخ صوفيهء زمانش يوسف الكورانى ديدار كرد و عقايد او را فرا گرفت و با راه و رسم هدايت او آشنا شد و نزد قومش باز گرديد و آنان را به طريقهء او دعوت كرد . بسيارى از ايشان پيرو او شدند . با مفسدانى كه در باديهء مصر در مجاورت او مىزيستند جنگ كرد . تا روزى به هنگام شكار بناگاه و بىخبر او را كشتند . شيخ فرزندان زكرير يغمور بن موسى بن بو زيد بن زكرير بود . او را با عامر دعوى بود و رقابت در شرف . ولى عامر به مسلك صوفيه و عباد نزديكتر بود . و اللّه مصرف الخلق و الامر .\r\n\r\n","description":"","footnote":"","page_name":" 28 ","page_number":48},
  {"content":"\r\n\r\n\r\nخبر از جشم كه در بسيط مغرب سكونت دارند و بطون ايشان از اين طبقه\r\nاحيائى كه در اين عهد در مغرب زندگى مىكنند ، در ميان آنان بطونى است از قره و عاصم و مقدم و اثبج و جشم و خلط . كه عنوان جشم بر آنان غلبه دارد . از اين رو همه را به اين عنوان مىخوانند و مراد از جشم ، جشم بن معاوية بن بكر بن هوازن است . آغاز دخول ايشان به مغرب از اين قرار بود كه چون موحدين بر افريقيه غلبه يافتند ، اين قبايل عرب خواه و ناخواه به فرمانرواييشان اذعان كردند . سپس فتنهء ابن غانيه رخ داد و اينان جلب آن شدند و از موحدين رخ برتافتند . در عهد ابو يوسف يعقوب المنصور بار ديگر به فرمان موحدين در آمدند المنصور از ميان اين قبايل آنان را كه داراى دستگاه و توانى بودند به مغرب منتقل كرد .\r\nبدين قرار كه عاصم و مقدم از بطون اثبج را به مغرب برد . همچنين جشم را يعنى همهء احيائى را كه تحت اين نام بودند در تامسنا جاى داد . رياح را نيز كوچ داد و در هبط جاى داد .\r\nجشم را در تامسنا در جلگهء وسيعى ميان سلا و مراكش در وسط بلاد مغرب اقصى و دور از ارتفاعاتى كه به بيابانها منتهى مىشود جاى داد . آن سرزمين را جبل درن در ميان گرفته بود و چون ديوارى روبروى آنان كشيده شده بود ، از اين روى براى چرانيدن از مكان خود به باديه نرفتند و در همانجا ماندند و خاندانهايى از ايشان به مغرب رفتند و در آنجا پراكنده شدند .\r\nاينها خلط و سفيان و بنى جابر بودند .\r\nدر ايام موحدين رياست از ميان آنان با فرزندان سفيان بود و از اين تيره در ميان فرزندان جرمون . چون كار بنى عبد المؤمن سستى گرفت و باد قدرت و شوكتشان فرو نشست ، آنان را جمع افزون شد و چون هنوز خوى بدويت را از دست نداده بودند سركشى آغاز كردند و بر دولت بشوريدند و در همه جا فساد كردند و ستم گستردند .\r\nچون بنى مرين بلاد مغرب را در عصر موحدين مورد حمله قرار دادند و فاس را تصرف كردند در سراسر مغرب گروهى جنگاورتر از اينان و از رياح نبود . زيرا اينان به عهد بدويت نزديكتر از ديگران بودند . از اين رو در برابر بنى مرين به سختى مقاومت ورزيدند ولى عاقبت در برابر قدرت بنى مرين تسليم شدند و به فرمان آنان گردن نهادند . بنى مرين از آنان يعنى از خلط ، از خاندان مهلهل زن گرفتند . اين امر سبب شد كه بار ديگر جشم قدرت و توانى يابد و به رياست رسد ولى در اين عهد رياست در خاندان مهلهل بود همچنانكه در عصر موحدين در تيرهء سفيان .\r\nاما روزگار ضربه‌هاى خويش فرو آورد و رنگ كهنگى گرفتند و باد صولتشان فرو نشست و عهد بدويت را فراموش كردند و در شمار قبايل خراجگزار در آمدند . خراج مىپرداختند و با سلطان در لشگركشيها شركت مىجستند . اكنون به ذكر فرق چهارگانه و احياء هر يك\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nاز آن فرقه‌ها مىپردازيم و در انساب ايشان تحقيق مىكنيم . البته چنان كه به تحقيق پيوسته نسب اينان به جشم باز نمىگردد ولى مشهور چنين است و خداوند به حقيقت امور آگاهتر است .\r\nاين قبايل در زمرهء جشم معدودند و اين جشم همان جشم بن معاوية بن بكر بن هوازن است و شايد جشم ديگرى . شيخ ايشان كه در عصر المأمون ابو العلاء ادريس و فرزندانش شهرت داشت جرمون بن عيسى بود . و چنان كه بعضى از مورخين امام موحدين پنداشته‌اند از بنى قره بود . ميان ايشان و خلط جنگهايى بود . خلط از پيروان المأمون و فرزندان او بودند و سفيان از پيروان يحيى بن الناصر كه با المأمون در خلافت مراكش اختلاف داشت . چون [ ابو محمد عبد الواحد 
  ] مسعود بن حميدان شيخ خلط را چنان كه خواهيم گفت به قتل رسانيد ايشان به يحيى بن الناصر گرويدند و بنى سفيان به الرشيد گرويدند . سپس بنى مرين در مغرب ظهور كردند و با موحدين به جدال پرداختند . جرمون در سال 638 از رشيد ببريد و به محمد بن عبد الحق امير بنى مرين پيوست . زيرا از آنچه كرده بود شرمگين بود . از اين قرار كه شبى با او شراب مىخورد چون مست شد در حال مستى بر او سخت گرفت كه بايد برقصد و او هم به رقص پرداخت . سپس به هوش آمد و پشيمان شد و نزد محمد بن عبد الحق گريخت . اين واقعه در سال 638 اتفاق افتاد و در سال 639 به هلاكت رسيد . پس از او پسرش كانون در نزد السعيد [ ابو الحسن على 
  ] مقام ارجمندى يافت و چون در سال 643 به جنگ بنى مرين قيام كرد ، با او مخالفت ورزيد و به ازمور بازگشت و آنجا را در تصرف آورد . با مخالفت كانون بن جرمون ، السعيد را پاى عزم بشكست و از مقصدى كه در پيش داشت باز آمد و آهنگ قتال كانون بن جرمون نمود . كانون از پيش او بگريخت و از شهر تامززدكت\r\n[ ؟ 
  ] براند ولى يك روز پيش از هلاكت او كشته شد . او در فتنه‌اى كه ميان خلط و او در قرارگاه السعيد واقع شد به دست ايشان به قتل رسيد . پس از كانون برادرش يعقوب بن جرمون رياست سفيان را به عهده گرفت و محمد پسر برادر خود كانون را بكشت . در سال 649 با المرتضى لامر اللّه در نبرد امان ايملولين شركت جست ولى از سلطان جدا شد و لشكر موحدين پريشان گرديد و روى به بازگشت نهاد . در اين هنگام بنى مرين از پى حمله كردند و آنان را به هزيمت دادند .\r\nالمرتضى بازگشت و او را عفو كرد . سپس در سال 659 مسعود و على پسران برادرش كانون او را به انتقام خون پدر كشتند و به يعقوب بن عبد الحق سلطان بنى مرين پيوستند .\r\nالمرتضى پسر او عبد الرحمان را فرمانروايى داد ولى عبد الرحمان در كار خود فروماند . آنگاه عم او عبيد اللّه بن جرمون را فرمانروايى داد ، او نيز عاجز آمد . سپس رياست به مسعود بن كانون رسيد و عبد الرحمان به بنى مرين پيوست . آنگاه المرتضى يعقوب به قيطون شيخ بنى جابر را دستگير كرد و به جاى او يعقوب بن كانون السفيانى را برگزيد . در سال 654 عبد الرحمان بن يعقوب باز گرديد و او را در بند كشيد و مسعود بن كانون به مقام شيخيت بر سفيان منسوب شد .\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nپسر عموهايش حطوش و عيسى پسران يعقوب بن جرمون در عصر او دست به كارهايى زدند .\r\nمسعود از يعقوب بن عبد الحق جدا شد و به هسكوره پيوست آتش فتنه و جنگ شعله كشيد حطوش بن يعقوب تا سال 669 كه به هلاكت رسيد به جاى او بود و پس از او برادرش عيسى به اين مقام رسيد . مسعود در ميان هسكوره به سال 680 بمرد پسرش منصور بن مسعود به ميان سكسيوى رفت . تا آنگاه كه در ايام يوسف بن يعقوب به خدمت باز گرديد . بدين گونه در سال 706 كه تلمسان را محاصره كرده بود به لشكرگاه او رفت و قبول خدمت كرد .\r\nرياست بر سفيان در ميان بنى جرمون پيوسته بود و تا به اين زمان نيز چنين است . من در عهد سلطان ابو عنان يكى از شيوخشان را ديدم نام او يعقوب بن على بن منصور بن عيسى بن يعقوب بن جرمون بن عيسى بود .\r\nعربهاى سفيان حيى است در اطراف تامسنا در جوار انفى . جلگه‌هاى پهناور را خلطها از دست ايشان گرفته‌اند . از احياء آنان حى حارث و حى كلابيه در اراضى سوس و بيابانهاى آن در پى آب و گياه هستند و گاه تا ضواحى بلاد حاحه از بلاد مصامده پيش مىروند . آن باس و شدت بدويت هنوز در آنان بر جاى است . رياستشان در ميان فرزندان مطاع حارثى است .\r\nبسيار اتفاق مىافتد كه در ضواحى مراكش نيز دست به تاراج و افساد زنند . چون سلطان مراكش عبد الرحمان بن ابى يفلوسن ، على بن سلطان ابى على در سال 776 زمام قدرت را به دست گرفت آنان را بنواخت و منزلتشان را بر افراشت و گاه آنان را چه سواره و چه پياده به خدمت مىگرفت . شيخ ايشان منصور بن يعيش از فرزندان مطاع بود . تا روزى همگان را فرو گرفت . جمعى از ايشان را كشت و جمعى را به زندان افكند . بدين گونه شركت و اقتدارشان نابود گرديد . و اللّه قادر على ما يشاء .\r\n\r\nخلط از جشم\r\nاين قبيله معروف به خلط است و خلط در عداد جشم است . ولى معروف اين است كه خلط فرزندان منتفق بن عامر بن عقيل بن كعب‌اند و همه از پيروان قرمطيان بحرين . چون كار قرمطيان روى به ضعف نهاد بنى سليم در بحرين دعوت شيعه را رواج بخشيدند . سپس بنى ابى الحسين از بطون تغلب غلبه يافتند و دعوت عباسى را آشكار ساختند . بنى سليم و بنى - المنتفق از اين جماعت كه به خلط معروف‌اند به افريقيه كوچ كردند و باقى بنى عقيل در نواحى بحرين ماندند تا آنگاه كه تيره‌اى از ايشان يعنى بنى عامر بن عوف بن مالك بن عوف بن عامر بن عقيل كه در نسب برادران خلط بودند بر تغلبيان غلبه يافتند .\r\nچون المنصور [ ابو يوسف يعقوب 
  ] ايشان را - چنان كه گفتيم به مغرب در آورد ، در دشتهاى تامسنا استقرار يافتند . در اين حال به شمار و به قوت سر آمد بودند . شيخشان هلال بن حميدان بن مقدم بن محمد بن هبيرة بن عواج بود و ما را بيش از اين از نسب او آگاهى نيست .\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nچون العادل بن المنصور به حكومت رسيد به خلافش برخاستند و سپاهيان او را به هزيمت دادند . هلال در سال 625 بيعت خود به نزد المأمون [ ابو العلاء ادريس موحدى 
  ] فرستاد و موحدين نيز از او پيروى كردند . چون المأمون آمد به ياريش برخاستند ولى دشمنانشان ، سفيان ، به يحيى بن الناصر كه منازع او بود گرايش يافتند . هلال همچنان با المأمون بود تا آنگاه كه مأمون در كشمكش سبته كشته شد . پس از او با پسرش الرشيد [ ابو محمد عبد الواحد 
  ] بيعت كرد و به مراكش آمد . سفيان را شكست داد و بسيارى را بكشت .\r\nسپس هلال كشته شد و برادرش مسعود جانشين او گرديد . شيخ هساكره عمر بن اوقاريط به خلاف الرشيد برخاست . او دوست مسعود بن حميدان بود و مسعود را بر ضد سلطان بر انگيخت . او نيز به مخالفت برخاست . الرشيد آهنگ سركوب او نمود و به مراكش بر سر او تاخت و در سال 632 او را با جماعتى از يارانش بكشت . كار اعراب خلط پس از او به دست برادرزاده‌اش يحيى بن هلال افتاد . يحيى قوم خود را به جنگ يحيى بن الناصر بسيج كرد و مراكش را محاصره نمود ابن اوقاريط نيز با ايشان همراه بود . الرشيد به سجلماسه راند و اينان بر مراكش را محاصره نمود ابن اوقاريط نيز با ايشان همراه بود . الرشيد به سجلماسه راند و اينان بر مراكش مستولى شدند و دست به كشتار و تاراج زدند . سپس الرشيد در سال 633 بيامد و بر آن بلاد غلبه يافت و ابن اوقاريط به اندلس رفت و بر على بن هود فرود آمد و از سوى همهء خلط دست بيعت به او داد . دانستند كه آن حيله‌اى از سوى ابن اوقاريط است و مىخواسته است كه از ورطه برهد . پس يحيى بن الناصر را از خود براندند و به الرشيد بازگشتند . الرشيد على و وشاح پسران هلال را دستگير كرد و در سال 635 در اندمور به زندان افكند . سپس آزادشان نمود . سپس مشايخشان را نخست بمهربانى به خود نزديك ساخت آنگاه همه را با عمر بن اوقاريط بكشت . مردم اشبيليه او را به نزدش فرستاده بودند . سپس اعراب خلط با السعيد [ ابو الحسن على 
  ] به هنگامى كه به سوى بنى عبد الواد در حركت آمده بود يار شدند .\r\nكانون بن جرمون و قومش عرب سفيان با السعيد در نبرد بود . السعيد در آن نبرد كشته شد .\r\nالمرتضى نيز بر ضد خلط دست به حيله زد و در سال 652 مشايخشان را دستگير كرد و به قتل رسانيد . عواج بن هلال بن بنى مرين پيوست . المرتضى ، على بن بو على را كه از خاندان رياست بود بر سر آنان فرستاد . سپس عواج در سال 654 بازگشت و على بن بو على به جنگ او رفت و در اين جنگ كشته شد .\r\nدر سال 660 واقعهء ام الرجلين پيش آمد و اين واقعه بر ضد المرتضى بود . على بن بو على به بنى مرين گرايش يافت و همه اعراب خلط به بنى مرين پيوستند . رياست در اعراب خلط در آغاز دولت بنى مرين به عهدهء مهلهل بن يحيى بن مقدم بود . يعقوب بن عبد الحق دختر او را به زنى گرفت و سلطان ابو سعيد فرزند او از اين زن است . مهلهل همچنان فرمان مىراند تا در سال 659 به هلاكت رسيد . پس از او پسرش عطيه به رياست رسيد . عطيه معاصر ابو سعيد و پسرش ابو الحسن بود و از جانب ابو سعيد به سفارت نزد سلطان مصر الملك الناصر رفت .\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nچون عطيه به هلاكت رسيد . عيسى بن عطيه جانشين او شد . سپس برادرش على بن عطيه به فرمانروايى رسيد ، سپس پسر برادرشان زمام بن ابراهيم بن عطيه به رياست رسيد .\r\nزمام بن ابراهيم به مقامى ارجمند رسيد و در دستگاه سلطان مقرب شد و تا پايان عمر بر اين حال ببود پس از او پسرش ، حمو بن ابراهيم و پس از او برادرش سليمان بن ابراهيم و پس از او برادرشان مبارك به رياست رسيدند . در تمام ايام فرمانروايى سلطان ابو عنان و پس از او بر اين حالت بودند ، تا آنگاه كه پس از هلاكت سلطان ابو سالم در مغرب فتنه افتاد و برادرش عبد العزيز بر مغرب مستولى شد . عبد العزيز ناحيهء مراكش را به پسر خود ابو الفضل به اقطاع داد و مبارك نيز با او بود .\r\nچون عبد العزيز ، ابو الفضل را در بند كشيد مبارك را نيز بگرفت و به زندان فرستاد و چون بر عامر بن محمد غلبه يافت و او را به قتل رسانيد ، مبارك را نيز با او بكشت . زيرا مبارك را از ياران او مىپنداشت و مىگفت در فتنه‌ها دست داشته است . در اخبار بنى مرين از او ياد خواهيم كرد . پس از مبارك پسرش على بر قبيلهء خلط به رياست رسيد . امروز اعراب خلط بر افتاده‌اند زيرا در اين سرزمين پهناور به مدت دويست سال در عين خوشى زيستند و همين امر سبب نابودى آنان گرديد . و اللّه غالب على امره .\r\n\r\nبنى جابر بن جشم\r\nبنى جابر در شمار جشم‌اند در مغرب . گويند كه ايشان از سدراته يكى از فرق زناته يا لواته‌اند و خدا به آن داناتر است . اينان در فتنهء يحيى بن الناصر دست داشتند زيرا با او و در زمرهء ياران او بودند . چون در سال 633 يحيى بن الناصر هلاك شد ، الرشيد كس فرستاد تا شيخ ايشان فائد بن عامر و برادرش قائد را بكشد . بعد از او يعقوب بن محمد بن قيطون به امارت رسيد .\r\nاو را نيز يعلو سردار موحدين به فرمان المرتضى در بند كشيد و يعقوب بن جرموق سفيانى را بر بنى جابر رياست داد . چندى بعد بر يعقوب بشوريدند و مشايخ بنى جابر اسماعيل بن يعقوب بن قيطون را بر بنى جابر رياست بخشيدند . سپس بنى جابر در تادلا به دامنهء كوه در كنار صنا كه ، از قبايل بربر كه در بقنته و ارتفاعات آن مىزيستند قرار گرفتند . اينان گاه به دشت سرازير مىشدند و گاه در جبل مأوا مىگرفتند . در هر حال چون از پادشاه يا ديگر متجاوزان در بيم بودند خود را در پناه بربرها جاى داده حليف آنان شده بودند .\r\nدر اين دوره‌ها رياست در ميان ورديغه يكى از بطون ايشان بود . در عهد سلطان ابو عنان يكى از مشايخشان را به نام حسين بن على الورديغى ديده‌ام . چون اين شيخ در گذشت پسرش الناصر جانشين او گرديد . وزير ، حسن بن عمر به هنگام جدا شدنش از سلطان ابو سالم در سال 760 به او پيوست . ولى لشكر سلطان بر سر آنان تاخت و مغلوب شد . آنگاه ابو الفضل بن سلطان ابو سالم به هنگام فرارش از مراكش در سال 768 به نزدشان رفت . سلطان عبد العزيز\r\n\r\n","description":"","footnote":"","page_name":" 33 ","page_number":53},
  {"content":"\r\n\r\nبه نبرد او برخاست و محاصره‌اش نمود ولى او به ميان بربرهاى صنا كه رفت . آنان با مالى كه برايشان فرستاده شد تسليمش كردند . در اثناء اين فتنه‌ها امير عبد الرحمان بن بو يفلوسن در عهد وزير عمر بن عبد اللّه كه بر مغرب غلبه كرده بود ، به او پيوست . وزير عمر بن عبد اللّه خواستار او شد . ايشان از ميان خود بيرونش راندند . چون فتنه‌انگيزيهاى الناصر به دراز كشيد دولت با او بر سر خشم آمد و بگرفت و به زندانش افكند . الناصر مدتى در زندان بماند . چون آزاد شد به مشرق رفت و چون بازگرديد وزير ، ابو بكر بن غازى فرمانرواى مغرب او را بگرفت و به زندان انداخت و رياست از ميان بنى على بيرون رفت . و اللّه يقلب الليل و النهار . بسيارى مىگويند كه بنى جابر كه ورديغه از آنان بود ، از جشم نيستند . بلكه بطنى از بطون سدراته و يكى از شعوب لواته از برابر است . و استدلالشان اين است كه مواطن ايشان در كنار بربرها و خود تحت حمايت ايشان بوده‌اند . و اللّه اعلم بحقيقة الامور .\r\n\r\nعاصم و مقدم از اثبج\r\nاين احياء - چنان كه در انسابشان آورديم - از اثبج‌اند و با ايشان در تامسنا فرود آمدند . داراى عزت و برترى بودند ولى قبيلهء جشم به سبب كثرت شمارشان بر آنان برترى داشتند . مواطنشان دشت تامسنا بود . اينان نيز چون برادرانشان جشم به سلطان خراج مىدادند و به لشكر او سپاهى مىفرستادند . شيخ عاصم در عصر موحدين ، يعنى در عصر المأمون [ ابو العلاء ادريس ، 
  ] حسن بن زيد بود . او را در فتنهء يحيى بن الناصر دستى بود . چون در سال 633 يحيى بن الناصر هلاك شد الرشيد [ ابو محمد عبد الواحد 
  ] فرمان قتل حسن بن زيد را با قائد و فائد پسران عامر از شيوخ بنى جابر صادر نمود و همه كشته شدند . سپس رياست به ابو عياد و فرزندانش رسيد .\r\nدر عهد بنى مرين عياد بن ابى عياد فرمان مىراند . با نفزه كشمكشها داشت و در برابر ايشان پايدارى نمود . سپس به تلمسان فرار كرد و در سالهاى 690 از آنجا بازگرديد . بار ديگر به سوس گريخت و در سال 707 از آنجا بيامد و همواره شيوهء او چنين بود . پيش از اين او را با يعقوب بن عبد الحق پيمان دوستى بود و مقامات او در جهاد مشهور است . رياست او به پسرانش منتقل شد و همچنان ببود تا كار ايشان و مقدم روى در زوال نهاد و متلاشى شده از ميان رفتند . اللّه خير الوارثين .\r\n\r\nخبر از قبيلهء رياح كه از بنى هلال بن عامرند و بطون ايشان از اين طبقهء چهارم\r\nاين قبيله مهمترين و نيرومندترين قبايل هلال است . به هنگام ورودشان به افريقيه به شمار از ديگر قبايل بيشتر بودند . ابن الكلبى در نسب كلبى گفته است : رياح بن ابى ربيعة بن نهيك بن هلال بن عامر . رياستشان در اين هنگام با مونس بن يحيى الصنبرى بود و مونس از بطون\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nمرداس بن رياح بود . از رجالشان در اين عهد فضل بن بو على است كه در جنگهايشان با صنهاجه صاحب آوازه است . از بطونشان عمرو و مرداس است .\r\nمرداس را چند بطن است : دواد بن [ 1 
  ] مرداس و صنبر بن حواز بن عقيل بن مرداس و برادرشان مسلم بن عقيل . از فرزندان عامر بن يزيد بن مرداس بطون ديگرى است چون : بنى موسى بن عامر و جبر بن عامر و گاه گويند كه ايشان از لطيف‌اند . چنان كه آورديم . و ديگر : سودان و مشهور و معاو فرزندان محمد بن عامر ، خود سه بطن‌اند . نام سودان على بن محمد است . بعضى گويند مشاهره يعنى بنى مشهور از هلال بن عامر غير از رياح‌اند . و اللّه اعلم .\r\nرياست همهء بطون رياح در ميان بنى مرداس است و به هنگام داخل شدنشان به افريقيه در بنى صنبر بود . سپس به دست دواوده فرزندان دواد بن مرداس بن رياح افتاد . بنى عمرو بن رياح پندارند كه پدرشان او را سرپرستى كرده و پرورانيده است . رئيسشان در عهد موحدين مسعود بن سلطان بن زمام بن ردينى بن دواد بود . او را به سبب شدت و صلابتش « البلط » ( تبر ) مىگفتند . چون المنصور ، اعراب رياح را به مغرب انتقال داد مسعود و قومش را در بلاد هبط ميان قصور كتامه معروف به القصر الكبير تا ساحل درياى اخضر جاى داد و اينان در آنجا استقرار يافتند . ولى عساكر ، برادر مسعود كه نمىخواست در اطاعت سلطان باشد از همراهى با ايشان سرباز زد . مسعود بن زمام از آن ميان ، در سال 590 با جمعى از قومش بگريخت و به افريقيه رفت . فرزندان برادرش عساكر گرد او را گرفتند و همه به طرابلس راندند و ميان قبايل زغب و ذياب در حركت بودند . مسعود به خدمت قراقوش گرايش يافت و با او - چنان كه خواهيم گفت - همراه قوم خود در فتح طرابلس شركت جست . سپس به اين غانيه ميورقى پيوست و همچنان در خدمت او بود تا به هلاكت رسيد . پس از او پسرش محمد جانشين او گرديد . محمد در فتنه‌اى كه ميان ميورقى و موحدين رخ داد رياست و اثر داشت .\r\nچون ابو محمد بن ابى حفص يحيى الميورقى با موحدين در سال 518 بر « حمه » از بلاد جريد غلبه يافت و بسيارى از عربها را كشت ، از كسانى كه به دست او كشته شدند عبد اللّه بن محمد و پسر عمش ابو الشيخ بن حركات بن عساكر بود .\r\nچون شيخ ابو محمد كشته شد ، محمد بن مسعود به افريقيه باز گرديد و بر آنجا غلبه يافت . جماعاتى از طوايف اثبج چون ضحاك ، و لطيف به او پيوستند و بر شمار يارانش بيفزود ، و به يارى او بر رقباى خويش دريد و كرفه غلبه يافتند . تا آنگاه كه لطيف و ضحاك از كوچ بازماندند و در قراى زاب و مدره پراكنده شدند و محمد بن مسعود نيز در كار خويش فرو ماند رياست « به دو » در ضواحى افريقيه ميان قسطيليه و زاب و قيروان و مسيله از آن او و قومش\r\n\r\n\r\n","description":"","footnote":"\r\n[ ( 1 ) 
  ] داود به دواوده جمع بسته مىشود ولى در برخى موارد روى دال اول ، يك نقطه گذاشته شده است .\r\n","page_name":" 35 ","page_number":55},
  {"content":"\r\n\r\nبود . چون يحيى بن غانيه به دست اعراب بنى سليم و رياح در سال 531 هلاك شد - چنان كه خواهيم گفت - دولتشان روى به زوال نهاد و سلطان ابو حفص بر آنان سخت گرفت .\r\nچون كرسى خلافت در مراكش به فساد گراييد و اتباع يحيى بن غانيه كه اعراب بنى سليم و رياح بودند پراكنده شدند خاندان ابو حفص با دواوده دل بد كردند و از ماندنشان در آنجا كه وطن گرفته بودند ناخشنودى نمودند . زيرا پيش از اين از ياران و پيروان دشمنشان ابن غانيه بودند .\r\nامير بو زكريا بنى سليم را از مواطنشان در آن عهد به قابس و طرابلس راند .\r\nرياست ايشان در آن روزگار از آن قبايل مرداس و كعوب بود . و ما در اخبار ايشان خواهيم آورد . اينان هوادار دولت بودند . ميان آنان و قبايل رياح دست به فتنه انگيزى زدند از اين رو ايشان را در قيروان و بلاد قسطيليه فرود آوردند . ابه از آن محمد بن مسعود بود .\r\nدر يكى از سالهاى قحطى رسولان مرداس بيامدند و خواستار گندم شدند . چون فرود آمدند .\r\nاز آن همه نعمت كه ديدند به طمع افتادند و براى دست يافتن به آن با ايشان به نبرد پرداختند و رزق بن سلطان ، عم محمد بن مسعود را كشتند . ميان ايشان و قبايل رياح كشمكشها و جنگها بود . تا ايشان را از جانب مشرق ، يعنى از افريقيه راندند و به جانب غربى فرستادند .\r\nكعوب و مرداس همه ضواحى جانب شرقى را از قابس تا بونه و نفطه از بنى سليم بستدند . دواوده با تصرف ضواحى قسنطينه و بجايه از پشته‌ها و جولانگاههاى زاب و ريغ و واركلا و آن سوى آن از بيابانهاى جانب جنوبى امتيازاتى يافتند . محمد بن مسعود هلاك شد و موسى بن محمد به جاى او نشست او را در ميان قومش اعتبار و آوازه است و دريارى و تقويت دولت اثرى آشكار .\r\nچون يحيى بن عبد الواحد هلاك شد با پسرش محمد المستنصر كه آوازه‌اى بلند داشت بيعت شد . برادرش ابراهيم بر او خروج كرد و به دواوده پيوست آنان نيز در حوالى قسنطينه با او بيعت كردند و او را بر خود سرورى دادند . محمد المستنصر در سال 666 به سوى برادر لشكر برد ، از برابرش بگريختند و جمعشان پراكنده گرديد . بنى عساكر بن سلطان گردش را گرفتند رياستشان در اين ايام با فرزندان مهدى بن عساكر بود . اينان پيمان خود شكسته و به ابراهيم بن يحيى پيوستند و به تلمسان رفتند و از آنجا به كشتى نشسته رهسپار اندلس شدند و در جوار شيخ ابن الاحمر زيستن گرفتند .\r\nموسى بن محمد هلاك شد و رياستش به پسرش شبل بن موسى رسيد . اينان در برابر دولت دست تطاول گشودند و قتل و تاراج كردند . المستنصر پيمانى را كه با آنان داشت بشكست و لشكر خود را از موحدين و عرب بنى سليم و فرزندان عساكر برادرشان بر سر شبل بن موسى آورد . بر مقدمهء لشكر او شيخ ابو هلال عياد بن محمد الهنتاتى بود كه در اين روزگار امير بجايه بود . وى رؤساى ايشان را چون شبل بن موسى بن محمد بن مسعود و برادرش\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nيحيى و سباع بن يحيى بن دريد بن مسعود و حداد بن مولاهم بن خنفر بن مسعود و فضل بن ميمون بن دريد بن مسعود و دريد بن تازير شيخ خاندان نابت از كرفه ، فراخواند و همه را به محض ورودشان بگرفت و در زرايه آنجا كه با ابو اسحاق برادرش و ابو القاسم ابى زيد بن ابى حفص كه آنان را به خروج بر ضد دولت فرا خوانده بود ، بيعت كرده بودند گردن زد . خاندانهايى كه در حال كوچ بودند پراكنده شدند و از برابر او گريختند و او ايشان را تا اقصاى زاب تعقيب كرد . شبل بن موسى ، پسر خردسال خود سباع را پس از خود بر جاى گذاشت . عمش مولاهم بن موسى سرپرستى او را به عهده گرفت و بار ديگر رياست به ميان ايشان باز گشت . سباع هم چون بمرد از او طفلى خردسال بر جاى ماند به نام يحيى . عمش طلحة بن يحيى او را كفالت نمود . بقايايشان به ملوك زناته به مغرب پيوستند و فرزندان محمد نيز نزد يعقوب بن عبد الحق به فاس رفتند و فرزندان سباع بن يحيى به يغمراسن بن زيان به تلمسان . يغمراسن ايشان را جامه و مركب داد . چون تن و توشى يافتند سر به عصيان برداشتند و به مواطن خويش راندند و بر اطراف زاب غلبه يافتند و اركلان و قصور ريغ ميان خود تقسيم كردند . سپس آنها را تسليم موحدين نمودند .\r\nآنگاه به بلاد زاب راندند . عامل زاب ابو سعيد عثمان بن محمد بن عثمان معروف به ابن عتو از رؤساى موحدين براى راندن ايشان سپاه گرد آورد . جايگاه او در مقره بود . از زاب لشكرى به سوى ايشان راند . و چون نبرد آغاز شد او را در قطاوه كشتند و بر زاب و ضواحى آن در آن عهد غلبه يافتند . آنگاه به سوى جبل اوراس راندند و بر قبايلى كه در آنجا بودند استيلا جستند . سپس به تل روى آوردند . فرزندان عساكر كه در آن نواحى بودند لشكر گرد آوردند . رئيس ايشان موسى بن ماضى بن مهدى بن عساكر بود . او ياران خود را از ميان قومش و همپيمانانش چون عياض و غير ايشان گرد آورد و به حركت آمد . فرزندان مسعود بر ايشان غلبه يافتند و شيخ ايشان موسى بن ماضى را كشتند و سراسر مواطنشان را در تصرف آوردند .\r\nسپس دولت ، اعمال ايشان را تلافى كرد ، بدين گونه كه آنان را بر كشيد و استمالت كرد و بلادى را كه در جبل اوراس و زاب تصرف كرده بودند به اقطاع ايشان داد . علاوه بر اين بلادى را كه در بسيط غربى جبل اوراس بود و حصنه‌اش مىناميدند و شامل نقاوس و مقره و مسيله مىشد به ايشان سپرد . سپس اقطاع مسيله را به سباع بن شبل بن يحيى اختصاص داد و آن اقطاع سهم فرزندان او شد و اقطاع مقره به احمد بن عمر بن محمد اختصاص يافت . او پسر عم شبل بن موسى بن سباع بود و نقاوس ويژهء اولاد عساكر شد . سپس سباع بن شبل به هلاكت رسيد و پسرش عثمان رياست يافت او به الحاكم شهرت داشت . فرزندان عمويش : على بن احمد بن عمر بن محمد بن مسعود و سليمان بن على بن سباع بن يحيى بن دريد بن مسعود بر سر رياست با او به منازعه پرداختند . جمع بنى مسعود پراكنده گرديد و همه به دو فرقه تقسيم شدند : يكى فرزندان محمد بن مسعود و يكى فرزندان سباع بن يحيى و تا به امروز بر همين حال‌اند\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nاينان بر ضواحى بجايه و قسنطينه و ساكنان آن حدود چون سد ويكش و عياض و امثال ايشان غلبه يافته‌اند . امروز رياست فرزندان محمد بن مسعود با يعقوب بن على بن احمد است و او از جهت سن و مكانت بزرگ دواوده است . نامش در همه جا مشهور است و نزد سلطان مقامى ارجمند دارد كه به ميراث برده است .\r\nرياست فرزندان سباع با فرزندان على بن سباع و فرزندان عثمان بن سباع است . و فرزندان على از اينان اشرف‌اند و به مال و شمار بيشتر . رياستشان در ميان فرزندان يوسف بن سليمان بن على بن سباع است و فرزندان يحيى بن على بن سباع نيز با آنان همكارى دارند .\r\nفرزندان محمد به نواحى قسنطينه اختصاص دارند و از سوى دولتهاى بسيارى از روستاهاى قسنطينه به ايشان اقطاع داده شده . اولاد سباع به نواحى بجايه اختصاص دارند ولى در آنجا اقطاعاتشان اندك است . زيرا بجايه و ضواحى آن در برابر ستم عرب پايدارى مىورزد و مانع غلبهء ايشان است . همچنين كوههاى صعب العبور آن را احاطه كرده و راههاى آن براى قوافلى كه در پى يافتن قوت به حركت در مىآيند . بسى دشوار است .\r\nو اما ريغ و واركلا - چنان كه گفتيم - از عهد اسلافشان اراضى آن ميانشان تقسيم شده است اما زاب ، جانب غربى آن و مركز آن طولقه از آن فرزندان محمد و فرزندان سباع بن يحيى است . پيش از اين از آن ابو بكر بن مسعود بود . چون فرزندانش روى به ضعف نهادند ، على بن احمد ، شيخ فرزندان محمد و سليمان بن على شيخ فرزندان سباع آنجا را از ايشان خريدند .\r\nولى ميان اين دو خاندان بعد از آن فتنه‌ها در گرفت . زيرا آن نواحى نخست جولانگاه فرزندان سباع بن يحيى بود ولى بعدها سليمان و فرزندانش بيشتر غلبه يافتند . جانب ميانين و قاعدهء آن بسكره از آن فرزندان محمد بود و در زمرهء جولانگاههاى ايشان . يعقوب بن على براى حمايت ضواحى بلاد خود از تجاوز و تاراج و فساد اعراب ، بيشتر اوقات به ايشان تكيه داشت و از نفوذ آنان سود مىبرد .\r\nاما جانب شرقى زاب و مركز آن بادس و تنومه از آن فرزندان نابت رؤساى كرفه بود و جولانگاه ايشان نه جولانگاههاى رياح . جز اينكه عامل زاب گاه خراجى آن هم نه چندان كامل ، به نيروى لشكرى كه غالبا در باديهء رياح بود به آن هم با اجازهء بزرگشان يعقوب و همدستان او در امارت ، تحصيل مىكردند . بطون رياح همگى تابع ابن دواوده بودند .\r\nمالى به ميانشان تقسيم مىكردند و از اين رو چشم ، دست آنان داشتند و آنان را در بلاد ، ملكى كه بر آن استيلا داشته باشند نبوده است . نيرومندترين و پر شمارترينشان بطون سعيد و مسلم و احضر بودند . اينان به طلب قوت تا درون بيابانها و ريگستانها پيش مىرفتند و دواوده را در مواقعى كه ميانشان نزاعى پيش مىآمد به كار مىگرفتند و دواوده نيز گاه با اين و گاه با آن قبيله همپيمان مىشدند .\r\nاما سعيد ، رياستشان در ميان فرزندان يوسف بن زيد بود . و از اين تيره در خاندان\r\n\r\n","description":"","footnote":"","page_name":" 38 ","page_number":58},
  {"content":"\r\n\r\nميمون بن يعقوب بن عريف بن يعقوب بن يوسف و پيوستگان ايشان ، فرزندان عيسى بن رحاب بن يوسف . اينان مىپندارند كه به بنى سليم منسوب‌اند و از فرزندان قوس بن سليم هستند . درست اين است كه آنان همپيمانان بنى رياح‌اند و در جوار ايشان . با فرزندان يوسف لايه‌هايى از عرب هستند موسوم به مخادمه و غيوث و بحور . مخادمه و غيوث از فرزندان مخدم‌اند از فرزندان مشرق بن اثبج . اما بحور در ميان ايشان است بعضى از بربرهاى لواته و زناته يكى از بطون آنهاست . از نفاث نيز در ميان آنها هست . اما نفاث ، از بطون جذام است و ذكرشان خواهد آمد . اما زناره از بطون لواته است ، چنان كه ياد كرديم . و در بنى جابر در تادلا بسيارى از آنها زندگى مىكنند و بسيارى از ايشان در عهد بنى الاحمر سلطان زنارى به آن سوى آب مهاجرت كردند و در جهاد صاحب آثارى بودند . گويند كه شمار كثيرى از ايشان در سرزمين مصر و صعيد زيستن دارند .\r\nو اما احلاف فرزندان محمد از دواوده بطنى از رياب بن سؤات بن عامر بن صعصعه‌اند .\r\nدر شمار بنى رياح در آمده‌اند و با ايشان در طلب قوت شركت مىجويند و با ايشان پيمان مىبندند و در مهمات به ياريشان برمىخيزيند .\r\nاما احلاف فرزندان سباع بعضى از مسلم و خفرند و پيش از اين گفتيم كه بنى مسلم از فرزندان عقيل بن مرداس بن رياح برادر حواز بن رياح‌اند بعضى خود را منسوب به زياد ابن العوام مىكنند و اين غلط است . بعضى كه اين انتساب را انكار مىكنند گويند كه مسلم منسوب به زبير بن المهايه است كه از بطون عياض به شمار است و ما از او ياد كرديم . رياستشان در فرزندان جماعة بن سالم بن حماد بن مسلم است و در ميان فرزندان شكر بن حامد بن كسلان بن غيث بن رحال بن جماعه و نيز ميان زرارة بن موسى بن قطران بن جماعه .\r\nاما اخضر ، مىگويند كه ايشان از فرزندان خضر بن عامرند ولى نه عامر بن صعصعه . زيرا فرزندان عامر بن صعصعه همه نزد نسب شناسان معروف‌اند شايد - و خدا داناتر است - كه عامر ديگرى باشد از فرزندان رياح . و شايد مراد از عامر ، عامر بن زبير بن مرداس باشد كه در بطون آنها آمده است . از اين قرار كه اولشان از خضر است و ايشان فرزندان مالك بن طريف بن مالك بن حفصة بن قيس بن غيلان‌اند . صاحب اغانى از ايشان ياد كرده است و گويد آنان را خضر مىگفتند به سبب سياهى رنگ پوست آنان و عرب اسود را اخضر مىگويد و گويد كه مالك سبزهء تند بود پسرانش نيز به خودش شباهت داشتند . رياستشان در فرزندان ثامر بن على بن تمام بن عمار بن خضر بن عامر بن رياح بود . و در ميان فرزندان ثامر بن عامر بن صالح بن عامر بن عطية بن ثامر اختصاص داشت . و در ميان ايشان بطنى ديگر است از آن زائدة بن تمام بن عمار .\r\nدر رياح نيز بطنى است از عنزة بن اسد بن ربيعة بن نزار . كه با بدويان ايشان در كوچ هستند .\r\nاما از بنى رياح جمعى در بلاد هبط فرود آمدند . المنصور ايشان را در آنجا فرود آورد و ايشان پس از رحلت رئيسشان مسعود بن زمام در آن مواطن زيستن گرفتند تا دولت موحدين\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nانقراض پذيرفت . در ايام المأمون ، رئيسشان عثمان بن نصر بود ، كه المأمون در سال 630 به قتلش آورد . چون بنى مرين بر ضواحى مغرب غلبه يافتند موحدين ابن رياح را فرمان دادند كه با سپاهيانشان در حركت آيند . آنان به حمايت از نواحى خود پرداختند . بنى عسكر بن محمد از بنى مرين به هنگامى كه با برادرانشان بنى حمامة بن محمد در جنگ بودند به يارى ايشان برخاستند . و بنى حمامه اسلاف پادشاهانشان در اين عهد هستند . ميان دو فريق جنگى رخ داد و عبد الحق بن محيو بن ابى بكر بن حمامه پدر اين پادشاهان و پسرش ادريس كشته شدند .\r\nآنگاه براى انتقام از بنى مرين نبردى به راه انداختند كه جماعت كثيرى كشته و اسير شدند و اين نبردها بارها تكرار شد .\r\nآخرين كسى كه مورد كشتارشان قرار داد سلطان ابو ثابت نوادهء يوسف بن يعقوب بود در سال 707 كه ايشان را تعقيب كرد تا به سر كوهها و تپه‌هاى المرج گريختند از آن پس شمارشان اندك شد و به قبايل تحت فرمان دولت پيوستند . تا آنگاه كه آن سان كه سرنوشت هر امتى است متلاشى و نابود شدند . و اللّه وارث الارض و من عليها و هو خير الوارثين .\r\n\r\nخبر از سعادة القائم بالسنه در رياح و مآل كار او و سرگذشت احوالش\r\nاين مرد از تيرهء مسلم يكى از شعوب رياح است به نام رحمان . مادرش حضيبه ناميده مىشد و در برترين مقامات عبادت و ورع بود . پسر نيز عابد و زاهد بود . به مغرب سفر كرد و در آنجا با شيخ صالحان و فقيهان زمان در نواحى تازى ابو اسحاق التسولى ديدار كرد و از او علم آموخت و ملازم او گرديد و در فقه سر آمد شد . آنگاه با اندوخته‌اى از فقه و ورع به ميان اعراب رياح باز گرديد و در شهر طولقه از بلاد زاب سكنا گزيد . نخست نزديكان و عشيرهء خود و آشنايان و اصحابش را از ارتكاب منكرات منع كرد و كم كم نام و آوازه‌اش در ميان قوم و بيرون از قوم پراكنده شد و ياران و پيروانش افزون شدند .\r\nاصحابش گرداگردش را گرفتند و با او پيمان بستند و بيعت كردند . برخى از مشاهير اصحاب او عبارت بودند از : ابو يحيى احمد بن عمر ، شيخ بنى محمد بن مسعود از دواوده و عطية بن سليمان بن سباع ، شيخ بنى سباع بن يحيى و عيسى بن يحيى بن ادريس ، شيخ بنى ادريس از بنى عساكر و حسن بن سلامه شيخ بنى طلحة بن يحيى بن دريد بن مسعود و هجرس بن على از بنى يزيد بن زغبه و نيز مردانى از عطاف بن زغبه با بسيارى از اتباعشان و مستضعفان قومشان .\r\nپس شمار پيروانش فزونى گرفت و وى در اقامهء سنت و تغيير منكر به آنان مستظهر گرديد و بر راهزنان و اشرارى كه در باديه‌ها بودند سخت گرفت . سپس دامنهء كارش به شهرها نيز كشيده شد و از عامل زاب منصور بن فضل بن مزنى خواست كه مالياتها و ديگر مظالم را\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nلغو كند . ولى او امتناع كرد و آهنگ آن نمود كه او را از ميان بردارد . عشايرى كه در زمرهء اصحاب او در آمده و با او براى اقامهء سنت تا سر حد مرگ بيعت كرده بودند ، مانع شدند .\r\nابن مزنى ياران خود را فرمان جنگ داد و ديگر امثال و اقران ايشان را از ميان قوم خود فرا خواند . در اين عهد على بن احمد بن محمد رياست بنى محمد را به عهده داشت و سليمان بن على بن سباع رياست بنى يحيى را . اينان رياست بر دواوده را ميان خود تقسيم كردند و ابن مزنى را در دفع سعادت و ياران مرابطش يارى دادند . كار ابن مزنى و اختيار زاب در اين روزگار در دست صاحب بجايه امير خالد بن امير زكريا از فرزندان ابو حفص و وزيرش ابو عبد الرحمان بن غمر بود . ابن مزنى از او يارى خواست او نيز لشگرى به ياريش فرستاد . اين امير مردم طولقه را فرمان داد كه سعادت و يارانش را بگيرند . سعادت از شهر بيرون آمد و در يكى از نواحى آن زاويه‌اى بنا كرد و خود و يارانش در آن سكونت گزيدند . سپس ياران مرابطش را كه « السنيه » مىناميد گرد آورد و با آنان به بسكره حمله كرد و در سال ( نسخه سفيد است ) ابن مزنى را محاصره كرد و درختهاى اطراف شهر را بريد و چون مردم شهر نيك پايدارى كردند ، بازگشتند . سپس در سال ( نسخه سفيد است ) بار ديگر به محاصرهء شهر آمدند .\r\nباز هم مردم شهر مقاومت كردند . ياران سعادت آن گروه كه از دواوده بودند در سال 705 به ييلاقهاى خود رفتند و سعادت مرابط در زاويهء خود در طولقهء زاب درنگ كرد . چون مرابطينى كه به طلب قوت نرفته بودند گرد او مجتمع شدند به غزاى مليلى لشكر برد و چند روز آنجا را محاصره نمود . مردم شهر از ابن مزنى يارى خواستند و سپاه سلطانى در بسكره نزد او بود .\r\nابن مزنى فرمان داد كه اين سپاه همراه با بنى حربى كه از دواوده بودند ، در حركت آيد .\r\nاين سپاه بر سر سعادت و يارانش در مليلى تاختن آوردند . ميانشان جنگى در گرفت و سعادت كشته شد و بسيارى از يارانش به قتل رسيدند . سرش را نزد ابن مزنى بردند . خبر به ياران سعادت كه در زمستانگاههاى خود بودند ، رسيد . به زاب روى نهادند . رؤسايشان ابو يحيى احمد بن عمر ، شيخ بنى محرز و عطية بن سليمان شيخ بنى سباع و عيسى بن يحيى شيخ بنى عساكر و محمد بن حسن شيخ بنى عطيه بودند . و رياست همهء اينان به عهدهء ابو يحيى بن احمد بود .\r\nاينان در بسكره فرود آمدند و درختانش را بريدند و عمال ابن مزنى را گرفتند و در آتش سوزانيدند . شكاف ميان ايشان و ابن مزنى بسيار شد . ابن مزنى ، دواوده ، ياران خود را فرا خواند . على بن احمد شيخ بنى محمد و سليمان بن على شيخ بنى سباع كه در آن روزگار از بزرگان دواوده بودند بيامدند . پسرش على به سردارى سپاه سلطانى حركت كرد . در سال 713 در صحرا با ياران سعادت نبرد آغاز كردند . مرابطون غلبه يافتند و على بن مزنى كشته شد و على بن احمد به اسارت افتاد . پس از چندى عيسى بن احمد به رعايت شأن برادرش ابو يحيى بن احمد آزادش ساخت .\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nكار سنيه چنان كه خدا مىخواست بالا گرفت . سپس ابو يحيى بن احمد و عيسى بن يحيى به هلاكت رسيدند و احياء بنى محرز براى اين فرقهء سنيه باقى ماند سپس در باب اينكه چه كسى را جهت فتوا در احكام و عبادت نزد خود نگهدارند به گفتگو نشستند . نظرشان بر فتيه ابو عبد اللّه محمد بن ازرق قرار گرفت كه از فقهاى مقره بود . او در بجايه در نزد ابو محمد الزواوى از كبار مشايخ آن ديار علم آموخته بود . پس نزد وى رفتند . او نيز اجابت كرد و با ايشان همراه شد و بر على بن سلامه شيخ بنى طلحه فرود آمد . سنيه گرد او را گرفتند و بنى سباع به وجود او نيرومند شدند و همه در زاب گرد آمدند و مدتى دراز با على بن احمد جنگ در پيوستند .\r\nسلطان ابو تاشقين به هنگامى كه براى حمله به اوطان موحدين بسيج نيرو مىكرد و مىخواست ياران عرب ايشان را از گردشان بپراكند نزد اين فرقهء سنيه جوايز فرستاد و خواستار دوستى ايشان شد . آنگاه براى ففيه محمد ابن الازرق راتبه‌اى نقدى در هر سال معين كرد و گسيل داشت . ابن الازرق همچنان آن را تبه مىستانيد تا آنگاه كه على بن احمد ، شيخ بنى محمد بر ايشان غلبه يافت و حسن بن سلامه به هلاكت رسيد و آن فرقهء سنيه كه از بنى رياح بودند منقرض گرديد .\r\nابن الازرق به بسكره رفت . يوسف بن مزنى او را به قضاى بسكره دعوت كرد . ابن الازرق بپذيرفت و نزد او فرود آمد و تا زنده بود بر مسند قضاى بسكره بود .\r\nآنگاه على بن احمد ، پس از چندى زمام كار سنيه را به عهده گرفت و در سال 740 براى نبرد با ابن مزنى لشكر گرد آورد و به بسكره فرود آمد . از سوى مردم ريغ نيز مدد رسيد و يك ماه شهر را محاصره نمود . بسكره مقاومت كرد ، ناچار لشكر از آنجا ببرد . على بن احمد به نزد يوسف بن مزنى رفت و همه با او دست دوستى دادند . تا آنگاه كه على بن احمد بمرد . از پشت سعادت در زاويه‌اش ، فرزندان و نوادگانى باقى ماندند و ابن مزنى سرپرستى ايشان به عهده گرفت .\r\nچنان بود كه دواوده مدتها گاه اين يك و گاه آن يك امر دعوت را به عهده مىگرفتند ولى خود چندان معتقد به آن نبودند و در مسائل دينى تعمقى نداشتند و از ورع و پرهيز بىبهره بودند . تنها وسيله‌اى بود براى گرفتن زكات از رعايا و تظاهر به نهى از منكر و به همين دلخوش بودند كه موجب ارتقاء مقامات دنيوى ايشان مىبود . تا آنگاه كه دولتشان به پايان رسيد و آنچه در دست داشتند از دست بدادند و پراكنده و متلاشى شدند . و اللّه متولى الامور لا إله الا هو . سبحانه يحيى و يميت .\r\n\r\n","description":"","footnote":"","page_name":" 42 ","page_number":62},
  {"content":"\r\n\r\n\r\nخبر از زغبه و بطون ايشان از هلال بن عامر از اين طبقهء چهارم\r\nاين قبيله برادران رياح‌اند . ابن الكلبى گويد : زغبه و رياح پسران ربيعة بن نهيك بن هلال بن عامرند . نسبشان اينچنين است . و ايشان تا به اين زمان مىپندارند كه عبد اللّه ( به كسر دال عبد ) پدر هر دو تيرهء آنهاست . ولى ابن الكلبى از اين امر ياد نكرده است و عبد اللّه را در شمار فرزندان هلال آورده است . شايد اين انتساب از آن رو شايع شده كه عبد اللّه كفالت آنان را به عهده داشته و در انساب عرب از اين گونه اتفاقات بسيار مىافتد و فرزندانى به جاى انتساب به پدرشان به عمشان انتساب مىيابند زيرا در تحت تكفل او بوده‌اند . و اللّه اعلم .\r\nقبايل زغبه را به هنگام دخول در افريقيه عزت و كثرت بود . بر نواحى طرابلس و قابس غلبه يافتند و سعيد بن خزرون را كه از ملوك مغراوه در طرابلس بود ، كشتند . و همچنان بر اين حال ببودند تا موحدين بر افريقيه غلبه يافتند . و ابن غانيه در آنجا شورش كرد و جماعاتى از هلال بن رياح و جشم به سوى او آمدند و زغبه به موحدين گرايش يافتند و از ابن غانيه رخ برتافتند . موحدين نيز در اين باب حقشناسى كردند . زغبه با بنى بادين كه تيره‌اى از زناته بودند دست اتحاد دادند تا مغرب اوسط را از تعرض ابن غانيه و اتباع او حفظ كنند .\r\nجولانگاههايشان ميان مسيله و جانب جنوبى تلمسان بود در بيابانها . زيرا تپه‌ها در تصرف بنى بادين و ديگر زناته بود .\r\nچون زناته بلاد مغرب اوسط را تصرف كردند و در شهرها فرود آمدند افراد قبيله زغبه بر تپه‌ها غلبه يافتند و بر بسيارى از ساكنان آن باج و خراج نهادند . اين ساكنان را بدويت و عصبيت همپيمانى با زناته در يك جاى گرد آورده بود . چون صحراهايى كه در آن در كوچ و سفر بودند از قوافل و نگهبانان ايشان خالى گرديد اعراب معقل كه همسايگان آنان بودند و در جانب غربى ايشان مىزيستند بيامدند و بر بقاياى زغبه در آن صحرا غلبه يافتند و بر آنان خراج بستند بدين قرار كه جوانترين اشترانشان را از آنان مىگرفتند . اين امر بر آنان گران آمد و براى دفع اين مضرب دست به اقدام زدند . آنكه انجام اين مهم بر عده گرفت ثوابة بن جوثه از يكى از بطونشان به نام سوند بود . و ما پس از اين دربارهء او سخن خواهيم گفت - اينان اعراب را از مواطن خود در آن صحرا براندند . سپس دولت زناته قويدست شد و عربها را ياراى پاى نهادن بر تپه‌هاى ايشان نبود و ديگر از فتنه و خونريزى و تاراج بازماندند پس به صحراى خود بازگشتند . دولت نيز راه طلب آذوقه بر ايشان بر بست و حالشان بد شد و چارپايانشان ناتوان گرديد . از ديگر سو مجبور بودند بار مطالبات دولتى را نيز بر دوش كشند و بر اين حال ببودند تا آنگاه كه باد قدرت زنانه فرو نشست و دولتشان در سراشيب پيرى افتاد\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nو مخالفان و شورشگران از دور و نزديك سر بر داشتند اينان نيز در كشاكش اين فتنه‌ها راهى به تپه‌ها يافتند و كم كم آنها را به تصرف آوردند . سپس خود با زناته ، به كشمكش پرداختند و در بسيارى موارد بر ايشان غلبه يافتند . دولت ، بسيارى از نواحى مغرب اوسط و شهرهاى آن را به ايشان داد و در مشكلات خويش به آنان استظهار مىنمود و بار ديگر قوافلشان در اطراف صحرا به راه افتاد . ما در اين باب سخن خواهيم گفت . زغبه را بطون متعدد است : چون يزيد و حصين و مالك و عامر و عروه . اينان بلاد مغرب اوسط را چنان كه در اخبارشان خواهيم آورد ميان خود تقسيم كردند .\r\n\r\nبنى يزيد بن زغبه\r\nبنى يزيد را از ديگر بطون زغبه ارزش و اعتبارى بيشتر بود چه از حيث شمار و چه از حيث شرف . اينان مورد توجه دولتها بودند و مىتوان گفت كه نخستين كسانى از عرب بودند كه دولتها ، تلول و ضواحى را به ايشان اقطاع دادند . موحدين نيز در اراضى حمزه از اوطان بجايه در كنار بلاد رياح و اثبج آنان را اقطاع دادند . پس در آنجا فرود آمدند و همهء آن ارتفاعات را تا تپه‌هاى حمزه و دهوس و اراضى بنى حسن از ديه‌ها و صحراها در تصرف گرفتند . دولت را براى اخذ خراج از رعاياى آن نواحى چون صنهاجه و زواوه ، به ايشان استظهار بود . چون سپاهيان بجايه از گرد آورى خراج از ايشان ، عاجز شده بود دولت كار را به بنى يزيد واگذار كرده بود . اينان نيز در انجام آن به جد كوشيدند و مورد اكرام و عنايت واقع شدند و بسيارى از آن اوطان و اوطان بجايه را به اقطاع ايشان دادند و آنان نيز آن اقطاعات را جزء متصرفات خود آوردند .\r\nچون زناته روى به ضعف نهاد و جدال و كشمكش آنان با عربها اوج گرفت ، بنى يزيد همهء آن اوطان را در زير فرمان آوردند و از همه سو بر آنها غلبه يافتند و مالياتها و ديگر منافع آنها را به خود اختصاص دادند و تا به امروز در همين وضع‌اند .\r\nبنى يزيد بن زغبه را بطون بسيار است : چون بطن حميان بن عقبة بن يزيد و جواب و بنى كرز بن موسى و بطون مرابعه و خشنه . اينان همه فرزندان يزيد بن عبس بن زغبه‌اند و برادرانشان عكرمة بن عبس از كوچندگان اين خاندان‌اند . رياست در بنى يزيد در ميان بنى لاحق است . سپس بنى معافى . سپس به خاندان سعد بن مالك بن عبد القوى بن عبد اللّه بن سعيد بن محمد بن عبد اللّه بن مهدى بن يزيد بن عبس بن زغبه در آمد . اينان مىپنداشتند كه مهدى فرزند عبد الرحمان بن ابى بكر الصديق است و حال آنكه اين نسب مانع از آن است كه بتوانند بر غير نژاد خود رياست كنند . آن وقت داراى نسبى هستند و ما پيش از اين به اين موضوع اشارت كرديم .\r\nبعضى ديگر اينان را به سلول نسبت داده‌اند . سلول از فرزندان مرة بن صعصعه برادر\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nعامر بن صعصعه است . ولى چنان كه گفتيم اين درست نيست و بعضى مىگويند كه بنى سلول و بنى يزيد برادرند و همه را بنى فاطمه گويند . اين بنى سعد را سه بطن است : بنى ماضى بن رزق بن سعد و بنى منصور بن سعد و بنى زغلى بن سعد . رياست بر كوچندگان و باشندگان بر عهدهء بنى زغلى بن سعد است . و رئيس آنان از اين خاندان - به طورى كه دريافته‌ايم - زيان بن زغلى بود و پس از او برادرش ، ديفل سپس برادرشان ابو بكر آنگاه پسر او ساسى بن ابى بكر سپس برادرش معتوق بن ابى بكر . آنگاه رياست به پسر عمشان موسى بن ابى الفضل بن زغلى رسيد ، و بعد از او ابو الليل بن ابى موسى بن ابى الفضل رياست يافت . و او در اين زمان در اين مقام بود و در سال 791 درگذشت و پسرش در ميان قومش به جاى او نشست .\r\nاز همپيمانان ايشان - چنان كه گفتيم - بنى عامر بن زغبه بود . با آنان در جولانگاههايشان مىگشتند و به هنگامى كه جنگى پيش مىآمد به ياريشان بر مىخاستند . ميان رياح و زغبه در عهد موسى بن محمد بن مسعود و پسرش شبل در ايام المستنصر بن ابى حفص كشمكشهايى بود كه از ابن بنى يزيد به سبب قرب جوار در آن شركت داشتند . زيرا بنى عامر در شمار همپيمانان و يار ديگران ايشان بودند . و در برابر اين ياريگرى راتبه‌اى از مزروع به آنها داده بودند به نام غراره كه مقدار آن هزار غراره مزروع بود . گويند كه ابو بكر بن زغلى مغلوب رياح شد و در ايام فتنه‌اى كه ميان آنان بود سرزمين دهوس از مواطن حمزه را از آنان بستد . ابو بكر از بنى عامر يارى خواست . بنى شافع به سردارى صالح بن بالغ و بنى يعقوب به سردارى داود بن عطاف و بنى حميد به سردارى يعقوب بن معرف بيامدند و او توانست موطن خود بازستاند . در قبال اين خدمت مقرر شد كه هر ساله هزار غراره بدهد و اين وسيله همچنان براى بنى عامر باقى ماند .\r\nچون يغمراسن بن زيان ، تلمسان و نواحى آن را تصرف كرد ، زناته وارد تپه‌ها و روستاها شد و بنى معقل را فساد و كشتار و تاراج افزون گرديد . يغمراسن اين بنى عامر را از جولانگاههايشان در صحراى بنى يزيد بياورد و در جوار خود ، در صحراى تلمسان جاى داد ، باشد كه در برابر معقل سدى باشند . پس در آنجا فرود آمدند . حميان از بطون بنى يزيد نيز از پى ايشان آمدند . ولى اينان در جايى درنگ نكردند و در اين عهد در زمرهء بنى عامرند . بنى يزيد روستاها و اراضى حاصلخيز را گرفتند و در آنجا سكونت گزيدند . شمار كمترى از ايشان از پى قوت در سير و كوچ‌اند . اينان گروههايى از عكرمه و برخى بطون عبس هستند كه با بنى زغلى در صحراهايشان مىگردند و بيشتر ايام سال را با همپيمانان خود ، كوچندگان رياح يا زغبه ، در صحرا در سير و حركت‌اند و تا اين زمان بر همان حال هستند .\r\nاز بطون بنى يزيد بن عبس ، بنى خشين و بنى موسى و بنى معافا و بنى لاحق هستند . رياست بر ايشان و بنى معافا در ميان بنى سعد بن مالك و بنى جواب و بنى كرز و بنى مربع يا مرابعه است . و اينان در اين زمان در شمار بطون حمزه‌اند . از بنى مربع خاندانى است كه در ضواحى تونس - در اين زمان - مىگردد و خود را به زغبه منسوب مىدارد . و اللّه الخلاق العليم .\r\n\r\n","description":"","footnote":"","page_name":" 45 ","page_number":65},
  {"content":"\r\n\r\n\r\nحصين بن زغبه\r\nفرزندان حصين بن زغبه ، مواطنشان در جوار بنى يزيد - به طرف مغرب - بود . اينان حيى بودند كه روستاهاى محاذى ايشان از تيطرى و نواحى المديه فرود آمده بودند . كه جماعاتى از ثعالبه از بطون بعوث در آنجا مىزيستند و از آنان خراج و صدقات زكات مىگرفتند . چون قدرت بنى توجين در المديه بر افتاد و بنى عبد الواد بر آنجا غلبه يافتند ستارهء اقبال بنى حصين روى به افول نهاد و مجبور شدند باج و خراج بر عهده گيرند و نيز خلق بسيارى از ايشان كشته گرديد و از آن پس در سلك قبايل خراجگزار در آمدند . بر اثر اين پيروزى بنى مرين بر همهء زناته غلبه يافتند . چون بنى عبد الواد در عهد ابو حمو موسى بن يوسف بعد از هلاكت سلطان ابى عنان بار ديگر دولت از دست رفته را به دست آوردند عربها نيز تن و توشى يافتند و زناته ناتوان شد و دولتشان به سرنوشت ديگر دولتهايى كه روى به پيرى مىنهند ، دچار گرديد . بنى حصين به تيطرى كه همان جبل اشير است فرود آمدند و آنجا را تصرف كردند و موضعى استوار گرفتند .\r\nابو زيان [ محمد بن عثمان 
  ] كه پسر عم سلطان ابو حمو بود چون از سوى او امارت يافت به تونس رفت براى باز پس گرفتن ملك پدرى با پسر عم خود ابو حمو به نبرد برخاست و بر قبايل حصين وارد شد . اين قبايل را به وجود كسى كه بتواند طوق مذلت از گردنشان بردارد و از باج و خراج ايشان بكاهد نياز بسيار بود . از اين رو او را بگرمى پذيرفتند و با او بيعت كردند و ابو زيان در ميان ايشان مكانتى عظيم يافت . آنگاه برادران و بزرگان خود را از رؤساى زغبه به ميان قبايل زغبه و بنى سويد فرستادند تا ايشان نيز با او بيعت كردند . سپاهيان سلطان ابو حمو و بنى عبد الواد بر سرشان تاختن آوردند . اينان به كوه تيطرى پناه بردند ولى سخت سركوب شدند .\r\nسلطان ابو حمو با سپاه خود بيامد و نخست شكست خورد و از لشكريانش نيز جماعتى به قتل رسيدند . پس از اين پيروزى زغبه نيرومند شدند و بار ديگر به آنچه مىخواستند دست يافتند و اراضى و اقطاعات به دست آوردند . ابو زيان به ميان رياح باز گرديد و با پسر عم خود نيز پيمان آشتى بست . حصين بدين پيروزى نيرومند گرديد و از سوى دولت آن اراضى كه از نواحى المديه و بلاد صنهاجه گرفته بودند به آنان اقطاع داده شد .\r\nحصين را دو بطن عظيم است : جندل و خراش . از جندل است : بنى سعد بن خنفر بن مبارك بن فضيل بن سنان بن سباع بن موسى بن كمام بن على بن جندل . رياست ايشان در ميان بنى خليفة بن سعد لعلى بود و سرورانشان از بنى خشعة بن جندل بودند .\r\nرياستشان بر جندل در ميان اولاد خليفه بود . امروز رئيسشان على بن صالح بن ذباب بن مبارك بن محيا بن مهلهل بن شكر بن عامر بن محمد بن خشعه است . و از بطن خراش است فرزندان مسعود بن مظفر بن محمد الكامل بن خراش . رياست اينان در اين عهد با فرزندان رحاب بن عيسى\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nبن ابو بكر بن زمام بن مسعود است . و نيز بنى فرج بن مظفر و رياست ايشان در بنى خليفة بن عثمان بن موسى بن فرج است . و نيز بنى طريف بن معبد بن خراش . اينان را معابده گويند و رياست ايشان در فرزندان عريف بن طريف از آن زيان بن بدر بن مسعود بن معرف بن عريف و نيز مصباح بن عبد اللّه بن كثير بن عريف است . چه بسا فرزندان مظفر را كه از خراش است به سليم نسبت دهند و مىپندارند كه مظفر بن محمد الكامل از بنى سليم آمده و در آنجا فرود آمده است . و اللّه اعلم بحقيقة ذلك .\r\n\r\nبنى مالك بن زغبه\r\nبنى مالك بن زغبه را سه بطن است : سويد بن عمار بن مالك و حارث بن مالك . و اين دو بطن از بطنهاى عطاف‌اند ، از فرزندان عطاف بن رومى حارث . سوم ديالم از فرزندان ديلم بن حسن بن ابراهيم بن رومى . اما سويد همپيمانان بنى بادين بودند و به بنى عبد الواد اختصاص داشتند . آنان در اين عهد از بلاد سيرات و بطحاء و هواره با ژوساو مىگيرند . چون بنى بادين ارتفاعات مغرب الاوسط و شهرهاى آن را مالك شدند بخش بنى توجين از تپه‌هاى جنوبى ميان قلعهء سعيده در غرب بود تا المديه در شرق . نيز قلعهء ابن سلامه و منداس و انشريش و وزينه [ 1 
  ] و آنچه ميان آنهاست به آنان تعلق داشت . پس با بنى مالك هم از سوى بيابان و هم از جانب تپه‌ها همجوار شدند .\r\nچون بنى عبد الواد تلمسان را گرفتند و در شهر و ضواحى آن فرود آمدند بنى سويد از ديگر خاندانهاى زغبه به ايشان نزديكتر بودند و پيمان مستحكمترى داشتند . بنى سويد را بطونى است مشهور چون فليته و شبابه و مجاهر و جؤثه . حساسنه بطنى است از شبابه منسوب به حسان بن شبابه و نيز غيفر و شافع و مالف كه اينان فرزندان سليمان بن مجاهرند و بو رحمه و بو كامل و حمدان و بنى مقدر بن مجاهر . بعضى از نسب شناسانشان پندارند كه مجاهر از نياكان آنان نبوده است و اين از جعليات فرزندان ابو كامل است .\r\nرياست ايشان در آن ايام در ميان بنى يغمراسن بود و پيش از او در ميان بنى عيسى بن عبد القوى بن حمدان . اينان سه تن بودند : مهدى و عطيه و طراد . نخست رياست ويژهء مهدى بود ، پس از او پسرش يوسف بن مهدى به رياست رسيد و بعد از او برادرش عمر بن مهدى . يغمراسن :\r\nيوسف بن مهدى را در بلاد بطحاء و سيرات اقطاع داد و عنتر بن طراد بن عيسى را قرارة البطحاء . اينان در گرفتن باژ و ساو بر رعايا ستم نمىكردند و شدت به خرج نمىدادند .\r\nيغمراسن در يكى از جنگهايش كه از تلمسان خارج شد عمر بن مهدى را به جاى خود نهاد و متعلقات آن از نواحى شرقى را به او واگذاشت .\r\n\r\n\r\n","description":"","footnote":"\r\n[ ( 1 ) 
  ] در نسخه  A  : و ورثته و در نسخهء  B  : و وزلته و در نسخه  E  : و وريته .\r\n","page_name":" 47 ","page_number":67},
  {"content":"\r\n\r\nدر خلال اين احوال صحراهايى كه جولانگاه ايشان بود خالى ماند تنها برخى خاندانهايى كم شمار از بطون جؤثه و فليته و مالف و غفير و شافع و امثال ايشان در آن نواحى به طلب قوت در سير و سفر بودند . معقل بر آنان غلبه يافت و بر آنان خراج بست . اين خراج چندين رأس شتر بود كه از ميان شتران جوان بر برمىگزيدند . آنكه متولى جمع آورى خراج بود يكى از شيوخ معقل بود به نام ابو الريش بن نهار بن عثمان بن عبيد اللّه و گويند على بن عثمان برادر نهار . گويند اين باج را عامر بن حميد بر قوم خود مقرر داشت . زيرا در يكى از جنگهايش بر ضد دشمنش ، معقل او را يارى داده بود و از آن پس اين عادت همچنان باقى مانده بود .\r\nتا آنگاه كه برخى از رجال زغبه در نقض آن كوشيدند و بر رجال معقل عذر كردند و از اداى باج سر برتافتند .\r\nيوسف بن على بن غانم به نقل از شيوخ معقل مرا حكايت كرد كه سبب پديد آمدن آن باج كه معقل بر زغبه نهاد همان بود كه ذكر كرديم . اما سبب رفع آن چنان بود كه اين غرامت را هر يك از ايشان كه به سرورى مىرسيد مىپرداخت . چون نوبت فرمانروايى به عبيد اللّه رسيد ثوابة بن جوثه قوم خود را گرد آورد و آنان را به سرپيچى از اداى آن تحريض كرد . ميان ايشان و عبيد اللّه نبرد در گرفت . ياران عبيد اللّه آنان را به جانب مشرق راندند و ميان ايشان و بلاد و احيائشان فاصله افتاد و جنگ به دراز كشيد و ثوابة بن جؤثه در اين جنگ به ضربت نيزهء دشمن كشته شد . بنى عبيد اللّه خبر مرگ او و پيروزى خود را به قومشان در قصيده‌اى گسيل داشتند و در آن قصيده آمده بود :\r\n بنى معقل ان لم تصرخونا على العدو * فلا بد كم تذكر و ما طرا لنا\r\nقتلنا بن جوثه و الهمام بن مرمح * على الوجه مكبوب و ذا من فعالنا \r\nپس جمع شدند و به نزد قومشان آمدند و احياء زغبه پاى به گريز نهادند . بنى عبيد اللّه و برادرانشان از ذوى منصور و ذوى حسان گرد آمدند و از آن زمان آن باج از زغبه برداشته شد . سپس ميان يغمراسن و ميان ايشان فتنه افتاد . در اين فتنه عمر بن مهدى كشته شد و اين سبب شد كه از ارتفاعات و روستاهاى بلاد بنى عبد الواد برخاستند و به صحرايى كه محاذى اوطان بنى توجين بود مكان گرفتند و با آنان پيمان صلح بستند و ايشان را زن دادند و از ايشان زن گرفتند و بر ضد بنى عبد الواد با آنان پيمان بستند . كسانى كه از حركت و كوچ عاجز آمده بودند در دشتهاى بطحاء فرود آمدند و از ايشان بودند شبابه و مجاهر و غفير و شافع و مالف و بو رحمه و بو كامل بخيس بن عماره و برادران سويد در ضواحى و هران فرود آمدند و باج و خراج بر عهده گرفتند و در شمار رعاياى خراجگزار در آمدند . عثمان بن عمر امور آن گروه از سويد را كه كوچنده بودند بر عهده گرفت . چون به هلاكت رسيد پسرش ميمون جانشين او شد .\r\nبرادرش سعيد بر او غلبه يافت و راه خودكامگى پيش گرفت . ميان سويد و بنى عامر بن زغبه فتنه‌اى افتاده بود كه مدتها به دراز كشيده بود . فشار دولت زيانيه بر آنها سخت شده بود .\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nيوسف بن يعقوب لشكر به جنگ تلمسان كشيد و مدتى در آنجا درنگ كرد . سعيد بن عثمان بن عمر بن مهدى شيخ ايشان در آن ايام به نزد او آمد و اكرام ديد . و چون يوسف آهنگ قتل او نمود بگريخت و به قوم خود پيوست . سپس يوسف بن يعقوب لشكر به جانب ارتفاعات برد و سرسو را كه در جانب جنوبى بلاد توجين بود تصرف كرد . طايفه‌اى از عكرمه كه از بنى يزيد بودند به او گرايش يافتند زيرا از سير و سفر به طلب قوت باز مانده بودند . آنان را در كوه كر كره [ 1 
  ] در جانب جنوبى سرسو فرود آمدند و بر آنان باج نهاد . و همواره چنين بود تا يوسف بن يعقوب هلاك شد و قدرت به دست خاندان يغمراسن افتاد .\r\nچون ابو تاشقين بن موسى بن عثمان بن يغمراسن به حكومت رسيد ، عريف بن يحيى در زمرهء خواص او در آمد . سپس او را بر سر موضوعى از موضوعات فرمانروايى به خشم آورد .\r\nهلال غلام او كه زمام اختياراتش را به دست داشت از عريف بن يحيى كينه به دل داشت و در تيز كردن آتش فتنه دست داشت . عريف بن بنى مرين ، ملوك مغرب اقصى پيوست و در سال 720 بر سلطان ابو سعيد يكى از ملوك آن خاندان فرود آمد . ابو تاشقين عم او سعيد بن عثمان را حبس كرد و او كمى پيش از فتح تلمسان در زندان هلاك شد . برادرش ميمون بن عثمان و پسرش به پادشاه مغرب پيوستند . عريف بن يحيى از سلطان بنى مرين اكرام بسيار ديد و از مقربان او شد . سپس پسرش را سلطان ابو الحسن ، بعد از پدر ، در زمرهء خواص خود در آورد و مشير و مشار خود ساخت . اين پسر همواره ايشان را بر زيان آل زيان كه در تلمسان فرمان مىراندند تحريض مىكرد . ميمون بن عثمان و پسرش عريف با آنكه در نزد سلطان ابو الحسن مقامى يافته بودند به برادرش ابو على كه در تافيلالت بود گرايش يافتند و همواره بر اين حال بودند تا ميمون هلاك شد .\r\nسلطان ابو الحسن بر برادرش ابو على غلبه يافت و فرزندان ميمون بن عثمان در شمار ياران او در آمدند . سلطان ابو الحسن سپاه به تلمسان برد و بر آل زيان در تلمسان سخت گرفت .\r\nو آنجا را به جنگ بستد و سلطان ابو تاشقين را در نزديكى شدونه بكشت و آوازه‌اش و فرمانش در اقطار مغرب اقصى و ادنى تا مرزهاى موحدين در تدلس پيچيد . زناته نيز متحد شدند و تحت لواى او در آمدند . بنى عامر بن زغبه ، هواداران بنى عبد الواد ، به جانب صحرا گريختند و ما به آن اشارت خواهيم كرد . سلطان ابو الحسن قوم عريف بن يحيى را در مجلس خود بر هر قوم ديگر عرب چون زغبه و معقل برترى داد . سمعون بن سعيد را بر سويد فرمانروايى داده بود .\r\nسمعون به هنگامى كه سلطان در سال 732 پيش از فتح تلمسان به تا ساله آمده بود هلاك شد .\r\nپس از سمعون برادرش عطيه به حكومت رسيد - چند ماه پس از حكومتش بعد از فتح تلمسان درگذشت . سلطان و نزمار بن عريف را بر سويد و ديگر بنى مالك فرمانروايى داد . و نيز\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  D  و  E  : كزيكره .\r\n","page_name":" 49 ","page_number":69},
  {"content":"\r\n\r\nرياست بر همهء بدويان را در هر جاى مملكتش كه بودند به او سپرد . او نيز از بدويان باج مىگرفت . بدويان در فرمان او بودند و رؤساى ايشان به راى او اقتدا مىكردند . پسر عمش مسعود بن سعيد بگريخت و به بنى عامر پيوست و بنى عامر به دعوت پسرش ابو عبد الرحمان بر سلطان بشوريدند . و نزمار لشگر گرد آورد و آنان را منهزم نمود . عريف به سفارت از سوى سلطان ابو الحسن نزد پادشاهان زمانش از موحدين در افريقيه و بنى الاحمر در اندلس و تركان مماليك در قاهره ، مىرفت و همواره در اين حال بود تا سلطان ابو الحسن در گذشت .\r\nچون سلطان ابو عنان - چنان كه خواهيم گفت - بر تلمسان غلبه يافت ، حق خدمت سويد ادا كرد و نزمار بن عريف را بر ديگر رؤساى بدويان زغبه برگزيد و سرسو و قلعهء ابن سلامه و بسيارى از بلاد توجين را به اقطاع او داد . چون عريف بن يحيى به هلاكت رسيد ، سلطان پسر او را از رياست بدويان فرا خواند و او را به جاى پدرش در جوار اريكهء خود جاى داد و او همواره چنين بود . سپس براى برادرش عيسى منشور فرمانروايى بر بدويان را صادر كرد .\r\nپس از سلطان ابو عنان بنى عبد الواد نيز آنان را در امور دولت خويش شركت دادند زيرا در دولتهاى پيشين ايشان را ، مراتب ارجمند و نعمت و مكنت بود . از اين رو تلمسان نواحى آن را تصرف كردند و منشور امارت سويد را به نام ميمون بن سعيد بن عثمان صادر شد . و نزمار بن يوسف از كارهاى دنيوى توبه كرد و رهبانيت اختيار نمود و از رياست كناره گرفت و در وادى ملويه در مرز متصرفات بنى مرين دژى بنا كرد و در آنجا اقامت گزيد و تا به امروز در آنجا اقامت دارد . ملوك بنى مرين حق و نزمار را رعايت مىكردند زيرا ونزمار مورد اكرام و احترام اسلافشان بود و در امور با او مشورت مىكردند . بدين سبب ملوك اطراف و شيوخ عرب و رؤساى بلاد نيز او را به ديدهء احترام مىنگريستند . برادرانش ، ابو بكر و محمد به قوم خود پيوستند و بر ميمون مكر كردند تا يكى از نزديكان و حواشى او بناگاه او را به قتل رسانيد و خود زمام امور بدويان را به دست گرفت . سپس بنى حصين ، ابو زيان پسر عم سلطان ابو حمو را به فرمانروايى برداشتند - چنان كه بيان خواهيم كرد - و او را در سال 767 براى منازعه نامزد كردند از اين هنگام باد بر پرچم عرب وزيدن گرفت و بر زناته پيروزيهايى يافتند و ارتفاعات بلادشان را در مغرب الاوسط كه از حمايت آن عاجز بودند زير پى سپردند . زغبه ديگر بلاد را خواه و ناخواه به اقطاع از سلطان بستد و اين مزد خدمت ايشان بود . تا آنگاه كه زناته از بسيارى از متصرفات خود واپس نشستند . و به سواحل دريا پناه بردند .\r\nبقاياى ايشان هر جا را كه بدان دسترسى مىداشتند از نواحى صحرا در اختيار گرفتند پس بنى يزيد بر بلاد حمزه مستولى شدند و بنى حسن در مواضع خود باقى ماندند . اينان از پرداخت باج و خراجها سر بر تافتند . بنى حصين ضواحى المديه را به اقطاع گرفتند و بنى عطاف بر نواحى مليابه و ديالم بر وزينه و سويد و بر بلاد بنى توجين غير از جبل و انشريش دست يافتند . زيرا اين كوه بس صعب العبور بود . جمعى از بنى توجين در آنجا ماندند و رياستشان\r\n\r\n","description":"","footnote":"","page_name":" 50 ","page_number":70},
  {"content":"\r\n\r\nبا فرزندان عمر بن عثمان از عربهاى حشم بنى تيغرين بود و ما به آن اشارت خواهيم كرد .\r\nبنى عامر از تاساله و ملاته تا صيدور [ 1 
  ] يا كيدره - كوه مشرف بروهران - را در تصرف داشتند .\r\nسلطان كه شهرها را در دست داشت از آن ميان كلميتو را به ابو بكر بن عريف به اقطاع داد و مازونه را به محمد بن عريف و ديگر ضواحى را نيز به آنان واگذاشت و آنان بر سراسر آن بلاد مستولى شدند . حتى نزديك بود كه به شهرها نيز دست اندازى كنند . آرى هر آغازى را پايانى است و لكل اجل كتاب و تا به امروز بر همان حال‌اند .\r\nاز بطون سويد بطنى است در نواحى بطحاء معروف به هبره . نسبشان به مهاجرين سويد مىرسد . اينان مىپندارند كه قوم مقداد بن الاسود هستند و با اين حساب خود را از قضاعه پندارند . از آن ميان جماعتى خود را از تجيب يكى از بطون كنده مىدانند . و اللّه اعلم .\r\nاز خاندانهاى كوچندهء سويد كه در طلب قوت در سير و حركت‌اند خاندانى است معروف به صبيح و نسبشان به صبيح بن علاج بن مالك مىرسد . ايشان را شمار و قوت است . هر گاه سويد در حركت آيند در حركت مىآيند و چون توقف كنند ، توقف كنند .\r\nاما حارث بن مالك ، ايشان همان عطاف و ديالم هستند . موطن عطاف جانب جنوبى مليانه است و رياست كوچندگانشان با فرزندان يعقوب بن نصر بن عروه است چون منصور بن ابى الذئب بن حسن بن عياض بن عطاف بن زيان بن يعقوب و پسر برادرش على بن احمد و فرزندان ايشان . طايفه‌اى از براز ، يكى از بطون اثبج نيز با آنهاست . سلطان مالياتهاى جبل دراك و متعلقات آن از وادى شلب را به آنان اقطاع داده است . و ميان ايشان و موطن سويد و انشريش حايل شده است . رياست ايشان در خاندان ابراهيم بن رزق بن رعاية بن مزروع بن صالح بن ديلم است و در اين عصر با سعد بن عباس بن ابراهيم است . پيش از او به عهدهء عم او ابو يحيى بن ابراهيم بود . سلطان ابو عثمان به اشارهء عريف بن يحيى او را در بند كشيد و به اغراى او در زندان به هلاكتش رسانيدند .\r\nدر ميان ايشان بطون بسيار است . از آن جمله است : بنى زياد بن ابراهيم بن رومى و دهاقنه ، فرزندان دهقان بن حسن و بنى نزال بن حسن . و همهء اينها برادران ديلم بن حسن و عكرمه از بطن مزروع بن صالح است كه به عكارمه اشتهار دارند . شمار عطاف و ديالم از سويد كمتر است . و در فتنه‌اى كه ميان ايشان و بنى عامر رخ داد از ايشان جانبدارى كردند به سبب آنكه نسب به مالك مىرسانند و به آنان تعصب مىورزند و سويد كه در شمار افزونتر هستند بر آنان سرورى دارند . جولانگاه ديالم در صحرا از جولانگاه ايشان دور تر است . در محاذى مواطن ايشان از جانب ارتفاعات بطنى است از بطون حارث ، معروف به غريب . نسبشان به غريب بن حارث يكى از احيايى كه در آن مواطن فرود آمده است ، مىرسد . سلطان به هنگام\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : هيدور .\r\n","page_name":" 51 ","page_number":71},
  {"content":"\r\n\r\nلشكر كشى از آنان سپاهى مىطلبد و از ايشان ماليات مىستاند . اينان گاو و گوسفند نگه مىدارند .\r\nرياستشان در ميان فرزندان مزروع بن خليفة بن خلوف بن يوسف بن بركة بن مناهف بن مكتوب بن منيع [ 1 
  ] بن مهيث بن محمد الغريب است و او جد ايشان و فرزند حارث است . در رياست بر غريب فرزندان يوسف نيز در رديف ايشان‌اند و همه فرزندان بنى منيع‌اند و بقيهء غريب از احلاف هستند و شيوخشان از فرزندان كامل . و اللّه مالك الخلق و الامر .\r\n\r\nبنى عامر بن زغبه\r\nبنى عامر بن زغبه ، مواطنشان در آخر مواطن زغبه است از مغرب الاوسط جانب جنوبى تلمسان از آن سو كه در كنار معقل است . مواطنشان پيش از اين در آخر مواطن زغبه در جانب شرقى بود . اينان با بنى يزيد جمعا يك حى بودند و بر احياء ديگر كه در مواطن حمزه و دهوس و بنى حسن مىزيستند براى گرد آورى آذوقه در تابستان در كشاكش بودند و بر آنها غلبه مىيافتند و تا اين زمان هم از بنى يزيد همان مالياتى را كه از محصول مىگرفتند ، مىگيرند .\r\nمىگويند اين سهمى بوده كه به هنگام غلبه بر مواطن ايشان بنى يزيد بر عهده گرفته بوده‌اند .\r\nو گويند كه ابو بكر بن زغبى در نبردى كه ميان او و بنى رياح در گرفت مغلوب شد و از بنى عامر يارى خواست اينان نيز به ياريش آمدند . همچنين داود بن عطاف رئيس بنى يعقوب و يعقوب بن معروف رئيس بنى حميد و صالح بن بالغ رئيس شافع او را يارى رسانيدند تا در غزلان بر رياح غلبه يافتند . از اين رو براى آنان هزار غراره غله بر بنى يزيد مقرر كرد و اين ضريبه همچنان برقرار بود .\r\nچون يغمراسن ايشان را به مكان فعليشان روبروى تلمسان انتقال داد تا ميان معقل و موطن او حايل باشند ، در آنجا استقرار يافتند و در زمستان به صحرا مىرفتند و در تابستان به ارتفاعات و مراتع مىآمدند . بنى عامر بن زغبه را به سه بطن بود : بنى يعقوب بن عامر و بنى حميد بن عامر و بنى شافع بن عامر . اينان بنى شقاره و بنى مطرف‌اند . هر يك از اينان را دو بطن ديگر است و هر بطن را شعبه‌هايى ديگر . بنى حميد را چند شعبه است : يكى عبيد و از بنى عبيد است حجز . اينان فرزندان حجاز بن عبيدند . حجاز را دو پسر بود حجوش ، هحيش و حجوش را سه پسر بود حامد و محمد و رباب .\r\nولالده فرزندان ولاد بن محمدند و از رباب است بنى رباب كه تا به امروز هم معروف‌اند .\r\nاز فرزندان عبيدند عقبه ، فرزندان عقيل بن عبيد و محارزه فرزندان محرز بن حمزة بن عبيد .\r\nرياست حميد بر عهدهء علان است كه از محارزه به شمار است . رياست همهء بنى عامر در عهد يغمراسن و پسرش و رياست بنى يعقوب از آن داود بن هلال بن عطاف بن رداد بن كريش بن\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : صنيع .\r\n","page_name":" 52 ","page_number":72},
  {"content":"\r\n\r\nعباد بن منيع بن يعقوب بود . بنى حميد نيز از خود رئيس و شيخ داشتند ولى در زير دست شيخ بنى يعقوب بود .\r\nرياست بنى حميد در ميان فرزندان رباب بن حامد بن حجوش بن حجاز بن عبيد بن حميد بود . اينان را حجز مىناميدند . رياست در عهد يغمراسن از آن معروف بن سعيد بود و او در رياست چنان كه گفتيم رديف داود بن عطاف بود . ميان عثمان و داود بن عطاف خلافى پيش آمد و عثمان بر او خشم گرفت . و اين به هنگامى بود كه داود بن عطاف امير ابو زكريا پسر سلطان ابو اسحاق از آل ابى حفص را از آب گذرانيد امير ابو زكريا در اين هنگام از تلمسان گريخته بود تا بر خليفه در تونس خروج كند - عثمان بن يغمراسن كه در بيعت خليفه بود آهنگ آن داشت كه او را باز گرداند ولى داود كه ابو زكريا را پناه داده بود ، مانع آمد و با ابو زكريا در حركت آمد تا به عطية بن سليمان از شيوخ دواوده پيوست و بر بجايه و قسنطينه غلبه يافت . و ما در اخبار ايشان خواهم آورد .\r\nداود را به پاداش اين عملش از بلاد حمزه جايى را به نام كداره به اقطاع دادند .\r\nداود در آنجا اقامت گزيد . تا آن هنگام كه يوسف بن يعقوب به تلمسان آمد و آنجا را در محاصره گرفت . داود بدان اميد كه در نزد او بهره‌اى يابد به دو پيوست . صاحب بجايه نامه‌اى به او داده بود كه به يوسف بن يعقوب دهد . پس در باب او به شك افتاد و چون باز مىگشت سوارانى از پى او فرستاد تا در ميان بنى يبقى [ 1 
  ] كشتندش . پسرش سعيد به رياست قوم رسيد .\r\nبه سبب روابطى كه ميان بنى مرين با پدرش بود كه فرزندان عثمان بن يغمراسن آن را رعايت مىكردند ، آنان را با قومشان به مواطنشان باز گردانيدند . در ايام غيبت ايشان فرزندان معرف بن سعيد را هواى رياست بنى عامر در سر افتاده بود و هر كس جايى را تصرف كرده بود بنى معرف به سبب آنكه راه خلاف نمىپيمودند مورد توجه دولت واقع شده بودند . بدين سبب سعيد بن داود به بنى مرين گرايش يافت .\r\nسعيد بن داود به بنى مرين گرايش يافت .\r\nسعيد بن داود نزد سلطان ابو ثابت از ملوك بنى مرين رفت و از او اميد يارى داشت ولى در نزد او مقامى نيافت و به نزد قوم خود باز گرديد . با وجود اين حوادث ، همچنان يكى از احياء مجموع و معتبر در آن سامان بودند و همواره ستارهء اقبالشان در درخشيدن بود . تا آنگاه كه ابراهيم بن يعقوب بن معرف با سعيد بن داود دشمنى آغاز نهاد و به قتلش آورد . ماضى بن روان از فرزندان معرف بن عامر عهده‌دار قتل او شده بود . بنى رباب همه ، به انتقام خون او برخاستند . از آن پس ميان بنى عامر تفرقه افتاد و به دو حى تقسيم شدند : بنى يعقوب و بنى حميد .\r\nاين افتراق در عهد ابو حمو موسى بن عثمان زيانى بود پس از سعيد امور بنى يعقوب را پسرش عثمان بن سعيد بر عهده گرفت . پس از چندى ابراهيم بن يعقوب شيخ بنى حميد به هلاكت رسيد\r\n\r\n\r\n","description":"","footnote":"\r\n[ ( 1 ) 
  ] در نسخهء : ليقى .\r\n","page_name":" 53 ","page_number":73},
  {"content":"\r\n\r\nو يكى از افراد قوم يعنى عامر بن ابراهيم جانشين او شد . عامر مردى دلير و دورانديش بود و نام آور . پيش از عريف بن يحيى به مغرب آمد و بر سلطان ابو سعيد فرود آمد و دختر او را به زنى گرفت . سلطان او را صله‌اى كرامند داد . عثمان همواره قصد آن داشت كه انتقام خون پدر بستاند . تا يك روز او را در خانه‌اش بكشت و مرتكب كارى شنيع گرديد كه عرب همواره آن را منكر مىشمرد . پس دو گروه تا ابد از هم بريدند . در فتنه‌اى كه ميان سويد و بنى حميد بود بنى يعقوب همپيمان سويد شده بودند . سپس كوچندگان سويد به عريف بن يحيى پيوستند و در آن هنگام عريف را در نزد بنى مرين مكانتى بود . فرزندان عامر بن ابراهيم به نيروى قوم خود بر بنى يعقوب دست تطاول گشودند . بنى يعقوب به مغرب رفتند و همچنان در آنجا بودند تا آنگاه كه در زمرهء سپاهيان سلطان ابو الحسن در آمدند . و شيخشان عثمان به هلاكت رسيد .\r\nفرزندان سعيد بن عريف او را به انتقام خون عامر بن ابراهيم كشتند . پس از او پسر عمش هجرس بن غانم بن هلال جانشين او شد . در تمام عمر همراه او بود . چون هجرس بمرد عمش سليمان بن داود به جانشينى او برگزيده شد .\r\nچون سلطان ابو الحسن بر تلمسان غلبه يافت بنى عامر بن ابراهيم به صحرا گريختند شيخشان در اين عهد صغير پسر او بود . سلطان به وسيلهء عريف بن يحيى ديگر بطون حميد و فرزندان رباب را استمالت كرد . صغير و برادرانش از نظر سلطان بيفتادند . سلطان شيخى از پسر عموهاى عريف بن سعيد را كه يعقوب بن عباس بن ميمون بن عريف نام داشت بر آنان فرمانروايى داد . پس از آن عمر بن ابراهيم عم صغير نزد سلطان رفت و سلطان او را امارت داد . بنى عامر بن ابراهيم به دواوده پيوستند و بر يعقوب بن على فرود آمدند . و بر همان حال ببودند تا آتش فتنه به وسيلهء دعى بن هيدور كه قوم خود را به يارى ابو عبد الرحمان بن سلطان ابو الحسن برانگيخته بود ، بر افروخته شد . جمعى از ديالم كه با دولت كينه‌ور بودند ، و نيز فرزندان ميمون بن عثمان بن سويد به ياريش شتافتند و به سبب دشمنى با عريف و پسرش ونزمار با اين دعى بيعت كردند .\r\nسلطان ، ونزمار را فرمان داد كه به جنگ ايشان رود . او نيز با همهء عرب در حركت آمد و سركوبشان كرد و جمعشان را بپراكند . مدت فرار صغير بن عامر و برادرانش در صحرا به دراز كشيد و در فرار خود بسى دور رفتند و تپه‌هاى رمل را كه چون ديواره‌هايى جولانگاههاى عرب را در ميان گرفته بود بريدند . عاقبت به دژ كوچك والن [ 1 
  ] در آمدند و در آنجا وطن نمودند .\r\nچندى بعد نزد سلطان ابو الحسن آمدند و اظهار فرمانبردارى كردند . سلطان بپذيرفت و برادرش ابو بكر را به گروگان گرفت و او خود با سلطان رهسپار افريقيه شد و با او در نبرد قيروان شركت جست . سپس نزد قومش باز گرديد و همگان به ولايت بنى يغمراسن بازگشتند و قبايل خود را به\r\n\r\n\r\n","description":"","footnote":"\r\n[ ( 1 ) 
  ] در نسخ ديگر به صورتهاى والد والر و واطن ضبط شده .\r\n","page_name":" 54 ","page_number":74},
  {"content":"\r\n\r\nخدمت ابو سعيد عثمان بن عبد الرحمان بن يحيى بن يغمراسن كه در تلمسان فرمان مىراند ، در آوردند و اين بعد از نبرد قيروان در سال 750 بود . در آن دولت او و قومش مكانتى داشتند .\r\nسويد و بنى يعقوب به مغرب رفتند و در آنجا ببودند تا در مقدمه لشكر سلطان ابى عنان بازگشتند .\r\nچون بنى عبد الواد بر افتادند و جمعشان پراكنده گرديد صغير بر حسب عادت خويش به صحرا گريخت و در آنجا چشم به راه كسانى كه آهنگ خروج داشتند نشست . بيشتر قومش از بنى معرف بن سعيد به دو پيوستند و آنان را به هر ناحيه گسيل داشت پس به سجلماسه در آمدند . سپاهيان بنى مرين سركوبشان كردند و همهء اموالشان را به غارت بردند و جمع بسيارى را كشتند يا اسير كردند . و ايشان همچنان رميده در صحرا ماندند . سويد و بنى يعقوب در جولانگاههاى خود بودند و از نقمت سلطان محفوظ تا آنگاه كه سلطان ابو عنان به هلاكت رسيد و ابو حمؤ موسى بن يوسف برادر سلطان ابو سعيد عثمان بن عبد الرحمان به طلب ملك قوم خود به تلمسان آمد . ابو حمو از هنگام غلبهء ابو على بر ملك او در تونس استقرار داشت . صغير به ميان دواوده آمد و چندى بر يعقوب ان على فرود آمد . و اين به هنگامى بود كه با سلطان ابو عنان راه خلاف در پيش گرفته بود . پس او را به استخلاص ابو حمو از ايالت موحدين بر انگيخت تا به تلمسان بتازد و بنى مرين را كه در آنجا هستند بر اندازد . يعقوب على بن صغير را ساز و برگ نبرد داد . پس صولة بن يعقوب بن على و زيان بن عثمان بن سباع و شبل پسر برادرش ملوك بن عثمان نيز همراه آنان شدند . نيز از باديهء رياح دغار بن عيسى بن رحاب با قومش بنى سعيد بيامدند و با ايشان به مرزهاى بلاد بنى مرين رسيدند . رياح دغار بن عيسى و شبل بن ملوك بازگشتند و از پى كار خود رفتند . جماعات سويد با ايشان روبرو شدند . غلبه با بنى عامر بود . در اين روز شيخ سويد عيسى بن عريف كشته شد و برادرش ابو بكر اسير شد . سپس على بن عمر بن ابراهيم بر او منت نهاد و آزادش نمود . اين خبر هنگامى كه فاس رسيد كه مردم از تشييع جنازهء سلطان ابو عنان باز مىگشتند .\r\nسپس ابو حمو لشكر عرب به تلمسان آورد و آنجا را بگرفت و سپاهيان بنى مرين بر آنجا غلبه يافتند و حكومت او در آنجا نيرومند شد . صغير دو سال بعد يا در حدود دو سال بعد در گذشت . سبب آن بود كه در ميان حى آشوب و جدالى پديدار آمده بود و او به قصد فرو نشاندن آن بر نشست و خود به ميان معركه انداخت . بى هيچ قصدى نيزه‌اى تن او بشكافت و در وقت هلاكش كرد . پس از او رياست قوم به برادرش خالد بن عامر رسيد و عبد اللّه پسر برادرش صغير رديف او بود . متصرفات زغبه سراسر از آن سلطان ابو حمو شد . زيرا از بنى مرين مأيوس شده بودند زيرا ميانشان اختلاف بود و بر اين حال ببودند تا فتنهء ابو زيان بن سلطان ابو سعيد عم ابو حمو پيش آمد . و ما اخبار آن را ذكر خواهيم كرد . در آن هنگام اختلاف و فتنه اوج گرفت و با ابو حمو خلاف آغاز كردند و محمد بن عريف امير سويد را كه به سازشكارى متهم شده\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nبود دستگير كردند . برادرش ابو بكر و قومش در سال 770 به صاحب مغرب عبد العزيز بن سلطان ابى الحسن پيوستند و با مقدمهء لشكر او بيامدند و بر مواطن خويش مستولى شدند .\r\nبنى عامر و ابو حمو به صحرا رفتند و مدتى در آنجا درنگ كردند . نزد ابو حمو در باب عمويش خالد و خويشاوندانش عبد اللّه بن عسكر بن معرف بن يعقوب ، سعايت كردند . معرف برادر ابراهيم بن يعقوب بود . و اين عبد اللّه از خواص سلطان و به منزلهء جاسوس او بود . با اين عمل حال يعقوب دگرگون شد و پيمان خويش بشكست و به سلطان عبد العزيز پيوست . سپاهيان بنى مرين بيامدند و سلطان ابو حمو و همهء عربهايى را كه با او بودند سركوبى نمودند .\r\nچون عبد العزيز در سال 774 هلاك شد او و عبد اللّه پسر برادرش صغير به سوى مغرب حركت كردند . ساسى بن سليم بن داود شيخ بنى يعقوب به ايشان پيوست . قوم او بنى يعقوب فرزندان محمد بن عريف را كشته بودند و اين امر در ميان ايشان سبب بروز فتنه شده بود .\r\nساسى و قومش به مغرب رفتند و ساسى به نزد خالد رفت ، بدين اميد كه او را در حمله‌اى بر دشمنانش يارى دهد . زيرا از يارى بنى مرين به سبب فتنه‌اى كه در ميان ايشان افتاده بود ، نوميد شده بود . پس در سال 777 به اوطان خود بازگرديدند و آتش فتنه را بر افروختند .\r\nسپاه سلطان ابو حمو به سردارى پسرش ابو تاشقين به جنگ بيرون آمد . سويد و ديالم و عطاف نيز با او بودند و در وادى مينا در جانب جنوبى قلعه آنان را فرو كوفتند .\r\nعبد اللّه بن صغير و برادرش ملوك و جمعى از خويشاوندانشان كشته شدند و باقى به صحرا گريختند و به ديالم و عطاف پيوستند و همگان نزد سالم بن ابراهيم بزرگ ثعالبه و صاحب متيجه رفتند . او از ابى حمو بيمناك بود . پس همگى آهنگ خلاف نمودند و نزد امير ابو زيان كه در ميان رياح بود كس فرستادند و به متابعت او در آمدند . سپس خالد در يكى از اين روزها به هلاكت رسيد و جمعشان پريشان گرديد . بنى عامر مسعود بن صغير را به فرمانروايى خود برگزيدند . ابو حمو با سويد و ديگر يارانش از بنى عامر بر سر او لشكر راند و سالم بن ابراهيم را به خدمت گرفت . ابو زيان به موطن خود در ميان رياح باز گرديد و مسعود بن عامر و قومش به صحرا رفتند و ساسى بن سليم به يعقوب بن على قومش از دواوده پيوست .\r\nسپس همه به خدمت سلطان باز گشتند و سلطان امانشان داد و در حق مسعود و ساسى اظهار نيكى كرد و خوش آمدشان گفت ولى در دل بدخواه ايشان مىبود . سپس با خواص خود از بنى عامر و سويد در باب به خوارى افكندن ايشان دست به توطئه زد . آنان اجابت كردند و غدر ورزيدند . پسرش ابو تاشفين را براى گرفتن صدقات به ميان قوم فرستاد . چون اموال گرد آمد مسعود و ده تن از برادرانش را بگرفت . همه از فرزندان عامر بن ابراهيم بودند .\r\nابو تاشفين و همهء عربها به احياء بنى يعقوب نهضت كردند . بنى يعقوب در سيرات بودند . سويد در وادى مينا به كمينشان نشسته بود . ولى بنى عامر بامدادان بر مكان ايشان تاختند و هر چه بود تاراج كردند . بقايايشان به صحرا شدند . ابو تاشفين بنى راشد را بر سر راهشان فرستاد و آن\r\n\r\n","description":"","footnote":"","page_name":" 56 ","page_number":76},
  {"content":"\r\n\r\nباقى را نيز به هلاكت رسانيدند . ساسى بن سليم با شمار اندكى از ياران خود به صحرا گريخت و جان به سلامت برد و بر نضر بن عروه فرو آمد . رياست بنى عامر را سليمان بن ابراهيم بن يعقوب عم صغير بر عهده گرفت و عبد اللّه بن عسكر بن معرف بن يعقوب كه در نزد سلطان تقربى داشت رديف او شد .\r\nصاحب مغرب سلطان ابو العباس احمد بن المولى ، ابو سالم را فرستاد تا در حق مسعود و برادرانش شفاعت كند . ابو حمو با اين شفاعت ايشان را از اسارت برهانيد و آنان بار ديگر خلاف آشكار كردند و به صحرا رفتند و بسيارى از فرزندان ابراهيم بن يعقوب گرد ايشان را گرفتند .\r\nبقاياى بنى يعقوب نيز از آنجاها كه بودند به نزد شيخ خود ساسى بن سليم رفتند و همه با عروه در يك جاى گرد آمدند و برادرانش را نزد سلطان ابو العباس كه در آن عهد صاحب افريقيه بود ، فرستاد . و از او بر ضد دشمن خود يارى خواست . سلطان اكرامش كرد و در حقش آن سان كه در خور او بود نيكى نمود و رسولان را انعام داد و با وعده‌هاى جميل باز گردانيد .\r\nابو حمو از اين امر آگاه شده بود . برخى از جاسوسان خود را فرستاد تا او را بناگاه و بىخبر بكشند . بعد از آن على بن عمر بن ابراهيم نزد سلطان ابو العباس صاحب افريقيه رفت . او پسر عم خالد بن محمد و سر كردهء جمع مخالفان ابو حمو بود ، از بنى عامر و با او سليمان بن شعيب بن عامر را نيز همراه كرد . اينان به تونس رفتند و از او يارى خواستند ، او نيز اجابت كرد و وعده داد و در حقشان نيكى نمود . اينان به نزد قوم خود بازگشتند . سپس على بن عمر به خدمت ابو حمو آمد . او را بر بنى عامر رياست داد و رياست از سليمان بن ابراهيم بن عامر به او رسيد . سليمان به نزد اهل بيت خود ، فرزندان عامر بن ابراهيم كه در صحرا مىزيستند ، رفت و با بنى يعقوب در احياء ابو بكر بن عريف فرود آمدند و او تا به امروز نيز بر همان حال باقى است .\r\nو اللّه مقدر الليل و النهار .\r\n\r\nعروة بن زغبه\r\nعروة بن زغبه را دو بطن است : نضر بن عروه و حميس بن عروه . حميس را سه بطن است . عبيد اللّه و فرغ يقظان . از بطون فرغ است بنى نائل . احلاف فرزندان محيا از عمور كه در جبل راشد زندگى مىكنند و بنى يقظان و عبيد اللّه احلاف سويد هستند با آنان كوچ مىكنند و با آنان اقامت مىكنند . رياستشان با فرزندان عايد از بطن راشد است . اما نضر بن عروه در صحرا پراكنده‌اند و در آن ريگزار در طلب قوت‌اند و گاه به حوالى ارتفاعات كه از متصرفات ديالم و عطاف و حصين است مىآيند . آنان را در هيچ جا ملك و اقطاعى نيست ، زيرا از دخول به ارتفاعات عاجزند و ديگر بطون زغبه مانع راه آنان هستند . مگر آنچه از اطراف در جبل مشنتل توانسته‌اند به چنگ آرند . در حوالى مواطن رياح قومى از غمره و زناته سكونت دارند كه سالها تحت تسلط و نفوذ عرب بوده‌اند و نضر توانسته است بر آنان باج نهد و ايشان را در زمرهء رعاياى\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nخود در آورد . گاه نيز بدان سبب كه برخى از آنان با خاندان خويش نمىتوانند كوچ كنند با آن بربرها زندگى مىكنند . ايشان را چند بطن است : فرزندان خليفه و حمانقه و شريفه و سحارى و ذوى زيان و فرزندان سليمان . رياستشان در خاندان خليفة بن النضر بن عروه است .\r\nو در اين زمان بر عهدهء محمد بن زيان بن عسكر بن خليفه است و رديف او سمعون بن ابى يحيى بن خليفه بن عسكر است . بيشتر سحارى در جبل مشنتل زندگى مىكنند آن گروه از فرزندان نضر كه به طلب قوت در سير و سفرند ، احلاف زغبه‌اند و گاه با آنان در جنگها شركت مىجويند .\r\nگاه نيز با بنى عامر يار مىشوند و اين به هنگامى بود كه ميان آنان و سويد نزاع در گرفته بود .\r\nپيوندشان با بنى عامر چنان كه خود مىپندارند به وسيله آل قحافه است . من از مشايخشان شنيدم كه قحافه پدر ايشان نيست بلكه نام واديى است كه در قديم به عنوان حليف ساكنان آن بوده‌اند . گاه سويد را بر ضد بنى عامر يارى مىنمايند ولى اين كار بندرت انجام مىگيرد .\r\nبيشتر اوقات با مسلم و سعيد از بنى رياح الفت مىيابند و گاه نيز با آنان به نزاع برمىخيزند و از دو سو خونها ريخته مىشود . اين بود بطون زغبه و آنچه از اخبار ايشان به ما رسيده بود و للّه الخلق و الأمر و هو رب العالمين .\r\n\r\nخبر از معقل كه از بطون اين طبقه چهارم است و ذكر انساب و سرگذشت احوال ايشان\r\nاين قبيله در اين عهد پر شمارترين قبايل عرب است و مواطنشان در بيابانهاى مغرب اقصى است ، مجاور بنى عامر - از زغبه - در ناحيه جنوبى تلمسان و از جانب غربى تا درياى محيط . ايشان را سه بطن است : ذوى عبيد اللّه و ذوى منصور و ذوى حسان . ذوى عبيد اللّه :\r\nجماعتى از ايشان مجاور بنى عامرند و مواطنشان ميان تلمسان و تاوريرت است در تل و آنچه روبروى آن است در ناحيهء جنوبى . مواطن ذوى منصور از تاوريرت است تا بلاد درعه . ايشان بر سراسر ملويه تا سجلماسه مستولى هستند و نيز بر درعه و آنچه محاذى آن است از تل چون تازى و غساسه و مكناسه و فاس و بلاد تادلا و معدن . مواطن ذوى حسان از درعه است تا بحر محيط . شيوخشان در بلد نول ، قاعدهء سوس سكونت دارند و بر سوس الاقصى و متعلقات آن مستولى شده‌اند . همهء اينها در ريگستانها در طلب قوت هستند و تا مواطن ملثمين از كداله و مسوفه و لمتونه پيش مىروند .\r\nاينان شمار اندكى بودند كه با عربهاى بنى هلال وارد مغرب شدند ، گويند شمارشان به دويست تن نمىرسيد . بنى سليم راه بر آنان گرفتند و از راه باز داشتند . قبايل معقل از روزگاران قديم با هلاليان پيوستگى داشتند . از اين رو در پايان مواطن ايشان آن قسمت كه در كنار ملويه و ريگستان تا فيلالت است فرود آمدند . در اين هنگام همسايهء زناته در بيابانهاى غربى بودند . از آن پس شمارشان روى به فزونى نهاد . در صحارى مغرب اقصى دست به آبادانى\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nزدند و بر بخش بزرگى از بيابانهاى آن غلبه يافتند . و در باقى ايام حياتشان با زناته همپيمان گرديدند . جماعت اندكى از ايشان در افريقيه باقى ماندند و در بنى كعب بن سليم مندرج شدند .\r\nچون زناته بلاد مغرب را گرفتند و به شهرها در آمدند ، قبايل معقل در باديه ماندند و نمىكردند و دژهايى را كه زناته در صحرا پى افكنده بود چون قصور سوس در مغرب و توات و بوده و تاتمنطيت و ركان و تسابيت و تيكورارين را در مشرق تصرف كردند . هر يك از اينها وطنگاهى است مشتمل بر قصرهاى بسيار ، داراى نخلها و رودها و بيشتر ساكنانشان از زناته‌اند و بر سر رياست ميانشان جنگها و فتنه‌هاست . عربهاى معقل اين وطنگاهها را درنورديدند و بر همه باج نهادند و چنان ميزان انواع خراجها را بالا بردند كه گويى اصل ملك از آن آنهاست .\r\nعربهاى معقل ، بدان سبب كه از سوى موحدين و بعد از آنان از سوى زناته در آن حدود پادگانهايى بود ، به قوافل سجلماسه و ديگر قبايل بلاد سودان آزارى نمىرسانيدند و در مقابل از جانب آن دولتها بر ايشان اقطاعاتى معين شده بود تا بتوانند از مزاياى آنها سود برند و همواره خود را زير دست به شمار آورند . در ميان ايشان از عربهاى سليم و خاندان سعيد از رياح ، و خاندان عمور از اثبج مىزيستند ولى شمارشان اندك بود و آنچه سبب افزون شدن شمارشان گرديده بود جماعات ديگرى از ديگر قبايل بودند كه با آنان هم نسب بودند ولى با ايشان مىزيستند و در ميان ايشان از قبايل فرازه و اشجع احياء بسيار بود . همچنين شظه از كرفه و مهايه از عياض و شعراء از حصين و صباح از اخضر و نيز از بنى سليم و غير ايشان فراوان‌اند .\r\nاما انسابشان در نزد همگان پنهان و ناشناخته است . نسب شناسان عرب از بنى هلال آنان را از بطون هلال شمارند و اين درست نيست . اينان مىپندارند نسب به اهل بيت مىرسانند و به جعفر بن ابى طالب منسوب‌اند و اين هم سخنى نادرست است . زيرا طالبيين و هاشميين اهل باديه نبوده‌اند . صحيح اين است - و خدا داناتر است - كه ايشان از اعراب يمن هستند زيرا در اعراب يمن دو بطن است كه هر يك را معقل نامند . ابن الكلبى و ديگران از آن دو بطن ياد كرده‌اند : يكى از قضاعة بن مالك بن حمير است به نام معقل بن كعب بن عليم بن جناب بن هبل بن عبد اللّه بن كنانة بن بكر بن عوف بن عذرة بن زيد اللات بن رفيدة بن ثور بن كعب بن وبرة بن تغلب بن حلوان بن عمران بن الحاف بن قضاعه و ديگر از بنى الحارث بن كعب بن عمرو بن علة بن جلد بن مذحج و نام او مالك بن ادد بن زبد بن يشجب بن عريب بن زيد بن كهلان و او معقل است و نامش ربيعة بن كعب بن ربيعة بن كعب بن الحارث است . درست تر آن است كه از اين بطن دوم باشند كه از مذحج‌اند و نام او ربيعه بود . اهل اخبار آنها را از بطون هلال كه به افريقيه رفته‌اند ، شمرده‌اند . زيرا مواطن بنى الحارث بن كعب نزديك به بحرين است . آنجا كه اين اعراب پيش از داخل شدنشان به افريقيه با قرمطيان مىزيسته‌اند .\r\nابن سعيد نيز اين قول را تأييد مىكند . بنا بر قول او مذحج در حوالى جبال يمن بوده‌اند .\r\n\r\n","description":"","footnote":"","page_name":" 59 ","page_number":79},
  {"content":"\r\n\r\nآنگاه از بطون آن زبيد و مراد را نام مىبرد و سپس مىگويد فرقه‌اى از ايشان در افريقيه‌اند كه در كوچ هستند . آنچه ابن سعيد مىگويد همان معقل‌اند كه در افريقيه زندگى مىكنند و فرقه‌اى از ايشان نيز در مغرب اقصى هستند .\r\nبه املاى نسب شناس ايشان آمده است : معقل جد ايشان را دو پسر بود صقيل و محمد . از صقيل عبيد اللّه و ثعلب در وجود آمد و از عبيد اللّه‌اند ذوى عبيد اللّه كه بطن كبيرى هستند و از ثعلب‌اند و ثعالب كه در دشت متيجه از نواحى الجزاير زندگى مىكنند از اين تيره‌اند . از محمد ، مختار و منصور و جلال و سالم و عثمان در وجود آمدند . مختار بن محمد پدر حسان و شبانه بود و ذوى حسان از حسان هستند . اينان در سوس الاقصى هستند و از شبانه ، شبانات كه در همسايگى ايشان‌اند . و از ايشان دو بطن ديگر به وجود آمده‌اند : بنى ثابت كه موطنشان در فرود جبل سكسيوى از جبال درن است و شيخ ايشان در اين عهد يا پيش از آن يعيش بن طلحه بوده است .\r\nبطن ديگر آل على هستند ، موطنشان در باديهء هنكيسه در فرود جبل كزوله است .\r\nشيخ ايشان در اين عهد يا نزديك به اين عهد حريز بن على ناميده مىشود . از سالم و جلال و عثمان بطونى در رقيطات باديهء ذوى حسان‌اند كه با آنان در پى آب و قوت‌اند . فرزندان منصور بن محمد ، حسين و ابو الحسين و عمران و منبا هستند كه در نسب يكى باشند و همه را ذوى منصور گويند . و اين يكى از بطون سه‌گانه است كه مذكور افتاد . و اللّه سبحانه و تعالى اعلم بغيبه و احكم .\r\n\r\nذوى عبيد اللّه\r\nذوى عبيد اللّه مجاور بنى عامر بن زغبه‌اند . مواطنشان بين تلمسان است تا وجده تا مصب وادى ملويه در دريا . و به هنگام حركت در صحرا تا قصور توات و تمنطيت پيش مىروند و گاه راه خود به سوى شمال كج مىكنند و به سوى تسابيت و تيكورارين راه مىيابند و همهء اين سرزمينها تا بلاد سياهان بيابان است . ميان ايشان و بنى عامر جنگها و فتنه‌هايى پى در پى بود . همچنين با بنى عبد الواد در كشمكش بوده‌اند زيرا در زمرهء احلاف بنى مرين بوده‌اند . منبات كه از ذوى منصور بودند احلاف بنى عبد الواد بودند . يغمراسن بيشتر اوقات بر سر آنان مىتاخت و دستبرد مىزد تا آنگاه كه دولت به ياريشان برخاست و آنان اموال و صدقات خود روان داشتند و با سلطان در نبردهايش شركت جستند . و همواره بر اين حال بودند تا آنگاه كه دولت را چنان كه مرسوم هر دولتى است پيرى فرو گرفت . پس ايشان در تلول و ارتفاعات جاى گرفتند و وجده و ندرومه و بلاد بنى يزناسن و مديونه و بلاد بنى سنوس را به عنوان اقطاع از سلطان گرفتند و همهء خراجها و ديگر باجهاى آن نواحى به ايشان تعلق گرفت . همچنين بر شهر هنين كه در ساحل بود جهت گذراندن مردم از آنجا به تلمسان نيز باجى وضع كردند . و در ايامى كه ايشان\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nدر آن نواحى بودند هيچ مسافرى جز به اجازهء ايشان و پرداخت مالى كه مقرر كرده بودند حق عبور نداشت .\r\nذوى عبيد اللّه را دو بطن است : هداج و خراج . هداج از فرزندان هراج بن مطرف بن عبيد اللّه‌اند و رياستشان در فرزندان عبد الملك بن فرج بن على بن بو الريش بن نهار بن عثمان بن خراج است . و از آن ميان در فرزندان عيسى بن عبد الملك و يعقوب بن عبد الملك و يغمور بن عبد الملك است .\r\nدر عهد سلطان ابو الحسن ، شيخ ايشان يعقوب بن يغمور بود . چون بر تلمسان غلبه يافت اينان را به خدمت در آورد . يحيى بن العز از رجال بنى يزناسن [ 1 
  ] ، در جبال مشرف بروجده مىزيست . او را در خدمات دولتى مقام رفيع است . به سلطان ابو الحسن پيوست و او را به تصرف قصور ( قلاع ) آن صحرا برانگيخت . سلطان نيز او را با آن اعراب و لشكرى كه بسيج كرده بود بفرستاد و خود با ايشان به درون صحرا رفت و آن قلاع را در تصرف آورد و بر سراسر آن بلاد مستولى گرديد . ولى با ذوى عبيد اللّه راه خلاف پيش گرفت ، بدين گونه كه املاكشان را بستد و با ايشان رفتارى ناپسند كرد . پس برجستند و سلطان را در خيمه‌اش به قتل رسانيدند و لشكرگاهش را كه با او بود غارت كردند و سر از فرمان بر تافتند . يعقوب بن يغمور چندى در صحرا سرگردان بماند و پس از چندى بازگشت .\r\nچون دولت بنى عبد الواد باز گرديد ، از روى صدق بدان گردن نهاد و همچنان بر آن حال ببود تا عمرش به پايان آمد . پس از يعقوب پسرش طلحه به جايش نشست . در ايام خلاف يعقوب و شورش او يكى از اهل بيت او يعنى منصور بن يعقوب بن عبد الملك و پسرش رحورا بعد از او رئيس امور خراج كرد . چون ابو حمو آمد طلحه به خدمت او رفت و با او در آميخت و از سوى او شيخ قوم خود شد . در اين عهد رياستشان ميان رحو بن منصور بن يعقوب بن عبد الملك و طلحة بن يعقوب تقسيم شده بود و گاه نيز ميانشان نزاعى در مىگرفت .\r\nايشان را بطون بسيار است : جعاونه از جعوان بن خراج و غسل از غاسل بن خراج و مطارفه از مطرف بن خراج و عثامنه از عثمان بن خراج . با ايشان جماعتى هستند كه در كوچ به سر مىبرند اينان را مهايه گويند . كه به مهاية بن عياض منسوب‌اند - چنان كه گفتيم - و گاه به مهيا بن مطرف بن خراج .\r\nاما هداج ، از فرزندان هداج بن مهدى بن محمد بن عبيد اللّه‌اند . مواطنشان در ناحيهء مغرب مواطن خراج است و مجاور ذوى منصور . تا وريرت و متعلقات آن از ايشان است . اينان بيشتر در خدمت بنى مرين هستند و اقطاعاتشان از دست ايشان است و مواطنشان زير فرمان ايشان . گاه نيز - و لو اندك - به بنى عبد الواد گرايش مىيابند . در برخى مواقع رياستشان در\r\n\r\n\r\n","description":"","footnote":"\r\n[ ( 1 ) 
  ] در نسخه‌ها يرناسن هم آمده است .\r\n","page_name":" 61 ","page_number":81},
  {"content":"\r\n\r\nفرزندان يعقوب بن هبابن هداج و در ميان فرزندان حريز بن يعقوب و فرزندان مناد بن رزق اللّه بن يعقوب و فرزندان فكرون بن محمد بن عبد الرحمان بن يعقوب بود . از فرزندان حريز ابو يحيى الصغير بن موسى بن يوسف بن حريز ، در ايام سلطان عبد العزيز به شيخى بر آنان گماشته شده بود .\r\nچون از دنيا رفت پسرش جانشين او گرديد . از فرزندان مناد ، ابو يحيى الكبير بن مناد پيش از يحيى الصغير شيخ ايشان بود . و هم از ايشان بود : ابو حميده محمد بن عيسى بن مناد و او در اين عصر رديف شيخ ايشان است و از فرزندان ابو يحيى الصغير . او بسيارى براى غزو با ساكنان ريگستانها و ملثمين به درون صحرا تاخت و تاز مىكنند . و اللّه مالك الامور . لا رب غيره .\r\n\r\nثعالبه\r\nثعالبه برادران ذوى عبيد اللّه‌اند . از فرزندان ثعلب بن على بن مكن بن صقيل برادر عبيد اللّه بن صقيل . در اين عهد موطنشان متيجه در سرزمين الجزاير است . پيش از آن در تيطرى بود كه در اين عهد موطن قبايل حصين است و از دورانهاى قديم در آنجا فرود آمده بودند . ظاهرا هنگامى كه آنان به آنجا آمدند ذوى عبيد اللّه در مواطن بنى عامر مىزيستند و بنى عامر در مواطن بنى سويد بودند . مواطنشان در آن ايام به ارتفاعات ( تلول ) شرقى پيوسته بود ، از ناحيهء كزول بدان داخل شدند و در آن مواطن تا ضواحى المديه جاى گرفتند و به جبل تيطرى كه همان جبل اشير است و المدينة الكبيرة در آنجاست فرود آمدند . چون بنى توجين بر آن ارتفاعات ( تلول ) دست يافتند و وانشريش را تصرف كردند محمد بن عبد القوى به مديه رفت و آن را در تصرف آورد . ميان او و ايشان همواره جنگ و آشتى بود . تا آنگاه كه مشايخشان بر او وارد شدند و محمد بن عبد القوى آنان را دستگير كرد و سپس لشكر بر سر بقاياى ثعالبه كشيد و آنان را كشتار كرد و به سختى تاراج نمود .\r\nچندى بعد آنان را در تيطرى مغلوب نمود و از آنجا بر كند و به متيجه باز پس راند .\r\nقبايل حصين به تيطرى آمدند . جمعى از رعايا بودند كه به او خراج مىپرداختند آنان را به لشكرگاه خود برد . ثعالبه در زير فرمان مليكش از صنهاجه در آمدند ايشان در دشت متيجه زندگى مىكردند و در تحت حكومت ايشان وطن گرفته بودند . و بر اين حال ببودند تا آنگاه كه بنى مرين بر مغرب الاوسط غلبه يافتند و فرمانروايى مليكش به پايان آمد و ثعالبه بر اين دشت پيروز شدند و آن را تصرف كردند . رياست ايشان در ميان فرزندان سباع بن ثعلب بن على بن مكن بن صقيل بود . گويند كه اين سباع چون به نزد موحدين آمد ، دينارى بر عمامهء او نهادند كه خود به وزن چند دينار بود . و اين براى بيان تكريم و ترفيع مقام او بود و از يكى از مشايخمان شنيدم كه اين اكرام در حق او به سبب اكرام او از امام مهدى [ محمد بن تومرت 
  ] بود آنگاه كه پياده بر آنان گذشته بود و آنان او را سركوب داده بودند .\r\nرياست در ميان فرزندان سباع بود ، يعنى در فرزندان يعقوب بن سباع سپس به نوادگان\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nحنيش منتقل شد . آنگاه سلطان ابو الحسن بر ممالك بنى عبد الواد غلبه يافت و آنان را به مغرب منتقل نمود . آنگاه فرمانروايى به ابو الحملات بن عايد بن ثابت رسيد و او پسر عم حنيش بود كه در طاعونى سخت كه در اواسط اين قرن ( قرن هشتم ) به هنگام نزول سلطان ابو الحسن از تونس به الجزاير ، پديد آمد ، هلاك شد . پس از او ابراهيم بن نصر به امارت رسيد .\r\nهمواره رياست با ابراهيم بود تا آنگاه كه پس از استيلاى سلطان ابو عنان بر مردم مغرب - چنان كه در اخبار او خواهيم آورد - به هلاكت رسيد . آنگاه پسرش سالم بن ابراهيم به رياست رسيد . اينان خراجگزاران مليكش بودند و پس از او به واليان الجزاير خراج مىدادند .\r\nتا آنگاه كه در ايام خروج ابو زيان و حصين بر ابو حمو ، در سالهاى 760 - چنان كه گفتيم - باد بر پرچم عرب وزيد . شيخشان در اين عهد سالم بن ابراهيم بن نصر بن حنيش بن بو حميد بن ثابت بن محمد بن سباع بود . او نيز در اين فتنه داخل شد و با ابو حمو عقد دوستى بست و بارها بر او بشوريد . و چون بنى مرين بر تلمسان غلبه يافتند به ايشان گرويد و رسولان او به نزد ايشان به مغرب روان شدند .\r\nسپس سلطان عبد العزيز به هلاكت رسيد و ابو حمو به فرمانروايى خود باز گرديد و حوادث پى در پى بيامد . سالم بترسيد و ابو زيان را فراخواند و بر الجزاير گماشت . ابو حمو در سال 779 به سوى او لشكر كشيد و جمعش را بپراكند و سالم به خدمتش باز گرديد و از ابو زيان - چنان كه گفتيم - جدا شد . آنگاه ابو حمو بر سر او لشكر كشيد و در جبال متيجه چند روز معدود محاصره‌اش كرد تا عاقبت او را امان داد و فرود آورد .\r\nسپس بر او خشم گرفت و بگرفتش و در اسارت او را به تلمسان فرستاد و با ضربه‌هاى نيزه به قتلش آورد و نشانش بر افتاد و رياست كه ثعالبه شايستهء او نبودند از ميان برفت .\r\nسپس ديگر برادران و افراد عشيرهء او را بكشت يا اسير كرد و اموالشان را به تاراج برد و به كلى پايمال حوادث شدند . و اللّه يخلق ما يشاء .\r\n\r\nذوى منصور\r\nفرزندان منصور بن محمد بزرگترين قبايل معقل‌اند . جمعيت و مرزهايشان در حوالى مغرب اقصى است ، در جانب جنوبى آن ما بين ملويه و درعه . ايشان را چهار بطن است : بنى حسين بنى بو الحسين كه اين دو با هم برادرند . و عمار نه فرزندان عمران و منبات فرزندان منبا . عمران و منبا نيز برادرند . اين دو بطن را جميعا احلاف گويند . اما فرزندان ابو الحسن از سير و سفر باز مانده‌اند و در قلعه‌هايى كه در صحرا ، ميان تافيلالت و تيكورارين برگزيده‌اند ، زندگى مىكنند . بنى حسين جمهور ذوى منصورند . و دارندهء عزت . و رياست ايشان در ايام بنى مرين در ميان فرزندان خالد بن جرمون بن جرار بن عرفة بن فارس بن على بن فارس بن حسين بن منصور بود و در ايام سلطان ابو الحسن از آن على بن غانم بود . چون خالد در اثر حادثه‌اى به هلاكت رسيد\r\n\r\n","description":"","footnote":"","page_name":" 63 ","page_number":83},
  {"content":"\r\n\r\nرياست به عهدهء برادرش يحيى بن جرمون در آمد و پس از يحيى پسرش عبد الواحدين يحيى به رياست رسيد آنگاه برادر عبد الواحد ، زكريا بن يحيى ، سپس پسر عمش احمد بن رحو بن غانم و سپس برادر احمد يعيش ، سپس پسر عمش يوسف بن على بن غانم و او در اين زمان صاحب رياست است .\r\nبنى مرين را در ايام يعقوب بن عبد الحق و پسر او يوسف بن يعقوب با آنها كشمكشهايى بود كه در اخبار بنى مرين و لشكر كشى يوسف بن يعقوب از مراكش بر سر ايشان ، خواهد آمد .\r\nدر اين نبرد كه در صحراى درعه واقع شد بر آنها ضربتى سخت وارد آمد . چون تلمسان را محاصره كرد با اعراب معقل كه در اطراف مغرب ميان درعه و ملويه تا تاوريرت بودند ، پيمان دوستى بست . عامل درعه در اين ايام عبد الوهاب بن صاعد از بر كشيدگان و بزرگان آن دولت بود . ميان او و ايشان جنگهايى درگرفت كه در يكى از آنها عامل درعه به قتل رسيد . سپس يوسف بن يعقوب هلاك شد و بنى مرين به مغرب بازگشتند و در صدد انتقام از ايشان بر آمدند ، تا بالاخره سر به فرمان نهادند . از آن پس به طوع و رغبت صدقات لازم را پرداخت مىكردند آنگاه كه باد دولت فرو نشست و عرب قوت گرفت ، پس ، از پرداخت صدقات سر برتافتند مگر در اندك مواقعى كه سلطان آنان را به پرداخت مجبور مىكرد .\r\nچون سلطان ابو عنان در سال 750 تلمسان را گرفت ، صغير بن عامر به صحرا گريخت و بدانجا پناهنده شد . سلطان بر پناه دهندگان او خشم گرفت و آنان نيز متفق شدند كه عهد طاعت سلطان نقض كنند و با او در صحرا ماندند و صغير عامل اصلى اين خلاف بود . تا آنگاه كه ابو عنان درگذشت و سلطان ابو حمو را در تلمسان حوادثى پيش آمد كه از آن ياد خواهيم كرد . بنى مرين به تلمسان لشكر بردند و ابو حمو و صغير از آنجا بگريختند ولى پس از چندى بر سر ايشان تاختند و سپاه بنى مرين را در نواحى تلمسان فرو كوفتند . شكاف ميان ايشان و بنى مرين افزون شد . پس به ابو حمو گرويدند . او نيز در ضواحى خود به ايشان اقطاع داد .\r\nپس از مرگ سلطان ابو سالم در سالهاى 763 به هنگام پريشان شدن اوضاع مغرب به مواطن خود بازگشتند . اين پريشانى در اثر فتنهء سلطان ابو على و فرود آمدن ايشان در سجلماسه رخ داد .\r\nآنان را در آن حوادث دستى بود تا آنگاه كه به پايان آمد .\r\nسپس ميان احمد بن ابى رحو با ابو حمو نزاع در گرفت . على بن زيان نوادهء ابو تاشفين در اين نزاع شركت جست و به قتل رسيد . از او ياد خواهيم كرد . سپس توانى يافتند چنان كه دولت آنان را به حساب آورد و باج و خراج درعه به ايشان تعلق گرفت و در بلاد مغرب تا نواحى تادلا و معدن - از آن ارتفاعاتى كه از آنها براى چرانيدن در بهار و تابستان و براى آذوقه و قوت به مغرب داخل مىشدند - صاحب اقطاعات شدند . و سجلماسه از مواطن برادرانشان احلاف است نه از مواطن ايشان . و ما از اين پس خواهيم آورد .\r\nاما درعه از بلاد قبله است واقع در درهء بزرگى از كوه درن و دره ام ربيع از آن منشعب\r\n\r\n","description":"","footnote":"","page_name":" 64 ","page_number":84},
  {"content":"\r\n\r\nمىشود و همچنان تا دشتها و تپه‌ها گسترده است . دره درعه به سوى مغرب پيش مىرود تا در بلاد سوس به ريگستان مىپيوندد . قلعه‌هاى درعه در اين وادى جاى دارد و درهء ديگرى است كه به سوى مشرق پيش مىرود تا در نزديكى تيكورارين و در ناحيهء جنوبى آن به ريگستان مىپيوندد . در اين دره در جهت مغرب قلعه‌هاى توات است و پس از آن تمنطيت است و پس از آن ركان در نزديكى ركان دره به ريگستان مىپيوندد . در شمال ركان قلاع تسابيت است و در شمال شرقى آن قلاع تيكورارين قرار دارد و همهء اينها در آن سوى عرق الرمل است . جبال درن جبالى عظيم است از اسفى تا تازى به منزلهء ديوارى در برابر مغرب اقصى . در جانب جنوبى آن جبل نكيسه است از آن صنهاجه و پايان آن جبل ابن حميدى است از جانب هسكوره . سپس از اينجا جبال ديگرى موازى با آن قرار دارد تا منتهى شود به ساحل بادس از درياى روم و مغرب چونان جزيره‌اى است محاط ميان كوهها از سوى جنوب و مشرق و مغرب و شمال .\r\nدر اين كوهها و جلگه‌هايى كه ميان آنهاست اممى از بربر زندگى مىكنند كه شمار ايشان را جز آفريدگارشان نمىداند . راهها از ميان اين كوهها به مغرب منحصر و معدود است و سراسر آن را قبايل فرا گرفته‌اند . سرآغاز رود درعه از صحرا و ريگستانهاى ميان سجلماسه و بلاد سوس است و ادامه مىيابد تا ما بين نون و وادان به دريا مىريزد . در دو سوى آن قلاع بسيار و نخلستانهاست . قاعدهء آن شهر تا دنست [ 1 
  ] است كه شهر بزرگى است و مقصد بازرگانان است .\r\nفرزندان حسين را بر اين وطن و همهء كسانى كه در آنجا سكنا دارند از قبايل بربر و غير ايشان استيلاست و در آنجا از سوى سلطان اقطاعاتى براى جمع آورى خراج آنها معين شده است .\r\nشبانات از فرزندان حسان در جانب غربى مجاور ايشان جاى دارند و از اين رو از درعه پاره‌اى خراجها مىستانند .\r\nاما احلاف ذوى منصور ، عمارنه و منبات هستند . مواطنشان مجاور فرزندان حسين از جانب شرقى است . از جولانگاههاى آنها در صحرا تا تافيلالت و صحراى آن و آنان را در ارتفاعات ملويه و قلاع وطاط و تازى و بطويه و غساسه نيز حقوقى است و در آنجا از سوى سلطان اقطاعاتى به آنان واگذار شده . ميان ايشان و فرزندان حسين اختلاف است . تنها عصبيت است كه آنان را به هم پيوند داده است . رياست عمار نه در فرزندان مظفر بن ثابت بن مخلف بن عمران است . شيخ ايشان در عهد سلطان ابو عنان طلحة بن مظفر و پسرش زبير است و در اين عهد شيخ ايشان محمد بن زبير و برادرش موسى است . فرزندان عماره بن فلان بن مخلف در رياست رديف ايشان‌اند و از آن جمله است محمد العابد . يكى از ايشان در اين عهد سليمان بن ناجى بن عماره است كه به طلب قوت به صحرا مىرود و كاروانها و قلاع صحرا را از تعرض نگه\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : تيديسى : آمده است .\r\n","page_name":" 65 ","page_number":85},
  {"content":"\r\n\r\nمىدارد . رياست منبات در اين عهد با محمد بن عبو بن حسين بن يوسف بن فرج بن منباست و در ايام ابو عنان از آن برادرش على بود . پسر عمشان عبد اللّه بن حاج عامر بن بو البركات بن منبا در رياست رديف ايشان بود . منبات و عمارنه امروز چون گرد آيند شمارشان از فرزندان حسين بيشتر باشد . در آغاز دولت بنى مرين شمار منبات افزون بود و با بنى عبد الواد پيمان دوستى داشتند . يغمراسن بن زيان در فتح سجلماسه آنان را در مقدمهء سپاه خود قرار داد و سجلماسه را از موحدين بستد . سپس بنى مرين بر آن غلبه يافتند و از مشايخشان آنان را كه با بنى عبد الواد جنگيده بودند بكشتند . سپس با منبات در جولانگاههايشان در صحرا جنگيدند و از آنان كشتار كردند و در اين كشتار شمارشان كاهش يافت . و اللّه مالك الامور ، لا رب سواه .\r\nمواطن عثامنه ( عثمانيان ) در نزديكى مواطن بنى منصور است از جانب غربى . فرزندان سالم در كنار ايشان هستند . در پايان عمارت درعه در ناحيهء مغرب و جنوب فرزندان جلال سكونت دارند و در كنار ايشان در قسمت مغرب تا دريا شبانات جاى دارند . اينان فرزندان على هستند و فرزندان بو ثابت و حسان پشت سر ايشان هستند از ناحيهء جنوب و مغرب . اينان اين مواطن به غلبه تصرف كرده‌اند .\r\n\r\nذوى حسان ، عرب سوس\r\nبنى مختار بن محمد - چنان كه پيش از اين گفتيم - ذوى حسان و شبانات و رقيطات هستند و نيز از ايشان است جياهنه و فرزندان بريه . مواطنشان در نواحى ملويه است تا مصب آن در دريا . با برادرانشان ذوى منصور و ذوى عبيد اللّه در يك جاى بودند تا آنگاه كه على بن بدر الزكندرى صاحب سوس بعد از موحدين از آنان يارى طلبيد . على بن يدر خود مىپنداشت از نسل عربهايى است كه به هنگام فتح ، به اندلس وارد شده‌اند . ميان او و افراد قبيلهء كزوله كه در دشتها و جبال سوس در كوچ بودند همواره خلاف بود . على از بنى مختار يارى خواست آنان نيز به ياريشان آمدند و به نزد او كوچ كردند و مواطن سوس را بدان سبب كه مزاحمى از ديگر قبايل كوچ كننده نداشتند پسنديدند و در آن سكنا گزيدند . و صحارى آن را جولانگاه خود ساختند و بر كزوله غلبه يافتند و آنان را در جملهء قلمرو خود در آوردند و بر قلاعى كه در آن نواحى - يعنى در سوس و نول بود - استيلا جستند و بر آنها خراج نهادند .\r\nاز آن جمله بود تار و دنت از سوس و آن در ساحل وادى سوس است . سوس بر كنارهء خشكرود سوس است . اين رود از كوه سرازير مىشود و ميان مصب آن و مصب خشكرود ماسه كه رباط مشهور بر كنار آن است يك مرحله فاصله است از شمال به جنوب . و از آنجا تا زاويه‌هاى فرزندان بو نعمان يك مرحلهء ديگر است در جنوب و بر ساحل دريا . و تا كاوصت بر كنارهء خشكرود نول آنجا كه از كوه نكيسه به طرف غرب جارى است ، واقع شده . ميان آن وايفرى يك مرحله است . عرب نتوانسته است بر آن غلبه يابد ، اگر براى آنان غلبه‌اى حاصل شده در دشتهاى\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nآن نواحى بوده است .\r\nاين مواطن در عهد موحدين در زمرهء متصرفات گستردهء ايشان بود . چون منقرض شدند ، سايهء آن دولت نيز از سر اين اراضى بر افتاد و جز آن بخش كه از آن بنى يدر بود باقى به دست ديگران افتاد . على بن يدر مالك دژهاى آن بود و هزار سوار در اختيار داشت . پس از او عبد الرحمان بن الحسن بن يدر و پس از او برادرش على بن الحسن به امارت رسيدند .\r\nعبد الرحمان را با ايشان جنگها و فتنه‌ها بود . هر چند پيش از اين به آنان استظهار مىكرد . بارها در سالهاى 705 و بعد از آن به هزيمتش فرستادند . او نيز با مشايخ ايشان غدر كرد و همه را در تارودانت در سال 708 به قتل رسانيد . ميان بنى مرين و اين عربهاى معقل نيز در سوس جنگهايى بود و يعقوب بن عبد الحق ، در برخى از اين نبردها بنى مرين را يارى داد و بسيارى از ايشان را بكشت . يوسف بن يعقوب نيز بعدها آنان را در بامسكروط [ 1 
  ] به محاصره انداخت و چون بر ايشان غلبه يافت هجده هزار دينار غرامت گرفت . در سال 686 يوسف بن يعقوب لشكر بر سر ايشان كشيد و چند روز جنگ در پيوست . بنى كمى از بنى عبد الواد به ايشان پيوستند و بر ضد سلطان علم مخالفت بر افراشتند . سپاهيان به آمد و شد در آمدند و چنان كه در اخبار ايشان خواهيم آورد ، جنگ همچنان بر دوام بود .\r\nچون كار زناته در مغرب بالا گرفت و بو على بن سلطان ابو سعيد سجلماسه را گرفت و آن را به صلح از ملك پدرش جدا كرد ، اعراب اهل سوس از شبانات و بنى حسان به دو گرويدند و او را به تسخير آن قلاع ترغيب كردند . او نيز از قلمرو خويش در درعه به حركت در آمد و آن قصور را مورد حمله قرار داد . على بن الحسن و مادرش به جبال نكيسه به نزد صنهاجه گريختند و ابو على باز گرديد .\r\nسپس سلطان ابو الحسن بر سر سراسر مغرب غلبه يافت . اعراب اين بار او را به گرفتن قلاع سوس بر انگيختند . او نيز لشكرى به آن سامان فرستاد . سردار او حسون بن ابراهيم بن عيسى از بنى يرنيان بود . او آن قلاع را تصرف كرد و بر بلاد سوس خراج بست و سپاهى گرفت و مدتى روزگارش به صلاح آمد .\r\nسپس كار سلطان ابو الحسن روى در انقراض نهاد ، سوس به حال خود باز گرديد و امروز در ظل دولت قرار دارد . عربها در آمد آن را ميان خود تقسيم كرده‌اند . رعاياى آن از قبايل مصامده و صنهاجه‌اند . قبايل كوچ كننده نيز در لشكركشيها شركت مىجويند . چون كزوله كه با بنى حسان‌اند و زكن و لخس كه از لمطه‌اند و با شبانات‌اند و امروز وضعشان چنين است .\r\nرياست ذوى حسان در ميان فرزندان ابو الخليل بن عمرو بن غفير بن حسن بن موسى بن حامد بن سعيد بن حسان بن مختار از آن مخلوف بن ابى بكر بن سليمان بن الحسن بن زيان بن الخليل و برادران\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : بامسكروطا .\r\n","page_name":" 67 ","page_number":87},
  {"content":"\r\n\r\nاوست . من نمىدانم امروز رياست شبانات با چه كسى است ، جز اينكه مىدانم كه ايشان را در اين اواخر با بنى حسان جنگ بود . رقيطات در بيشتر اوقات احلاف شبانات هستند و ايشان به بلاد مصامده و جبال درن و ذوى حسان نزديكترند و در صحرا در مكان دورترى هستند . و اللّه تعالى يخلق ما يشاء لا إله الا هو .\r\nحريز بن [ 1 
  ] على بن عامر بن على بن شبانه در عهد على بن يدر سلطان سوس شيخ شبانات بود . شيوخ كزوله در جنگى كه ميان آنها و اهل سوس رخ داده بود از ايشان يارى طلبيد و به يارى ايشان بر دشمن فايق آمدند . از آن روزگار شبانات وطن اختيار كردند وسوس را گرفتند .\r\nآنگاه بنى حسان نيز به آنان پيوستند و نول را تصرف كردند . در اين ايام در رأس العين و كارت تا صيدور مكان داشتند . پس با على بن يدر قتال كردند و او را در جنگى كه ميان ايشان و او در كارت واقع شد كشتند\r\n. \r\nخبر از بنى سليم بن منصور ، از طبقهء چهارم و شمارهء بطون ايشان و ذكر انسابشان و آغاز كار و سرانجام احوالشان\r\nنخست به ذكر بنى كعب و اخبار ايشان مىپردازيم . و اما بنى سليم بطنى گسترده است از بطون مضر و بيشترشان در يك جا مجتمع هستند . منازلشان در نجد است . ايشان فرزندان سليم بن منصور بن عكرمة بن حصفة بن قيس‌اند و داراى شعوب بسيارند .\r\nدر عصر جاهليت با بنى شريد بن رياح بن ثعلبة بن عصيه بن خفاف بن امرؤ القيس بن بهثة بن سليم بود . و عمرو بن شريد بزرگ مضر بود و پسرانش صخر و معاويه بودند . صخر برادر خنساء بود و شوى خنساء عباس بن مرداس از اصحاب بود و خنساء با شوى خود در جنگ قادسيه حضور داشت .\r\nاز بطون سليم است : عصيه و رعل و ذكوان . اينان به اصحاب رسول خدا ( ص ) دست ستم گشودند و آن حضرت آنان را نفرين كرد و نام و نشانشان بر افتاد .\r\nبنى سليم در عهد خلفاى عباسى سر كردهء طغيان و فتنه بودند تا آنجا كه يكى از خلفا فرزند خود را وصيت كرد كه از ايشان زن نستاند . اينان گاه به مدينه حمله مىكردند و چون براى سركوبشان از بغداد لشكرها گسيل مىشد به باديه مىگريختند . چون فتنهء قرامطه سر بر داشت در زمرهء ياران ابو طاهر قرمطى و فرزندان او ، امراى قرمطى بحرين ، در آمدند و با بنى عقيل بن كعب نيز همدست گرديدند .\r\nچون كار قرمطيان انقراض يافت ، بنى سليم به دعوت شيعه بر بحرين غلبه يافتند ، زيرا قرمطيان نيز بر دعوت ايشان بودند . سپس بنى الاصفر بن تغلب بر بحرين غلبه يافتند به\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : جرير .\r\n","page_name":" 68 ","page_number":88},
  {"content":"\r\n\r\nعباسيان دعوت نمودند و اين به هنگام حكومت آل بويه بود . بنى الاصفر ، بنى سليم را از بحرين راندند و بنى سليم به صعيد مصر رفتند . المستنصر باللّه علوى به دست وزيرش يا زورى ايشان را براى نبرد با معز بن باديس به هنگامى كه سر بر مخالفتشان برداشته بود ، فرستاد .\r\nاينان همراه هلاليان در حركت آمدند و مدتى در برقه و اطراف طرابلس درنگ كردند . سپس چنان كه در اخبارشان آورديم به افريقيه رفتند .\r\nدر افريقيه و حوالى آن در اين عهد چهار بطن از ايشان زندگى مىكنند كه عبارت‌اند از زغب و دباب و هيب و عوف .\r\nاما زغب ، ابن الكلبى در نسبش گويد : زغب بن ناصرة بن خفاف بن امرؤ القيس بن بهثة بن سليم . و ابو محمد التجانى از مشايخ تونسيان در سفرنامهء خود گويد : زغب بن ناصر بن خفاف بن جرير بن مالك بن خفاف . و پندارد كه او پدر دباب و زغب الاصفر است كه امروز در افريقيه‌اند و از احياء بنى سليم هستند . ابو الحسن بن سعيد گويد : او زغب بن مالك بن بهثة بن سليم است . اينان پيش از اين بين مكه و مدينه مىزيسته‌اند و امروز با ديگر برادران خويش در افريقيه‌اند . و در نسب دباب گويد : دباب بن مالك بن بهثه . و خدا داند كه قول صحيح كدام است .\r\nآنچه ابن سعيد و التجانى در نسب اينان آورده‌اند به يك ديگر نزديك است حتى ممكن است يكى باشند و از سلسلهء نسبى كه ابن سعيد نقل كرده نام يكى از نياكان حذف شده باشد .\r\nاما هيب ، پسر بهثة بن سليم است . مواطنشان از ابتداى سرزمين برقه است از افريقيه تا عقبهء صغيره از جانب اسكندريه . پس از آنكه ديگر برادرانشان به افريقيه رفتند ، ايشان در آنجا ماندند . غربىترين آنان بنى حميد است . اجدابيه و حوالى آن از آن آنهاست . حجاج از ايشان بيمناك‌اند . اصلشان به شماخ مىكشد و قبايل شماخ پر شمارند و صاحب عزت و جاه زيرا حاصلخيزترين اراضى برقه را در تصرف گرفته‌اند . در شرق ايشان به سوى عقبهء كبيره از قبايل هيب ، بنى لبيد سكونت دارند . ايشان را نيز بطون بسيار است . ميان شماخ و لبيد فتنه‌ها و جنگهاست . و در جانب شرقيشان تا عقبهء صغيره شمال و محارب جاى دارند . رياست اين دو قبيله با بنى عزاز است . آنان نيز به نيرومندى مشهورند . همهء بطون هيب بر اقليمى طولانى مستولى شده بودند كه شهرهايش ويران شده و از آن نه مملكتى بر جاى است و نه ولايتى جز آنچه به مشايخشان تعلق دارد و جمعى از بربرها و يهود در خدمت ايشان به كشاورزى و بازرگانى اشتغال دارند . از قبايل رواحه و فزاره جماعاتى با ايشان زندگى مىكنند . در اين عهد از شيوخ عرب در برقه كسى است به نام ابو ذيب و من نمىدانم كه نسبش به كجا مىكشد .\r\nبعضى گويند از عزه است و بعضى گويند از بنى احمد است و قومى او را از فزاره دانند . چون فزاره را در آنجا شمار اندك است و غلبه با هيب است چگونه ممكن است رياست در غير ايشان يعنى در فزاره باشد ؟\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nاما عوف ، پسر بهثة بن سليم است و مواطن ايشان از وادى قابس است تا سرزمين بونه .\r\nآنان را دو شعبهء عظيم است : مرداس و علاق . علاق را دو بطن است : بنى يحيى و حصن .\r\nاز اشعار برخى از متأخران ايشان چون حمزة بن عمر ، شيخ كعوب و ديگران ، چنان بر مىآيد كه يحيى و علاق برادرند و بنى يحيى را سه بطن است : حمير و دلاج و رياح . و حمير را دو بطن است : ترجم و كردم از ترجم است : كعوب يعنى بنى كعب بن احمد بن ترجم و حصن را نيز دو بطن است : بنى على و حكيم و ما يك يك به بطون آنان اشاره خواهيم كرد . چون با هلاليان مصر را ترك گفتند در برقه اقامت گزيدند . در آنجا قاضى ابو بكر بن العربى و پدرش به هنگامى كه كشتيشان غرق شد و آنان خود را به ساحل نجات رسانيدند چنان كه از سفرنامه‌اش بر مىآيد ، بر بنى كعب وارد شدند . شيخ بنى كعب ايشان را اكرام كرد .\r\nچون فتنهء ابن غانيه و قراقش - از غزان - در حوالى طرابلس و قابس و ضواحى آن روى نمود ، بنى سليم با جمعى از حادثه‌جويان قبايل بر ضد قراقش به جنگ پرداختند . قراقش هشتاد تن از كعوب را بكشت و باقى به برقه گريختند و از رياح كه از بطون سليم است و از دبكل كه از بطون حمير است يارى خواستند . آنان نيز به ياريشان برخاستند تا با هلاكت قراقش و هلاكت ابن غانيه پس از او ، آن فتنه فرو نشست . اين ايام ، ايام رسوخ دولت حفصيان در افريقيه بود .\r\nچون قراقش درگذشت و فتنهء ابن غانيه با ابو محمد بن ابى حفص ادامه يافت بنى سليم نزد ابو محمد صاحب افريقيه بازگشتند . دواوده كه از بنى رياح بودند با ابن غانيه بودند .\r\nشيخ ايشان مسعود البلط بود . از مغرب گريخت و به او پيوست و او و فرزندانش با او همراه بودند . بنى عوف نيز كه از سليم بودند با شيخ ابو محمد بودند . چون پسرش امير ابو زكريا زمام امور افريقيه را به دست گرفت ، همه به نزد او بازگشتند . چون رشتهء عمر بن غانيه بريده شد ابو زكريا به اخراج رياح از افريقيه مصمم گرديد زيرا در آنجا دست آشوب و فساد گشوده بودند . آنگاه دو خاندان مرداس و علاق را كه از بنى عوف بن سليم بودند از مواطنشان در نواحى سواحل و قابس بياورد و بر كشيد و بنواخت .\r\nرياست مرداس در اين ايام با فرزندان جامع بود و از ايشان بود ، لعون بن جامع سپس به يوسف رسيد و بعد از او به عنان بن جابر بن جامع . رياست خاندان علاق در كعوب بود و از آن شيحة بن يعقوب بن كعب . به هنگامى كه علاق در عهد المعز و فرزندانش به افريقيه در آمد رياست ايشان از آن رافع بن حماد بود . و علم جدش كه با آن در ركاب رسول خدا ( ص ) جنگيده بود در دست او بود و پندارند كه او جد بنى كعب بوده است . سلطان در كارهاى خود به او استظهار داشت . آنان را در حوالى قيروان فرود آورد و صلات و عطايا ارزانى داشت . دواوده در منكب با رياح روبرو شدند ، در حالى كه همهء بلاد افريقيه را در تصرف داشتند . ابه ، در ايام شيخ ابو محمد بن ابى حفص ، اقطاع محمد بن مسعود بن سلطان بود . در يكى از سالها\r\n\r\n","description":"","footnote":"","page_name":" 70 ","page_number":90},
  {"content":"\r\n\r\nياران مرداس نزد او آمدند تا گندم بخرند . چون فرود آمدند و آن همه نعمت دواوده را در كنار خود يافتند طمع در آن بستند و به جنگشان آمدند و بر آنان غلبه يافتند و رزق بن سلطان را كشتند و فتنه بر دوام بود . چون امير ابو زكريا نزد ايشان آمد به تحريض او مورد اكرام قرار گرفت و همگان براى دفع دواوده همدست شدند و در برابر ايشان بسيج گرديدند .\r\nميان ايشان و رياح جنگهايى پى در پى پديد آمد تا آنگاه كه آنان را از افريقيه به مواطن امروزينشان در ارتفاعات قسنطينه و بجايه تا زاب و متعلقات آن راندند و چون جنگها به پايان آمد هر يك از آنها در جايى كه برايش معين كرده بودند وطن گرفتند . بنى عوف ديگر ضواحى افريقيه را گرفتند و بر آنها استيلا يافتند . سلطان نيز در حق ايشان نيكويى كرد و نامشان را در ديوان عطا ثبت نمود ولى جايى از بلاد را به ايشان اقطاع نداد . از آن ميان فرزندان جامع و قوم او به فرمانروايى اختصاص يافتند و در زمرهء خواص سلطان در آمدند . تدبير او در غلبه بر دواوده و بر كندن ايشان از ضواحى زاب و بجايه و قسنطينه به كمال بود . دولتش مدت گرفت .\r\nسلطان ، بنى علاق را بر ايشان سرورى داد و اين امر سبب بروز فتنه‌ها گرديد . عنان بن جابر ، شيخ مرداس ، و از فرزندان جامع كه مورد خشم واقع شده بود غضبناك از آنجا برفت و در يكى از چراگاههاى مرداس در نواحى مغرب در بلاد رياح اقامت گزيد . ابو عبد اللّه بن ابى الحسن كه در آن زمان از خواص سلطان ابو زكريا صاحب افريقيه بود او را به سبب عملى كه از او سر زده بود و از نزد سلطان بازگشته بود سرزنش نمود و در اين باب قصيده‌اى طولانى سرود و براى او فرستاد :\r\n قد المهامه بالمهرية القود * و اطو الفلاة بتصويب و تصعيد \r\nو نيز گويد :\r\n سلوا دمنة بين الغضا و السواجر * هل استن فيها و اكفات المواطر \r\nو عنان اين قصيده را با قصيده‌اى به اين مطلع پاسخ گفت :\r\n خليلى عوجا بين سلع و حاجر * بعوج عناجيج نواج ضوامر \r\nو او همچنان از آنان رويگردان بود . ما در اخبار دولت حفصيه از او و گرايشهايش ياد خواهيم كرد . سپس به مراكش رفت و به خليفه السعيد از بنى عبد المؤمن پيوست و او را بر ضد افريقيه و آل ابو حفص برانگيخت و در راه هلاك شد و قبرش در سلامت . مرداس پيوسته ميان نفزه و اصحاب حايل بود تا آنگاه كه امير ابو زكريا هلاك شد و حكومت پسرش المستنصر بعد از او نيرومند گرديد و به نيروى قومش بر كعوب غلبه يافت . شيخ ايشان در آن عصر عبد اللّه بن شيحه بود . در باب مرداس نزد سلطان سعايت كرد . ابن جامع رسانندهء اين سعايت بود . ديگر افراد خاندان علاق بر او گرد آمدند و با مرداسيان نبرد كردند و بر مواطن ايشان غلبه يافتند و دست ايشان را از بهره‌اى كه از سلطان مىگرفتند كوتاه كردند و ايشان را از افريقيه راندند و ايشان به جانب باديه رفتند . امروز هم در آن سوىاند كه باديهء اعراب است . به ريگستان\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nنزديك و از ارتفاعات دور و تحت فرمان سليم يا رياح . در روزهاى بهار و تابستان كه كعوب به سوى ارتفاعات روى مىنهادند ايشان به ضواحى قسنطينه مىرفتند و چون در زمستان به نواحى گرم مىرفتند احياء مرداس به مناطق دور تر بيابان كوچ مىكردند گاه نيز با آنان مىآميختند و پيمان مىبستدند كه توزر و نفطه و بلاد قسطيليه از آن ايشان باشد و بر حسب مواطن و جولانگاههايى كه در تصرف دارند باج و خراج بپردازند .\r\nبر حسب اين پيمان بسيارى از بيابانها را تملك كردند و از آن پيمان نامه سودها بردند و به آبادانى قسطيليه كوشيدند .\r\nكار بنى كعب - كه از علاق بودند - استقامت يافت و رياست به عهدهء خاندان عوف بود و گاه به برخى بطون ديگر چون بطون مرداس و حصين و رياح و داج و از بطون رياح به بطن حبيب نيز مىرسيد و در دستگاه دولت كارشان بالا گرفت و بر ديگر بنى سليم بن منصور برترى يافتند . رياستشان در خاندان يعقوب بن كعب بود . ايشان بنى شيحه و بنى طاعن و بنى على هستند . و در بنى شيحة بن يعقوب تقدم نخست از آن عبد اللّه بود سپس به ابراهيم برادرش رسيد آنگاه به عبد الرحمان برادر سوم . و ما در اين باب سخن خواهيم گفت . بنى على در رياست رديف ايشان بودند از بنى على يكى هم بنى كثير بن يزيد بن على بود .\r\nكعب چون زيارت حج به جاى آورده بود در ميان آنان به الحاج معروف بود . او را با ابو سعيد العود الرطب شيخ موحدين در عهد سلطان المستنصر صحبت بود و اين امر سبب جاه و ثروت او شد . سلطان چهار قريه را به اقطاع او داد كه پس از او به پسرش رسيد . از جمله قرايى بود در ناحيه صفاقس در افريقيه و در ناحيهء جريد .\r\nاو را هفت پسر بود . چهار پسر از يك مادر بودند : احمد و ماضى و على و محمد و سه پسر نيز از يك مادر ديگر : بريك و بركات و عبد الغنى . احمد با فرزندان شيحه بر سر رياست بر كعوب به نزاع بر خاست و به سلطان ابو اسحاق پيوست . او حق ايشان نگهداشت . آنگاه به هنگام ظهور آن مدعى به او پيوست و سرگذشت او آن بود كه آورديم .\r\nاحمد به هلاكت رسيد و رياست در خاندان او باقى ماند . چند پسر داشت . از غزيه يكى از زنان بنى يزيد ، كه از صنهاجه بود : قاسم و مراد و ابو الليل و ابو الفضل بودند . از حكميه : قائد و عبيد و منديل و عبد الكريم بودند و از سريه : كليب و عساكر و عبد الملك و عبد العزيز . چون احمد هلاك شد پسرش ابو الفضل جاى او را بگرفت . پس از او رياست به برادرش ابو الليل بن احمد رسيد . رياست خاندان احمد بالا گرفت و همه برادرزادگان دست اتحاد به هم دادند . اينان تا اين زمان در ميان احيائشان به الاعشاش مشهورند . چون آن مدعى يعنى ابن ابى عماره آشكار شد و ادعاء كرد كه فضل بن يحيى المخلوع است و بر سر سلطان ابو اسحاق تاخت و او را به قتل آورد - چنان كه خواهيم آورد - امير ابو حفص برادر كوچكش به قلعهء سنان از قلاع افريقيه پناه برد . ابو الليل بن احمد را در نجات او سپس در قيام به امر\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nاو ، اثرى شايان بود كه در ميان قومش نيز تاثيرى نيكو داشت . از اين رو چون كار بر ابو حفص قرار گرفت . ابو الليل را گرامى داشت و چون دولت آن مدعى بر افتاد ، ابو الليل زمام كارهاى دولت ابو حفص را بر دست گرفت .\r\nابو الليل با نيروى خويش فرزندان شيحه را در تنگنا نهاد . آخرين ايشان ، عبد الرحمان بن شيحه به بجايه رفت . امير ابو زكريا پسر سلطان ابو اسحاق او را از ملك عمش سلطان ابو حفص اقطاع داد و با اين وعده كه تونس را به او خواهد داد ، از قواى او مدد گرفت .\r\nعبد الرحمان نيز به اين اميد كه رياستى افزون يابد قدم در راه نهاد و در اين راه به قتل رسيد .\r\nقبرش در بجايه است . رياست فرزندان شيحه با هلاكت او به پايان آمد و ابو الليل در رياست بر كعوب ، بى منازع شد . ميان او و سلطان ابو حفص رميدگى بود . ابو حفص چندى محمد بن عبد الرحمان را بر كعوب فرمانروايى داد تا آنگاه كه ابو الليل سر به فرمان نهاد .\r\nچون ابو الليل بمرد پسرش احمد جانشين او شد . احمد چندى به رياست پرداخت .\r\nسلطان ابو عصيده بر او خشم گرفت و به زندانش كرد و او در زندان ، خود هلاك گرديد . پس از او برادرش عمر بن ابى الليل به جاى او قرار گرفت . هداج بن عبيد بن احمد بن كعب مزاحم او بود . هداج نيز پس از چندى در گذشت چو عمر هلاك شد برادرش محمد بن ابى الليل جانشين او گرديد و سرپرستى مولاهم و حمزه پسران عمش عمر را به عهده گرفت . عمر مردى ناتوان بود فرزندان مهلهل پسر عمش قاسم به نزاع او برخاستند . ديگر پسر عمان او محمد و مسكيانه و مرغم و طالب و عون بودند نام ديگران را به ياد ندارم .\r\nچون هداج بن عبيد بن احمد بن كعب آشكار شد و ستم و كينه‌توزى و خود پسنديش افزون شد و اعرابى كه در احياء او بودند به راهزنى پرداختند و آثار بد او همه جا را فرا گرفت ، سلطان از او ناخشنودى نمود و عامه بر ضد او همدست شدند . در سال 705 به تونس آمد و در روز جمعه با كفش وارد مسجد شد . مردم عمل او را كه با كفش به خانهء خدا در آمده بود انكار كردند . برخى از نمازگزاران كه نزديك او بودند خطايش را گوشزدش نمودند . گفت :\r\nمن با اين كفشها پاى بر بساط سلطان مىنهم ، اينجا كه مسجد است چه باك ؟ مردم از اين سخن به هم برآمدند و در حال در همان مسجد كشتندش . دولت نيز از عملشان خشنود شد .\r\nسلطان از آن پس برادرش كسابا و پسر عمش شبل بن منديل بن احمد را نيز بكشت .\r\nامور كعوب را پس از محمد بن ابى الليل و هداج بن عبيد مولاهم و حمزه پسران عمر به دست گرفتند و رياست بدويان بنى سليم را در افريقيه عهده دار شدند در حالى كه پسر عموهايشان مهلهل بن قاسم مزاحم ايشان بودند . احمد بن ابى الليل و پسر برادرش مولاهم بن عمر در سال 707 بر سلطان بشوريدند و عثمان بن ابى دبوس را از آنجا كه بود فرا خواندند . او بيامد و آن دو او را به تونس فرستادند . عثمان بن ابى دبوس به كدية الزعتر در بيرون شهر تونس فرود آمد .\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nوزير ابو عبد اللّه بن يرزيكن [ 1 
  ] لشكر بيرون آورد و آنان را منهزم نمود و احمد بن ابى الليل را به خدمت فرا خواند . سپس او را بگرفت و در تونس در بند نگهداشت تا بمرد . آنگاه مولاهم بن عمر در سال 708 به تونس آمد او را نيز با او در بند كشيد . سپس برادرش حمزه به امير ابو البقاء خالد بن امير زكريا فرمانرواى ثغر غربى از افريقيه پيوست و اين به هنگام درگذشت سلطان ابو عصيده بود . ابو على بن كثير و يعقوب بن الفرس و شيوخ بنى سليم نيز با او بودند .\r\nاينان امير ابو البقاء را به گرفتن ملك حضرت ترغيب كردند و در مصاحبت او بيامدند . برادرش مولاهم را به محض ورود سلطان به تونس در سال 710 چنان كه در خبر او خواهيم آورد از زندان برهانيد .\r\nسپس حمزه به سلطان ابو يحيى زكريا بن اللحيانى پيوست . ابو زكريا دست او بگرفت و بر ديگر عربها برترى نهاد . آن سان كه برادرش مولاهم به رشك آمد . كار خلافت به ابو يحيى الطويل گراييد و او هفت سال در بجايه و سى سال پس از استيلايش بر حضرت و ديگر بلاد افريقيه ، حكومت كرد . سلطان او را از خواص دولت خود ساخت . حمزه به خلاف او برخاست برادرش مولاهم خود به سلطان روى آورد حمزه نيز چنان كه او بود به سلطان گرويد .\r\nچندى بعد در حق او سعايت كردند كه آهنگ غدر داشته . سلطان او و پسرش منصور را و پسرخوانده‌اش زغدان بن معزان پسران محمد بن ابى الليل را دستگير نمود . آنكه در نزد سلطان سعايت كرده بود پسر عمشان عون بن عبد اللّه بن احمد بود و نيز احمد بن عبد الواحد بن عبيد و ابو هلال بن محمود بن فائد و ناجى بن ابى على بن كثير و محمد بن مسكين و ابو زيد بن عمر بن يعقوب بود و از هواره فيصل بن زعازع همه در سال 722 كشته شدند و پيكرهايشان را به نزد حمزه فرستادند . كينهء حمزه شدت يافت و به داد خواهى نزد ابو تاشفين صاحب تلمسان رفت . محمد بن السلطان اللحياني معروف به ابو ضربه نيز با او بود . ابو تاشفين با سپاهيان زناته ياريش داد و همگان به افريقيه راندند . سلطان به جنگ بيرون آمد و در رغيس آنان را منهزم ساخت . پيوسته - پس از اين نبرد - حمزه بر سر ابو يحيى و ديگر نامزدان فرمانروايانى از خاندان حفصى لشكر مىبرد و ابو تاشفين صاحب تلمسان ايشان را به لشكر يارى مىداد و ميانشان جنگ همچنان بتناوب بر دوام بود و ما در موضع خود از آن ياد خواهيم كرد .\r\nچون سلطان ابو الحسن و قوم او كه از بنى مرين بودند در سال 737 بر تلمسان و مغرب الاوسط استيلا يافتند و بنى عبد الواد و ديگر زناته را به متابعت خويش واداشتند حمزه نيز از فتنه‌گرى باز ايستاد زيرا سر رشته از دستش به در رفته بود و به سلطان ابو الحسن پيوست و او را شفيع قرار داد . سلطان ابو يحيى شفاعت او بپذيرفت و از گناهانش در گذشت و او را در جايگاه صفا و خلوص در آورد . حمزه نيز دامن همت بر كمر زد و سردار او محمد بن الحكيم را در تصرف\r\n\r\n\r\n","description":"","footnote":"\r\n[ ( 1 ) 
  ] اين نام در برخى موارد برزيكن ضبط شده .\r\n","page_name":" 74 ","page_number":94},
  {"content":"\r\n\r\nافريقيه يارى داد و اين امر كه سر كوبى اعراب بدوى را همراه داشت سبب استقامت كار دولت و امن و آرامش آن گرديد . حمزه در سال 740 به دست ابو عون نصر بن ابى على عبد السلام هلاك شد . ابو عون از فرزندان كثير بن زيد بود كه به هنگام سخن از بنى على از بطون بنى كعب از او ياد كرديم . حمزه را در يكى از جنگها با نيزه بزد و زخمى كرد و همان سبب مرگش شد .\r\nپس از حمزه فرزندش عمر ، به يارى برادرش فتيته زمام امور قوم را بر دست گرفت فتيته را كنيه ابو الليل بود . او بر همهء برادران و خويشاوندان غلبه يافت و خود را رئيس بنى كعب و ديگر بنى يحيى خواند . بنى مهلهل با او به جنگ برخاستند و همواره منتظر آن بودند كه فرمانروايى را از او بگيرند . معز بن مطاعن از فزاره كه وزير پدرش بود در امور حكومت شريك او بود . پس از هلاكت پدرشان ، حمزه ، بر سلطان خروج كردند و گفتند كه ابو عون پدرشان را به خواست دولت كشته است پس به تونس راندند و فرزندان مهلهل را براى محاصره آن گرد آوردند . سپس ميانشان اختلاف افتاد و از تونس بيرون آمدند . طالب بن مهلهل و قومش فرمان سلطان را گردن نهادند . سلطان از پى ايشان برفت و در قيروان بر آنان دست يافت مشايخشان نزد پسرش امير ابو العباس به قفصه آمدند و از او ديدار كردند و او را به خروج بر ضد پدرش برانگيختند . معز بن مطاعن وزير عمر نيز همراه ايشان بود . امير ابو العباس او را بكشت و باقى بگريختند و سر به فرمان نهادند و گروگان دادند .\r\nچون سلطان ابو يحيى به هلاكت رسيد و پسرش عمر به جايش نشست ، از او رويگردان شدند و برادرش ابو العباس را كه فرمانرواى جريد و وليعهد او بود ، يارى دادند و با قبايل صحرا گردشان به تونس در آمدند . ابو العباس به شهر در آمد ولى به دست برادر خود عمر گرفتار آمد و كشته شد - و ما در موضع خود خواهيم آورد - برادرش ابو الهول بن حمزه نيز با او به قتل رسيد .\r\nخالد نزد فرمانرواى مغرب سلطان ابو الحسن آمد جمعى از وجوه دولت و همهء مشايخ افريقيه همراه او بودند . او نيز بيامد تا بر آن بلاد مستولى شد و دست به راهزنى و گرفتن باج و خراج زد . شهرهايى را كه در اقطاع ايشان بود بستد و به اعراب بلاد مغرب چون معقل و زغبه داد و مردم را زير فشار قرار داد . از اين رو به خلافش برخاستند او نيز به نيت ايشان پى برد و حملات و تاراجهاى بدويان مفسد در هر جا رواج يافت و او همهء اين اعمال را از آنان مىدانست . در تونس جمعى از رجال ايشان چون خالد بن حمزه و برادرش احمد و خليفة بن عبد اللّه بن مسكين و خليفة بن بوزيد از شيوخ حكيم به تونس نزد او آمدند . در نزد او سعايت كردند كه ايشان در توطئه‌اى با برخى از لحيانيان از بنى ابى حفص شركت داشته‌اند - و مادر موضع خود از آن ياد خواهيم كرد . آنان را بگرفت و به زندان كرد . چون خبر دستگيرى ايشان به احيائشان رسيد به هم بر آمدند و در قسطيليه و جريد آشوب بر پا كردند بر يكى از زناته از بقاياى آل عبد المؤمن از اعقاب ابو العباس ادريس ، ملقب به ابو ادريس ، آخرين خلفاى ايشان\r\n\r\n","description":"","footnote":"","page_name":" 75 ","page_number":95},
  {"content":"\r\n\r\nدر مراكش دست يافتند . اين مرد احمد بن عثمان بن ادريس نام داشت و همان بود كه يعقوب بن عبد الحق را به هنگام غلبه بر موحدين در مراكش كشته بود و بر مغرب استيلا يافته بود .\r\nفرزندان عمشان مهلهل نيز در جنگ با ايشان شركت جستند . طالب هلاك شد و به جاى او پسرش محمد در ميان قوم به رياست رسيد او از قوم خود يارى خواست و همه بر جنگ زناته متفق شدند . سلطان ابو الحسن در آغاز سال 749 از تونس بيامد . اينان در برابر او واپس نشستند تا به قيروان در آمد . سپس او را به جنگ خود خواندند . چون جنگ آغاز شد لشكر او را پراكنده ساختند و اموال آنان به تاراج بردند و اين آخرين پيروزيهاى عرب بر آن دول بود .\r\nابو الليل بن حمزه به هلاكت رسيد و عمر در برابر برادران مقاومت نتوانست . برادرش خالد زمام امور او را به دست گرفت . پس از او برادر ديگرشان منصور به حكومت رسيد و در نزد سلطان ابو اسحاق ابن سلطان ابو يحيى صاحب تونس مقامى ارجمند يافت چنان كه كس همتاى او نبود .\r\nدست عرب بر ضاحيه گشاده گرديد . دولت حتى شهرها را نيز به آنان اقطاع داد و از مزاياى خراج گرفتن آن سان كه در حد سلطان بود بهره‌مند شدند . بر سراسر افريقيه و مغرب غلبه يافتند و در خراج و ديگر درآمدهاى شهرها و روستاها و تلول و جلگه‌ها شريك شدند .\r\nاينان هر چند گاه براى يافتن طعمه‌اى از دولت جمعى را به پايتخت مىكشيدند و اين حال ببود تا آنگاه كه امير المؤمنين سلطان ابو العباس احمد براى به دست آوردن ميراث پدر قيام فرمود . امير بدويان و منصور بن حمزه به سال 771 به او پيوستند . و اين به هنگام مرگ سلطان ابو اسحاق صاحب كرسى حضرت و عصاى خلافت و جماعت بود .\r\nبعد از او پسرش خالد به جايش نشست . خالد به سوى افريقيه در حركت آمد و به جنگ وارد تونس شد و در سال 772 بر پايتخت استيلا يافت . خالد به سركوبى عربها همت گماشت تا دست آنان از مفاسد كوتاه گرداند . اين امر سبب شد كه منصور بن حمزه را از دولت رميدگى پديد آيد . در سال 773 به تونس لشكر آورد ولى به چيزى دست نيافت و بار ديگر به متابعت سلطان روى نهاد و از شرايط مناصحت هيچ فرونگذاشت . عشيرهء او به سبب سوء فرمانروايى و سياستش از او رويگردان شدند . محمد فرزند برادرش ابو الليل روزى بناگاه بر او نيزه‌اى زد و او را بكشت . اين واقعه در سال 775 اتفاق افتاد و جمعشان پراكنده گرديد .\r\nپس از منصور صوله فرزند برادرش خالد بن حمزه به جايش نشست و فرزندان مولاهم بن عمر در فرمانروايى رديف او بودند . آنان نيز در خدمت سلطان و مناصحت او سعى بسيار مىكردند . چندى بعد صوله سر به مخالفت برداشت و سه سال در اين حال بود . سلطان به جاى ايشان فرزندان مهلهل را مورد نواخت خويش قرار داد رياست ايشان با محمد بن طالب بود .\r\nسلطان رياست بدويان نيز به او عطا كرد و دست او در عطا و منع باز گذاشت و در ميان عربها\r\n\r\n","description":"","footnote":"","page_name":" 76 ","page_number":96},
  {"content":"\r\n\r\nمقام ايشان برافراشت . فرزندان حمزه باقى اين ايام همچنان در طريق خلاف بودند . سلطان به سال 780 به بلاد جريد در حركت آمد تا رؤساى آن سامان را به راه فرمانبردارى كشد .\r\nآنان جماعات خويش از عربهاى حادثه جوى از قبايل بدوى را گرد آوردند . ولى او بر همه غلبه يافت و آنان را از آن ضواحى بر انداخت . جمعى به اسارت افتادند ، و جمعى پاى به فرار نهادند . سلطان بر قلعه‌ها و ذخايرشان دست يافت . فرزندان حمزه و همپيمانان ايشان را - از قبايل حكيم - دور ساختند چنان كه از سوى مغرب از مرزهاى بلادشان نيز بگذشتند .\r\nبا دور شدن ايشان رعايا در سايهء امن و راحت غنودند و راهها امن شد و درهاى رحمت بر مردمان گشوده گرديد .\r\nمقاومت عربها در برابر قدرت حاكمه چيزى پايان يافتنى نبود . اين سركشى و تكبر عادت و غريزهء ايشان بود . آنان را هيچگاه با ذلت آشنايى نبود و به پرداخت باج و خراج و صدقات عادت نكرده بودند . نه در عصر بنى اميه كه عصر عصبيتها بود و نه در عصر عباسيان كه به سبب قدرت دولت بر اهل عصبيتها سخت مىگرفتند و نه در دورهء عبيديان ، كه به استمالت از آنان نيازمند بودند تا بتوانند در برابر عباسيان پايدارى نمايند . اما هنگامى كه به فضاى برقه و افريقيه قدم نهادند . باز هم خود را از سايهء دولتها به يكسو كشيدند . چون بنى ابو حفص آنان را بر كشيدند خود را زير دست آنان به حساب آوردند . تا آنگاه كه در نبرد قيروان سلطان ابو الحسن مرينى و قومش زناته را شكست دادند از آن پس به راه غلبه و عزت قدم نهادند آن سان كه قبايل عرب معقل و زغبه بر ملوك زناته تحكم يافتند . و اللّه مالك الامور .\r\n\r\nخبر از قاسم بن مرا از كعوب معروف به القائم بالسنه از قبايل سليم و سرانجام كار و سرگذشت احوال او\r\nاين مرد از كعوب بود . از فرزندان احمد بن كعب ، موسوم به قاسم بن مرا بن احمد . در ميان قوم خود راه زهد و عبادت پيشه گرفت . در قيروان با شيخ صالحان معاصرش ابو يوسف الدهمانى ديدار كرد و از او علم آموخت و ملازم او شد . سپس به ميان قوم خود بازگشت در حالى كه چون او ، مردى پارسا و عامل به سنت شده بود . قاسم بن مرا اعراب را ديد كه به راهزنى اشتغال دارند در دلش آمد كه نهى از منكر كند و در ميان ايشان مذهب سنت بر پاى دارد .\r\nنخست به دعوت در ميان عشيرهء خود - فرزندان احمد - پرداخت و خواست كه در ركاب او به جنگ برخيزند . فرزندان ابو الليل مانع شدند و گفتند از قوم خود چنين چيزى نخواهد كه بيم آن است كه در خصومت با او لجاج ورزند و كارش تباه شود . پس او را به مناقشه با قبايل ديگرى از قبايل سليم و مردم ديگر ترغيب كردند و گفتند در اين صورت حاضرند كه او را يارى دهند . پس از او باش باديه جماعتى بر او گرد آمدند و راه و رسم او را پذيرفتند و به جهاد كمر بستند . اينان جناده ناميده شدند .\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nقاسم بن مرا نخست به ايمنى بخشيدن راههاى كاروانى قيروان و بلاد ساحلى وابسته به آن پرداخت . و يارانش هر كس از راهزنان را كه در راه ديدند كشتند و به غزو سرانشان بر در خانه‌هايشان رفتند و اموال و دماء ايشان را مباح گردانيدند تا همه را به اطراف پراكنده ساختند . اين اقدام سبب شد كه راههاى ميان تونس و قيروان در افريقيه و بلاد جريد امن گردد و نام و آوازهء قاسم بن احمد در ميان ديگر اقوام بپيچد . از آن ميان بنى مهلهل عزم كشتن قاسم بن احمد كردند و سلطان ابو حفص را در تونس بر ضد او بر انگيختند كه اين كارها سبب رخنه در اركان دولت او خواهد شد و موجب تفرقهء جماعات خواهد گرديد . سلطان ابو حفص چنان نمود كه از اقدام ايشان بر ضد قاسم بن احمد ديده بر هم نهاده است و آنان را به حال خود گذاشته است . پس به قصد قتل او بيرون آمدند . يكى از روزها او را فراخواندند تا بر طبق عادت عربها با او به گفتگو و مشاوره پردازند در ساحت حلهء خويش ايستاده با او سخن مىگفتند . ناگاه محمد بن مهلهل ملقب به ابو عذبتين از پشت سر نيزه‌اى بر او زد . قاسم بن احمد با دست و دهان بر زمين افتاد . فرزندان ابو الليل به هم بر آمدند و به طلب خون او برخاستند .\r\nاز اين روز احياء بنى كعب به دو گروه تقسيم گرديد و رشتهء اتفاقشان از هم بگسيخت .\r\nپس از قاسم بن احمد پسرش رافع بن قاسم راه پدر در پيش گرفت تا او نيز در سال 706 به دست رجال آل حصن كشته شد .\r\nفرزندان ابو الليل همچنان در طلب خون قاسم بودند تا در ميان ايشان حمزه و مولاهم پسران عمر بن ابى الليل ظهور كردند و رياست بر خاندانهايشان بر عهدهء ايشان قرار گرفت . قضا را روزى فرزندان مهلهل و فرزندان حمزه در زمستانگاه روياروى شدند فرزندان مهلهل به دست فرزندان حمزه قتل عام شدند و از ايشان كسى جز طالب بن مهلهل رهايى نيافت او نيز در اين زمستانگاه همراه ايشان نبود . از آن روز ميان اين دوحى خلاف افتاد و احياء بنى سليم نيز دو دسته شدند و تا اين عهد اين خلاف همچنان بر جاى است . رياست بنى مهلهل در اين روزگار با محمد بن طالب بن مهلهل و برادرش يحيى است . و اللّه وارث الارض و من عليها و هو خير الوارثين .\r\n\r\nبنى حصن بن علاق\r\nبنى حصن از بطون علاق‌اند و حصن برادر يحيى بن علاق . ايشان دو بطن‌اند : بنى على و حكيم . بعضى گويند كه حكيم از حصن نيست بلكه در دامان او پرورش يافته و به او انتساب جسته است . اما حصن را چند بطن است : بنى طريف بن حكيم كه فرزندان جابرند و شراعبه و نعير و جوين فرزندان مقدام بن طريف و زياد بن طريف . از ايشان است بنى وائل بن حكيم و از ايشان است بنى طرود بن حكيم .\r\nبعضى گويند بنى طرود بن حكيم و بقولى طرود از سليم نيست بلكه از سنبس يكى از\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nبطون هلال بن عامر است و گويند كه زيد العجاج بن فاضل كه در شمار رجال هلال مذكور است از ايشان است و درست آن است كه طرود از فرزندان فهم بن عمر بن قيس بن غيلان ، و در شمار ايشان است . طرود همپيمانان دلاج بود سپس از ايشان ببريد و با آل ملاعب همپيمان شد .\r\nاز بطون حكيم است : آل حسين و نوال و مقعد و جميعات . و من از چگونگى پيوند نسبشان بىخبرم . و از ايشان است بنى نمير بن حكيم و نمير را دو بطن است : ملاعب و احمد و از احمد است بنى محمد و بطين و از ملاعب است بنى هيكل بن ملاعب . ايشان فرزندان زمام و فريات‌اند [ 1 
  ] و فرزندان مياس و فرزندان فائد و از فرزندان فائد است صرح و مدافعه و فرزندان يعقوب بن عبد اللّه بن كثير بن حرقوص بن فائد و رياست حكيم در ميان ايشان است .\r\nمواطن بطون حكيم در اين عهد ميان سوسه و اجم است و كوچندگان ايشان برخى از اخلاف بنى كعب‌اند و گاه از احلاف فرزندان ابى الليل و گاه از اخلاف اولاد مهلهل و رياستشان در ميان بنى يعقوب بن القوس است و از ايشان است : يعقوب بن عبد السلام بن يعقوب كه شيخ آنهاست و در ايام اللحيانى شورش كرد و به نزد سلطان ابو يحيى در ثغر غربى افريقيه به بجايه و قسنطينه رفت و در زمرهء ياران او قرار گرفت . پس هنگامى كه تونس را تصرف كرد او را بر قومش رياست بخشيد و مقام او از ديگر همگنان فراتر بود . بنى كعب بر او حسد بردند و حمزه از اعشاش و محمد بن حامد بن يزيد را بر انگيخت تا او را در مجلس شورا بكشت . پس از او رياست به پسر عمش محمد بن مسكين بن عامر بن يعقوب بن القوس رسيد و جماعتى از پسر عموهايش به منازعه برخاستند يا خود را رديف او پنداشتند . از ايشان بود سجيم بن سليمان بن يعقوب . او در واقعهء طريف در خدمت سلطان ابو الحسن بود و مردانگيها نمود و نيز از ايشان بود ابو الهول و ابو القاسم پسران يعقوب بن عبد السلام . ابو الهول از مناصحان سلطان ابو الحسن بود ، در هنگامى كه بنى سليم بر ضد او متحد شدند و او را با فرزندان مهلهل به خروج از قيروان وا داشتند و او به همراه ايشان به سوسه رفت .\r\nو از ايشان است بو زيد بن عمر بن يعقوب و پسرش خليفه . محمد بن مسكين همچنان در ايام سلطان ابو يحيى در مقام رياست بود و با او آميزش داشت و نيكخواه او بود . چون بمرد پسر برادرش خليفة بن عبد اللّه بن مسكين به جاى او قرار گرفت . او از مشايخى بود كه سلطان ابو الحسن در تونس پيش از واقعهء قيروان دستگير كرد . سپس او را آزاد نمود ، در حالى كه خود در قيروان به محاصره افتاده بود . چون عربها پس از واقعهء قيروان بر آن نواحى دست يافتند ، بنى مسكين بر سوسه مستولى شدند . سلطان نيز سوسه را به اقطاع اين خليفه داد و در تصرف او باقى ماند . و خليفه هلاك شد و رياست حكيم بر عهدهء پسر عم او عامر بن محمد بن مسكين\r\n\r\n\r\n","description":"","footnote":"\r\n[ ( 1 ) 
  ] در چند نسخه : فرنات .\r\n","page_name":" 79 ","page_number":99},
  {"content":"\r\n\r\nقرار گرفت . عامر بن محمد را ، محمد بن تبينة بن حامد ، يكى از بنى كعب ، در سال 755 به قتل آورد . سپس چندى دچار افتراق شدند . در اين عهد رياستشان در يك گروه با احمد بن عبد اللّه بن مسكين است كه ابو صعنونه لقب دارد و او پسر برادر خليفه است كه از او ياد كرديم و در يك گروه است با عبد اللّه بن محمد بن يعقوب بن عبد السلام بن يعقوب كه پسر برادر ابو الهول مذكور است .\r\nچون سلطان ابو العباس بر تونس غلبه يافت و آنجا را در تصرف آورد وسوس را از دست ايشان بستد ، احمد به خشم آمد و به قلمرو صولة بن خالد بن حمزه از فرزندان ابو الليل رفت و با آنان راه خلاف در پيش گرفت . در اين عهد در ضواحى و روستاها سرگردان‌اند و گاه به بيابان روى مىآورند .\r\nو اما عبد اللّه بن محمد ، الراوى لقب دارد . نزد سلطان آمد و با فرزندان مهلهل پيمان خويش استوار ساخت كه او را در كارهايش يارى رساند و اين امر سبب اعتلاى پايه‌هاى رياستش در ميان قوم شد و تا به امروز بر همان حال است . سپس ابو صعنونه به خدمت سلطان آمد . سلطان رياست حكيم را ميان ايشان تقسيم نمود و تا به امروز بر همين منوال است .\r\nاما بنى على برادران حكيم را بطونى است . يكى بنى صدره است كه نسب به عوف بن محمد بن على بن حصن مىرسانند . سپس بنى نمي و بدرانه و بنى ام احمد و حضرا شيخ ايشان در اين عهد ، ابو الليل بن احمد بن سالم بن عقبة بن شبل بن صورة بن مرعى بن حسن بن عوف است و مراعنه [ 1 
  ] كه هم نسب ايشان است فرزندان مرعى بن حسن بن عوف‌اند . مواطنشان ما بين الاجم و مباركه از نواحى قابس است و كوچندگانشان احلاف كعوب‌اند . گاه نيز فرزندان ابو الليل يا فرزندان مهلهل‌اند و بيشتر خويشاوندان مادرى ايشان از فرزندان مهلهل هستند . و اللّه مقدر الامور . لا رب سواه .\r\n\r\nدباب بن سليم\r\nدر باب اختلاف در نسب ايشان سخن گفتيم ، كه ايشان از فرزندان دباب بن ربيعة بن زغب الاكبرند و ربيعه برادر زغب اصغر است . ضبط اين كلمه ( زغب ) در اين عهد به ضم راى است و حال آنكه اجدانى [ 2 
  ] و رشاطى آن را به كسر زاى ضبط كرده‌اند . ابو محمد التجانى در سفرنامهء خود چنين مىگويد : مواطنشان ما بين قابس و طرابلس است تا برقه . ايشان را بطونى است و از ايشان است فرزندان احمد بن دباب كه مواطنشان در مغرب قابس و طرابلس است تا برقه عيون رحال است مجاوران حصن و از عيون رحال است و بلاد زغب از بطون دباب ، بنى يزيد است كه با فرزندان احمد بن دباب در اين مواطن مشترك‌اند و اين پدر ايشان نيست و نيز نام مردى هم نيست بلكه نام حلف ايشان است كه به آن انتساب دارند و ابن سخن التجانى\r\n\r\n\r\n","description":"","footnote":"\r\n[ ( 1 ) 
  ] احتمالا : الراعيه .\r\n[ ( 2 ) 
  ] در نسخه‌هاى  D  و  E  : اجدابى .\r\n","page_name":" 80 ","page_number":100},
  {"content":"\r\n\r\nاست . اينان چهار بطن‌اند : صهبه به سكون هاء فرزندان صهب بن جابر بن فائد [ 1 
  ] بن رافع بن دباب . و برادرانشان حمارنه فرزندان حمران بن جابر و نيز خرجه به سكون راء كه بطنى است از آل سليمان از ايشان است . آل سليمان ايشان را از مواطنشان در مسلاته بيرون راندند و با حمارنه پيمان بستند و در كنار آنان بيارميدند . ديگر اصابعه است فرزند مردى ملقب به ذى اصبع كه انگشتى زائد داشت . التجانى نگفته است كه به كداميك از بطون دباب انتساب دارند و هم از ايشان است نوائل فرزندان نائل بن عامر بن جابر و برادرانشان فرزندان سنان بن عامر و برادرانشان فرزندان وشاح بن عامر و رياست همهء اين قبيله از دباب در ميان ايشان است .\r\nايشان را دو بطن عظيم است : محاميد ، فرزندان محمود بن طوق بن بقية بن وشاح كه مواطنشان ميان قابس و نفوسه و متعلقات آن از ضواحى و جبال است . رياستشان در اين عهد در ميان بنى رحاب بن محمود ، از آن فرزندان سباع بن يعقوب بن عطية بن رحاب است . بطن ديگر جوارى است . فرزندان حميد بن جارية بن وشاح و مواطنشان طرابلس است و متعلقات آن چون تاجورا [ 2 
  ] و هراغه [ 3 
  ] و زنزور و متعلقات آن . رياستشان در اين عهد در ميان بنى مرغم بن صابر بن عسكر بن على بن مرغم است . از فرزندان وشاح دو بطن كوچك ديگرند كه در محاميد و جوارى مندرج‌اند . اينان جواوبه ، يعنى بنى جواب بن وشاح‌اند و عمور بنى عمرو بن وشاح .\r\nالتجانى در باب عمور چنين پنداشته . و در ميان قبيلهء هلال بن عامر بطنى است به نام عمور .\r\nاينان مىگويند آن عمور كه با دباب سليم است از ايشان است و تنها در موطن با آنها شريك‌اند ولى از بنى سليم نيستند . و اللّه اعلم بحقيقة ذلك .\r\nاز فرزندان وشاح‌اند بنى حريز بن تميم بن عمر بن وشاح و از ايشان بود فائد بن حريز يكى از فرسان مشهور عرب . شعر او در اين عهد در ميان عربها متداول است كه شبها كه گرد هم مىآيند مىخوانند يا در مجالس از لطيفه‌هاى آن لذت مىبرند . بعضى گويند كه او از محاميد بوده است و نام و نسب او چنين است : فائد بن حريز بن حربى بن محمود بن طوق .\r\nبنى دباب از متابعان قراقوش غز و ابن غانيه بودند . قراقوش مشايخ جوارى را در يكى از روزهاى فرمانروايش كشت . سپس پس از هلاكت ابن غانيه به خدمت امير ابو زكريا و خاندانش بعد از او پيوستند و هم ايشان بودند كه به يارى ابن ابى عماره برخاستند و اينان سبب شدند كه او خود را از روى تلبيس به جاى المخلوع به مردم معرفى كند .\r\nزيرا نصير غلام يحيى المخلوع بعد از مرگ او فرزندانش به نزد ايشان گريخت و بر آنان فرود آمد تا آنگاه كه ابن ابى عماره بر آنان گذشت . ميان او و فضل فرزند سرور مخلوعش يحيى شباهتى يافت . صدا به گريه و فرياد برداشت ، ابن ابى عماره سبب پرسيد . او را آگاه كرد عربها\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  D  : قائد .\r\n[ ( 2 ) 
  ] در نسخهء  B  : باجوره\r\n[ ( 3 ) 
  ] در نسخه‌هاى  A  و  B  : هزاعه .\r\n","page_name":" 81 ","page_number":101},
  {"content":"\r\n\r\nقبول كردند و مرغم بن صابر و قومش نيز اين راى بياراستند و از او متابعت كردند . ابو مروان عبد الملك بن مكى رئيس قابس نيز در اين امر مداخله داشت و ما از سراسر اين حوادث و كشته شدن ايشان در اخبار دولت حفصيه سخن خواهيم گفت .\r\nسلطان ابو حفص به آنان اعتماد مىكرد ولى در دعوت ابن ابى عماره بر آنان غلبه يافت . آنان نيز با او به مخالفت پرداختند و او سردار سپاه خود ابو عبد اللّه الفازازى را به جنگ ايشان فرستاد . آنان از پسر برادرش امير ابو زكريا يارى طلبيدند و او در آن ايام صاحب بجايه و ثغر غربى افريقيه بود . از سوى ايشان عبد الملك بن رحاب بن محمود به رسالت به نزد او رفت و او در سال 680 به يارى برخاست و با مردم قابس جنگيد و آنان را منهزم ساختند و خون بسيارى را ريختند . سپس بو عبد اللّه الفازازى بر ايشان غلبه يافت و آنان را از موطن افريقيه دور داشت و امير ابو زكريا به ثغر خويش باز گرديد .\r\nمرغم بن صابر بن عسكر شيخ جوارى را مردم صقليه در سال 682 از سواحل طرابلس اسير كردند و او را به مردم بر شلونه فروختند . پادشاهشان او را بخريد و در بند خود نگهداشت تا آنگاه كه عثمان بن ادريس ملقب به ابو دبوس از خلفاى بنى عبد المؤمن به نزد پادشاه بر شلونه رفت و آنگاه عزم آن كرد كه براى گرفتن حق از دست رفته‌اش به افريقيه آيد . پادشاه بر شلونه ميان او و مرغم پيمان مودت بست و هر دو را به افريقيه گسيل داشت . ابو دبوس به ساحل طرابلس فرود آمد .\r\nمرغم دعوت ابو دبوس بر پاى داشت و قوم خود را به پذيرفتن دعوت او واداشت و در سال 688 طرابلس را روزى چند محاصره كرد . سپس لشكرى به محاصرهء آن گماشت و براى جمع آورى خراج به حركت در آمد و اين غايت آمال ايشان بود . ابو دبوس مدتى در آن حوالى سرگردان ماند . در آغاز قرن هشتم كعوب او را فرا خواندند و در ايام سلطان ابو عصيده از خلفاى حفصيان او را به تونس كشيدند و روزى چند تونس را نيز محاصره كردند ولى هيچ پيروزى حاصل نكردند . ابو دبوس به نواحى طرابلس رفت و مدتى در آنجا ماند . سپس به مصر رفت و در آنجا بماند تا چنان كه در اخبارش آمده است بمرد . اخبار او در ضمن اخبار فرزندش سلطان ابو الحسن در قيروان خواهد آمد .\r\nجوارى و محاميد همواره بر اين حالت بودند . تا آنگاه كه سايهء دولت از سر اوطان قابس و طرابلس برفت از آن پس رياست هر شهرى را مردم به يكى از مردم شهر دادند . چنان كه رياست قابس به بنى مكى رسيد و رياست طرابلس به بنى ثابت . و ما در اخبار ايشان خواهيم آورد .\r\nرياست فرزندان وشاح به انقسام قلمروشان در دو شهر منقسم شد . جوارى طرابلس و ضواحى آن و زنزور و غريان و مقر را گرفتند و محاميد قابس و بلاد نفوسه را .\r\nدباب را بطون ديگرى است كوچنده در بيابانها . مواطن ايشان در جانب شرقى مواطن بنى وشاح است . از ايشان است آل سليمان بن هيب بن رافع بن دباب و مواطنشان در جنوب مقر است و غريان كه رياستشان در ميان فرزندان نصر بن زائد بن ( در متن سفيد است ) سليمان\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nاست و در اين عهد بر عهدهء هائل بن حماد بن نصر و فرزندان اوست . بطن ديگرى است به نام آل سالم بن هيب برادر سليمان . مواطن ايشان مسراته است تا لبده و مسلاته . شعوب آل سالم عبارت‌اند از : احامد و عمائم و علاونه و فرزندان مرزوق و رياست ايشان در فرزندان مرزوق است و او ابن معلى بن معرانى بن فليتة بن قماص بن سالم است و در آغاز قرن هشتم با غلبون مرزوق بوده است و سپس به فرزندان او رسيده و امروز به عهدهء حميد بن سنان بن عثمان بن غلبون است . اما علاونه برخى همجوار عزه از عربهاى برقه‌اند و مثائنه [ 1 
  ] از هواره كه در يك جاى ساكن‌اند و كوچ نمىكنند .\r\nهمجوار دباب در جانب جنوبى ناصره است . ايشان از بطون ناصرة بن خفاف بن امرؤ القيس بن بهثة بن سليم‌اند . مواطن ايشان بلاد فزان و ودان است . اين بود اخبار دباب .\r\nاما عزة همجواران ايشان‌اند در مشرق و ما پيش از اين از آنان ياد كرديم . اينان در سرزمين برقه مىزيستند . مواطن ايشان با غلبهء دولت صنهاجه ويران و خالى است . معاش اين عربها در اين عهد از كشاورزى است زمين را به نيروى شتر يا خر شخم مىزنند و اگر وسيله‌اى نيابند زنان را به خيش مىبندند . و گاه به سوى اوجله و سنتريه و واحه‌هاى جنوبى در ميان ريگستانها تا بلاد سياهان به طلب قوت پيش مىروند . بلادشان برنيق ناميده مىشود و شيخ ايشان در اين عهد در برقه است و ابو ذئب نام دارد و از بنى جعفر است . كاروانهاى حج كه از مغرب مىآيند مسالمت ايشان و حسن نيتشان را مىستانيد . آنان به حجاج راه مىنمايند و حجاج نيز آنان را به نان و زاد يارى مىدهند « فمن يعمل مثقال ذرة خيرا يره » .\r\nمن نمىدانم كه به كداميك از قبايل عرب نسب مىرسانند . يكى از ثقات دباب مرا حكايت كرد كه از خريص پسر شيخ ايشان ابو ذئب شنيده است كه آنان از بقاياى كعوب‌اند در برقه . نسب شناسان بنى هلال گويند كه آنان از ربيعة بن عامر برادران هلال بن عامرند .\r\nدر آغاز ذكر بنى سليم از اين موضوع ياد كرديم . بعضى از نسب شناسان گويند كه آنان از كعوب‌اند ، از عزه و عزه از هيب و رياست عزه از آن فرزندان احمد است و شيخ ايشان ابو ذئب است و مثائنه [ 1 
  ] همسايگان ايشان از هواره‌اند . سلام بن تركيه شيخ فرزندان مقدم مرا گفت كه همجواران ايشان در عقبه‌اند و مىگويند كه از بطون مسراته‌اند و از بقاياى هواره و اين چيزى است كه ديدم نسب شناسان اهل تحقيق بر آن عقيده‌اند و اين مسئله پس از رفتن من به مصر و ديدار با بسيارى از مردم برقه كه به آنجا آمده بودند روشن شد .\r\nاين پايان طبقهء چهارم از عرب است و با پايان گرفتن آن كتاب دوم « در عرب و اجيال ايشان از آغاز خلقت » به پايان رسيد . اكنون به احوال بربر باز مىگرديم و كتاب سوم را آغاز مىكنيم . و اللّه ولى العون .\r\n\r\n\r\n","description":"","footnote":"\r\n[ ( 1 ) 
  ] مثانيه .\r\n","page_name":" 83 ","page_number":103},
  {"content":"\r\n\r\nبسم اللّه الرحمن الرحيم اللهم صل على سيدنا و مولانا محمد و على آله و صحبه و سلم تسليما\r\n\r\nكتاب سوم در اخبار بربر و دومين امت از مردم مغرب و ذكر سرآغاز ايشان و نژادهايشان از ابتداى خلقت تا اين زمان و ذكر اختلاف اقوال در بيان نسب ايشان\r\nاين نژاد از آدميان ساكنان قديم مغرب‌اند . دشتها و كوههاى آن سرزمين را از ارتفاعات و روستاها و ضواحى و شهرها پر كرده‌اند . خانه‌هاى خود را از سنگ و گل يا از نى و چوب يا از مو و كرك مىسازند . آنان كه صاحب نيرو و توان‌اند براى يافتن چراگاهها سفر مىكنند ولى از مراتع نزديك به روستاها ، دور نمىشوند و به صحراها و بيابانهاى بى آب و علف نمىروند .\r\nكارشان پرورش گوسفند و گاو و اسب است . بيشتر براى سوارى يا بهره كشى . چه بسا آنان كه براى يافتن قوت خويش در پى سير و سفرند همانند عربها شتر را ارج مىنهند . معاش آنان كه صاحب نيرو و توان نيستند از كشاورزى است يا نگهداشتن مرغان خانگى ، و معاش توانمندان كه به طلب قوت سير و سفر مىكنند گاه از بهره كشى از شتر است يا در زير سايهء نيزه‌هاى خويش و راهزنى . لباسشان از پشم است و جامه‌اى كه به كلاهى منتهى مىشود و آن را برنس مىگويند بر روى لباسهاى خود مىپوشند . غالبا سرشان برهنه است و بيشتر موى سر را مىتراشند . زبانشان اعجمى است و از ديگر زبانها متمايز و به سبب همين لهجه است كه آنان را بربر گويند .\r\nگويند كه افريقس بن قيس بن صيفى از ملوك تبابعه چون به غزاى مغرب و افريقيه آمد و پادشاه جرجيس را كشت و شهرها بنا كرد ، آن سرزمين را به نام او افريقيه ناميدند .\r\nچون اين نژاد از عجمان را ديد و سخن گفتنشان را شنيد و به اختلاف و تنوع لهجه‌ها آگاه شد در شگفت آمد و گفت : بربرهء شما بسيار است . از اين رو آنان را بربر ناميدند و بربره در زبان عربى آميختن اصوات نا مفهوم است به سخن . مىگويند بربر الاسد به هنگامى كه شير به گونه‌اى نا مفهوم نعره زند .\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nاما شعوب و بطون اين نژاد : علماى نسب شناس متفق‌اند كه همهء ايشان از دو ريشهء بزرگ‌اند و آن دو برنس و مادغس است . مادغس ابتر لقب دارد . از اين جهت شعوب آن را بتر گويند و شعوب برنس را برانس خوانند و اين هر دو فرزندان برند .\r\nميان نسب شناسان اختلاف است كه آيا اين دو از يك پدرند يا نه . ابن حزم از ايوب بن ابى يزيد [ 1 
  ] معروف به صاحب الحمار نقل مىكند كه آن دو از يك پدرند . و ابن حزم ابن قول را از يوسف الوراق روايت مىكند . سابق بن سليم المطماطى و هانى بن مصدور [ 2 
  ] الكومى و كهلان بن ابى لوا كه نسب شناسان بربرند مىگويند كه برانس ابتر از نسل بر هستند و او از نسل مازيغ بن كنعان است . و بتر نيز فرزندان برند ولى اين بر فرزند قيس بن غيلان است .\r\nبعضى نيز اين روايت را از ايوب بن ابى يزيد نقل كرده‌اند . ولى روايت ابن حزم صحيحتر است زيرا ابن حزم موثقتر از ديگران است .\r\nشعوب برانس به نظر نسب شناسان جمعا از هفت ريشه بر آمده‌اند : از داجه و مصموده و اوربه و عجيسه و كتامه و صنهاجه و اوريغه . سابق بن سليمان و ياران او ، لمطه و هسكوره و كزوله را نيز بدان افزوده‌اند . ابو محمد بن حزم گويد : گويند كه صنهاج و لمط پسران زنى هستند به نام تصكى و پدرشان شناخته نشده است . اين زن را اوريغ به همسرى گرفت و او هوار را زاييد و بيش از اين دانسته نيست كه هوار برادر مادرى آن دوست . و گويد : قومى از اوريغ پندارند كه اوريغ پسر خبوز [ 3 
  ] بن المثنى بن السكاسك است و از قبيلهء كنده است ولى اين قولى باطل است كلبى گويد : كتامه و صنهاجه از قبايل بربر نيستند . آن دو از شعوب يمنى هستند و چون افريقس بن صيفى با جماعاتى از يمن به افريقيه آمد آنها را با جمعى ديگر به صورت پادگان در آنجا نهاد . اين بود نظريات جمعى از اهل تحقيق دربارهء بربرها . از قبايل ازداجه است مسطاسه . و از مصموده است غماره فرزندان غمار بن مسطاف بن فليل بن مصمود . و از اوريغه است هواره و ملد و مغر و قلدن و از هوارة بن اوريغ است مليله و بنى كملان و از ملد بن اوريغ است سطط و ورفل و اسيل و مسراته . همهء اينان را لهانه گويند فرزندان لهان بن ملد و گويند كه مليله نيز از آنهاست . و از مغر بن اوريغ است ماوس و زمور و كبا و مسراى و از قلدن بن اوريغ است ، قمصانه و رسطيف و بياته و بل .\r\nاما شعوب بتر كه بنى مادغس بن ابتر هستند جمعا چهار شعبه‌اند : اداسه و نفوسه و ضريسه و بنى لوا الاكبر . همهء اينان فرزندان زحيك بن مادغس‌اند . اما اداسه فرزندان اداس بن زحيك‌اند و همهء بطون ايشان در هواره است زيرا مادر اداس را بعد از زحيك بن [ 4 
  ] اوريغ ، پسر عمش برنس پدر هواره به زنى گرفت . پس اداس برادر هواره است و نسب همهء فرزندانش\r\n\r\n\r\n","description":"","footnote":"\r\n[ ( 1 ) 
  ] اين مطابق نسخهء  E  است و ديگر نسخه‌ها : زيد .\r\n[ ( 2 ) 
  ] ممكن است يصدور هم خوانده شود .\r\n[ ( 3 ) 
  ] در نسخهء  B  : خيور .\r\n[ ( 4 ) 
  ] در نسخهء  B  : زجيك .\r\n","page_name":" 85 ","page_number":105},
  {"content":"\r\n\r\nدر هواره است و ايشان‌اند سفاره و انداره و هنزونه و صنبره و هراغه و اوطيطه و ترهنه همهء اينان فرزندان داس بن زحيك مادغس‌اند و امروز در هواره مندرج‌اند .\r\nاما لوا الاكبر را دو بطن عظيم است : نفزاوه ، ( به شين ميان زاء و شين ) فرزندان نفزاو بن لوا الاكبر و لواته ، فرزندان لوا الأصغر بن لوا الاكبر است . او هنوز به دنيا نيامده بود كه از پدر يتيم شد . از اين رو به نام پدر ناميده شد . از لواته است اكوره و عتروزه فرزندان ماصله فرزندان لوا الاصغر و از ايشان است مزاته فرزندان زايربن لوا الاصغر و مغاغه و جدانه فرزندان كطوف بن لو الاصغر و از لواته است سدراته فرزندان نيطط [ 1 
  ] بن لو الاصغر . پس نسب سرداته به مغراوه داخل مىشود . ابو محمد بن حزم گويد : مغراو با مادر سدراته ازدواج كرد و سدراته برادر مادرى مغراو شد و نسبشان به هم بياميخت . نيز از نفزاوه است بطون بسيار چون ولهاصه و غساسه و هيله و سوماته و ورسيف و مرنيزه و زاتيمه و ورگول و مرنيسه و ورد غروس و وردين همهء اينان فرزندان يطوفت هستند از نفزاوه . ابن سابق و اصحاب او مجر و مكلاته را نيز بر آن افزودند و گويند : برخى مىگويند كه مكلاته از بربر نيست بلكه از حمير است . در كودكى به دست يطوفت افتاد و او به فرزنديش بپذيرفت و او مكلا بن ريمان بن كلاع حاتم بن سعد بن حمير است . و لهاصه را از نفزاوه بطون بسيار است از فرزندان تيدغاس [ 2 
  ] و دحيه پسران ولهاص . از تيدغاس است بطون ورفجومه كه عبارت‌اند از : زجال و طو و بورغش و وانجز و كرطيط و ما انجدل و سينتت فرزندان ورفجوم بن تيدغاس بن ولهاص بن يطوفت بن نفزاو .\r\nابن سابق و ياران او گويند كه بنى تيدغاس - از لواته - همه در جبال اوراس زندگى مىكنند . و از دحيه است ورتدين و تريرو و رلتونت و مكرا و يفويسن . اينان فرزندان دحية بن ولهاص بن يطوفت بن نفزاو هستند . و اما ضريسه . فرزندان ضرى بن زحيك بن مادغس ابتر است . آنان را دو تيرهء بزرگ است : بنى تمصيت بن ضرى و بنى يحيى بن ضرى .\r\nابن سابق و اصحابش گويند كه بطون تمصيت همه از فرزندان فاتن [ 3 
  ] بن تمصيت هستند . اينان تنها به ضريسه منسوب‌اند نه ديگر بطون يحيى . از بطون تمصيت است : مطماطه و صطفوره . اينان كوميه و لمايه و مطغره و صدينه و مغليه و مكزوزه [ 4 
  ] و كشانه و دونه و مديونه هستند و همه از فرزندان فاتن بن تمصيت بن ضرى هستند . از بطون يحيى است : همهء زناته و سمكان و ورصطف . و از ورصطف است : مكناسه و اوكنه و ورتناج [ و مكن 
  ] فرزندان ورصطف بن يحيى و از مكناسه است ورتيفه و ورتدوس [ 5 
  ] و تفليت [ 6 
  ] و فنضاره و موالات و حرات و ورفلاس\r\n\r\n\r\n","description":"","footnote":"\r\n[ ( 1 ) 
  ] در نسخه‌ها : قبطط ، قطيط ، قيطط ، سطط ، و نبطط نيز ضبط شده است .\r\n[ ( 2 ) 
  ] در نسخهء  A  و  E  نبدغاش .\r\n[ ( 3 ) 
  ] در نسخه‌هاى  D  و  E  : فاين\r\n[ ( 4 ) 
  ] در جاهاى ديگر ملزوره و ملزوزه آمده است .\r\n[ ( 5 ) 
  ] در فهرستها : وريدوس .\r\n[ ( 6 ) 
  ] در نسخهء  D  : ورفليت و در دو نسخهء ديگر ورتفليت .\r\n","page_name":" 86 ","page_number":106},
  {"content":"\r\n\r\nو از مكن است بولالين وترين و يصلتن و جرين [ 1 
  ] و فوغال و از ورتناج است : مكنسه [ 2 
  ] و مطاسه و كرنيطه و سدرجه و هناطه و فولال [ 3 
  ] ، فرزندان و رتناج بن ورصطف . و از سمكان است : زواغه و زواوه فرزندان سمكان بن يحيى . ابن حزم زواوه ( به واو ) را در زمرهء بطون كتامه مىآورد و آن درست‌تر است زيرا وطنشان گواه بر اين مدعاست . ظن غالب اين است كه زواوه فرزندان سمكان بن يحيىاند .\r\nابن حزم گويد : زواوه به واو از بطون كتامه و آنكه از سمكان است همان است كه به راء نوشته مىشود كه خود قبيلهء معروفى است .\r\nاز زواغه است بنى ماجر و بنى واطيل و سمكين . در باب آنها نيز سخن خواهيم گفت .\r\nانشاء اللّه تعالى . و اين پايان كلام در شعوب اين نژاد است به طور اجمال و چون به اخبارشان پردازيم در اين باب تفصيل بيشتر خواهيم آورد .\r\nكسانى كه نسبشان به امم ماضيه مىرسد ، نسب شناسان را در اصل نسب ايشان اختلاف بسيار است و گفتگوها فراوان . چنان كه بعضى از ايشان گويند كه بربرها از فرزندان ابراهيم ( عليه السلام ) و از تيرهء يقشان فرزند او هستند و ما آنگاه كه از ابراهيم سخن مىگفتيم بدان اشارت كرديم . برخى ديگر گويند بربرها از مردم يمن هستند و از يمن آمده‌اند . مسعودى گويد : اينان نيز چون غسان و ديگر قبايل يمن هنگام آمدن سيل عرم به اطراف پراكنده شدند . برخى گويند ابرههء ذو المنار آنان را به مغرب آورد و در آنجا نهاد . برخى گويند از قبايل لخم و جذام‌اند و منازلشان در فلسطين بود و شاهان ايران آنان را از آنجا براندند . چون به مصر آمدند ملوك مصر آنان را از سكونت در مصر باز داشتند . پس از نيل گذشتند و در بلاد پراكنده شدند . ابو عمر بن عبد البر گويد : طوايفى از بربر ادعا كردند كه از فرزندان نعمان بن حمير بن سباء هستند و گويد كه در كتاب اسفنداد حكيم ديده است كه نعمان بن حمير بن سباء در عصر خود پادشاهى يگانه بود . فرزندان خود را فرا خواند و گفت مىخواهم يكى از شما را جهت آبادانى مغرب به آن سامان فرستم . آنان پذيرا شدند و اولمت پدر لمتونه و مسفو پدر مسوفه و مرطا پدر هسكوره و اصناك پدر صنهاجه و لمط پدر لمطه و ايلان پدر هيلانه را به مغرب فرستاد . بعضى از ايشان به جبل درن فرود آمدند و بعضى در سوس و بعضى در درعه .\r\nلمط نزد كزول فرود آمد و با دختر او ازدواج كرد و اجانا پدر زناته در وادى شلف جاى گرفت و بنى ورتجين و مغراو در اطراف افريقيه مكان گرفتند ، از سوى مغرب ، و مصمود در نزديكى طنجه فرود آمد و اين حكايت دراز است . ابو عمر بن عبد البر و ابو محمد بن حزم آن را انكار كرده‌اند . ديگران گفته‌اند كه همهء ايشان از قوم جالوت‌اند . و على بن عبد العزيز\r\n\r\n\r\n","description":"","footnote":"\r\n[ ( 1 ) 
  ] در فهرستها : جرنن .\r\n[ ( 2 ) 
  ] در نسخهء  D  : مكيسه .\r\n[ ( 3 ) 
  ] در نسخهء  B  : بولال خوانده مىشود .\r\n","page_name":" 87 ","page_number":107},
  {"content":"\r\n\r\nالجرجانى در كتاب انساب خود گويد : من قولى را كه از اين باب به صحت منتهى شود نمىشناسم جز قول آنان كه مىگويند كه ايشان از فرزندان جالوت هستند ولى معين نشده كه اين جالوت از چه خاندانى است . ابن قتيبه گويد كه او و نوربن هرمل [ 1 
  ] بن جديلان [ 2 
  ] بن جالود بن رديلان [ 3 
  ] بن خطى بن زياد بن زجيك بن مادغس ابتر است .\r\nنيز از او نقل شده : جالوت بن هربال [ 4 
  ] بن جالود بن ديال [ 5 
  ] بن قحطان بن فارس . گويد كه فارس مشهور است . و گويند كه بربر را قبايل بسيار و شعوب فراوان است ، چون هواره و زناته و ضريسه و مغيله و رنجومه و نفزه و كتامه و لواته و غماره و مصموده و صدينه و يزدران و درنجين و صنهاجه و مجكسه و وار كلان و غير ايشان . ديگران از جمله طبرى و جز او گفته‌اند كه بربر اخلاطى است از كنعان و عماليق . چون جالوت كشته شد و در بلاد پراكنده شدند و افريقس به مغرب لشكر برد و آنان را از سواحل شام به افريقيه برد و در آنجا جاى داد و بربر ناميد . برخى گويند كه ايشان از فرزندان حام بن نوح بن بربر بن تملا بن مازيغ بن كنعان بن حام‌اند . و صولى گويد : از فرزندان بربر بن كسلوحيم بن مصراييم بن حام‌اند . و گويند كه عمالقه از بربر بن تملا بن مارب بن قاران بن عمرو بن لاود بن ارم بن سام هستند . بنابر اين قول ، بربرها همان عمالقه‌اند . مالك بن الموحل [ 6 
  ] گويد : بربرها قبايل مختلف‌اند از حمير و مضر و قبط و عمالقه و كنعان و قريش كه در شام به يك ديگر رسيدند و چون آواز بر آوردند افريقس به سبب كثرت بربره كه در كلامشان بود آنان را بربر ناميد . سبب خروج ايشان به قول مسعودى و طبرى و سهيلى اين است كه افريقس آنان را براى فتح افريقيه بسيج كرد و بربر ناميد و از اشعار اوست :\r\n بربرت كنعان لما سقتها * من اراضى الضنك للعيش الخصيب \r\nابن كلبى گويد : مردم در اينكه چه كسى بربر را از شام بيرون راند . اختلاف دارند بعضى گويند به داود وحى شد كه اى داود ، بربرها را از شام بيرون بران كه آنان جذام زمين هستند . برخى گويند : يوشع بن نون بربرها را از شام بيرون راند و بعضى گويند افريقس و گويند يكى از تبعها پادشاهان يمن . بكرى مىگويد : بنى اسرائيل پس از قتل جالوت ايشان را از شام براندند . مسعودى مىگويد : پس از مرگ جالوت به مغرب گريختند . نخست به مصر رفتند ولى قبطيان بيرونشان راندند ، پس در برقه و افريقيه و مغرب وطن كردند و با فرنگان و افارقه جنگيدند و آنان ايشان را به صقليه و سردانيه و ميورقه و سپس به اندلس روانه ساختند . سپس\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : و ثور بن هربيل . و در نسخهء  C  : و نور بن هربيل .\r\n[ ( 2 ) 
  ] در نسخهء  C  : يلاد و در نسخه‌هاى  D  و  E  : حديلان .\r\n[ ( 3 ) 
  ] در نسخهء  B  : ردينال خوانده مىشود .\r\n[ ( 4 ) 
  ] در نسخه‌هاى  A  و  E  هربال و در نسخهء  C  هريان .\r\n[ ( 5 ) 
  ] در نسخهء  E  : دبال و در  C  : ذبال .\r\n[ ( 6 ) 
  ] در نسخهء  B  : الموصل .\r\n","page_name":" 88 ","page_number":108},
  {"content":"\r\n\r\nشهرها را براى فرنگان نهادند و خود مدتها در بيابانها و در خيمه‌ها زيستند و براى طلب قوت به شهرها آمدند . از اسكندريه تا دريا تا طنجه و سوس را زير پى سپردند ، تا اسلام آمد . از ايشان برخى به كيش يهود در آمدند و بعضى مسيحى شدند و بعضى مجوسان بودند كه ماه و خورشيد و بتان را مىپرستيدند . ميان ايشان و مسلمانان جنگهايى در گرفت كه در تواريخ آمده است .\r\nالبكرى گويد : شيطان ميان بنى حام و بنى سام خلاف افكند و بنى حام به مغرب رانده شدند و در آنجا زاد و ولد كردند . نيز مىگويد كه چون حام به دعاى پدرش سياه شد از شرم به مغرب گريخت . فرزندانش نيز از پى او رفتند و او در سن چهارصد سالگى هلاك شد . از فرزندان او يكى بربر بن كسلوحيم بود كه در مغرب صاحب فرزندان شد . گويند كه دوحى از مغرب از احياء يمن به هنگام خروجشان از مأرب به بربر افزوده شد : يكى كتامه و يكى صنهاجه . بعضى گويند هواره و لمطه و لواته كه فرزندان حمير بن سبأ بودند .\r\nهانى بن بكور الضريسى و سابق بن سليمان المطماطى و كهلان بن ابى لوا و ايوب بن ابى يزيد و ديگران از نسب شناسان بربر گويند كه بربرها دو فرقه‌اند - چنان كه گفتيم - برانس و بتر . بتر فرزندان بر [ 1 
  ] بن قيس بن غيلان و برانس فرزندان بر . سفجو بن ايزج بن حناح [ 2 
  ] بن وليل بن شراط بن نام [ 3 
  ] بن دويم بن دام بن مازيغ بن كنعان [ 4 
  ] بن حام . و اين چيزى است كه نسب شناسان بربر به آن اعتماد كرده‌اند . طبرى گويد : بر [ 5 
  ] براى پيدا كردن شتر گمشدهء خود بيرون آمد و به ميان احياء عرب مىگرديد . زنى را ديد و عاشق او شد و او را به زنى گرفت . زن بزاييد . بعض ديگر گويند : بر بن قيس از برادر خود عمرو بن قيس بگريخت و در اين باب تماضر خواهر او گويد :\r\n لتبكى كل باكية اخاها * كما ابكى على بر بن قيس\r\nتحمل عن عشيرته فاضحى * و دون لقائه انضاء عيس \r\nو نيز به تماضر منسوب است :\r\n و شطت ببر داره عن بلادنا * و طوح بر نفسه حيث يمما\r\nوازرت ببر لكنة اعجمية * و ما كان بر في الحجازين اعجما\r\nكانا و برا لم نقف بجيادنا * بنجد و لم نقسم نهابا و مغنما \r\nعلماى بربر نيز ابيات زير را از عبيدة بن قيس العقيلي نقل كرده‌اند :\r\n الا ايها الساعى لفرقة بيننا * توقف هلاك اللّه سبل الاطائب\r\nفاقسم انا و البرابر اخوة * نمانا و هم جد كريم المناصب\r\nابونا ابو هم قيس غيلان في الذرى * و في حومة يسقى غليل المحارب \r\n\r\n\r\n","description":"","footnote":"\r\n[ ( 1 ) 
  ] در نسخهء  B  : بربر و در نسخهء  A  : يزيد .\r\n[ ( 2 ) 
  ] در نسخه‌هاى  C  و  E  : حندح .\r\n[ ( 3 ) 
  ] در نسخه‌هاى  B  و  E  : مام\r\n[ ( 4 ) 
  ] در نسخهء  D  : كنعان .\r\n[ ( 5 ) 
  ] در نسخه‌هاى  A  و  C  : يزيد و در  E  : بربر .\r\n","page_name":" 89 ","page_number":109},
  {"content":"\r\n\r\n و نحن و هم ركن منيع و اخوة * على رغم اعداء لئام المناقب\r\nفانا لبر ما بقى الناس ناصرا * و بر لنا ركن منيع المناكب\r\nنعد لمن عادى شوازب ضمرا * و بيضاء تقط الهام يوم التضارب\r\nو بر بن قيس عصبة مضرية * و في الفرع من احسابها و الذوائب\r\nو قيس قوام الدين في كل بلدة * و خير معد عند حفظ المناسب\r\nو قيس لها المجد الذى يقتدى به * و قيس لها سيف حديد المضارب \r\nو يزيد بن خالذ در مدح بربر گويد :\r\n ايها السائل عن اصولنا * قيس غيلان بنو العز الاول\r\nنحن ما نحن بنو البر الندى * عرق المجد و في المجد و حل\r\nو ابتنا المجد فاورى زنده * و كفانا كل خطب ذى جلل\r\nان قيسا يعتزى بر لها * و لبر يعتزى قيس الاجل\r\nو لنا الفخر بقيس انه * جدنا الاكبر فكاك الكبل\r\nان قيسا قيس غيلان هم * معدن الحق على الخير دلل\r\nحسبك البربر قومى انهم * ملكوا الارض به اطراف الاسل\r\nو ببيض تضرب الهام بها * هام من كان عن الحق نكل\r\nابلغوا البربر عنى مدحا * حيك من جوهر شعر منتحل \r\nنسب شناسان بربر را قولى است كه بكرى و ديگران نقل كرده‌اند . از اين قرار كه مضر را دو پسر بود : الياس و غيلان [ 1 
  ] . مادرشان رباب دخت حيدة بن عمرو بن معد بن عدنان بود . عيلان بن مضر صاحب دو پسر شد : قيس و دهمان . دهمان را فرزند كم بود . آنان خاندانى از قيس بودند و بنى امامه خوانده مىشدند . در اين خاندان زنى بود به نام بهاء كه دختر دهمان بود . اما قيس بن غيلان چهار پسر داشت : سعد و عمر كه مادرشان مزنه دخت سعد بن ربيعة بن نزار بود و بر و تماضر كه مادرشان تمريغ دخت مجدل بود و مجدل پسر عمار بن مصمود بود . در آن ايام قبايل بربر در شام در مساكن ، همسايگان عرب بودند و در آب و چراگاه با آنان شركت داشتند و به ايشان زن مىدادند و از ايشان زن مىگرفتند . بر بن قيس دختر عم خود بهاء ، دخت دهمان را به زنى گرفت . برادرانش بر او حسد بردند . مادرش تمريغ از زنان دانا و هوشمند بود . بر جان پسر خود بترسيد اين نيت خويش در نهانى با خويشاوندان مادريش در ميان نهاد و پسر خود و زن او را با ايشان به سرزمين بربر فرستاد . آنان در آن هنگام ساكن فلسطين و اطراف شام بودند . بهاء براى بر بن قيس دو پسر آورد : علوان و مادغس . علوان در خردى بمرد و مادغس زنده ماند . او را ابتر لقب بود . مادغس ابتر پدر شعبهء بتر از بربرهاست .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  D  : عيلان\r\n","page_name":" 90 ","page_number":110},
  {"content":"\r\n\r\nزناته همه فرزندان او هستند .\r\nگويند كه مادغس بن بر كه ابتر لقب داشت با املل رخت و اطاس بن محمد بن مجدل بن غمار [ 1 
  ] زناشويى كرد و او زحيك [ 2 
  ] بن مادغس را زاييد .\r\nابو عمر بن عبد البر در كتاب خود التمهيد فى الانساب گويد : مردم را در نسب بربر اختلاف بسيار است . دربارهء ايشان آنچه درست‌تر به نظر مىآيد اين است كه بربرها از فرزندان قبط بن حام هستند . چون به مصر داخل شد ، پسرش بيرون آمد و آهنگ مغرب نمود و در پايان متصرفات مصر در آن سوى برقه تا درياى اخضر و از درياى اندلس تا ريگستان پيوسته به بلاد سياهان سكونت گزيدند . از آنهاست : لواته كه در سرزمين طرابلس زندگى مىكنند . قومى نيز از ايشان در همان نزديكى فرود آمدند . اينان نفزه بودند .\r\nسپس راهشان را تا قيروان و آن سوى قيروان تا تاهرت و طنجه و سجلماسه و سوس اقصى گشودند و پيش رفتند . اينان طوايف صنهاجه و كتامه و دكاله [ 3 
  ] و ركلاوه [ 4 
  ] و فطواكه [ 5 
  ] و هسكوره و مزطاوه‌اند . بعضى از اهل آثار گويند كه شيطان ميان بنى سام و بنى حام فتنه انگيخت . حام و فرزندانش در اين كشمكش پشت بدادند . حام رهسپار غرب شد و به مصر آمد فرزندانش پراكنده شدند و او خود رهسپار مغرب گرديد تا به سوس اقصى رسيد . فرزندانش در پى او بودند و براى يافتنش رفتند . هر طايفه‌اى از فرزندانش به موضعى رسيدند و از پدر بىخبر ماندند و در آن موضع اقامت كردند و صاحب فرزندان شدند طايفه‌اى ديگر نيز به آنان پيوستند و در همانجا اقامت گزيدند و صاحب فرزندان شدند .\r\nحام چهارصد و چهل و سه سال - به قول بكرى - عمر كرد . ديگران گويند عمر او پانصد و سى و يك سال بوده است . سهيلى در باب اينكه يعرب بن قحطان چه كسى بود ؟\r\nگويد كه او كسى بود كه بنى حام را به مغرب كوچ داد . و حال آنكه پيش از آن قوط بن يافث به آن نواحى رفته بود . و اين پايان بحث در اختلاف انساب بربر است .\r\nبدان كه اين اقوال اغلب سخيف و دور از صواب است . اما قول به اينكه بربرها از نسل ابراهيم‌اند بعيد است . زيرا داود كه جالوت را كشته است و بربرها با او معاصر بوده‌اند ، ميان او و اسحاق بن ابراهيم برادر يقشان كه مىپندارند پدر بربر است تنها ده پدر فاصله است و ما در آغاز كتاب ذكر كرده‌ايم . بعيد به نظر مىرسد در چنين مدتى چنين تشعبى در نسل به وجود آيد .\r\nاما قول به اينكه آنان از نسل جالوت يا عماليق هستند و از ديار شام انتقال يافته‌اند نيز قولى سخيف است حتى در شمار خرافه . زيرا چنين ملتى مشتمل بر امم بسيار كه بخشى از\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  E  : عمار\r\n[ ( 2 ) 
  ] در نسخهء  B  : رجيك .\r\n[ ( 3 ) 
  ] در نسخهء  C  : زكاله و در  A  و  E  ركاله .\r\n[ ( 4 ) 
  ] در نسخهء  C  : زكلاوه .\r\n[ ( 5 ) 
  ] در نسخهء  C  :\r\nقطواكه و در  E  : قطواله .\r\n","page_name":" 91 ","page_number":111},
  {"content":"\r\n\r\nزمين را فرا گرفته‌اند ممكن نيست از جاى ديگر آمده باشند . بربرها در بلاد خود و اقاليم خود معروف‌اند و از سالهاى دور ، پيش از اسلام ، داراى شعائر و سنن خاص خود بوده‌اند . چه نيازى داريم براى يافتن سرآغاز اين قوم دست به جعل چنين ترهاتى بزنيم و حال آنكه غالبا دربارهء هر نژادى از نژادهاى عرب و عجم چنين سخنانى گفته مىشود .\r\nاز يك سو مىپندارند كه افريقس آنان را منتقل كرده است و از سوى ديگر مىگويند كه چون آنان را در سرزمينشان يافت از كثرت و طرز سخن گفتنشان در شگفت شد و گفت بربرهء اين قوم چه بسيار است ! با اين وصف چگونه ممكن است او بربرها را منتقل كرده باشد و همين اشكال بر جاى است اگر بگوييم آنان را ابرهه ذو المنار به مغرب آورده است .\r\nاما اگر بگوييم كه ايشان از حميرند ، از فرزندان نعمان يا از مضر يعنى از فرزندان قيس بن غيلان نيز سخنى منكر است و امام نسب شناسان و پيشواى علما ابو محمد بن حزم در كتاب الجمهره آن را باطل شمرده است . آنجا كه مىگويد : طوايفى از بربر ادعا كرده‌اند كه ايشان از يمن و از حميرند و بعضى منسوب به بر بن قيس‌اند . همهء اين ادعاها بدون هيچ ترديدى باطل است . زيرا نسب شناسان براى قيس بن عيلان اصلا پسرى به نام بر نمىشناسند و حمير را راهى به بلاد بربر نبوده است . هر چه هست دروغهاى مورخان يمن است . اما قول ابن قتيبه كه آنان را از فرزندان جالوت مىشمارد و جالوت را از فرزندان قيس غيلان مىداند ، نيز قولى دور از صواب است . زيرا قيس غيلان از فرزندان معد است و ما گفتيم كه معد معاصر بختنصر بوده و ارمياى نبى او را براى حفظ جانش به شام برد و اين به هنگامى بود كه بختنصر بر عرب مسلط گرديده بود . بختنصر همان كسى است كه بيت المقدس را بعد از بناى داود و سليمان ويران نمود . بختنصر چهارصد و پنجاه سال يا در اين حدود پس از بناى بيت المقدس آن را ويران كرد . و معد همين مدت بعد از داود بوده . چگونه ممكن است پسرش قيس پدر جالوت باشد كه معاصر داود بوده است . اين امر در غايت دورى از حقيقت است . پندارم كه ابن قتيبه دچار غفلت و توهم شده باشد .\r\nقول حق كه جز به آن تعويل روا نيست اين است كه بربرها از نسل كنعان بن حام بن نوح‌اند و ما در انساب نوع بشر از آن ياد كرديم ، نام نيايشان مازيغ است و برادرانشان اكريكش و فلسطين است . پسران كسلوحيم بن مصرايم بن حام . پادشاهشان جالوت چهرهء شناخته‌اى است . ميان اين فلسطينيان و بنى اسرائيل در شام جنگهايى بود كه در تواريخ آمده است بنى كنعان و اكريكش پيروان فلسطينيان بودند - و خدا داناست كه از اينجا اين اشتباه پيش آمده كه جالوت از بربر است و حال آنكه از برادرانشان فلسطين است . مباد در وهم تو چيزى جز اين جاى گيرد . كه اين صحيح است پس از آن عدول منماى .\r\nميان نسب شناسان عرب اختلافى نيست كه همهء شعوب بربر كه از آنان نام برديم همه از بربرند مگر صنهاجه و كتامه . در اين مورد ميان نسب شناسان عرب اختلاف است و\r\n\r\n","description":"","footnote":"","page_name":" 92 ","page_number":112},
  {"content":"\r\n\r\nمشهور اين است كه آنان از يمنيان هستند و چون افريقس به غزاى افريقيه رفت آنان را در آنجا باقى گذاشت .\r\nنسب شناسان بربر مىپندارند كه بعضى از شعوب ايشان از عرب‌اند : چون لواته كه خود را از حمير مىداند و هواره كه مىگويند از كنده از سكسك‌اند و چون زناته كه پندارند از عمالقه‌اند كه از برابر هجوم بنى اسرائيل گريخته‌اند و چه بسا پندارند كه از بقاياى تبعهاى يمن هستند ، چون غماره و زواوه و مكلاته . آرى همهء اينان خود را به حمير نسب مىدهند و ما به هنگام تفصيل در شعوب ايشان بدان اشاره كرديم و همهء اينها پندارى بيش نيست .\r\nآنچه سرزمين و زبان شهادت مىدهد ، اين است كه جز صنهاجه و كتامه كه نسب شناسان عرب تصديق كرده‌اند ، ديگران از نژاد عرب نيستند . و من معتقدم كه صنهاجه و كتامه هم ديگر برادران بربرهايند . و اللّه اعلم .\r\nسخن در سر آغاز اين نژاد و انساب ايشان به پايان آمد اكنون به ذكر ايشان هر امت پس از امت ديگر مىپردازيم و تنها از آنها كه صاحب دولتى بوده‌اند يا در سابق شهرتى داشته‌اند ياد مىكنيم و از دو صنف آنان بر انس و بتر سخن مىگوييم به حسب آنچه به ما رسيده يا در حافظهء ما نهفته است . و اللّه المستعان .\r\n\r\nفصل دوم در ذكر مواطن بربرها در افريقيه و مغرب\r\nبدان كه واژه مغرب در اصل وضع اسمى است اضافى ( نسبى ) دلالت مىكند بر هر مكانى از مكانها نسبت به جهت مشرق . لفظ مشرق نيز چنين است نسبت به جهت مغرب ، هر مكانى از روى زمين نسبت به جهت شرقى مغرب است و نسبت به جهت غربى آن مشرق است . ولى عربها اين دو واژه را گاه براى اماكن و اقطار معينى به كار مىبرند . عالمان به علم جغرافيا كه به هيئت زمين و تقسيمات آن به اقاليم و بخشهاى معمور و غير معمور آن و درياها و كوهها و مساكن مردم آن توجه دارند ، چون بطلميوس و رجار صاحب صقليه - كه كتاب جغرافيايى كه در اين عهد در بين مردم مشهور است به دو انتساب دارد [ 1 
  ] - مىگويند كه مغرب قطر واحدى است در ميان اقطار مشخص وحد آن از جهت مغرب درياى محيط است ( اقيانوس اطلس ) و اين دريا را از آن جهت محيط گويند كه بر سراسر آنچه از زمين آشكار است احاطه دارد و جاى عنصر آب است . و ما در آغاز از آن سخن گفتيم . اين دريا را بحر اخضر نيز مىگويند ،\r\n\r\n\r\n","description":"","footnote":"\r\n[ ( 1 ) 
  ] مراد كتاب نزهة المشتاق ابو عبد اللّه محمد بن محمد بن عبد اللّه بن ادريس معروف به شريف ادريسى است كه در سال 493 متولد شده و در 560 درگذشته است . ادريسى جغرافياى خود را به نام رجار يا روژه (  tegoR  ) پادشاه سيسيل نوشت . اين كتاب به نام الرجارى نيز شهرت دارد - م .\r\n","page_name":" 93 ","page_number":113},
  {"content":"\r\n\r\nزيرا در غالب اوقات رنگ آن به سبزى مىزند . نيز آن را بحر ظلمات گويند زيرا به سبب دورى آن از خشكى ، پرتوهاى منعكس از خورشيد بر سطح زمين اندك به آن مىرسد و به سبب فقدان نور ، حرارتى كه بخارها را پراكنده مىكند اندك است از اين رو پيوسته ابرهاى متراكم بر سطح آن منعقد است . عجمان آن را بحر اقيانوس گويند و مرادشان از اقيانوس همان است كه ما عنصر مىگوييم . و خدا داناتر است . نيز آن را بحر لبلايه [ 1 
  ] گويند و به تفخيم لام دوم .\r\nدرياى اخضر ( اقيانوس اطلس ) دريايى بزرگ است و ناشناخته . كشتيها آن قدر در آن پيش نمىروند كه از ديده‌ها پنهان گردند . زيرا ناخدايان سمت بادها را در آنجا نمىشناسند و از پايان آن بىخبرند . زيرا آن سوى آن نشانى از عمران نيست .\r\nدرياهاى شناخته شده كه كشتيهاى بادبانى در آنها در حركت‌اند معروف‌اند زيرا در اثر تجارب مسير بادها معلوم شده است و مىدانند كه هر بادى از كجا وزيدن مىگيرد و پايان وزش آن كجاست پس غايت و نهايت هر بادى مشخص است . چون دانسته شود كه باد از كدام مكان مىوزد مىدانند كه جهت و پايان آن كجاست و اين در درياى كبير معلوم نيست .\r\nالبته مكان آغاز جريان بادها معلوم است ولى چون در آن سو عمرانى نيست غايت آن مجهول است . چون كشتى بادبان بگشايد گم شود و هلاك گردد يا در انبوه ابرها گرفتار آيد و مردم جان خويش از دست بدهند از اين رو كسى كه دست به چنين كارى زند سرنوشتى جز خطر و غرق ندارد .\r\nپس حد مغرب از جهت غربى - چنان كه گفتيم - درياى محيط است و بسيارى از شهرهاى آن چون طنجه و سلا و ازمور و انفى و اسفى بر ساحل درياى محيط هستند . همچنين مسجد ماسه و دو شهر تا كاوصت و نول از بلاد سوس بر ساحل دريا جاى دارند . همهء اينها مساكن بربر و شهرهاى ايشان است . كشتيها تا آن سوى ساحل نول پيش مىروند و از آن در نمىگذرند مگر آنكه خواسته باشند خطر كنند .\r\nحد شمالى مغرب ، درياى روم ( مديترانه ) است . اين دريا از همين بحر محيط بيرون مىآيد از تنگه‌اى ميان طنجه از بلاد مغرب و طريف از بلاد اندلس . پهناى آن هشت ميل كمى بيشتر است . بر اين تنگه پلى بوده كه اكنون در زير آب رفته است . درياى روم از سمت مشرق پيش مىرود تا به سواحل شام و ثغور آن و متعلقات آن مىرسد ، مانند انطاليه و انطاكيه و علايا و طرسوس و مصيصه و طرابلس و صور و اسكندريه . از اين روست كه آن را درياى شام نيز مىگويند . اين دريا چون از آن تنگه بيرون آيد از عرض وسعت گيرد و اين وسعت گرفتن به سوى شمال پيش مىرود تا به حد نهايى خود مىرسد . طول آن پنج هزار يا شش هزار ميل است . در آنجاست : جزاير ميورقه و منورقه و يابسه و صقليه و اقريطش و سردانيه و قبرس .\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : لبلانه ( بدون نقطه )\r\n","page_name":" 94 ","page_number":114},
  {"content":"\r\n\r\nاما عرض درياى روم در جايهاى مختلف متفاوت است . گاه به سمت جنوب مىگرايد گاه به جانب شمال . از اين رو شهرهايى كه در ساحل آن هستند از حيث عرض جغرافيايى مختلف‌اند .\r\nزيرا عرض هر بلدى ارتفاع قطب شمالى آن است بر افق آن و آن نيز بعد ميان سمت الراس مردم آن ديار است و دايرهء معدل النهار .\r\nسبب اين است كه زمين كروى شكل است و آسمان نيز بر فراز آن همانند اوست و افق بلد خط فاصل است ميان آنچه ديده نمىشود و آنچه ديده نمىشود از زمين و آسمان و فلك را دو قطب است .\r\nچون يكى از آن دو بر رئوس معمور بالا آيد ديگرى به همان اندازه منخفض گردد . عمارت سراسر زمين در جانب شمالى بيشتر است و در جنوب چنان كه در جاى خود آمده است از عمران خبرى نيست كسى كه بر سطح زمين مىگذرد هر چه در جهتى پيشتر رود از سطح كره و از آسمان مقابل آن براى او ظاهر مىشود كه پيش از اين ظاهر نبود ، پس هر چه به سوى شمال پيش رود بعد قطب از افق بيشتر گردد و چون به سمت جنوب باز گردد نقصان گيرد . پس عرض سبته و طنجه كه بر ساحل تنگه و خليج آن دريا هستند « له » ( 35 درجه ) و چند دقيقه است . سپس دريا به جنوب مىپيچد و عرض تلمسان « لد » ( 34 درجه ) مىشود و نصف درجه و باز بيشتر به سوى جنوب مىپيچد و عرض و هران « لب » ( 32 درجه ) است بعدش اندكى از فاس بيشتر است زير فاس در عرض « لج » ( 33 درجه ) و دو دقيقه قرار دارد .\r\nاز اين رو عمران در مغرب اقصى داراى عرض شمالى بيشترى از عمران در مغرب اوسط است و آن به قدر تفاوت ميان عرض فاس و سبته است . و اين قطر به مثابه جزيره‌اى است در ميان درياها . زيرا درياى روم به جنوب مىپيچد . سپس دريا بعد از وهران از سمت خود باز مىگردد پس عرض آن در تونس و الجزاير « له » ( 35 درجه ) مىشود همان گونه كه به هنگام بيرون آمدن از درياى زقاق بود . سپس در سمت شمال مىافزايد تا آنجا كه عرض بجايه و تونس « لو » و قابس « له » ( 35 درجه ) مىشود به همان اندازه كه عرض طنجه و سبته بود . سپس در جانب جنوبى مىافزايد و عرض برقه « لج » ( 33 درجه ) مىشود همانند عرض فاس و توزر و عرض اسكندريه « لا » ( 31 درجه ) است مانند عرض مراكش و اغمات . سپس دريا به سمت شمال مىپيچد نزد انعطاف آن تا پايان سمتش در سواحل شام .\r\nاختلاف درجهء عرض جغرافيائى در ساحل جنوبى چنين است و ما را از وضع ساحل شمالى خبرى نيست . گشادگى پهناى اين دريا به نهصد ميل مىرسد يا در حدود نهصد ميل .\r\nو اين فاصلهء ميان سواحل افريقيه است در جنوب و جنوه در ساحل شمالى .\r\nبلاد ساحل جنوبى از مغرب اقصى و اوسط و افريقيه از خليج كه سرآغاز اين درياست عبارت‌اند از : طنجه ، سبته ، بادس ، غساسه ، هنين ، و هران ، الجزاير ، بجايه ، بونه ، تونس ، سوسه ، مهديه ، صفاقس ، قابس ، طرابلس و سواحل برقه و اسكندريه\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nاين بود وصف اين درياى رومى كه حد مغرب است از جهت شمال . اما حد آن از جهت قبله ( يعنى جنوب ) ريگستانى است كه فاصله است ميان بلاد سياهان و بلاد بربر .\r\nعربهايى كه در باديه كوچ مىكنند آن را العرق گويند و اين عرق به منزلهء ديوارى است از براى مغرب و در جانب جنوبى آن از درياى محيط آغاز مىشود و به سمت مشرق در يك خط پيش مىرود تا به رود نيل كه از جنوب به سوى مصر سرازير مىشود برسد . در آنجا منقطع مىشود . پهناى آن سه مرحله يا بيشتر است . در جهت مغرب اوسط به زمينى سنگلاخ مىرسد كه عرب آن را الحماده گويد از دوين تا بلاد ريغ ، آن سوى آن در جهت جنوبى بعض بلاد جريد است داراى نخلستانها و رودها . از بلاد مغرب شمرده مىشود : چون بلاد بوده و تمنطيت در جانب جنوبى مغرب اقصى و تسابايت و تيكورارين در جانب جنوبى مغرب اوسط و غذامس و فزان و ودان در جانب جنوبى طرابلس ، هر يك از اينها اقليمى است مشتمل بر شهرهاى آبادان داراى روستاها و نخلستانها و رودخانه‌ها كه شمار هر يك به صد و بيشتر مىرسد .\r\nدر بعضى سالها تا حواشى جنوبى عرق كوچندگانى از مردم شام كه از صنهاجه بشمارند پيش مىروند و در حاشيهء شمالى آن اعراب كوچنده كه از مردم مغرب‌اند مسكن مىگزينند . پيش از اين - چنان كه خواهيم گفت - اين سرزمينها جولانگاه بربرها بود . اين بود حد مغرب از جانب جنوبى : جز عرق ديوارهء ديگرى است كه از كنار ارتفاعات آغاز مىشود و مغرب را مجزا مىسازد . اين ديواره همان كوههايى است كه از كنار دريا در مغرب ، تا برنيق از بلاد برقه كشيده شده است . در آنجا سلسله اين كوهها منقطع مىشود . مبدأ اين جبال از مغرب جبال درن است . ميان جبال محيط به ارتفاعات و عرق كه پيش از اين ياد كرديم ، دشتها و بيابانهايى است كه بيشتر نباتشان درخت است و در آن بخش كه در كنار ارتفاعات و نزديك به آنها ست نخلستانها و رودخانه‌هاست .\r\nدر سرزمين سوس جنوب مراكش ، تا رودانت و ايفرى فويان [ 1 
  ] و ديگر شهرهاست شهرهايى هم داراى نخلستانها و رودها و مزارع متعدد و آباد . در جنوب فاس سجلماسه است با روستاهاى آن ، شهرى است معروف و نيز درعه است كه آن نيز شهرى معروف است . در جنوب تلمسان قصور ( دژهاى ) متعددى است همه داراى نخلستانها و رودها و شهر فيكيك واقع است و در جنوب تاهرت نيز قصورى ( دژهايى ) است و شهرهايى در يك خط در كنار هم از مشرق تا به مغرب و نزديكترين مكان به آن جبل راشد است كه در آنجا نيز همه نخلستانها و مزارع و انهار است و نيز قصرهاى مصاب است كه شمارشان از صد در مىگذرد . بيشتر اراضى قبلهء ( جنوب ) الجزاير داراى نخلها و رودخانه‌هاست . سپس شهر واركلى در جنوب\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : قوبان خوانده مىشود ، بدون نقطه و در نسخهء  E  : مويان\r\n","page_name":" 96 ","page_number":116},
  {"content":"\r\n\r\nبجايه . شهرى است تنها داراى آب و هوايى دريايى با نخلستانهاى بسيار . در سمت آن به سوى ارتفاعات بلاد ريغ قرار دارد . بيش از سيصد روستاست در كنارهء وادى ، از مغرب به مشرق و بيش از صد شهر . مركز آن شهر بسكره است از بزرگترين شهرهاى مغرب . همهء اينها داراى نخلستانها و رودها و زمينهاى مزروع و روستاهاست . سپس بلاد جريد است در جنوب تونس .\r\nشامل نفطه و توزر و قفصه و بلاد نفزاوه و همه را بلاد قسطيليه گويند . بلادى است آبادان با نخلستانها و رودها . آنگاه قابس كه در جنوب سوسه است و آن بندرى است بر كنار دريا و از بزرگترين شهرهاى افريقيه . اين شهر زمانى دار الملك ابن غانيه بود و ما از او ياد خواهيم كرد .\r\nداراى نخلستانها و رودها و مزارع است . آنگاه فزان و ودان در جنوب طرابلس . در آنجا قصور متعدد است همه با نخلها و رودها . آنجا نخستين جايى است از سرزمين افريقيه كه به دست مسلمانان فتح شد و اين هنگامى بود كه عمر بن الخطاب ، عمرو بن العاص را به غزاى آن فرستاد .\r\nآنگاه واحات است در جانب جنوبى برقه . مسعودى در كتاب خود از آن ياد كرده است . در آن سوى همهء اينها در سمت جنوب هر چه هست بيابانها و ريگستانهاست نه در آنجا كشته‌اى توان يافت و نه چراگاهى تا به عرق منتهى شود .\r\nاز آن سوى آن ، جولانگاههاى ملثمين است و چنان كه گفتيم همه بيابانهاست تا بلاد سياهان و ميان اين بلاد و كوههايى كه ديوارهء تلول هستند دشتهايى است با مزاج گوناگون گاه به مزاج صحرا و آب و هوا و نباتات آن . در اين بخش است قيروان و جبل اوراس كه از ميان آن مىگذرد و بلاد الحضنه آنجا كه طبنه است ميان زاب و تل . در اين بخش است مقره و مسيله و نيز سرسو كه در جنوب تلمسان است و تا هرت كه جبل دبدو [ 1 
  ] در آنجاست . اين بود حد مغرب از جانب قبلى يا جنوبى .\r\nاما حد مغرب از جانب شرقى بر حسب اختلاف اصطلاحات مختلف مىشود . اهل جغرافيا گويند . درياى قلزم است كه از درياى يمن بيرون مىآيد و به سمت شمال با انحرافى اندك به سمت مغرب پيش مىرود تا به شهر قلزم و سويس رسد . و اين آخر حد شرقى مغرب است در نزد ايشان و اقليم مصر و برقه هم داخل در آن است .\r\nمغرب در نظر جغرافيا نويسان جزيره‌اى است كه از سه طرف - چنان كه مىبينى دريا بر آن احاطه دارد . ولى چنان كه در اين زمان ميان ساكنان اين اقاليم شايع است اقليم مصر و برقه را جزء مغرب به حساب نمىآورند و مغرب از طرابلس و ما وراء آن است به بعد به سوى مغرب ، يعنى مراد از مغرب سرزمينهايى است كه مساكن بربرها بوده است . مغرب اقصى بخشى از مغرب است و آن ميان وادى ملويه است از جهت شرقى تا اسفى از شهرهاى ساحل درياى محيط و جبال غربى درن . آنجا اغلب ديار مصامده است از مردم درن و برغواطه و غماره و آخر غماره\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  D  و  E  : دبرو و در  A  : ديرو .\r\n","page_name":" 97 ","page_number":117},
  {"content":"\r\n\r\nبطويه است در سمت غساسه و با ايشان بسيارى از صنهاجه و مطغره و اوربه و غير ايشان زندگى مىكنند . درياى محيط از جانب غربى و درياى روم از جانب شمالى و كوههاى بلند چون كوه درن از جنوب و جبال تازى از جانب شرقى آن را در ميان گرفته‌اند .\r\nاز آنجا كه كوهها بر حسب اقتضاى خلقت بر كنار درياها بيشتر و انبوه‌تر است در مغرب نيز كوههاى بسيارى است . ساكنان اين كوهها اغلب از مصامده هستند و اندكى از صنهاجه‌اند جلگه‌ها و دشتها در ناحيهء غربى آن قرار دارند چون : ازغا و تامسنا و تالاد و دكاله . ساكنان اين بلاد علاوه بر بربرها اعراب جشم و رياح نيز هستند . از اين رو سرزمين مغرب انباشته از اممى است كه جز آفريدگارشان كس شمار ايشان را نداند . مغرب همانند جزيره يا يك بلد واحد است كه در ميان دريا و كوهها محاط شده است . مركز و دار الملك آن در اين عهد شهر فاس است .\r\nدر وادى ام الربيع نهر عظيمى جارى است . آن سان كه عبور از آن به هنگام بارانها دشوار است و چون دريا به حالت مد آيد آب اين نهر نيز بالا آيد چنان كه تا هفتاد ميل يا چيزى نزديك به آن ، برسد . مصب اين رود كه در درياى بزرگ مىريزد پهناور است و شهر ازمور در كنار آن است . اين رود عظيم از جبال درن سرچشمه مىگيرد و از دهانه‌اى بزرگ يكى از چشمه‌ها مىجوشد در سرزمين مغرب جارى مىشود و نهرى ديگر مىجوشد كه به سمت جنوب جريان دارد و به بلاد درعه مىگذرد . در بلاد درعه نخلستانهاى بسيار است و محصول ويژه آن نيل است . صناعت به دست آوردن آن از درختش در آن ديار رواج دارد . درعه عبارت است از قلعه‌هايى داراى درختان بسيار كه از دامنهء كوه درن تا پايان آن گسترده است . و آن نهر را به نام آن شهر نهر درعه گويند . نهر درعه پس از عبور از درعه در سمت جنوب بلاد سوس در ريگستان فرو مىرود .\r\nاما رود ملويه در پايان مغرب اقصى است . رودى عظيم است . سرچشمهء آن دهانه‌اى است از جبال جنوبى تازى و در نزد غساسه در درياى رومى مىريزد . ديار مكناسه كه به نام آنهاست در قديم در كنار آن بوده است و امروز امم ديگرى از زناته در آنجا هستند . در قلعه‌هايى از بالاى رود تا به پايين معروف به وطاط [ 1 
  ] . در مجاور آنها در آن نواحى امم ديگرى است از بربر و مشهورترين ايشان بطالسه‌اند برادران مكناسه . از سرچشمهء اين رود نهر بزرگى جدا مىشود و با انحرافى به سمت مشرق به جنوب مىرود و عرق را قطع مىكند تا به بوده مىرسد . سپس به تمنطيت مىرود اين رود را امروز رود كير مىگويند بر كرانه‌هاى آن چند قله است . سپس به سوى صحرا جريان مىيابد و در ريگستانها فرو مىرود . در آنجا دژهايى است با نخلها به نام ركان . در مشرق بوده در آن سوى عرق قلعه‌هاى تسابيت است از قلاع\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : وطاطا .\r\n","page_name":" 98 ","page_number":118},
  {"content":"\r\n\r\nصحرا و در شرق تسابيت به جانب جنوبى قلاع تيكورارين قرار داد . شمار آنها به سيصد يا بيشتر مىرسد . همهء اينها در واديى است كه از مغرب به مشرق كشيده شده است و در آن اسمى است از قبايل زناته .\r\nاما مغرب اوسط ، اغلب ديار زناته است . پيش از اين از آن مغراوه و بنى يفرن بود .\r\nقبايل مديونه و مغيله و كوميه و مطغره و مطماطه نيز با آنهاست . پس از ايشان به دست بنى بادين افتاد . مركز آن در اين عهد شهر تلمسان است تلمسان دار الملك آن است . در جانب شرقى آن بلاد صنهاجه است از الجزاير و متيجه و المديه است و در كنار آن بجايه . قبايل آن امروزه همه مغلوب عربهاى زغبه هستند . در وادى شلف بنى واطيل نهر اعظم مىگذرد .\r\nسرچشمهء آن بلد راشد است در بلاد صحرا و اين نهر به تل كه امروز از بلاد حصين است داخل مىگردد . سپس به جانب مغرب مىگردد و چند نهر ديگر از نهرهاى مغرب اوسط به آن افزوده مىشود ، چون نهر مينا و غير آن . تا آنگاه كه در بين كلميتوا و مستغانم به درياى رومى مىريزد .\r\nاز دهانهء آن نهر ديگرى بيرون مىآيد كه از جبل راشد به سوى مشرق جارى است و از زاب مىگذرد و در شوره‌زارهاى ميان توزر و نفزاوه فرو مىرود اين رود را وادى شدى گويند .\r\nاما بلاد بجايه و قسنطينه ، سرزمين قبايل زواوه و كتامه و عجيسه و هواره است . امروز جز كوههاى صعب العبور آن ، جايگاه عربهاست .\r\nاما افريقيه همه‌اش تا طرابلس است . دشتهايى است وسيع . سابقا ديار نفزاوه و بنى يفرن و نفوسه بود و ديگر قبايل بىشمار بربر . مركز آن شهر قيروان است و در اين عهد جولانگاههاى عرب است از بنى سليم و بنى يفرن و هواره مغلوب و زير دست ايشان‌اند . آنان زبان اعجمى خود را فراموش كرده‌اند و به زبان عربى سخن مىگويند و چون عربان لباس مىپوشند و در همهء احوال شبيه به آنان هستند . مركز آن در اين عهد شهر تونس است .\r\nتونس دار الملك آن است و رود بزرگ معروف به مجرده از آنجا مىگذرد . ديگر رودها به آن مىپيوندد و در درياى روم مىريزد . اين رود در يك مرحله‌اى از غرب تونس در موضعى به نام بنزرت در درياى روم مىريزد . اما برقه بناهايش ويران شده و نشانش بر افتاده است .\r\nپيش از اين ديار قبايل لواته و هواره و جز ايشان از بربرها بود و امروز جولانگاههاى عرب .\r\nدر اين بخش از مغرب شهرهاى آبادان بسيار بود . چون لبده و زويله و برقه و قصر حسان و امثال آن . اكنون همه ويران شده‌اند و به بيابان بدل گرديده چنان كه گويى اصلا نبوده‌اند .\r\nو اللّه اعلم .\r\n\r\n","description":"","footnote":"","page_name":" 99 ","page_number":119},
  {"content":"\r\n\r\n\r\nفصل سوم در ذكر سرگذشت اين نژاد در قديم و جديد از فضايل انسانى و خصايص شريفى كه ايشان را به مراتب بلند عزت و سلطنت و فرمانروايى فرا برد\r\nدربارهء اين نژاد يعنى بربرها و بسيارى شمار ايشان و از قبايل بسيار و جدال و آويزشان با ملوك و دول از هزاران سال پيش يعنى از آن زمان كه با بنى اسرائيل در شام جنگيدند و از آنجا بيرون آمدند و رهسپار افريقيه و مغرب شدند ، سخن گفتيم . همچنين از نبرد ايشان با نخستين سپاهيان اسلام كه به فتح آن ديار رفته بودند و سپس يارى كردن ايشان مسلمانان را در مقابل دشمنانشان و از مقامات پسنديده و آثار جميلهء آنان ياد كرديم و گفتيم كه دهياى كاهنه و قوم او ، پيش از اسلام در جبل اوراس ملك و عزتى داشتند و اين ملك و عزت بعد از اسلام هم بر جاى بود تا آنگاه كه عربها بر او غلبه يافتند . همچنين قبيلهء مكناسه نخست از مسلمانان پيروى كردند سپس مرتد شدند و در مغرب اقصى در برابر ايشان صف آرايى كردند ولى در برابر عقبة بن نافع [ 1 
  ] رو به گريز نهادند . بعدها سپاه هشام در سرزمين مغرب مغلوبشان ساخت .\r\nابن ابى زيد [ 2 
  ] گويد : بربرها در افريقيهء مغرب دوازده بار مرتد شدند و در هر بار با مسلمانان به نبرد برخاستند و اسلامشان جز در ايام موسى بن نصير و به قولى بعد از آن استوارى نيافت . نيز در باب صحراها و بيابانها و بلادى كه در آنها مىزيستند و دژها و قصور و شهرهايى كه بنا كردند چون سجلماسه و قصور توات و تيكورارين و فيكيك و مصاب و واركلى و بلاد ريغه و زاب و نفزاوه و حمه و غدامس سخن آورديم . سپس از جنگها و كشاكشها و دول و ممالكشان ياد نموديم و از آنچه ميان ايشان و طوالع عرب از بنى هلال در قرن پنجم در افريقيه گذشت و آنچه ميان ايشان با دولت آل حماد در القلعه اتفاق افتاد و دوستى و دشمنى آنان با لمتونه و تاهرت بحث كرديم . و به بنى بادين و موحدين و متصرفاتشان در مغرب و به بنى مرين و حوادث ايشان با عبد المؤمن اشارت نموديم . همهء اينها شهادت مىدهند كه اين نژاد ، نژادى بزرگ است و همواره دشمنانشان از ايشان بيمناك بوده‌اند و از سطوت و كثرتشان ترسان . قوم بربر نيز با ديگر امم عالم و ديگر نژادها چون عرب و ايرانيان و يونانيان و روميان برابر بوده‌اند ولى دستخوش فنا شدند و جمعشان پراكنده شد . زيرا خود دستخوش عوارض نعمت و عزت فرمانروايى شدند و به سبب تكرر دولتها كه مىآمدند و مىرفتند جمعشان روى به نقصان نهاد و قبايل و عشايرشان عرضه تلاشى گرديد و خود زير دست دولتهاى ديگر\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : عامر .\r\n[ ( 2 ) 
  ] ممكن است يزيد هم خوانده شود .\r\n","page_name":" 100 ","page_number":120},
  {"content":"\r\n\r\nو خراجگزار ايشان گشتند و اين امر سبب شد كه بسيارى از مردم نسب بربرى خود را انكار كنند . و گر نه اوربه را در ايام فتح اميرى بود به نام كسيله و زناته را اميرى بود به نام وزمار بن صولات كه در نبرد با مسلمانان به اسارت افتاد . او را به مدينه نزد عثمان بن عفان بردند .\r\nپس از اين وقايع هواره و صنهاجه و بعد از آنان كتامه دولتى تشكيل دادند و مغرب و مشرق را در تصرف آوردند و همواره مزاحم بنى عباس بودند . از اين حوادث در ميان آنان فراوان رخ داده است .\r\nاما آراسته بودن ايشان به فضايل انسانى و رقابت در اخلاق حميده و صفات پسنديده و مراتب شرف و رفعت و حمايت از پناهنده و رعايت ذمه و وفاى به قول و عهد و پيمان و صبر بر مكاره و ثبات در شدايد و عدالت و چشمپوشى از عيوب و گذشت از انتقام و ترحم به مسكين و بخشايش و بخشش و توقير اهل علم و مهمان نوازى و يارى درماندگان در نوائب و علو همت و تسليم نشدن در برابر ستم و زورگويى دولتها و فرو رفتن در كام خطرها و جانبازى در راه خدا و يارى دين او ، آنان را آثارى است كه اخلاف از اسلاف خود حكايت كرده‌اند و در كتابها مسطور است . مشاهيرشان در طبقهء اول عبارت‌اند از : بلكين بن زيرى صنهاجى عامل افريقيه از سوى عبيديان و محمد بن خزر و خير پسر او و عروبة بن يوسف الكتامى و كسى كه به دعوت عبيديان قيام كرد يعنى عبيد اللّه الشيعى و يوسف بن تاشفين ملك لمتونه در مغرب و عبد المؤمن بن على ، شيخ موحدين و يار امام محمد بن تومرت . و بزرگانشان از طبقهء دوم كه پرچمداران دولتهاى خود و بنيانگذاران اساس فرمانروايى خود در مغرب اقصى و مغرب اوسط بوده‌اند ، عبارت‌اند از : سرور همگان يعقوب بن عبد الحق سلطان بنى مرين و يغمراسن بن زيان سلطان بنى عبد الواد و محمد بن عبد القوى بن و زمار كبير بنى توجين و ثابت بن منديل امير مغراوه و اهل شلف و زمار بن ابراهيم زعيم بنى راشد . كه همه در عصر خود در برآوردن كاخ عزت و شرف قوم خود سهمى بسزا داشته‌اند و اخبارى كه ايشان از نقل شده به سبب شهرت و تواتر ترديد ناپذير است .\r\nبربرها را در اقامهء مراسم شريعت و عمل به احكام دين و ياريگرى ايشان از احكام الهى چيزى نيست كه ناشناخته مانده باشد . گويند كه براى آموختن احكام دين به كودكانشان برايشان معلم مىآوردند و خود نيز در انجام واجبات اصرار مىورزيدند چنان كه در باديه نيز به اقامهء نماز جماعت و درس قرآن مىپرداختند و در كارهاى روزانه از حاملان علم فقه ، مسائل مىپرسيدند و آنان را حكم قرار مىدادند و به اهل دين و اعمال صالح در بلاد خود روى مىآوردند تا از ايشان بركت خواهند . بسا براى جهاد در راه خدا و جانبازى در طريق حق و جنگ با اعداى اسلام كارهاى شگرف مىكرده‌اند . يكى از اين مجاهدين يوسف بن تاشفين و ديگرى عبد المؤمن بن على و فرزندان ايشان است . سپس يعقوب بن عبد الحق و فرزندان او . اينان را در اهتمام به علم و جهاد در راه خدا و بنا كردن مدارس و پىافكندن\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nزاويه‌ها و رباطها و سد ثغور و بذل نفس در راه خدا و انفاق اموال در سبيل خير و مخالطت با اهل علم و ترفيع مكانت و مكان ايشان در مجالس خود و گفتگو با ايشان در امور دينى و انقياد به اشارتشان در وقايع و احكام و مطالعهء سير و اخبار اولياء و خواندن آنها در مجالشان حتى در دواوين ملك و مجالس فرمانروايى و كاخهاى عزت ، آثار بسيار است .\r\nپادشاهانشان براى شنيدن شكايتهاى متظلمان و گرفتن حق رعايا از عمال و تنبيه ستمكاران به ميان مردم مىآمدند . صحن سراها و درون كاخهاى خلافت را به مساجد تبديل مىكردند و نماز جماعت برگزار مىكردند و قاريان بامدادان و شبانگاه به تلاوت كلام خدا مىپرداختند .\r\nملوكشان همواره براى استوار نگهداشتن مرزهاى مسلمانان و بر آوردن باروها و تاسيس پادگانها ، اموال بسيار صرف مىكردند . شاهد آن آثارى است كه از آنان بر جاى مانده است .\r\nاما وقوع خوارق و ظهور كاملين نوع انسان در ميان ايشان ، مىگوييم كه اولياء صاحب تصرف و صاحبان نفوس قدسيه و علوم موهوبه بسيار داشته‌اند . همچنين حاملان علم كه خود از تابعين صحابه بودند و بعد از آنان ، ائمه و كاهنان صاحب خبر و آگاه از مغيبات و غرايب و خوارق عادات كه در اين قوم ظهور كرده‌اند حاكى از عنايت خداى تعالى به آنان و كرامتش در حق آنان بوده است . اعمالى كه از آنان نقل شده خود شگفتى آور است .\r\nاز مشاهير حملهء علم در آن قوم يكى سعفو بن واسول جد بنى مدرار ملوك سجلماسه است . او تابعين را درك كرد و از عكرمه غلام ابن عباس علم آموخت . عريب بن حميد در تاريخ خود از او ياد كرده است . ديگر ابو يزيد مخلد بن كيداد اليفرنى صاحب الحمار است كه بر ضد دولت شيعهء عبيدى ، در سال 302 خروج كرد و از خوارج بود . در توزر از مشايخ آن ديار علم آموخت و خود صاحب فتوا شد . بر مذهب اباضيه بود و در اعتقاد خويش پاى بر جا .\r\nسپس با عمار اعمى كه از صفريهء نكاريه بود ديدار كرد ابو يزيد به آيين او در آمد و با پذيرفتن آن مذهب از كسوت سعادت بيرون آمد . با اين همه در اين قوم صاحب چنان اشتهارى است كه هرگز فراموش نمىشود . ديگر منذر بن سعيد ، قاضى جماعت است در قرطبه او از كوچندگان و لهاصه و از سوماته است . ولادت او در سال 310 و وفاتش در سال 383 بود . منذر بن سعيد از بربرهاى بتر بود از نسل مادغس . به دست عبد الرحمان بن الناصر هلاك شد . ديگر ابو محمد بن ابى زيد [ 1 
  ] علم المله است او نيز از نفزاوه بود . از اينان كه بگذريم در علم نسب شناسى و تاريخ و ديگر علوم و فنون مردانى نام آور از ميان ايشان برخاسته‌اند .\r\nاز مشاهير زناته يكى موسى بن صالح الغمرى است كه در نزد همگان مشهور است ما به هنگام سخن در غمره - از شعوب زناته - از او ياد كرديم . موسى بن صالح هر چند در باب عقيدهء او اخبار صحيحى به دست نياورده‌ايم از چهره‌هاى درخشان اين نژاد است ، و دليل بر\r\n\r\n\r\n","description":"","footnote":"\r\n[ ( 1 ) 
  ] به ظن قوى بايد محمد بن ابى يزيد باشد .\r\n","page_name":" 102 ","page_number":122},
  {"content":"\r\n\r\nاينكه اين نژاد بسيارى از خواص انسانى چون ولايت و كهانت و علم و سحر را دارا بوده است .\r\nحكايت كنند كه خواهر يعلى بن محمد اليفرنى بدون شوى پسرى زاييد او را كلمام ناميدند . اين پسر بعدها مردى دلير شد و چنان مىنمود كه وجود او از خوارق عادات و از مواهب خداوندى است كه تنها به او داده شده نه به ديگر از همگنان او . بعضى از خواص ايشان را از پذيرفتن چنين پديده‌اى حوصله تنگ آمد زيرا اينان نمىدانستند كه خداى تعالى در حق آن زن و امثال او چگونه قدرت نمايى كرده است . و مىگفتند كه آبستن شدن او در اثر آبتنى در چشمهء آب گرمى در آن نواحى بوده است كه شيرى از آب آن مىخورده و اين دوشيزه از بزاق شير كه در آن آب ريخته شده آبستن شده است . از اين رو او را فرزند شير مىگفتند زيرا يكى از ويژگيهاى آن حيوان يعنى شجاعت در وجود او ظاهر شده بود . در ميان اين قوم از اين گونه حكايات بسيار است كه اگر كسى به جمع آورى آنها بپردازد خود كتابهايى خواهد شد .\r\nپيوسته اين عادت و حالت ايشان بود تا آنگاه كه تشكيل دولتهايى دادند و به فرمانروايى رسيدند و ما اكنون در صدد ذكر آن هستيم .\r\n\r\nفصل چهارم در ذكر اخبار ايشان به طور خلاصه از پيش از فتح اسلامى و بعد از آن تا حكومت بنى الاغلب\r\nبربرها نژادى هستند داراى شعوب و قبايل بىشمار و در تاريخ افريقيه و مغرب و در اخبار ارتداد و غزوات نام اين قبايل و شعوب آمده است . ابن الرقيق گويد كه موسى بن نصير چون سقيوما را فتح كرد به وليد بن عبد الملك نوشت كه اكنون براى تو صد هزار اسير از مردم سقيوما ، گرفته‌ام . وليد بن عبد الملك در جواب نوشت : واى بر تو پندارم كه اين يكى از دروغهاى تو باشد ولى اگر راست گفته باشى اين محشر آن امت است . پيوسته بلاد مغرب تا طرابلس بلكه تا اسكندريه و ما بين درياى روم و بلاد سياهان از زمانهاى دور كه كس آغاز و انجام آن را نمىداند به قوم بربر آبادان بوده است . بربرها چون ديگر عجمانى كه در مغرب و مشرق زندگى مىكنند دينشان دين مجوس بود مگر در برخى مواقع كه به دين ملتى كه بر آنان غلبه مىيافت در مىآمدند . زيرا امتهايى كه صاحب دولتهاى بزرگ بودند بر ايشان غلبه مىيافتند . بنا بر آنچه مورخان گفته‌اند بارها مغلوب ملوك يمن شده‌اند و به فرمان ايشان گردن نهاده‌اند و دينشان را پذيرفته‌اند .\r\nابن كلبى گويد : حمير پدر قبايل يمنى مدت صد سال بر مغرب غلبه داشت و او بود كه شهرهاى خود را در افريقيه و صقليه بنا نمود . مورخان در باب جنگ افريقس بن صيفى از تبع‌ها در بلاد مغرب ، متفق القول‌اند ما در اخبار ايشان آورديم و همچنين ملوك روم از رم و قسطنطينيه به پيكار ايشان آمدند و شهر قرطاجنه را ويران كردند سپس چنان كه در اخبار روم\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nآورديم از نو بنا كردند . آنان در سواحل دريا و حوالى آن ، شهرهاى بزرگ و استوار و مشهور بنا كردند كه آثار برخى از آنها تا به امروز باقى است مانند : سبيطله و جلولا و مرناق و وطاقه و زانه و غير آنها ، شهرهايى كه مسلمانان عرب در آغاز فتح به هنگام استيلايشان بر مغرب ويران نمودند . بربرها در آن ايام به كيش فاتحان يعنى كيش مسيحى بودند و به آنان مال المصالحه و خراج مىپرداختند .\r\nبربرها در ضواحى ، يعنى بيرون شهرها كه به سبب وجود سپاهيان فاتح وحشت‌انگيز شده بود ، خود داراى آلت و عدت و رؤسا و فرمانروايان بودند و امرايشان تن به ذلت نمىدادند روميان و فرنگان نيز آنان را كه در ضواحيشان مىزيستند نمىآزردند و به خشم نمىآوردند .\r\nاسلام آمد بربرها در مملكتى بودند كه روميان بر آن غلبه يافته بودند و به هرقل ( هراكليوس ) پادشاه قسطنطينيه ماليات مىپرداختند . مقوقس فرمانرواى اسكندريه و برقه و مصر نيز خراجگزار او بود . همچنين فرمانرواى طرابلس و لبده و صبره و فرمانرواى صقليه و فرمانرواى گوتى اندلس كه مغلوب روم شده بودند به روميان خراج مىدادند و مذهب مسيحى را از آنان گرفته بودند البته فرنگان زمام امور افريقيه را در دست داشتند و روميان را در آنجا فرمانروايى نبود بلكه آن گروه از روميان كه در افريقيه بودند در زمرهء لشكريان فرنگان بودند . آنچه در كتب تاريخ فتح اسلامى در افريقيه سخن از روم رفته مراد فرنگان است و عنوان روم از روى تغليب است .\r\nزيرا عربها در آن ايام فرنگان را نمىشناختند و چون هر چه در شام جنگيده بودند با روميان بود ، از اين رو مىپنداشتند كه روميان عنوان همهء امم مسيحى است و هرقل پادشاه همهء مسيحيان است . پس رومى واژه‌اى شد كه بر تمام مسيحيان اطلاق مىشد .\r\nاكنون به نقل اخبار آنچنانكه هست پرداخته مىشود . جرجير [ 1 
  ] [ گرگوريوس 
  ] كه به هنگام فتح كشته شد از فرنگان است نه از روميان . همچنين امتى كه در افريقيه آمد و بربرها را مغلوب نمود و در شهرها و دژهاى آن ديار فرود آمد از فرنگان بود . برخى از بربرها بر كيش يهود بودند و اين كيش را از بنى اسرائيل به هنگام گسترش و قوت دولتشان فرا گرفته بودند .\r\nهمچنين جراوه ساكنان جبل اوراس ، قبيلهء كاهنه كه در آغاز فتح اسلامى كشته شد و نيز قبايل نفوسه از بربرهاى افريقيه و قبايل فندلاوه و مديونه و بهلوله و غياته و بنى فازار از بربرهاى مغرب اقصى . تا آنگاه كه ادريس بزرگ از بنى حسن بن الحسن كه در مغرب و نواحى آن خروج كرد بقاياى اديان و مذاهب قديم را محو كرد . بعضى از بربرهاى افريقيه و مغرب كه تحت فرمانروايى روميان بودند بر كيش مسيحى بودند و ما از آن ياد كرديم . چون زمان فتح رسيد و مسلمانان در سال 29 هجرى ، در زمان عمر بن الخطاب ( رض ) لشكر به افريقيه بردند و عبد اللّه بن سعد بن ابى سرح - از بنى عامر بن لوى - بر آن ديار غلبه يافت ، جرجير\r\n\r\n\r\n","description":"","footnote":"\r\n[ ( 1 ) 
  ] مطابق ضبط نسخه‌هاى خطى  A  و  B  و  D  .\r\n","page_name":" 104 ","page_number":124},
  {"content":"\r\n\r\nپادشاه فرنگان كه در آن روزگار در افريقيه فرمان مىراند به مقابله برخاست و همهء فرنگان و روميان را كه در شهرها بودند و جماعاتى از بربر و ملوك ايشان را كه در ضواحى مىزيستند گرد آورد .\r\nپادشاهى بود ميان طرابلس و طنجه كه دار الملك او سبيطله بود . با صد و بيست هزار سپاهى با مسلمانان روياروى شد . مسلمانان در آن جنگ بيست هزار تن بودند . سپاه دشمن در هم شكستند و سبيطله را فتح كردند و ويران ساختند و جرجير پادشاهشان را كشتند و خداوند اموال و دخترانشان را نصيب مسلمانان ساخت . از جمله دختر او را ، قاتل او ، عبد اللّه بن زبير تصاحب كرد ، زيرا مسلمانان چنان قرار نهاده بودند كه هر كه جرجير را بكشد دخترش از آن او باشد . خبر فتح را به مدينه نزد خليفه عثمان فرستاد و داستان آن مشهور است . از ديگر سو فرنگان و روميانى كه با آنان بودند از پيروزى مسلمانان زار و ملول شدند و همهء قلعه‌هاى افريقيه از ماجرا خبر يافتند . مسلمانان به پيشروى و حمله‌هاى خود ادامه دادند و ميان ايشان و بربرها نبردهايى پى در پى درگرفت و از ايشان كشتار بسيار كردند و بسيارى را به اسارت گرفتند . چنان كه از ملوك ايشان و زمار بن صقلاب [ 1 
  ] جد بنى خزر كه در آن ايام امير مغراوه و زناته بود اسير شد و او را نزد عثمان بن عفان بردند . و بر دست عثمان مسلمان شد . عثمان بر او منت نهاد و آزادش كرد و فرمانروايى قومش را به او داد . بعضى مىگويند كه او به نزد عثمان رفت و مسلمانان را بر ضد فرنگان يارى داد و آنان تسليم مصالحه شدند . با ابن ابى سرح شرط كردند كه اگر عرب را از بلادشان بيرون برد سيصد قنطار زر به او بدهند و او چنان كرد . مسلمانان به مشرق بازگشتند و سر گرم ديگر حوادث اسلامى در شرق شدند . چون معاوية بن ابى سفيان زمام حكومت بر دست گرفت ، معاوية بن حديج السكونى را از مصر به افريقيه فرستاد . معاوية بن حديج در سال 45 بيامد تا افريقيه را بگشايد . پادشاه روم از قسطنطينيه سپاه خود از راه دريا به دفاع فرستاد ولى سودى نبرد و عربها در حصن الاجم شكستش دادند و جلولا را محاصره كردند و بگشودند . معاوية بن حديج به مصر باز گرديد . معاوية بن ابى سفيان بعد از او عقبة بن نافع را به افريقيه فرستاد . عقبه شهر قيروان را پى افكند . فرنگان پراكنده شدند و به دژها پناه بردند و بربرها در ضواحى ماندند . در زمان يزيد بن معاويه ابو المهاجر غلام مسلم بن مخلد امارت افريقيه يافت . رياست بربر در اين ايام در اوربه و از آن كسيلة بن لمزم بود و او سر بربرهاى برانس بود و رديف او سكرديد بن رومى بن مازرت اوربى بود . هر دو بر كيش نصرانيت بودند و در آغاز فتح اسلام آوردند . سپس به هنگام امارت ابو المهاجر مرتد شدند و برانس گرد ايشان بگرفتند ابو المهاجر بر سرشان لشكر برد تا به نزديكى تلمسان رسيد . در آنجا منهزمشان ساخت و بر كسيله دست يافت . كسيله اسلام آورد و خواست كه او را نكشد . پس از\r\n\r\n\r\n","description":"","footnote":"\r\n[ ( 1 ) 
  ] در جزء دوم ، صولات بن وزمار آمده است .\r\n","page_name":" 105 ","page_number":125},
  {"content":"\r\n\r\nابو المهاجر ، عقبه به افريقيه آمد و كسيله را به سبب دوستيش با ابو المهاجر منكوب ساخت .\r\nسپس دژهايى از آن فرنگان را چون باغايه و لميس بگرفت . ملوك بربر در زاب و تا هرت با او رويا روى شدند و او همه را يكى پس از ديگرى در هم شكست و به مغرب اقصى داخل شد . غماره به اطاعت او در آمد . اميرشان در اين ايام يوليان نام داشت . آنگاه عقبه رهسپار وليلى شد ، سپس به جبال درن راند و با مصامده نبرد كرد . ميان او و مصامده نبردهايى بود مصامده او را در جبال درن محاصره كردند . جماعاتى از زناته كه پس از اسلام آوردن مغراوه ايشان نيز مسلمان شده بودند به يارى عقبه برخاستند و او را از محاصره برهانيدند . عقبه بربرهاى مصمودى را كشتار كرد و همه را به اسلام واداشت و بلادشان را زير پى سپرد .\r\nآنگاه عازم بلاد سوس شد تا با قبايل صنهاجه كه لثام ( دهان بند ، نقاب ) مىبستند نبرد كند . آنان در اين ايام مجوسى بودند و هنوز مسيحى نشده بودند . عقبه با مسوفه در آن سوى سوس جنگيد و جمعى از ايشان را اسير كرد و باز گرديد . كسيله در تمام اين مدت در بند او بود . او را با لشكر خود كه به ديگر جنگها مىرفت حركت مىداد . چون از سوس باز گرديد ، سپاهيان خود را به قيروان فرستاد و خود با اندكى باقى ماند . كسيله به قوم خود پيام داد كه به رهاييش برخيزند . آنان نيز پيام دادند كه به يارى او خواهند برخاست .\r\nپس ياران كسيله فرصت مغتنم شمردند و عقبه و همه يارانش را كشتند . كسيله افريقيه را پنج سال در فرمان خود گرفت و در قيروان فرود آمد و اعرابى را كه باقى مانده بودند و داراى زن و فرزند و بنه بودند امان داد و در ميان بربرها پادشاهى عظيم شد .\r\nقيس بن زهير البلوى [ 1 
  ] در ايام حكومت عبد الملك بن مروان به خونخواهى عقبه ، در سال 67 به افريقيه لشكر آورد . كسيله نيز بربرها را گرد آورد و با او در نواحى قيروان روياروى شد . ميان دو گروه نبرد در گرفت . سپاه بربر منهزم شد و كسيله و گروهى بىشمار از يارانش كشته شدند . عربها ايشان را تا مرمجنه [ 2 
  ] تعقيب كردند و از آنجا تا ملويه . در اين نبرد بربرها ذليل شدند و سواران و رجالشان از ميان رفتند و شوكتشان بر افتاد . پس از آن فرنگان نيز ديگر نتوانستند اظهار قدرت كنند . بربرها از زهير و عربها سخت بترسيدند و به دژها و حصارها پناه بردند . پس از چندى زهير رهبانيت اختيار كرد و به مشرق باز گرديد و چنان كه گفتيم در برقه كشته شد . در افريقيه آتش فتنه افتاد و بربرها به چند فرقه تقسيم شدند و هر فرقه را امير يا رئيسى بود . از بزرگترين رؤساى بربر در اين ايام كاهنه ، دهيا دخت نابتة بن تيفان ملكهء جبل اوراس بود . قوم او از جراوه زعماء و ملوك بربرهاى بتر بودند .\r\nعبد الملك نزد حسان بن نعمان الغسانى عامل خود در مصر ، پيام فرستاد كه به جهاد\r\n\r\n\r\n","description":"","footnote":"\r\n[ ( 1 ) 
  ] ابن اثير : زهير بن قيس ، ج 4 / 105 . م .\r\n[ ( 2 ) 
  ] در نسخه‌هاى  A  و  B  و  D  : مرمحنه .\r\n","page_name":" 106 ","page_number":126},
  {"content":"\r\n\r\nافريقيه رود و براى او مدد فرستاد . حسان در سال 79 برفت و به قيروان داخل شد . و قرطاجنه را به جنگ بستد . فرنگانى كه در قرطاجنه بودند ، به صقليه و اندلس گريختند .\r\nسپس از بزرگترين ملوك بربر پرسيد . او را به كاهنه و قوم او جراوه اشارت كردند .\r\nحسان به جنگ كاهنه رفت و در وادى مسكيانه فرود آمد و لشكر بر سر او برد . ميانشان نبردى سخت در گرفت . مسلمانان منهزم شدند و خلق كثيرى از ايشان به قتل رسيد و خالد بن يزيد القيسى اسير شد . كاهنه و بربرها همچنان در پى حسان و عربها بودند . تا آنان را از منطقه قابس بيرون راندند و حسان خود را به طرابلس رسانيد . در آنچه نامهء عبد الملك به او رسيد كه در همانجا مقام كند . حسان در آنجا ماند و قصرها ( دژها ) يى بنا كرد كه تا به امروز هنوز هم به نام او باقى است . سپس كاهنه به جايگاه خويش باز گرديد و در آنجا اسير خود خالد بن يزيد القيسى را به فرزندى برگزيد . خود نيز دو پسر داشت . كاهنه پنج سال در افريقيه و بربر حكومت كرد . عبد الملك براى حسان مدد فرستاد . حسان در سال 74 به افريقيه باز گرديد . كاهنه همهء شهرها و روستاها را ويران كرده بود . در آن ايام از طرابلس تا طنجه يكسره روستاهايى بود به هم پيوسته . اين امر بر بربرها گران آمد و از حسان بن نعمان امان خواستند . حسان امانشان داد . آنگاه براى پراكندن نيروى كاهنه چاره انديشيد و لشكر بر سر او كشيد . كاهنه نيز با سپاه خود آمادهء رزم شد . ولى شكست خورد و خود در جايى به نام البير كه امروز در جبل اوراس به نام او معروف است كشته شد . بربرها با پذيرفتن اسلام و اطاعت از حسان بن نعمان امان خواستند و نيز اين شرط را كه همواره دوازده هزار تن از ايشان همراه او در جهاد شركت كنند ، پذيرفتند و اسلام آوردند و اسلامشان نيكو شد . حسان پسر بزرگ كاهنه را بر جراوه و جبل اوراس فرمانروايى داد . دو پسر او به اشارت مادر كه پيش از آن آنان را به فرمانبردارى راه نموده بود اسلام آوردند و به اطاعت در آمدند . كاهنه را شياطينى كه او را در كارها يارى مىدادند از سرانجام اين نبرد خبر داده بودند . حسان به قيروان رفت و ترتيب ديوان داد و هر جاى كه از بلاد بربر به دستش افتاد به گرفتن خراج با آن مصالحه كرد . حسان بر همهء آنهايى كه در افريقيه مىزيستند و عرب نبودند و نيز مسيحيانى كه با آنان زندگى مىكردند خراج نوشت ، چه بربر و چه برانس .\r\nبربرها خود با خود به ستيز برخاستند و در اثر اين اختلاف اكثر بلاد افريقيه و مغرب از سكنه خالى شد . موسى بن نصير كه امارت افريقيه يافته بود ، به قيروان رفت و ديد كه چسان در ميان قبايل كشمكش و اختلاف افتاده و عرصه خالى است . موسى بن نصير عجمان را از دور و نزديك گرد آورد و بربرها را كشتار كرد و سراسر مغرب زير پى سپرد .\r\nموسى بن نصير ، طارق بن زياد را امارت طنجه داد و با او بيست و هفت هزار سپاهى عرب و دوازده هزار بربر همراه كرد و فرمان داد كه عربها بربرها را قرآن و فقه بياموزند . بقيه بربر بر دست اسماعيل بن عبد اللّه بن ابى المهاجر در سال 101 مسلمان شدند .\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nابو محمد بن ابى يزيد گويد : بربرها - از طرابلس تا طنجه - دوازده بار مرتد شدند و اسلامشان استقرار نيافت تا آنگاه كه طارق و موسى بن نصير از دريا گذشته و به اندلس رفتند .\r\nموسى بن نصير سراسر مغرب را به فرمان آورده بود و بسيارى از وجود رجال بربر و امراى ايشان به رسم جهاد همراه او بودند . اينان از آغاز فتح در آنجا در اندلس ماندند . در اين هنگام بود كه اسلام در مغرب پا گرفت و بربر به فرمان او گردن نهاد و اسلام در دلهاى ايشان رسوخ يافت و ارتداد را فراموش كردند . سپس در ميان ايشان رگه‌هاى خوارج پديدار گرديد .\r\nبربرها آن مذهب را پذيرفتند و اصولش را از اعرابى كه از عراق منبع اين مذهب آمده بودند ، فرا گرفتند و به فرقه‌هاى اباضيه و صفريه - چنان كه در اخبار خوارج نقل كرديم - تقسيم شدند .\r\nبدعت خوارج در همه جا شايع شد و سران نفاق و جراثيم فتنه - از بربرها - آن را وسيله‌اى براى خيزش در برابر دولتها ساختند . و ديگر بربرها را به اين كيش دعوت كردند و كفريات آن را به آنان تلقين نمودند و حق را به باطل فرو پوشيدند تا آنگاه كه اين مذهب در دلهايشان جايگزين شد و نهالش ريشه دوانيد . سپس بربرها دست تطاول و تجاوز بر امراى خود گشودند و يزيد بن ابى مسلم را در سال 102 به سبب برخى اعمالش كشتند . در سال 122 در حكومت عبيد اللّه بن الحبحاب ، در ايام هشام بن عبد الملك كه لشكر به بلاد سوس آورد بار ديگر سر به شورش برداشتند . عبيد اللّه دست به كشتار بربرها و اسير كردن و تاراج ايشان گشود و برفت تا به قبايل مسوفه رسيد در آنجا نيز كشتار كرد و اسير گرفت . بربر را بيم او در دل افتاد . بربرها احساس كردند كه براى مسلمانان به منزلهء غنيمت جنگى هستند ، از اين رو بار ديگر بر عبيد اللّه بن الحبحاب بشوريدند . ميسرة المطغرى در طنجه بر عمر بن عبد اللّه المرادى بشوريد و او را به قتل آورد و با عبد الاعلى بن خديج الافريقى كه رومى الاصل بود و از موالى عرب ، بيعت كرد . عبد الاعلى مقدم صفريه بود ، از خوارج و مدتى در آن كار بود و با ميسره به خلافت بيعت كرد و به مذهب خويش ، مذهب صفريه ، دعوت نمود . ميسره روشى ناپسند در پيش گرفت . بربرها از او به خشم آمدند و كشتندش و خالد بن حميد الزناتى را بر خود امير ساختند .\r\nابن عبد الحكم گويد : خالد بن حميد از هتوره يكى از بطون زناته بود . چون زمام كارها به دست گرفت لشكر بر سر اعراب كشيد ، عبيد اللّه بن الحبحاب بر مقدمه لشكرى فرستاد . خالد بن حبيب سردار اين لشكر بود . در وادى شلف دو لشكر مصاف دادند . خالد بن حبيب با همهء يارانش كشته شدند . اين واقعه را واقعهء اشراف ناميدند . بلاد همه دستخوش شورش گرديد و امور مردم مختل شد . خبر به هشام بن عبد الملك رسيد ابن الحبحاب را عزل كرد و كلثوم بن عياض القشيرى را به جاى او گماشت . كلثوم بن عياض در سال 123 به امارت رسيد . هشام بن عبد الملك او را با دوازده هزار سپاهى از مردم شام روانه ساخت و به ثغور مصر و برقه و طرابلس\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nنوشت كه او را يارى دهند . كلثوم بن عياض به افريقيه و مغرب لشكر راند تا به وادى طنجه رسيد نام اين وادى سبو بود . خالد بن حميد الزناتى با سپاه بربر خود بر سر او تاخت لشكرى بىشمار بود . پس از آنكه مقدمهء لشكر كلثوم را در هم شكستند به كلثوم رسيدند . ميان كلثوم و بربر جنگى سخت در گرفت . كلثوم كشته شد و لشكرش پراكنده گرديد . مردم شام با بلج بن بشر القشيرى به اندلس رفتند و مردم مصر و افريقيه به قيروان .\r\nخبر اين شكست به هشام بن عبد الملك رسيد ، حنظلة بن صفوان الكلبى را فرستاد او در سال 124 [ 1 
  ] به قيروان آمد . در اين زمان هواره در برابر دولت عرب علم مخالفت افراشته بود . عكاشة بن ايوب و عبد الواحد بن يزيد الهوارى با قوم خود در آن زمره بودند . هواره و بربرهايى كه همراه آنان بودند منهزم شدند . حنظلة بن صفوان آنان را پس از جنگى شديد ، در قرن در خارج شهر قيروان شكست داد . عبد الواحد الهوارى كشته شد و عكاشه اسير گرديد .\r\nكشتگان را در اين جنگ شمردند صد و هشتاد هزار بود . حنظله فتحنامه به هشام نوشت . اين جنگ در موضعى نزديك قيروان بود به نام اصنام . چون ليث بن سعد اين خبر بشنيد ، گفت :\r\nتنها غزوه‌اى كه پس از غزوهء بدر بيش از هر غزوه‌اى دوست داشتم در آن به شهادت برسم غزوهء القرن و الاصنام بود .\r\nدر اين احوال آوازهء خلافت اموى در مشرق روى به خاموشى مىنهاد و فتنه‌ها بالا گرفته بود . شيعه و خوارج بر ضد خلافت مروان بن محمد برخاسته بودند و كار بدان انجاميد كه دولت بنى اميه منقرض شود و خلافت به بنى عباس رسد . عبد الرحمان بن حبيب از دريا گذشت و از اندلس به افريقيه آمد و آن را تصرف كرد . حنظله در سال 126 بار ديگر بر افريقيه غلبه يافت و بار ديگر فتنه‌ها سر برداشت در همه جا آشوب بر پا گرديد و هر صاحب دعويى دعوت خويش آشكار كرد و عامل بيشتر فتنه‌ها قبايل صنهاجه بود . اميرشان ثابت بن وزيدون و قومش بر باجه غلبه يافتند و عبد اللّه بن سكرديد نيز كه از امراى آنان بود با اتباع خود با او همراه بود .\r\nدر طرابلس عبد الجبار بن قيس و حارث كه از هواره بودند بشوريدند . اينان بر رأى اباضيه بودند . عامل طرابلس بكر بن عيسى القيسى را كشتند و اين به هنگامى بود كه بيرون آمده بود تا آنان را به صلح فرا خواند . مدتى كار بر اين منوال بود . آنگاه اسماعيل بن زيان نفوسى با ياران خود از قبايل نفوسه شورش آغاز نهاد و بر قابس مستولى شد . در سال 131 عبد الرحمان بن حبيب به جنگ بيرون آمد و بر سر شورشگران تاخت و عبد الجبار و حارث را بكشت و بسيارى از بربرها را بر خاك هلاك افكند سپس در سال 135 به تلمسان تاخت و آنجا را بگرفت و سرزمين مغرب را در زير پاى درنورديد و بربرهاى سركش را به فرمان در آورد .\r\n\r\n\r\n","description":"","footnote":"\r\n[ ( 1 ) 
  ] همهء نسخه‌هاى خطى : چهارصد ( اربعمائه )\r\n","page_name":" 109 ","page_number":129},
  {"content":"\r\n\r\nپس از آن فتنهء ورفجومه و ديگر قبايل نفزاوه در سال 140 بود . در اين هنگام عبد الرحمان بن حبيب از فرمان ابو جعفر المنصور سر بر تافته بود . و برادرانش الياس و عبد الوارث او را كشته بودند و اينك پسرش حبيب بن عبد الرحمان به جاى پدر نشسته بود . حبيب بن عبد الرحمان به خونخواهى پدر برخاست و الياس را بكشت . عبد الوارث به يكى از قبايل بطون بربر به نام ورفجومه پيوست . اميرشان عاصم بن جميل او را در پناه خود گرفت . يزيد بن سكوم امير ولهاصه نيز به دو پيوست چون همه در زير نام نفزاوه متحد شدند به نام ابو جعفر المنصور دعوت آشكار كردند و به قيروان راندند و به جنگ داخل شدند . حبيب به قابس گريخت و عاصم با قبايل نفزاوه به تعقيب او پرداخت .\r\nعبد الملك بن ابى جعد النفزى امارت قيروان يافت و حبيب بن عبد الرحمان به اوراس گريخت و عاصم از پى او رفت . عبد الملك بن ابى جعد و جماعات نفزاوه راه بر او بگرفتند و به قتلش آوردند و قبايل ورفجومه بر قيروان و ديگر بلاد افريقيه مستولى گرديدند و هر كه از قريش در آنجا يافتند كشتند و اسبان خويش در مسجد جامع بستند و مردم قيروان گرفتار بلايى سخت شدند . اين اعمال كه از ورفجومه و وابستگانشان سر زده بود ، قبايل نفزاوه ، بربرهاى اباضى طرابلس و هواره و زناته را خوش نيامد ، بر آنان خروج كردند و گرد ابو الخطاب عبد الاعلى بن الشيخ [ 1 
  ] المعافرى را گرفتند و آهنگ طرابلس كردند و عمر بن عثمان القرشى را از آنجا راندند .\r\nابو الخطاب بر طرابلس مستولى شد . ديگر بربرهايى كه در آن حوالى بودند ، چون زناته و هواره نيز به او پيوستند و ابو الخطاب با اين سپاه رهسپار قيروان شد . عبد الملك بن ابى جعد را بكشت و از ورفجومه و نفزاوه نيز جمعى را به قتل آورد و در سال 143 بر قيروان غلبه يافت .\r\nآنگاه عبد الرحمان بن رستم ، از نوادگان رستم فرمانرواى ايرانى در جنگ قادسيه به امارت قيروان رسيد . او از موالى عرب و از سران اين بدعت بود . ابو الخطاب به طرابلس باز گرديد و مغرب در آتش اختلاف مىسوخت . خوارج بربر بر هر سو مىتاختند و تصرف مىكردند صفريه كه بيشتر از قبيلهء مكناسه بودند در سال 140 در ناحيهء مغرب اجتماع كردند و عيسى بن يزيد الاسود را بر خود امير ساختند و شهر سجلماسه را پايه‌گذارى كردند و در آنجا فرود آمدند .\r\nمحمد بن الاشعث از سوى ابو جعفر المنصور امارت افريقيه يافت . ابو الخطاب به سوى او راند و در سرت با او روياروى شد ابن الاشعت او را شكست داد و از بربرها كشتار فجيع كرد .\r\nعبد الرحمان بن رستم از قيروان بگريخت و در مغرب اوسط به تاهرت رفت . در آنجا بربرهاى اباضى از لمايه و لواته و زجاله - از نفزاوه - بر او گرد آمدند . عبد الرحمان در آنجا فرود آمد و در سال 144 شهر تاهرت را پى افكند . ابن الاشعث افريقيه را در ضبط آورد و بيم در دل بربر افكند .\r\n\r\n\r\n","description":"","footnote":"\r\n[ ( 1 ) 
  ] ابن اثير : سمح به جاى شيخ . ج 5 / ص 316 . م .\r\n","page_name":" 110 ","page_number":130},
  {"content":"\r\n\r\nسپس بنى يفرن از زناته و مغيله در نواحى تلمسان سر به شورش برداشتند و ابو قرة مردى از بنى يفرن را بر خود امير ساختند . بعضى گويند كه او از مغيله بود و اين درست‌تر است و در سال 148 با او بيعت كردند . اغلب بن سودة التميمى عامل طبنه لشكر بر سر او كشيد . چون نزديك شد ، ابو قره بگريخت و اغلب در زاب فرود آمد . سپس آهنگ تلمسان كرد و از آنجا آهنگ طنجه . لشكريانش از گرد او برفتند . بربرها در سال 151 در ايام عمر بن حفص از فرزندان قبيصة بن ابى صفره برادر مهلب كه هزار مرد لقب داشت ، بار ديگر شورش كردند .\r\nبربرها در طرابلس اجتماع كردند و ابو حاتم يعقوب بن حبيب بن مدين بن يطوفت از امراى مغيله را كه ابو قادم ناميده مىشد بر خود امير ساختند . سپاهيان عمر بن حفص بر سر ابو حاتم تاختند و به هزيمتش دادند و طرابلس را تصرف كردند و به قيروان راندند و در محاصره‌اش گرفتند . بربرها از جانب ديگر در طبنه بر سپاه عمر بن حفص زدند . بربرها را دوازده لشكر بود . از آن جمله بودند لشكر ابو قره با چهل هزار از خوارج صفريه و عبد الرحمان بن رستم با شش هزار از اباضيه و مسور بن هانى نيز با ده هزار و جرير بن مسعود با پيروان خويش از مديونه و عبد الملك بن سكرديد صنهاجى با دو هزار تن از صفريه . عمر بن حفص سخت در محاصره افتاد . عمر بن حفص چون خويشتن در تنگنا ديد دست به حيله‌اى زد ، بدين گونه كه ميان لشكر دشمن خلاف اندازد . بنى يفرن كه از زناته بودند ، در اين هنگام شمارشان بيش از ديگران بود و نيرومندتر بودند . عمر بن حفص با زعيم صفريه ابو قره مصالحه كرد كه چهل هزار درهم بستاند و پسرش چهار هزار درهم و از آنجا برود . صفريه پراكنده شدند و از طبنه دور گرديدند . عمر بن حفص سپس لشكرى بر سر عبد الرحمان بن رستم فرستاد و او را منهزم ساخت .\r\nعبد الرحمان بن رستم با بقاياى سپاه خود به تاهرت باز گرديد . آنگاه عمر بن حفص بر سر ابو حاتم و بربرهاى اباضى كه با او بودند تاخت . ابو حاتم به مقابله برخاست ولى عمر بن حفض به قيروان رفت و آنجا را از آذوقه و مردان جنگى بينباشت . سپس با ابو حاتم و بربرها جنگ آغاز كرد .\r\nدر اين نبرد عمر بن حفص شكست خورد و به قيروان باز گرديد . بربرها محاصره‌اش كردند گويند شمار لشكريان سيصد و پنجاه هزار تن بود كه سى و پنج هزار تن سوار بودند و همه از اباضيان .\r\nمحاصره به دراز كشيد و در يكى از روزها در سال 154 عمر بن حفص كشته شد . اهل قيروان با ابو حاتم آن سان كه او مىخواست مصالحه كردند و ابو حاتم از آنجا برفت .\r\nدر سال 154 يزيد بن حاتم بن قبيصة المهلبي امارت افريقيه يافت . ابو حاتم به سوى او لشكر آورد . ولى چون عمر بن عثمان الفهرى به خلاف او برخاسته بود در سپاه او پراكندگى پديد آمده بود . يزيد بن حاتم در طرابلس با ابو حاتم جنگيد . ابو حاتم كشته شد و بربرها منهزم شدند . عبد الرحمان بن حبيب بن عبد الرحمان كه از ياران ابو حاتم بود به ميان كتامه گريخت .\r\nيزيد بن حاتم ، مخارق بن غفار طائى را فرستاد تا او را بگيرد . مخارق هشت ماه محاصره‌اش\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nكرد . عاقبت بر او غلبه يافت و او را و جمعى از بربرهايى را كه با او بودند بكشت . بقيه به اطراف گريختند . شمار اين جنگها از زمان قتل عمر بن حفص در طبنه تا پايان ، سيصد و هفتاد و پنج جنگ بود .\r\nچون يزيد بن حاتم به افريقيه آمد فساد را بر انداخت و امور قيروان را سامان داد و امن و امان در همهء بلاد سايه افكند . در سال 157 قبيلهء ورفجومه عصيان كرد و مردى به نام ابو زرحونه [ 1 
  ] را بر خود امير ساخت . يزيد مردى از عشيرهء خود به نام ابن مجزأ [ 2 
  ] المهلبى را به به جنگ او فرستاد . او را شكست دادند . پسرش مهلب بن يزيد كه فرمانرواى زاب و طبنه و كتامه بود از او اجازت خواست كه بر سر ورفجومه تاخت آورد پدر اجازتش داد و علاء بن سعيد بن مروان المهلبى را كه او نيز از عشيره‌اش بود به يارى او فرستاد . مهلب دشمن را فرو كوفت و بسيارى را بكشت . قبايل نفزاوه پس از مرگ او در سال 161 در فرمانروائى پسرش داود شورش آغاز نهادند و صالح بن نصير النفزواى را بر خود امير ساختند و به رأى خود كه رأى اباضيه بود دعوت كردند ، داود پسر عم خود سليمان بن صمه را با ده هزار سپاهى به جنگش فرستاد . سليمان بربرها را شكست داد و بسيارى را بكشت . صالح بن نصير بار ديگر لشكر اباضيه را گرد آورد و در شقبناريه لشكرگاه بر پا كردند . سليمان بار ديگر ايشان را منهزم ساخت و به قيروان باز گرديد .\r\nباد قدرت و قوت خوارج بربر در افريقيه از وزيدن باز ايستاد . و بدعتشان روى به اضمحلال نهاد . عبد الرحمان بن رستم صاحب تاهرت در سال 171 با صاحب قيروان روح بن حاتم بن قبصة بن المهلب دست دوستى داد و شوكت بربر بر افتاد و فرمانبردار صاحبان غلبه شدند و به دين گردن نهادند و باج و خراج پذيرفتند .\r\nدر سال 185 امور افريقيه و مغرب از سوى هارون الرشيد بر ابراهيم بن الاغلب التميمى قرار گرفت . ابراهيم به كار پرداخت . اميرى نيكسيرت بود و خلاف از ميان برخاست و همگان به حكومت او راضى شدند و او بى هيچ منازعى فرمان مىراند و پس از او فرزندانش يكى پس از ديگرى به حكومت رسيدند .\r\nبنى الاغلب را در افريقيه و مغرب و دولتى بود و ما پيش از اين از آن ياد كرديم .\r\nتا آن هنگام كه در ايام زيادة اللّه كار عرب در افريقيه پريشان شد و عاقبت در برابر حملات كتامه در سال 296 به مشرق گريختند و ما در اين باب سخن خواهيم گفت . كتامه بر بنى الاغلب خروج كرد و آئين شيعه آورد . ابو عبد اللّه المحتسب الشيعى داعى عبيد اللّه المهدى اين دعوت آشكار نمود و اين پايان فرمانروايى عرب در افريقيه بود . از آن پس زمام امور به دست كتامه افتاد و پس از ايشان به دست بربرهاى مغرب . دولت عرب در مغرب بر افتاد و باد بروتشان\r\n\r\n\r\n","description":"","footnote":"\r\n[ ( 1 ) 
  ] در جاهاى ديگر ، زرجونه و زرحومه .\r\n[ ( 2 ) 
  ] ابن اثير : يزيد بن مجزا المهلبى ج 5 / ص 602 م .\r\n","page_name":" 112 ","page_number":132},
  {"content":"\r\n\r\nفرو نشست و اين امر تا به امروز ادامه دارد . فرمانروايى از آن بربرها و قبايل ايشان شد طايفه‌اى بعد از طايفه ديگر و قبيله‌اى بعد از قبيلهء ديگر زمام امور را به دست گرفتند . گاه در دعوت امويان اندلس بودند و گاه در دعوت هاشميان ، از بنى عباس و بنى حسن . آخر الامر تنها به نام خود دعوت كردند ما همهء اينها را بتفصيل آنگاه كه به ذكر دول زناته و بربر مىپردازيم بيان خواهيم داشت .\r\n\r\nخبر از بربرهاى ابتر و شعوب ايشان نفوسه و بطون آن و سرگذشت احوالشان\r\nمادغس ابتر جد بربرهاى ابتر بود . پسرش زحيك نام داشت و بطون اين قبيله از او بر آمده است . او را - آن سان كه نسب شناسان عرب ياد كرده‌اند - چهار پسر بود : نفوس و اداس و ضرى و لوى . اداس در زمرهء هواره در آمد زيرا چنان كه مىگويند مادر اداس را اوريغ بن برنس پدر هواره به زنى گرفت پس نسبش در نسب هواره داخل شد و بطون اداس در هواره مندرج گرديد . اما ضرى و لوى ، در باب بطون ايشان يك يك سخن خواهيم گفت . اما نفوس ، صاحب يك بطن واحد است كه همهء نفوسه به او منسوب است . نفوسه از وسيعترين قبايل بربر بود داراى شعوب بسيار چون بنى زمور و بنى مسكور و ماطوسه .\r\nمواطن بيشتر آنان در اطراف طرابلس و متعلقات آن است و در آنجا كوهى است كه به نام ايشان « جبل نفوسه » خوانده مىشود . آنان در سه مرحلگى جهت جنوبى طرابلس بودند و امروز بقاياى ايشان در آنجا هستند . شهر صبره پيش از فتح اسلامى در زمرهء مواطن ايشان بود . صبره در آغاز فتح مورد حملهء مسلمانان واقع شد و عرب پس از استيلا بر آن ويرانش نمود و امروز جز آثار خرابه‌هايى از آن باقى نيست . از رجال ايشان يكى اسماعيل بن زياد بود كه در سال 132 در آغاز دولت بنى عباس بر قابس غلبه يافت . از مردان نفوسه در اين زمان كسانى در اعمال مصر و مغرب به طور پراكنده زندگى مىكنند . و اللّه وارث الارض و من عليها اما لوى ، از فرزندان اوست : نفزاوه و لواته . و ما به ذكر آن خواهيم پرداخت .\r\n\r\nخبر از نفزاوه و بطون ايشان و سرگذشت احوالشان\r\nاينان فرزندان يطوفت بن نفزاو بن لوى بزرگ پسر زحيك هستند . بطونشان بسيار است چون :\r\nغساسه و مرنيسه و زهيله و سوماته و زاتيمه و ولهاصه و مجره و ورسيف و از بطون ايشان است مكلاته . بعضى گويند مكلا از عرب‌هاى يمن است كه در خردى به دست يطوفت افتاد او به فرزنديش برگزيد . بنابر اين از بربر نيست . مكلاته را بطون بسيار است چون بنى ورياغل و كزنايه و بنى يصلتن و بنى ديمار و ريحون و بنى سراين . گويند كه غساسه نيز در نزد نسب شناسان عرب چون سابق المطماطى و غير او چنين است . از بطون ولهاصه است : ورتدين از داحية بن\r\n\r\n","description":"","footnote":"","page_name":" 113 ","page_number":133},
  {"content":"\r\n\r\nولهاصه و ورفجومة از تيدغاس بن ولهاص . و از بطون ورفجومه است : زكولة بن رحالة لزكال بن ورفجوم .\r\nورفجومه مشهورترين بطون نفزاوه است و جنگاورترين و نيرومندترين آنان . چون عبد الرحمان بن حبيب از فرمان ابو جعفر المنصور سرپيچى كرد و برادرانش عبد الوارث و الياس او را كشتند و پسرش حبيب بن عبد الرحمان به طلب خود او برخاست ، عبد الوارث به ميان قبيلهء ورفجومه گريخت و بر اميرشان عاصم بن جميل در اوراس فرود آمد . عاصم كاهن بود و او را پناه داد . عبد الوارث به دعوت به نام ابو جعفر المنصور آغاز كرد و نفزاوه بر او گرد آمدند . از رجالشان يكى عبد الملك بن ابى الجعد و يكى يزيد بن سكوم بود . اينان مذهب اباضى داشتند و از خوارج بودند در سال 140 به قيروان راندند . حبيب بن عبد الرحمان از قيروان بگريخت و عبد الملك بن ابى الجعد به شهر در آمد و حبيب را به قتل آورد [ 1 
  ] . نفزاوه بر قيروان مسلط شدند و هر كه را از قريش و ديگر عربها يافتند كشتند و چارپايان خود را در مسجدها بستند و حوادث عظيم به بار آوردند .\r\nاباضيان از اين اعمال كه بربرهاى طرابلس مرتكب شدند به خشم آمدند سر كردهء اين مخالفان قبايل زناته و هواره بودند . اينان گرد ابو الخطاب بن السمح و ديگر رجال عرب را گرفتند و بر طرابلس استيلا يافتند ، سپس در سال 141 قيروان را تصرف كردند و عبد الملك بن ابى الجعد را كشتند و از قوم او نفزاوه ورفجومه بسيارى را به قتل آوردند . سپس به طرابلس بازگشتند و ابو الخطاب ، عبد الرحمان بن رستم را بر قيروان امارت داد . آتش اختلاف و ستيز در مغرب افروخته شد و فتنهء ورفجومه بالا گرفت . تا آنگاه كه در سال 146 محمد بن الاشعث از سوى ابو جعفر المنصور امارت آن ديار يافت و خون بربر بريخت و آتش فتنه فرو نشاند . چون عمر بن حفص در سال 151 شهر طبنه را پى افكند ، اين ورفجومه در آنجا فرود آمدند زيرا خود از پيروان او بودند و چون عبد الرحمان بن رستم و بنى يفرن در آنجا به محاصره‌اش افكندند ، اينان در رنج افتادند .\r\nچون عمر بن حفص هلاك شد بر يزيد بن حاتم در سال 157 به هنگامى كه به افريقيه آمده بود بشوريدند و مردى از خود به نام ابو زرجونه را بر خود امارت دادند . يزيد بن حاتم به سردارى پسر خود داود لشكرى بر سر ايشان فرستاد و او كشتار بسيار كرد .\r\nچندى بعد نفزاوه بر داود بشوريدند و به كيش اباضى دعوت كردند و صالح بن نصير را بر خود امير ساختند . بار ديگر لشكر يزيد بن حاتم در شقبناريه [ 2 
  ] بر سر شان باز گرديد و كشتار بسيار كرد . با اين كشتار قدرت و توان خوارج در افريقيه روى به ضعف نهاد و فرمانروايى بنى\r\n\r\n\r\n","description":"","footnote":"\r\n[ ( 1 ) 
  ] ابن اثير ، قتل حبيب بن عبد الرحمان و همهء اين وقايع را در حوادث سال 126 نقل كرده است . م .\r\n[ ( 2 ) 
  ] در نسخه‌هاى خطى خوانا نيست .\r\n","page_name":" 114 ","page_number":134},
  {"content":"\r\n\r\nورفجوم از آن پس منقرض شد و خود در قبايل ديگر پراكنده شدند . زجاله بطن بزرگى از ايشان بود . برخى از رجال بزرگشان در آغاز دولت عبيدى و بنى اميهء اندلس اشتهار داشتند . يكى از آنان الزجالى يكى از دبيران قرطبه بود . تا اين زمان هنوز بقايايى از ايشان در مرماجنه زندگى مىكنند . و در آنجا ، بر دشت قريه‌اى است منسوب به ايشان .\r\nديگر بطون ولهاصه از ورفجومه و غير آن در اين زمان پراكنده‌اند و مشهورترينشان قبيله‌اى است در ساحل تلمسان كه در قبيلهء كوميه مندرج شده‌اند و در شمار ايشان‌اند - چه به نسب و چه به خلط . يكى از رجال ايشان در اواسط اين قرن ( قرن هشتم ) ابراهيم بن عبد الملك است كه پس از استيلاى بنى عبد الواد بر تلمسان و شكست سلطان ابو الحسن در قيروان بر آنان رياست يافت و به نام سلطان دعوت كرد و در اين عهد - چنان كه خواهيم گفت - عثمان بن عبد الرحمان به غلبه ، زمام امور بر دست گرفت و ابن عبد الملك را در زندان زير زمينى ( مطبق ) حبس كرد سپس او را به قتل آورد .\r\nاز مشهورترين قبايل ولهاصه ، قبيلهء ديگرى است در دشتهاى بونه كه بر اسب سوار مىشوند و در جامه و زبان و ديگر رسوم و آداب همانند عربهايند . هواره نيز چنين است . اينان در عداد قبايل خراجگزارند و رياستشان در خاندان بنى عريض از خاندانهاى آنهاست و در اين زمان رياست در ميان فرزندان حازم بن شداد بن حزام بن نصر بن مالك بن عريض است و پيش از او از آن عسكر بن بطان بود . اين بود اخبار ولهاصه چنان كه ما بر آن آگاهى يافتيم .\r\nو اما باقى بطون نفزاوه : از آنان است زاتيمه كه بقايائى از ايشان تا اين زمان در كنار برشك زندگى مىكنند و نيز غساسه كه بقاياى آنها نيز در كنار بطويه‌اند . آنجا قريه‌اى است به منزلهء بندرى و كشتيهاى مغرب در آنجا پهلو مىگيرند و به نام ايشان معروف است . اما زهيله ، بقايايشان در اين عهد در نواحى بادس زندگى مىكنند و در قبيلهء غماره مندرج شده‌اند .\r\nيكى از رجالشان در عهد مشايخ ما ، ابو يعقوب البادسى بزرگترين و آخرين اوليا در مغرب بود .\r\nاما مرنيسه ، براى آنان موطنى شناخته نشده است . اعقاب ايشان در ميان احياء عرب در افريقيه پراكنده‌اند . اما سوماته ، بقاياى ايشان در نواحى قيروان است . از آنهاست منذرين سعيد ، قاضى قرطبه در عهد الناصر . و اللّه اعلم .\r\nبقاياى بطون نفزاوه را در اين عهد حيى يا موطنى شناخته نيست . مگر چند قريه‌اى در بلاد قسطيليه كه به آنان منسوب است . در آنجا جماعتى از فرنگان معاهد زندگى مىكنند و به عنوان اهل ذمه از آغاز فتح باقى مانده‌اند و جزيه مىپردازند . بسيارى از بنى سليم چون بطون شريد و زغبه در آنجا فرود آمده‌اند و با آنان زندگى مىكنند و در آنجا صاحب ضياع و عقار شده‌اند . در ايام قدرت خلافت امور اين قريه‌ها در دست عامل توزر بود . چون سايهء دولت از سرشان بر افتاد و هر قريه‌اى خود زمام كار خود به دست گرفت عامل توزر كوشيد كه آنان را تحت فرمان خود در آورد . برخى تن در دادند و برخى سرپيچى كردند . تا آنگاه كه سايهء\r\n\r\n","description":"","footnote":"","page_name":" 115 ","page_number":135},
  {"content":"\r\n\r\nدولت مولاى ما سلطان ابو العباس بر سرشان افتاد ، همه در فرمان او در آمدند و در حبالهء قدرت او قرار گرفتند . و اللّه ولى الامور و لا رب غيره .\r\n\r\nخبر از لواته و از بربرهاى ابتر و سرگذشت احوال ايشان\r\nلواته بطنى عظيم و وسيع از بطون بربرهاى ابتر است كه به لوى كوچك پسر لوى بزرگ پسر زحيك منسوب است . لوى كوچك - چنان كه گفتيم - برادر نفزاو است . لوى ، نام پدر ايشان است . بربر را رسم بر آن است كه چون در جمع ارادهء عموم كنند در آخر الف و تاء افزايند .\r\nپس لوى ، لوات شد . و چون عربها معربش ساختند آن را مفرد تصور كردند و هاء جمع به آخر آن افزودند . ابن حزم گويد : نسب شناسان بربر پندارند كه سدراته و لواته و مزاته از قبطيان هستند و اين درست نيست . البته ابن حزم از كتب علماى بربر در اين باب آگاه نبوده است .\r\nدر لواته بطون و قبايل بسيار است چون سدراته بن نيطط بن لوى و عتروزه از ماصلت بن لوى .\r\nسابق و اصحاب او از بنى ماصلت بطون ديگرى جز عتروزه نام برده‌اند و آنان عبارت‌اند از اكوره و جرمانه و مغاغه و بنى زائد بن لوى و بيشتر بطون آن مزاته‌اند . نسب شناسان بربر در مزاته بطون بسيارى را مىشمارند چون بلايان و قرنه و مجيجه و دكمه و حمره [ 1 
  ] و مدونه .\r\nلواته در نواحى برقه - چنان كه مسعودى آورده است در مواطن خود كوچنده بودند و آنان را در فتنهء ابو يزيد نشانهاست ، جماعتى عظيم از ايشان در جبل اوراس مىزيستند . اينان و بنى كملان ابو يزيد را در كارش يارى دادند . قبايل لواته ، تا به امروز در جبل اوراس با ديگر قبايل چون هواره و كتامه زندگى مىكنند ولى بر آن دو برترى دارند . شمار سوارانشان به هزار مىرسد و پيادگانشان همه با ساز نبردند . دولت براى گرد آورى خراج از قبايل جبل اوراس به وجود آنان كفايت مىكند . آنان نيز به خوبى از عهده بر مىآيند . شمارى از سپاهيان را كه بسيجشان بر عهدهء آنان است به لشكرگاه سلطان مىفرستند .\r\nچون قدرت دولت روى به ضعف نهاد ، بنى سعادت از خاندانهاى لواته در اقطاع بنى محمد از دواوده در آمدند . آنان نيز در خدمت دولت قرار گرفتند و از سوى آنان به جمع آورى خراج و گرد آوردن و بسيج سپاه مأمور شدند و در زمرهء رعاياى ايشان قرار گرفتند . برخى از ايشان هم صاحب هيچ اقطاعى نبودند . اينان بنى ريحان و بنى باديس بودند و منصور بن مزنى لواته را به متصرفات خود برد .\r\nچون مزنى زمام كارها به دست گرفت و لواته نيز در زاب توان و قدرتى يافتند چند سالى آنان را به جبليه راند و از اعراب لشكرگاهى بر ضد آنان تشكيل داده آنان در همان\r\n\r\n\r\n","description":"","footnote":"\r\n[ ( 1 ) 
  ]  A  : حمود .\r\n","page_name":" 116 ","page_number":136},
  {"content":"\r\n\r\nكوه خود پناه گرفتند و از بيم خصومت اعراب از آنجا به دشت قدم نمىنهادند .\r\nبنى باديس را بر شهر نقاوس كه در دامنهء كوه پى افكنده بود به سبب غلبهء ايشان بر ضواحيش مالياتهايى حاصل مىشد . چون اعراب از آنجا به زمستانگاههاى خويش مىرفتند آنان طلب خويش وصول مىكردند و چون به مكانهاى تابستانى خود باز مىگشتند لواته به پناهگاههاى خويش در برابر اعراب ، باز مىگشتند . از لواته خلق كثيرى در ضواحى تاهرت تا ناحيهء قبله مىزيستند . آنان در وادى ميناس گاه به سوى شرق و گاه به سوى غرب كوچ مىكردند گويند يكى از امراى قيروان كه آنان را با خود به جنگ مىبرد در آنجا فرودشان آورد . بزرگ ايشان اورع بن على بن هشام سردار عبيد اللّه [ 1 
  ] الشيعى بود .\r\nچون حميد بن يصل [ 2 
  ] فرمانرواى تاهرت بر المنصور ابو طاهر اسماعيل سومين خلفاى شيعه ( فاطمى ) خروج كرد لواته او را بر ضد خليفه يارى داد . حميد در سال 336 به اندلس رفت . المنصور به قصد لواته در حركت آمد . لواته از برابر او به ريگستان گريختند و المنصور نيز باز گرديد و به وادى ميناس فرود آمد ، سپس به قيروان رفت .\r\nابن الرقيق گويد : المنصور در آنجا به يكى از آثار قدما رسيد و آن قصورى ( دژها ) بود بر سر كوه ، بر آورده از سنگ كه از دور چونان گنبدهاى قبور به نظر مىآمد . در آنجا نوشته‌اى بر سنگ يافت . آن براى او چنين تفسير كردند كه من سليمان السردوغوس هستم . مردم اين شهر بر پادشاه طغيان كردند و پادشاه مرا به جنگشان فرستاد . خداوند فتح را نصيب من نمود و من به ياد بود اين فتح اين بنا بر آوردم . ابن الرقيق چنين گفته است : بنى وجديجن از قبايل زناته در مواطن خويش در منداس همسايگان لواته بودند و فاصلهء ميان آنان وادى ميناس و تاهرت بود . ميان آن دو به سبب زنى كه بنى وجديجن از لواته گرفته بود و او را به فقر نكوهش كرده بود فتنه‌اى برخاست . آن زن ماجرا را به قوم خود نوشت . رئيس ايشان در آن هنگام عنان ناميده مىشد آنان به هم بر آمدند و از قبايل زناته يارى خواستند . زناته نيز على بن محمد اليفرنى را به ياريشان فرستاد .\r\nقبايل مطماطه نيز از جانب ديگر به يارى آنان در حركت آمدند . سردارشان غزانه اميرشان بود . همه بر سر لواته تاختند . ميانشان چند جنگ در گرفت كه در يكى از آنها علان [ 3 
  ] كشته شد و لواته از جانب غربى سرسو واپس نشستند و به كوهى در جانب جنوبى تاهرت كه در اين عصر به كريكره معروف است پناه بردند . در آن كوه قومى از مغراوه بودند . بر آنها غدر كردند و همه بر ضدشان همدست شدند و آنان را از آخرين مواطنشان در جهت شرقى به كوه يعود راندند . پس در آن سوى آن كوه به كوه ديگرى كه امروز دراك ناميده مىشود فرود\r\n\r\n\r\n","description":"","footnote":"\r\n[ ( 1 ) 
  ] در نسخ خطى : عبد اللّه .\r\n[ ( 2 ) 
  ] در نسخهء  C  : فصل و در  B  : لصل بدون نقطه .\r\n[ ( 3 ) 
  ] در نسخهء  A  : علاق .\r\n","page_name":" 117 ","page_number":137},
  {"content":"\r\n\r\nآمدند . خاندانهاى لواته در تپه‌ها و ارتفاعات آن تا آن سوى آن به جبالى كه مشرف بر متيجه است پراكنده شدند . لواته امروز در شمار قبايل خراجگزار است .\r\nجبل دراك در اقطاع فرزندان يعقوب بن موسى از مشايخ عطاف - از زغبه - است .\r\nهمچنين از لواته بطونى هستند در كوههايى به نام ايشان معروف ، در جنوب قابس و صقاقس .\r\nبنى مكى رؤساى قابس در اين عهد از ايشان است .\r\nاز ايشان نيز در واحه‌هاى مصر ، چنان كه مسعودى آورده ، امت بزرگى زندگى مىكند .\r\nزناره شيخشان بدر [ 1 
  ] بن سلام بود كه بر تركان بشوريد . سپاه به گوشمال او رفت . بسيارى قومش را كشتند . و او خود به ناحيهء برقع گريخت و امروز در پناه عربهاى آنجاست . از زناره احيايى در نواحى تادلا نزديك مراكش در مغرب اقصى زندگى مىكنند . شمارشان بسيار است . بسيارى از مردم پندارند كه آن در نواحى جابر از اعراب جشم هستند و به زناته در آميخته‌اند و در شمار آنان آمده‌اند . برخى از ايشان نيز در مصر و قراء صعيد چوپانى و كشاورزى مىكنند و برخى نيز در ضواحى بجايه‌اند . در آنجا قبيله‌اى است معروف به لواته كه در دشت تاكرارت از اعمال آن فرود آمده‌اند . آنجا را به زراعت و پرورش دام آبادان كرده‌اند . مشايخشان در اين عهد از فرزندان راجح بن صواب لواتى است . بر آنهاست كه به سلطان خراج بدهند و سپاهى در اختيارش گذارند . اينان بودند بطون معروف لواته . جز اينها شعوب ديگرى است بسيار ، كه در بطون ديگر مندرج شده‌اند و در بين قبايل پراكنده‌اند .\r\nو اللّه وارث الارض و من عليها .\r\n\r\nخبر از بنى فاتن كه از ضريسه است يكى از بطون بربرهاى ابتر و سرگذشت احوال ايشان\r\nايشان بطون مطغره و لمايه و صدينه و كوميه و مديونه و مغيله و مطماطه و ملزوزه و كشانه و دونه‌اند . همه از فرزندان فاتن [ 2 
  ] بن تمصيت بن ضريسى بن زحيك بن مادغيس ابترند . آنان از قبايل بزرگ و مشهور بربرند ما اخبارشان را بطنى پس از بطن ديگر تا به آخر مىآوريم .\r\nمطغره ، از ديگر شعوب بزرگتر و به شمار بيشتر است . آنان صاحبان حرفه و بيشتر شهرنشين‌اند . از آغاز عهد اسلامى و زمان فتح و ايام رده و جنگهاى مربوط به آن همه در مغرب مىزيسته‌اند و در آنجا صاحب مقامات بوده‌اند . چون اسلام در ميان بربرها جاى پاى استوار كرد آنان براى فتح اندلس از دريا گذشتند . جمعى نيز در آنجا سكوت گزيدند . چون مذهب خوارج در بربر سريان يافت مطغره به رأى صفريه گرويدند و شيخ ايشان ميسره بود معروف به حقير . چون عبيد اللّه بن الحبحاب از سوى هشام بن عبد الملك بر افريقيه امارت يافت ،\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : يدر .\r\n[ ( 2 ) 
  ] در نسخهء  D  : فاين .\r\n","page_name":" 118 ","page_number":138},
  {"content":"\r\n\r\nهشام فرمان داد كه از مصر به مغرب رود . او نيز در سال 114 به مغرب آمد و عمر بن عبد اللّه المرادى را بر طنجه و مغرب اقصى حكومت داد و پسرش اسماعيل را بر سوس و آن سوى آن .\r\nامارتشان دوام گرفت ولى در ميان بربرها روشى ناستوده داشتند و بر آنان ستم مىكردند زيرا همواره از آنان كنيزان بربرى و پوستهاى عسلى رنگ و انواع طرائف مغرب را طلب مىداشتند .\r\nتا آنجا كه گله‌اى ميش آبستن را ذبح مىكردند تا بره‌هاى عسلى رنگ را بيابند و از شكمشان بيرون كشند و با اين همه جز يك يا دو تا نمىيافتند . بدين گونه دست تاراج به اموال بربرها زدند و ميسرة الحقير زعيم مطغره به خشم آمد و بربرها را برانگيخت تا عمر بن عبد اللّه عامل طنجه را در سال 125 به قتل آوردند . ميسره به جاى او عبد الاعلى بن حديج الافريقى رومى الاصل را برگماشت . او از موالى عرب و از خوارج بود و بر مذهب صفريه بود . ميسره او را حكومت طنجه داد و لشكر به سوس برد و عامل آن اسماعيل بن عبد اللّه را بكشت و در مغرب آتش جنگ و ستيز افروخته شد . چنان كه از فرمان خلفاى شرق رخ برتافتند و ديگر گردن به اطاعت ايشان ندادند .\r\nابن الحبحاب از قيروان لشكرى بر سر ميسره فرستاد و بر مقدمه خالد بن ابى حبيب [ 1 
  ] الفهرى را روان داشت . ميسره با جماعات بربر با او روياروى شد . مقدمه شكست خورد و خالد به قتل رسيد . بربرهايى كه در اندلس بودند اين خبر بشنيدند و بر عامل خود عقبة بن الحجاج السلولى بشوريدند و او را عزل كردند و به جاى او عبد الملك بن قطن الفهرى را به امارت برگزيدند . اين خبر به هشام بن عبد الملك رسيد . كلثوم بن عياض القشيرى را با دوازده هزار سپاهى از سپاهيان شام روان داشت و امارت افريقيه را به او داد و او را جانشين عبيد اللّه بن حبحاب نمود .\r\nكلثوم بن عياض در سال 123 لشكر به سوى بربر راند . مقدمهء سپاهش به وادى سبو از اعمال طنجه رسيد . در آنجا بربرها به سردارى ميسره راه بر او گرفتند و شعار خوارج آشكار كردند و مقدمه را در هم شكستند . سپس كلثوم بن عياض را منهزم ساختند و كشتند .\r\nدر اين رويارويى حيله‌اى به كار برده بودند بدين گونه كه كوزه‌هايى پر از سنگريزه كرده به دم اسبها بستند به هنگام حركت سنگريزه در درون كوزه‌ها به صدا در مىآمدند چون به صفوف سپاه عرب نزديك شدند اسبهاى آنان از شنيدن آن صداها برميدند و صفوف به هم خورد و عاقبت به هزيمت رفتند و پراكنده شدند . بلج بن بشر العبسى با طلايه‌اى از مردم شام - چنان كه در اخبارشان گفتيم - به سبته رفت و مردم مصر و قيروان به قيروان بازگشتند و خوارج در هر جا و از هر سو آشكار شدند و مغرب از اطاعت خلفا بيرون رفت تا ميسره به هلاكت رسيد\r\n\r\n\r\n","description":"","footnote":"\r\n[ ( 1 ) 
  ] ابن اثير : خالد بن حبيب . ج 5 / ص 192 م .\r\n","page_name":" 119 ","page_number":139},
  {"content":"\r\n\r\nو يحيى بن حارث كه هم از بربرها بود به رياست مطغره منصوب گرديد . او همپيمان محمد بن خزر و مغراوه بود .\r\nپس از اين ادريس در مغرب ظهور كرد بربرها مقدمش داشتند و بيشتر ياران او از اوربه بودند . شيخ مطغره در اين ايام بهلول بن عبد الواحد بود كه به ترغيب ابراهيم بن الاغلب عامل قيروان از ادريس رويگردان شد و به هارون الرشيد گرويد . ادريس نيز با او مصالحه كرد و بشارت آشتى داد .\r\nاز اين پس قدرت مطغره روى به ضعف نهاد و جمعشان پريشان شد و مورد تاخت و تاز و تجاوز دولتها قرار گرفتند و در اين زمان در ارتفاعات مغرب و صحراى آن در ديگر بربرهاى خراجگزار مندرج گشته‌اند . از ايشان جماعاتى ميان فاس و تلمسان زندگى مىكنند پيوسته به كوميه‌اند و همپيمان با ايشان و از آغاز دعوت موحدين در شمار آنان بوده‌اند . رياستشان در ميان فرزندان خليفه است كه در عهد موحدين شيخ ايشان بود و براى ايشان دژى بر ساحل دريا در آنجا كه وطنگاه ايشان بود بنا كرد و آن را تاونت ناميد . چون دولت بنى عبد المؤمن منقرض گرديد و بنى مرين بر مغرب مستولى شدند ، هارون بن موسى بن خليفه به دعوت يعقوب بن عبد الحق سلطان ايشان قيام كرد و بر ندرومه غلبه يافت . يغمراسن بن زيان به سوى او لشكر برد و ندرومه را از او باز پس گرفت و در تاونت مغلوبش نمود . سپس يعقوب بن عبد الحق لشكر كشيد و آن شهر از ايشان بستد و از آذوقه بينباشت و هارون بن موسى را بر آن امارت داد و به مغرب باز گرديد . هارون خودكامگى پيشه گرفت و در آن دژ به مدت پنج سال به نام خود دعوت كرد .\r\nيغمراسن او را محاصره كرد و در سال 672 به صلح فرود آورد . هارون به يعقوب بن عبد الحق پيوست . سپس به اذن او رهسپار جهاد شد و به شهادت رسيد . پس از او امور مطغره را برادرش تاشفين به دست گرفت تا در سال 703 به هلاكت رسيد . رياستشان در اعقابشان تا اين زمان ادامه دارد .\r\nاز قبايل مطغره امتى است در كوه جنوبى فاس معروف به همان نام و قبايل بسيارى نيز در نواحى سجلماسه‌اند كه بيشتر اهل همان نواحىاند . از قبايل مطغره بسيارى نيز در صحراى مغرب زندگى مىكنند و در قلاع آن هستند و به شيوهء عربها درخت خرما غرس كرده‌اند . بعضى در توات در جنوب سجلماسه‌اند تا تمنطيت و با اصناف ديگر بربر در يك جاى وطن گرفته‌اند .\r\nدر شش مرحله‌اى جنوب تلمسان نيز جمعى در قلاعى نزديك به يك ديگر سكونت دارند . از آنها شهرى به شيوهء بدويان به وجود آمده است . اينان به سبب دورى در بيابان از سايهء قدرت دولتها و ملوك بيرون رفته‌اند . رياستش در ميان فرزندان سيد الملوك است . در مشرق و در چند مرحله‌اى آن روستاهاى ديگرى است به هم نزديك كه اندكى در دل صحرا پيش\r\n\r\n","description":"","footnote":"","page_name":" 120 ","page_number":140},
  {"content":"\r\n\r\nمىرود . آخرين آنها در فاصلهء يك مرحله‌اى كوه راشد است ، در جولانگاههاى بنى عامر از زغبه . در درون صحرا نيز براى خود مساكنى ترتيب داده‌اند تا بارهاى خود فرود آرند و نيازهاى خويش بر آورند . اين مساكن نيز به نام آنان شهرت يافته است . در جانب شرقى اين قلاع و در پنج مرحله‌اى آنها مكانى است در درون صحرا معروف به قليعه . امروز جماعتى از مطغره در آنجا وطن كرده‌اند . قوافلى از ملثمين هنگامى كه گرما طاقت فرسا مىشود نزد آنها مىآيند و در آن ارتفاعات خنك درنگ مىكنند . از اين قبايل مطغره جمعى نيز در بلاد مغرب اوسط و افريقيه پراكنده‌اند . و للّه الخلق جميعا .\r\n\r\nلمايه\r\nاينان - چنان كه گفتيم - از بطون فاتن بن تمزيت [ 1 
  ] هستند و برادران مطغره . داراى بطون بسيارند سابق و اصحابش شماره كرده‌اند . چون بنى زكوفا و مزيزه و مليزه و بنى مدنين [ 2 
  ] . همه از لمايه‌اند . در مغرب و افريقيه از قبايل كوچنده بودند . بيشترشان در مغرب اوسط در مرزهاى آن با صحرا زندگى مىكردند . چون كيش خوارج در ميان بربرها رواج يافت آنان به اباضيه پيوستند و آن مذهب اختيار كردند . همچنانكه همسايگانشان لواته و هواره كه در مغرب ايشان و در سرزمين سرسو در جانب جنوبى منداس بودند و زواغه كه در ناحيهء مغرب آنان مىزيستند نيز اين كيش را پذيرفته بودند . مطماطه و مكناسه و زناته نيز در ناحيهء شمال و مشرق هم بر همين آيين يعنى از خوارج اباضى بودند . عبد الرحمان بن رستم پسر رستم فرماندهء قادسيه از مسلمانانى بود كه به هنگام فتح و با طلايع لشكر اسلام به مغرب آمده بود عبد الرحمان بن رستم در آنجا ماند و به كيش خوارج اباضى در آمد . عبد الرحمان از پيروان يمنيان و همپيمان ايشان بود .\r\nچون اباضيان ناحيهء طرابلس در اعتراض به اعمال ناپسندى كه قبايل ورفجومه در قيروان مرتكب شده بودند برخاستند نزد ابو الخطاب عبد الاعلى بن السمح المعافرى ، امام اباضيان گرد آمدند و طرابلس را تصرف كردند . سپس قيروان را گرفتند و والى آن را كه از ورفجومه بود و عبد الملك بن ابى الجعد ناميده مىشد كشتند و بسيارى از ورفجومه و نفزاوه را از دم تيغ گذرانيدند . اين واقعه در سال 141 اتفاق افتاد . ابو الخطاب و اباضيانى كه با او بودند ، از زناته و هواره و غير ايشان ، پس از اينكه عبد الرحمان بن رستم را در قيران نهادند باز گرديدند . خبر پريشان شدن اوضاع ورفجومه و آشوب و اضطراب خوارج بربر در افريقيه و مغرب و تصرف تخت امارت قيروان به ابو جعفر المنصور رسيد . محمد بن الاشعث الخزاعى را با لشكرى به افريقيه فرستاد و او را مامور نبرد با خوارج نمود . محمد ابن الاشعث الخزاعى در سال 144 وارد آن سامان شد .\r\n\r\n\r\n","description":"","footnote":"\r\n[ ( 1 ) 
  ] در جاهاى ديگر : تمصيت .\r\n[ ( 2 ) 
  ] در نسخه‌هاى  B  و  D  : مدس بدون نقطه .\r\n","page_name":" 121 ","page_number":141},
  {"content":"\r\n\r\nابو الخطاب با جماعات خويش ، در نزديكى طرابلس با او روياروى شد . محمد بن الاشعث بر او و قومش شكستى سخت وارد آورد و ابو الخطاب كشته شد . اين خبر به عبد الرحمان بن رستم كه در مقر فرمانروايى خويش در قيروان بود رسيد . زن و فرزند خويش برگرفت و به اباضيه مغرب اوسط كه از بربرها بودند ملحق شد و به سبب پيمانى كه ميان او و ايشان از قديم بود ، در آنجا فرود آمد . گردش را گرفتند و با او به خلافت بيعت كردند و در باب بناى شهرى كه مركز دولتشان باشد به سگالش پرداختند . پس شهر تاهرت را در دامنهء كوه كزول بر ارتفاعات منداس بنا كردند . تاهرت بر كنار رودى است كه از چشمه‌هايى در جنوب مىجوشد و در وادى شلف مىريزد . عبد الرحمان بن رستم در سال 144 بناى شهر را به پايان آورد ولى شهر همچنان در گسترش بود تا عبد الرحمان بمرد و پسرش عبد الوهاب [ 1 
  ] بعد از او به جايش نشست . عبد الوهاب از سران اباضيه بود .\r\nعبد الوهاب در سال 196 با هواره لشكر به طرابلس برد . عبد اللّه بن ابراهيم بن الاغلب از جانب پدرش ابراهيم در آنجا فرمان مىراند . عبد الوهاب با گروهى از اباضيان بربر او را در محاصره گرفت . تا ابراهيم بن الاغلب به هلاكت رسيد و عبد اللّه بن ابراهيم براى به دست گرفتن زمام امور به قيروان رفت بناچار با عبد الوهاب مصالحه كرد كه ضواحى از آن باشد .\r\nعبد الوهاب به ميان قبايل نفوسه رفت و عبد اللّه به قيروان شد . عبد الوهاب پسرش ميمون را كه سر اباضيه و صفريهء واصليه بود به امارت برگزيد . همواره به او به خلافت سلام مىكرد .\r\nپيروانش از واصليه بتنهايى سى هزار از قبايل كوچنده و چادرنشينان بودند . دولت بنى رستم بدين گونه در تاهرت به وجود آمد . همسايگانشان از مغراوه و بنى يفرن با آنان به ستيز برخاستند تا ايشان را به فرمان ادريسيان در آورند . بنى رستم بر همين حال ببودند تا آنگاه كه ابو عبد اللّه الشيعى در سال 296 بر افريقيه و مغرب چيره شد و بر تاهرت غلبه يافت و دعوت عبيد اللّه المهدى در اقطار مغرب انتشار يافت . با آمدن اين دولت و حركت عروبة بن يوسف الكتامى فاتح مغرب و سردار شيعى به تاهرت و نيز آمدن ابو حميد دواس بن صولات اللهيصى با جنگجويان خويش به مغرب در سال 298 و كشتار بربرهاى اباضى از لمايه و ازواجه و لواته و مكناسه و مطماطه و اجبار آنان به پذيرفتن كيش شيعى فاطمى ، آيين خوارج بر افتاد .\r\nدر ايام اسماعيل المنصور بصلاصن بن حبوس امارت تاهرت يافت . ابن حبوس به امويان آن سوى دريا گرويد و به خير بن محمد بن خزر صاحب دعوت ايشان در زناته پيوست . المنصور پس از او غلام خود ميسور الخصى را امارت تاهرت داد و احمد بن الزجالى را كه نيز از تربيت\r\n\r\n\r\n","description":"","footnote":"\r\n[ ( 1 ) 
  ] بنا به قول ابن عذارى ، در البيان المغرب ، پس از عبد الرحمان بن رستم پسرش عبد الوارث به جايش نشست و پس از او ابو سعيد افلح بن عبد الوارث . البيان المغرب ، ( ليدن ) ج 1 ، ص 204 . م .\r\n","page_name":" 122 ","page_number":142},
  {"content":"\r\n\r\nيافتگان او بود با ميسور همراه نمود . حميد و خير به جنگ او آمدند و ميسور منهزم شد . آنان تاهرت را گرفتند و احمد الزجالى و ميسور را اسير كردند ولى پس از چندى هر دو را از بند برهانيدند .\r\nتاهرت همچنان به منزلهء ثغر اعمال شيعه و صنهاجه باقى ماند . زناته بارها بر آن غلبه يافت و سپاهيان بنى اميه ، از پى زيرى بن عطيه امير مغرب كه از مغراوه بود بارها به تاهرت تاختن آوردند و اين به هنگامى بود كه المظفر ابن ابى عامر از دريا گذشته و به جنگ او آمده بود . حال بر همين منوال بود تا آنگاه كه اين دولتها منقرض شدند و امور مغرب به دست لمتونه افتاد . و پس از آن موحدين روى كار آمدند و ممالك مغرب را در تصرف آوردند و بنى غانيه در ناحيهء قابس بر آنان بشوريدند . يحيى ، يكى از ايشان كه لشكر به مرزهاى موحدين مىبرد بر اراضى افريقيه و مغرب اوسط حمله مىآورد . اين حملات آن قدر ادامه داشت كه ساكنان آن از آنجا كوچ كردند و آن ديار از سكنه خالى شد و نشان آن بر افتاد بيش از بيست سال از آغاز قرن هفتم گذشته بود و الارض للّه .\r\nقبايل لمايه با ويران شدن شهرى كه پى افكنده بودند و آن را حراست مىكردند ، هلاك شدند و منقرض گرديدند . اين سنت خداوند است در ميان مردم . فرقه‌هايى از ايشان پراكنده در قبايل ديگر باقى ماندند . يكى از آنها جربه است كه جزيره‌اى كه در دريا روبروى ساحل قابس است به نام آنان ناميده شده و تا به امروز هم در آنجايند . مسيحيان صقليه آن را از دست مسلمانان متصرف آن بستدند . اين مسلمانان از قبايل لمايه و كتامه بودند چون جربه و سدويكس [ 1 
  ] و بر آنان جزيه نهادند و در ساحل دريا دژى سخت بر آوردند و آن را قشتيل ناميدند .\r\nتا سپاهيان دولت حفصى توانستند بر آنان غلبه يابند مدتى به دراز كشيد . عاقبت در سالهاى سى و هشت از قرن هشتم در دولت مولانا سلطان ابو بكر به دست مخلوف بن الكماد كه از پرورش يافتگان او بود آنجا مفتوح گرديد و دعوت اسلامى تا به امروز در آن استقرار يافته است . ولى بربرهايى كه در آن جزيره زندگى مىكنند هنوز هم بر آيين خوارج‌اند و به بحث و تدريس در مسائل و امور مذهبى خويش مشغول‌اند . مجلداتى از تأليفات ائمهء ايشان در قواعد ديانت و اصول عقايد و فروع و احكام مذهبشان باقى است كه براى يك ديگر نقل مىكنند و به تدريس و بحث در آنها مىپردازند و از آنها مىخوانند . و اللّه خلقكم و ما تعملون .\r\n\r\nمطماطه\r\nاينان برادران مطغره و لمايه‌اند از فرزندان فاتن بن تمصيت كه از آن ياد كرديم . اينان شعوب بسيارند . از سابق المطماطى و اصحاب او كه همه از نسب شناسان هستند روايت شده كه نام\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : سدوتكس و در  B  : سدوتكس .\r\n","page_name":" 123 ","page_number":143},
  {"content":"\r\n\r\nمطماط مصكاب [ 1 
  ] بود و مطماط لقب او بود و شعوبشان منشعب از لوا بن مطماط است . او را پسر ديگرى بود به نام ورنشيط ولى از اعقاب او سخنى نرفته است . گويند كه لوا را چهار پسر بود : ورماكسن و يلاغف [ 2 
  ] و وريكول و يليصن . يليصن را فرزندى نبود و آن سه را فرزند بود .\r\nو شعوب مطماطه همه از آن سه منشعب شده است . ورماكسن از او بود : مصمود و يونس و يفرين . وريكول را سه پسر بود : كلثام و مسيده و فيدن . نه مسيده را فرزند بود و نه فيدن را .\r\nولى فرزندان كلثام عصفراصن و سليايان بودند از سليايان است : سابحان و وريغنى و وصدى و و نطسايان و عمرو اين پنج را بنى مصطكوده گويند . آنان را به نام مادرشان نامند . عصفراصن را برهاض و يصراصن بود . از يصراصن است و رتجين و وريكول و جليدا و سكوم . ايشان را بنى تليكفتان نامند به نام مادرشان . يرهاض را يليت و يصلاسن بود و از يليت است : ورسفلاسن و سكن و محمد و مكديل و دكوال . از يصلاصن است : فاويولن و يتماسن و ماركسن و مسافر و فلوسن و وريجيد و نافع و عبد اللّه و غرذاى . اما يلاغف بن لوا بن مطماط را فرزندان بود به نام :\r\nدهيا و تابته و از تابته است : ماجرسن و ريغ و عجلان و يفام و قره . فرزندان دهيا : ورتجى و مجلين بودند . از ورتجى است : مقرين و تور و سكم و عمجميسن . و از مجلين است : ماكور و لشكول و كيلان و مزكون و قطار و ايوره . اين بود شعوب مطماطه ، آن سان كه نسب شناسان بربر يعنى سابق و ياران او بر شمرده‌اند . اينان در مواطن مختلف پراكنده‌اند . بعضى از نواحى فاس‌اند در جهت جنوبى آن در كوهى در آن سامان معروف به نام ايشان . اين كوه ما بين فاس و صفروى است . بعضى از ايشان در اطراف قابس و بلد ، كه بر كنار چشمهء گرم است ، ساكن‌اند و در جانب غربى آن و آن مكان نيز به نام آنهاست و تا امروز مىگويند آب گرم مطماطه و ما در دولت حفصيان از آن ياد خواهيم كرد . بقاياى ايشان پراكنده‌اند و مواطن بيشترشان ارتفاعات منداس است و در نزد جبل وانشريس و جبل كزول از نواحى تاهرت . آنان را در اواخر دولت صنهاجه قدرت و صولتى بود و در فتنهء ميان حماد بن بلكين با باديس بن المنصور صاحب تأثير بودند . بزرگشان در آن ايام غزانه نام داشت او را با بربرهاى مجاور از لواته و غير ايشان جنگهايى بود . چون غزانه هلاك شد پسرش زيرى در ميان مطماطه زمام امور را به دست گرفت . و چندى در آنجا درنگ كرد ولى صنهاجه بر او غلبه كردند و او از دريا گذشت و بر المنصور بن ابى عامر فرود آمد . ابن ابى عامر گراميش داشت و در زمرهء امراى بربر كه در خدمت او بودند در آورد . زيرى بن غزانه از موجه ترين و بلند قد ترين مردان درگاه او بود و حال بر اين قرار بود تا ابن ابى عامر بمرد بعد از او المظفر و برادر المظفر ، عبد الرحمان الناصر نيز شيوهء پدر را در بزرگداشت او رعايت كردند . در شورش محمد بن هشام بن عبد الجبار بار ديگر امراى بربر و معاريف ايشان همراه محمد بن ابى عامر سرگرم نبرد\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : مصكاف .\r\n[ ( 2 ) 
  ] در نسخهء  A  : تلاغف و در  C  يلاعف .\r\n","page_name":" 124 ","page_number":144},
  {"content":"\r\n\r\nبودند . چون كار او را در سراشيب زوال يافتند و از سوء تدبير او آگاه شدند به محمد بن هشام المهدى پيوستند و با او بودند تا در اندلس فتنهء بربرها آغاز شد و او به هلاكت رسيد و من سال هلاكت او را نمىدانم . زيرى نيز به اندلس رفت و در آنجا بمرد . و من نمىدانم در چه سالى در گذشته است . نيز از رجال ايشان كهلان بن ابى لوابن يصلاصن به اندلس رفت و بر الناصر فرود آمد . او از نسب شناسان بربر بود . ديگر مشاهيرشان ، نسب شناس مشهور سابق بن سليمان بن حراث بن مولات بن دوناس است و تا آنجا كه مىدانيم او بزرگترين نسب شناس بربر است . نيز عبد اللّه بن ادريس كاتب خراج عبيد اللّه المهدى از علماى آن سامان است و شمار ديگرى كه ذكرشان به طول خواهد انجاميد .\r\nاين بود آنچه ما از اخبار مطماطه حاصل كرده بوديم . اما موطن منداس ، يكى از اهل اخبار از بربرها كه من به كتاب او دست يافته‌ام پنداشته است كه او منداس بن مفر بن اوريغ بن كبورى بن المثنى - كه همان هوار باشد - ناميده مىشده است . گويى - و خدا داناتر است - كه او به اداس بن زحيك كه فرزندخواندهء هوار است و ما به ذكر او خواهيم پرداخت اشارت دارد ولى مطالب در ذهنش خلط شده است . منداس را سه پسر بود چون : شراوه و كلثوم و تكم . گويد : چون كار مطماطه بالا گرفت شيخشان در اين عصر ارهاصن بن عصفراصن ، منداس را مغلوب نمود و از وطن اخراج كرد ولى فرزندانش موطن او را آبادان كردند و هنوز هم در آنجا هستند . پايان سخن . باقى اين قوم در اين عهد در جبل وارشيس [ 1 
  ] زندگى مىكنند .\r\nاينان هنگامى كه مغلوب بنى توجين - از قبايل زناته - شدند به آن مكان رفتند و در شمار قبايل خراجگزار در آمدند . و اللّه وارث الارض و من عليها .\r\n\r\nمغيله\r\nاينان برادران مطماطه و لمايه‌اند و ملزوزه هم در شمار آنهاست همچنين دونه و كشاته ولى مواطنشان به هم نزديك نيست . مغيله را دو گروه بزرگ است . يكى در مغرب اوسط نزد مصب شلف در دريا از ضواحى مازونه كه تا اين زمان به صورت شهر باقى است . از ساحل آن عبد الرحمان الداخل به اندلس رفت و در المنكب فرود آمد . از ايشان است ابو قرة المغيلى كه بر كيش صفريه بود ، از خوارج . چهل سال فرمانروايى كرد . ميان او و امراى عرب در قيروان در اوايل دولت بنى عباس جنگهايى بود . اين جنگها در طبنه بود . بعضى گويند كه ابو قره از بنى مطماطه است و اين در نظر من درست است . از اين رو اخبار او را با اخبار بنى يفرن - از زناته آوردم .\r\nو نيز از ايشان است ابو حسان كه در آغاز اسلام در افريقيه شورش برانگيخت و ابو حاتم\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : وارشتيسن .\r\n","page_name":" 125 ","page_number":145},
  {"content":"\r\n\r\nيعقوب بن لبيب بن مدين بن يطوفت ، بن ملزوزه كه در سال 150 با ابو قره قيام كرد و بر قيروان غلبه يافت . چنان كه گفته‌اند خالد بن خراش و خليفة بن خياط از علمايشان بودند . ديگر از رؤساى آنان موسى بن خليد و مليح بن علوان هستند و حسان بن زروال كه با عبد الرحمان الداخل به اندلس رفت و نيز دلول بن حماد امير ايشان به هنگام فرمانروايى يعلى بن محمد اليفرنى و او بود كه شهر ايكرى [ 1 
  ] را در دوازده ميلى دريا پى افكند . اين شهر اكنون ويرانه است و از آن جز آثارى باقى نمانده است و نيز در اين وطنگاه از مغيله نه مردمى باقى مانده است و نه خاندانى .\r\nگروه بزرگ ديگرى از ايشان در مغرب اقصى بود . اينان بودند كه به همراهى اوربه و صدينه عهده‌دار قيام به دعوت ادريس بن عبد اللّه شدند ، هنگامى كه به مغرب آمد . اينان قبايل بربر را به فرمانبردارى و دخول در قيام او فرا خواندند . و بر همين حال بودند تا دولت ادريسيان بر افتاد . بقاياى ايشان در مواطنشان بين فاس و صفروى و مكناسه همچنان بر جا هستند . و اللّه وارث الارض و من عليها .\r\n\r\nمديونه\r\nاينان برادران مغيله و مطماطه‌اند و چنان كه گفتيم از فرزندان فاتن . مواطن بيشترشان در نواحى تلمسان است ما بين كوه بنى راشد - در اين عهد - و كوه وجده كه به نام ايشان معروف است .\r\nقوافل خود را در ضواحى و نواحى آن جابجا مىكنند . بنى يلومى و بنى يفرن در ناحيهء شرقى و مكناسه در ناحيهء غربى و ولهاصه و كوميه در سمت ساحل همسايگان ايشان بوده‌اند .\r\nاز رجال مشهورشان جرير بن مسعود بود كه از امرايشان بود و با ابو حاتم و ابو قره در فتنه‌ها شركت داشتند . در آغاز فتح اندلس بسيارى از ايشان به اندلس رفتند و در آنجا صاحب قدرت و توان شدند . يكى از ايشان به نام هلال بن ابزيا در شنتمريه بر عبد الرحمان الداخل خروج كرد او دنباله رو شقياى مكناسى بود . سپس به اطاعت گردن نهاد . عبد الرحمان عذر او پذيرفت و او را به فرمانروايى قومش در مشرق اندلس و شنتمريه منصوب نمود .\r\nو پس از او يكى ديگر از افراد قوم او ، نابتة بن عامر را امارت داد . چون بنى توجين و بنى راشد - از زناته - بر ضواحى مغرب اوسط غلبه يافتند ، قبيلهء مديونه را شمار اندك بود و از قدرت و توانشان كاسته شده بود . زناته بر ضواحى مواطنشان دست اندازى كردند و تصرفش نمودند .\r\nمديونه بناچار به دژهاى بلاد خود در كوه تا سلاه و كوه و جده كه به نام ايشان است پناه گرفتند . بر آنان خراج مقرر شد و همچنان روى در تراجع داشتند تا آنگاه كه در آنجا جز اندكى\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : ايكونى . در نسخه‌هاى  B  و  C  : ايكرى و در  D  : ايكدى و در نسخه‌اى :\r\nايفكان .\r\n","page_name":" 126 ","page_number":146},
  {"content":"\r\n\r\nكه به كشاورزى مشغول بودند كسى باقى نماند . جمعى نيز در ميان قبايل ديگر پراكنده شدند . در نواحى فاس ، ميان فاس و صفروى قبيله‌اى از ايشان در مجاوت مغيله زندگى مىكنند .\r\nو اللّه يرث الارض و من عليها .\r\n\r\nكوميه\r\nاينان در قديم به صطفوره معروف بوده‌اند . برادران لمايه و مطغره‌اند . از فرزندان فاتن . داراى سه بطن هستند كه ديگر شعوب و قبايلشان از آن سه بطن منشعب شده است . آن سه بطن عبارت‌اند از : ندرومه و صغاره و بنى يلول . از ندرومه است : نفوطه و خرسه و فرده و هفانه و فرانه . از بنى يلول است : مسيفه و وتيوة و هبيشه و هيواره و والغه . و از صغاره است : ماتيله و بنى حباسه . نسب شناس مشهور هانى بن مصدور بن مريس بن مغوط از آنهاست و اين چيزى است كه در كتابهايشان معروف است .\r\nمواطن كوميه در مغرب اوسط است در ساحل دريا از ناحيهء ارشكول و تلمسان . آنان را كثرت و شوكت بسيار بود ، چنان كه بيمشان در دلها افتاده بود .\r\nكوميه از بزرگترين قبايل طرفدار موحدين شدند ، آنگاه كه مصامده را در كار المهدى و كلمهء توحيد او يارى كردند . عبد المؤمن از بنى عابد بود و بنى عابد يكى از خاندانهاى كوميه . نام او عبد المؤمن بن على بن مخلوف بن يعلى بن مروان بن نصر بن على بن عامر بن الامير بن موسى بن عبد اللّه بن يحيى بن ورزايغ بن صطفور بود . مورخان دولت موحدين سلسلهء نسب او را تا صطفور بدين گونه بيان كرده‌اند . سپس مىگويند : صطفور بن نفور بن مطماط بن هودج بن قيس بن غيلان بن مضر . بعضى از ايشان گويند : آن نسب نامه منقول از خط ابو محمد عبد الواحد المخلوع بن يوسف بن عبد المؤمن است . اما نسبت آنان به قيس غيلان چنان كه گفتيم درست نيست . از نامهايى كه در اين عمود آمده است بر مىآيد كه ساختگى است زيرا اين نامها ، نامهاى بربرها نيست و چنان كه مىبينى همه عربى هستند و حال آنكه اين قوم از بربرند و در ميان بربرها معروف . در انتساب صطفورهم به مطماط نيز تخليط است ، زيرا به رأى همهء نسب شناسان بربر آن دو برادر بوده‌اند . و عبد المؤمن بدون ترديد از اين قبيله است . و اگر جز اين باشد خداوند به آن داناتر است . عبد المؤمن از خاندانها و اشراف ايشان بود و مواطنشان در تاكرارت بود . تاكرارت حصنى است در كوه مشرف بر هنين از ناحيهء شرقى .\r\nچون عبد المؤمن در ميان ايشان به وجود آمد و به سن جوانى رسيد براى طلب علم به تلمسان رفت و از مشايخ تلمسان چون ابن صاحب الصلاة و عبد السلام تونسى كه فقيهى صالح بود علم آموخت . عبد السلام در كنار تربت شيخ ابو مدين مدفون است . چون عبد السلام درگذشت هنوز شاگردش در علوم حاذق نشده بود . عبد السلام در فقه و كلام شيخ زمان خود بود . عبد المؤمن همچنان در عطش تحصيل بود . خبر رسيد كه فقيه محمد بن تومرت المهدي\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nبه بجايه آمده است . در آن زمان او را فقيه سوسى - نسبت به سوس - مىخواندند و هنوز به المهدى ملقب نشده بود .\r\nمحمد بن تومرت به امر به معروف و نهى از منكر پرداخت . چون از مشرق به مغرب آمد به كار نشر علم و بيان فتاوى و تدريس فقه و كلام پرداخت . خود بر مذهب اشعرى بود و در آن مذهب سمت پيشوايى داشت و قدمى راسخ . او بود كه اين مذهب به مغرب آورد .\r\nطالبان علم كه در تلمسان بودند به فرا گرفتن علم از او ترغيب شدند . بدين قرار كه چون خبر ورود او به تلمسان رسيد طالبان علم به گفتگو نشستند كه چه كسى را بفرستند تا او را به تلمسان آورد تا تلمسان بيش از ديگر اقطار مغرب از علوم او بهره گيرد . عبد المؤمن را كه از نوجوانى به سبب بدواتش در سير و سفر بود برگزيدند . عبد المؤمن به بجايه رفت تا با او ديدار كند و او را به تلمسان دعوت نمايد . عبد المؤمن ، ابن تومرت را در ملاله ديدار كرد .\r\nدر اين احوال رابطهء او با العزيز از امراى صنهاجه تيره شده و به ملاله آمده بود . بنى ورياكل از قبايل صنهاجه در آنجا بودند . او را به ميان خود پناه دادند و از آزار مخالفان محفوظش داشتند . عبد المؤمن او را ترغيب كرد كه به تلمسان رود و نامهء طالبان علم تلمسان را به او داد . عبد المؤمن خود در نزد او به تحصيل علم پرداخت و لحظه‌اى در سفر و حضر از آموختن غافل نبود . ابن تومرت با ياران خود راهى مغرب شد . در روزگاران تحصيل ابن تومرت ، عبد المؤمن را به سبب كثرت فهم و شوق به آموختن از ديگر شاگردان خود برتر مىداشت تا آنجا كه عبد المؤمن از ياران خلص و اصحاب بزرگ او شد و چون ابن تومرت در عبد المؤمن نشانه‌هاى خلافت را كه خود از آن آگاه بود مشاهده كرد به او اميد بست چنان كه در راه كه به مغرب مىآمدند چون به ثعالبه از بطون عرب رسيدند ، خرى به او تقديم داشتند تا بر آن سوار شود . ابن تومرت براى سوار شدن بر خر عبد المؤمن را برگزيد و به يارانش گفت : او را سوار خر كنيد كه در آتيه شما را بر اسبانى با زين و ستام خوب خواهد نشانيد . چون در سال 515 هرغه با او بيعت كردند مصامده به دعوت او گردن نهادند و با قبايل لمتونه نبرد كردند و به مراكش در آمدند . در يكى از روزها جنگى سخت در گرفت كه قريب به هزار تن از موحدين كشته شدند . امام محمد بن تومرت را گفتند كه موحدين به هلاكت رسيدند . پرسيد : عبد المؤمن چگونه است ؟ گفتند بر اسب ادهم سوار است و به جنگ سخت مىكوشد . گفت : اگر عبد المؤمن زنده است پس هيچ كس كشته نشده . چون در سال 522 امام را مرگ فرا رسيد خلافت را پس از خود به عبد المؤمن داد . عبد المؤمن از عصبيت مصامده بيم داشت از اين رو مرگ او را پنهان داشت تا آنگاه كه شيخ ابو حفص امير هنتاته و بزرگ مصامده را با خود يار كرد پس پرده از كار برگرفت و زمام امور موحدين و خلافت مسلمانان به دست گرفت .\r\nعبد المؤمن در سال 537 لشكر به فتح مغرب كشيد . غماره به فرمان او گردن نهاد .\r\nاز آنجا به ريف و سپس به بطويه و بطالسه رفت آنگاه بر سر بنى يزناسن تاخت آنگاه بر مديونه\r\n\r\n","description":"","footnote":"","page_name":" 128 ","page_number":148},
  {"content":"\r\n\r\nو كوميه و همسايگانشان و لهاصه غلبه يافت . قومش به ياريش برخاستند و همه داخل در فرمان او شدند و در استوارى حكومت و خلافتش در ميان موحدين كوشيدند . چون به مغرب باز گرديد و شهرهايش را فتح كرد و بر مراكش مستولى شد قوم خود را فرا خواند كه نزد او روند و در زمرهء لشكريان او در آيند . همگان به سوى مغرب روان شدند و در مراكش وطن گرفتند تا تخت خلافت را نگهدارند و به امر دعوت پردازند و ثغور آن را از تعرض دشمن حفظ كنند و از آن به دفاع پردازند . عبد المؤمن و پسرانش و ديگر دولتمردان از آمدن آنان نيرومند شدند . چون به فتوحات دست زدند و سرزمينهاى ديگر را زير پى سپردند خود نيز به تحليل رفتند بلكه منقرض شدند . بقايايى از آنان ( كوميه ) در موطن اصلى خود باقى ماندند به نام بنى عابد . اينان در شمار قبايل خراجگزارند و شانه‌هايشان در زير بار ستم زناته خم شده است به آنان خراج مىدهند و مجبور به انجام تكاليفى هستند كه بر گردنشان مىگذارند .\r\nبا همسايگان خود قبيلهء ولهاصه زير بار ذلت و اداى خراج و ستم و عذاب هستند . و اللّه مبدل الامر و مالك الملك سبحانه .\r\n\r\nخبر از زواوه و زواغه ، از بطون ضريسه از بربرهاى ابتر و پرداختن به برخى احوالشان\r\nاينها چند بطن از بطون بربرهاى ابتر از فرزندان سمكان بن يحيى بن ضرى بن زحيك بن مادغس ابترند . نزديكترين اقوام بربر به اينان زناته است زيرا پدرشان اجانا برادر سمكان است و از اين رو با يك ديگر خويشاوندند .\r\n\r\nزواوه\r\nاما زواوه بطنى از بطون ايشان است . گاه گفته مىشود زواوه از قبايل كتامه است و اين قول ابن حزم است . نسب شناسان بربر او را از فرزندان سمكان مىشمارند ، آن سان كه ما گفتيم .\r\nولى به نظر من قول ابن حزم درست باشد ، و موطن ايشان و همراهيشان با كتامه در قيام عبيد اللّه [ 1 
  ] المهدى شاهد بر صحت اين قول است . نسب شناسان بربر ، بر ايشان بطونى بسيار بر شمرده‌اند چون : بنى مجسطه و بنى مليكش و بنى كوفى و مشداله و بنى زريقف و بنى كوزيت و كرسفينه و وزلجه و موجه و زكلاوه و بنى مرانه . و گويند كه بنى مليكش از صنهاجه است و خدا داناتر است . از قبايل مشهورشان در اين عهد : بنى يجر و بنى مانكلات و بنى يترون [ 2 
  ] و بنى مانى [ 3 
  ] و بنى بوغردان و بنى يتورغ و بنى بو يوسف و بنى عيسى و بنى بو شعيب و بنى صدقه و بنى غبرين و بنى كشطوله به شمار است . مواطن زواوه ، در نواحى بجايه است . ميان مواطن كتامه و صنهاجه . بعضى از ايشان در كوههاى بلند و صعب العبور زندگى مىكنند چون بنى\r\n\r\n\r\n","description":"","footnote":"\r\n[ ( 1 ) 
  ] در همهء نسخه‌هاى خطى عبد .\r\n[ ( 2 ) 
  ] در نسخهء  B  : لتروز .\r\n[ ( 3 ) 
  ] در نسخهء  C  : بابى .\r\n","page_name":" 129 ","page_number":149},
  {"content":"\r\n\r\nغبرين در كوه زيرى كه در آن بيشه‌هايى است از درخت زان كه تا به امروز باقى است . و مانند بنى فرواسن و بنى يراتن [ 1 
  ] كه كوهستانشان ما بين بجايه و تدلس است و آن استوارترين پناهگاه و منيع ترين دژهايشان است . اين قبايل به سبب سكونت در اين مكانهاى دست نايافتنى از تعرض دولت در امان‌اند و در اداى مالياتها مختار .\r\nزواوه را در عصر دولت صنهاجه مقامات و مراتبى بود در صلح و جنگ . زيرا ايشان وابستگان به كتامه بودند . نخستين اظهار وجود ايشان كشتن باديس بن المنصور صنهاجى بود در يكى از جنگهايشان . در اين جنگها شيخشان زيرى بن اجانا بود وزيرى متهم به قتل حماد بود . پس از چندى فرزندان حماد به خونخواهى لشكر بر سرشان كشيدند و آنان مطيع و منقاد شدند و تا پايان دولت صنهاجه بر آن حال ببودند . حتى تا به امروز همچنان به اعتراف خود باقى هستند . تنها به سبب متكى بودن به كوهستانهاى مرتفع و قلاغ استوارشان در پرداخت خراج تعلل مىكنند . رياست بنى يراتن در بنى عبد الصمد يكى از خاندانهاى ايشان است . به هنگام غلبهء سلطان ابو الحسن بر مغرب اوسط شيخشان از خاندان بنى عبد الصمد ، شمسى نام داشت .\r\nاو را ده پسر بود و به سبب وجود ايشان كارش بالا گرفته بود .\r\nسلطان ابو الحسن يكى از پسران خود به نام ابو عبد الرحمان يعقوب را در بند كشيد و اين به هنگامى بود كه يعقوب در سال 737 يا 738 از لشكرگاه او در متيجه گريخت .\r\nپدر چند سوار از پىاش بفرستاد و دستگيرش كرد . سپس بر حسب آنچه در تواريخ آمده به قتلش آورد . هنگامى كه ابو عبد الرحمان در زندان بود گازرى از مطبخ خانهء او كه شباهتى به او داشت نزد بنى يراتن رفت و ادعا كرد كه ابو عبد الرحمان پسر سلطان ابو الحسن است و شمسى را دعوت به خروج بر ضد پدرش سلطان ابو الحسن نمود . شمسى كه فريب او را خورده بود قوم خود را دعوت به اطاعت او نمود . ولى پس از چندى دروغش آشكار شد ، از اين رو بگريخت و به ميان عربها رفت و ما در اخبار اين خاندان از آن ياد خواهيم كرد .\r\nشمسى با گروهى از ياران و چند تن از پسران خود نزد سلطان ابو الحسن آمد . سلطان در تكريم او مبالغه كرد و او را صله‌اى كرامند داد و همهء آن هيئت را به مال بنواخت . همگان به مواطن خويش بازگشتند و پيوسته رياست در اين خاندان باقى بود .\r\n\r\nزواغه\r\nاز اخبار زواغه و سرگذشت ايشان چيزى كه به قلم آيد به دست ما نرسيده است . جز اينكه زواغه را سه بطن بوده : دمر بن زواغ و بنى واطيل بن زجيك [ 2 
  ] بن زواغ و بنى ماخر بن [ 3 
  ] تيفون بن\r\n\r\n\r\n","description":"","footnote":"\r\n[ ( 1 ) 
  ] اين كلمه در نسخه‌هاى مختلف به گونه‌هاى مختلف نقطه گذارى شده .\r\n[ ( 2 ) 
  ] در نسخهء  C  : زحيك .\r\n[ ( 3 ) 
  ] در نسخهء  D  : ماحن .\r\n","page_name":" 130 ","page_number":150},
  {"content":"\r\n\r\nزواغ . از فرزندان دمر است . بنى سمكان كه در قبايل ديگر پراكنده‌اند . جمعى از آنان در بيابانهاى نواحى طرابلس پراكنده‌اند . آنان را كوهستانى است كه به نام ايشان معروف شده است . همچنين در حوالى قسنطينه نيز جماعاتى از زواغه هستند . همچنين در جبال شلف ، بنى واطيل زندگى مىكنند و در نواحى فاس جماعاتى ديگر . و للّه لخلق و الامر .\r\n\r\nخبر از مكناسه و ديگر بطون و رصطيف و دولتهايى كه مكناسه را بود در مغرب و آغاز كار و سرانجام احوالشان\r\nو رصطف بن يحيى ، برادر اجانا بن يحيى و سمكان بن يحيى را سه بطن بود : مكناسه و رتناجه و اوكته . بعضى به جاى اوكته مكنه گويند . بنى ورتناجه را چهار بطن است : سدرجه و مكسته و بطالسه و كرنيطه [ 1 
  ] . سابق و ياران او هناطه و فولاله را نيز افزوده‌اند . نيز از بطون مكنه شمرده شوند : بنى يصلتن و بنى تولالين و بنى ترين [ 2 
  ] و بنى جرتن [ 3 
  ] و بنى فوغال و مكناسه را نيز داراى بطون بسيار مىدانند : صولات و بنى حوات و بنى ورفلاس [ 4 
  ] و بنى وريدوس و قنصاره و ونيفه و وريفلته . بطون ورصطف هم مندرج در بطون مكناسه‌اند . مواطن ايشان بر كنارهء رود ملويه است از بالاى اين رود در سجلماسه تا مصب آن در دريا و ما بين اين دو از نواحى تازى و تسول . رياست همهء ايشان در بنى ابى يزول بود و نام او مجدول بن تافريس بن فراديس بن و نيف بن مكناس . جمعى از ايشان به هنگام فتح اندلس ، به آن سوى آب رفتند .\r\nايشان را در اندلس رياست بود و شمارشان بسيار . از آن ميان شقيا بن عبد الواحد در سال 151 بر ضد عبد الرحمان الداخل خروج كرد و در شتتمريه پناه گرفت و به نام خود دعوت كرد .\r\nخود را به حسن بن على انتساب مىداد و عبد اللّه بن محمد نام داشت و به الفاطمى ملقب بود .\r\nميان او و عبد الرحمان الداخل جنگهايى بود . تا آنگاه كه عبد الرحمان بر او پيروز شد و آثار دعوتش را محو نمود . از رجال ايشان در عهد دولت شيعه مصالة بن حبوس بن منازل بود .\r\nاو به عبيد اللّه الشيعى پيوست و از بزرگترين سرداران و اولياء او شد و امارت تاهرت يافت و براى او مغرب و فاس و سجلماسه را بگشود .\r\nچون مصاله به هلاكت رسيد . برادرش يصلتن بن حبوس در ولايت تاهرت و مغرب جانشين او شد . او نيز بمرد و پسرش حميد به جايش نشست . حميد از مذهب شيعه رخ بر تافت و به نام عبد الرحمان الناصر دعوت كرد و با بنى خزر امراى جراوه بر فرمانروايى مروانيان همرأى شد . سپس به اندلس رفت و در ايام الناصر و پسرش الحكم برخى امارات يافت از جمله امارت تلمسان . چون حميد درگذشت پسرش يصل [ 5 
  ] بن حميد و برادرش فياطن بن يصلتن و على\r\n\r\n\r\n","description":"","footnote":"\r\n[ ( 1 ) 
  ] نقطه گذارى اين كلمه در نسخه‌هاى خطى مختلف است .\r\n[ ( 2 ) 
  ] در نسخهء  B  : يزين .\r\n[ ( 3 ) 
  ] در نسخهء  C  : جوتق .\r\n[ ( 4 ) 
  ] در نسخه‌هاى  A  و  C  : ورقلاس .\r\n[ ( 5 ) 
  ] در چند نسخهء خطى : فضل و نصل نوشته شده .\r\n","page_name":" 131 ","page_number":151},
  {"content":"\r\n\r\nپسر عمش مصاله همچنان در سايهء دولت اموى بماندند . تا آنگاه كه المظفر بن ابى عامر به مغرب رفت و - چنان كه گفتيم - يصل بن حميد امارت سجلماسه يافت .\r\nسپس رياست مكناسه در بر العدوه ميان بنى ابى يزول تقسيم شد و قبايل مكناسه هم به انقسام آن منقسم شدند . رياست مكناسه در مواطن سجلماسه و حوالى آن به بنى واسول بن مصلان بن ابى يزول رسيد و رياست مكناسه در تازى و تسول و ملويه و مليله به بنى ابى العافية بن ابى تاسل بن ابى الضحاك بن ابى يزول تعلق گرفت - هر يك از اين دو فريق را در اسلام دولتى است و حكومتى و چنان كه خواهيم گفت در شمار ملوك در آمده‌اند .\r\n\r\nخبر از دولت بنى واسول ملوك سجلماسه و اعمال آن در مكناسه\r\nساكنان مواطن سجلماسه كه از قبايل مكناسه بودند در آغاز اسلام از خوارج صفريه بودند .\r\nاين مذهب را از پيشوايان عرب خوارج و رؤساى ايشان كه به مغرب آمده‌اند آموخته بودند خوارج ، فتنه‌ها بر پا كردند و سراسر مغرب را آشوب ميسرهء خارجى فرا گرفت . چون قريب به چهل تن از رجالشان بدين كيش گردن نهادند سر از فرمان خلفا بر تافتند و عيسى بن يزيد الاسود ، از موالى عرب و از رؤساى خوارج را بر خود امير ساختند و در سال 140 هجرى شهر سجلماسه را پى افكندند و ديگر قبايل مكناسه كه در آن ناحيه زندگى مىكردند به آن دين در آمدند . پس از چندى بر امير خود عيسى خشم گرفتند و دستهايش را از پشت بستند و بر سر كوهى نهادند تا در سال 155 به هلاكت رسيد . پس از او بر بزرگشان ابو القاسم سمكو بن واسول بن مصلان [ 1 
  ] بن ابى يزول گرد آمدند .\r\nپدر سمكو [ 2 
  ] از حاملان علم بود و به مدينه رفته و تابعين صحابه را ديده بود و از عكرمه غلام ابن عباس علم آموخته بود . عريب بن حميد در تاريخ خود از او ياد كرده است .\r\nاو را مواشى بود و او بود كه با عيسى بن يزيد بيعت كرد . و قوم خود را به اطاعت او واداشت .\r\nقوم نيز با او بيعت كردند و پس از او آيين او بر پاى داشتند . او در سال 167 پس از دوازده سال فرمانروايى ناگهانى بمرد . از خوارج و اباضى و صفرى بود . در قلمرو خويش به نام المنصور و المهدى عباسى خطبه خواند . چون هلاك شد خوارج پسرش را بر خود امير ساختند .\r\nاو را الوزير مىخواندند . سپس در سال 174 بر او بشوريدند و خلعش كردند و به جاى او برادرش اليسع بن ابى القاسم را كه ابو منصور كنيه داشت به امارت برداشتند . ابو منصور همچنان به فرمانروايى مشغول بود . با روى سجلماسه را در سال سى و چهارم حكومتش بنا كرد . او نيز اباضى و صفرى بود . در عهد او پادشاهيشان در سجلماسه نيرومند شد و او بود كه بناى سجلماسه را را به پايان رسانيد و در استوارى آن سعى كرد و در آن آب انبارها و قلعه‌ها بنا كرد . در اواخر\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  : مصلات .\r\n[ ( 2 ) 
  ] در بعضى نسخ : ابو سمقويا ابو سمكو به نظر مىرسد .\r\n","page_name":" 132 ","page_number":152},
  {"content":"\r\n\r\nقرن دوم به سجلماسه نقل كرد و بلاد صحرا را زير پى سپرد و از معادن درعه خمس گرفت و اروى دختر عبد الرحمن بن رستم صاحب تاهرت را براى پسرش مدرار به زنى گرفت .\r\nچون در سال 208 درگذشت پسرش مدرار به جاى او نشست و المنتصر لقب يافت و دوران حكومتش به دراز كشيد . او را دو پسر بود ، هر دو به نام ميمون يكى از اروى دختر عبد الرحمان بن رستم ، بعضى گويند نام او نيز عبد الرحمان بود ، و ديگرى از زن ديگرش به نام تقى [ 1 
  ] بر سر اينكه كدام يك اختيار امور پدر را در دست داشته باشند به نزاع برخاستند و سه سال ميانشان جنگ بود . پدر را با پسر اروى دلبستگى ديگر بود از اين رو او بر برادر غلبه يافت و برادر را بگرفت و از سجلماسه اخراج كرد و ديرى نپاييد كه پدر را خلع كرد و خود زمام كارها به دست گرفت ولى سيرت او در ميان قوم و شهرش آشكار شد و او را خلع كردند . ميمون پسر اروى چون خلع شد به درعه رفت و پدرش مدرار بار ديگر بر تخت فرمانروايى باز گرديد .\r\nسپس چنان خواست كه بار ديگر پسر خود ميمون پسر اروى را به سبب علاقه‌اى كه به او داشت باز گرداند ولى او را خلع كردند و پسر ديگرش ميمون الامير پسر تقى [ 2 
  ] را باز گردانيدند او به الامير شهرت داشت .\r\nمدرار پس از اين واقعه در سال 253 پس از چهل و پنج سال پادشاهى بمرد . پسرش الامير ميمون سالى چند در عين خودكامگى فرمان راند . او نيز در سال 263 در گذشت و پسرش محمد بن ميمون الامير جانشين او شد . محمد بر كيش اباضى بود . در سال 270 بمرد و اليسع المنتصر به جايش نشست و زمام امور به دست گرفت . در عهد او بود كه عبيد اللّه المهدى الشيعى و پسرش ابو القاسم به سجلماسه در آمدند . المعتضد عباسى در باب دستگيرى آن دو به اليسع فرمان داده بود . اليسع چون آن دو را بشناخت به زندان كرد .\r\nتا آنگاه كه ابو عبد اللّه الشيعى بر افريقيه غلبه يافت و رقاده را بگرفت و براى رهايى عبيد اللّه و پسرش از زندان به سجلماسه آمد . اليسع با قوم خود مكناسه به جنگ او بيرون آمدند ولى از ابو عبد اللّه شكست خورده منهزم شدند و به سجلماسه در آمدند . ابو عبد اللّه او را بگرفت و در سال 296 به قتل آورد و عبيد اللّه و پسرش را از زندان برهانيد و با او بيعت كرد .\r\nعبيد اللّه ، ابراهيم بن غالب المزاتى از رجال كتامه را بر سجلماسه امارت داد و به افريقيه باز گرديد .\r\nامراى سجلماسه بر والى جديد خود ابراهيم بشوريدند و او را با ديگر همراهانش در سال 298 كشتند و با فتح بن ميمون الامير بن مدرار بيعت كردند و او را واسول لقب دادند و اين ميمون پسر تقى است كه پيش از اين از او ياد كرديم . اباضى بود و در آغاز قرن سوم در همان اوايل حكومتش درگذشت . برادرش احمد [ بن ميمون 
  ] جانشين او گرديد و كارش\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : البغى .\r\n[ ( 2 ) 
  ] در اينجا در نسخه‌ها : البعى ، الغى و البقى آمده است .\r\n","page_name":" 133 ","page_number":153},
  {"content":"\r\n\r\nبر استقامت بود تا آنگاه كه مصالة بن حبوس با جماعات كتامه و مكناسه ، در سال 309 لشكر كشيد و سرزمين مغرب را زير پى سپرد و آنان را به كيش عبيد اللّه المهدى دعوت كرد . مصاله سجلماسه را گشود و فرمانرواى آن احمد بن ميمون بن مدرار را گرفت . پسر عمش المعتز بن محمد بن بسادر بن مدرار را به جاى او بر سجلماسه امارت داد . ديرى نكشيد كه المعتز راه خودكامگى در پيش گرفت و در سال 321 كمى پيش از المهدى درگذشت . پس از او پسرش ابو المنتصر محمد بن المعتز به امارت رسيد . مدت حكومتش ده سال بود .\r\nچون ابو المنتصر به امارت رسيد . مدت حكومتش ده سال بود .\r\nچون ابو المنتصر هلاك شد ، پس از او پسرش المنتصر سمكو دو ماه فرمان راند .\r\nو چون خردسال بود جده‌اش تدبير كارهايش را به دست گرفت . پسر عمش محمد بن الفتح بن ميمون الامير بر او بشوريد و غلبه يافت و بنى عبيد اللّه به سبب فتنهء ابن ابى العافيه در تاهرت از او غافل بودند . سپس فتنهء ابو يزيد پيش آمد . محمد بن الفتح چنان وانمود كه براى بنى عباس دعوت مىكند و حال آنكه به خود دعوت مىكرد . به مذاهب اهل سنت گراييد و مذهب خوارج را ترك گفت و الشاكر للّه لقب گرفت . به نام و لقب خود سكه زد . اين سكه‌ها را در درهم شاكرى مىگفتند . اين قول ابن حزم است و گويد كه الشاكر در نهايت دادگرى بود .\r\nچون بنى عبيد بر ضد او اقدام كردند و بازار فتنه گرم شد ، جوهر كاتب در ايام المعز لدين اللّه معد با جماعت كتامه و صنهاجه و اولياى ايشان در سال 247 به مغرب راند و به سجلماسه غلبه يافت و آن را بگرفت . محمد بن الفتح به دژ تاسكدات چند ميلى سجلماسه گريخت و در آنجا اقامت گزيد .\r\nآنگاه ناشناخته به سجلماسه داخل شد . مردى از مطغره او را بديد و رازش را فاش كرد . جوهر او را دستگير نمود و با احمد بن بكر صاحب فاس اسير كرد و چنان كه گفتيم به قيروان فرستاد .\r\nچون مغرب بر فاطميان بشوريد و دعوت بنى اميه در همه جا آشكار شد و زناته به اطاعت الحكم المستنصر در آمد ، در سجلماسه يكى از فرزندان الشاكر قيام كرد و المنتصر باللّه لقب يافت . سپس برادرش ابو محمد در سال 352 او را بكشت و خود زمام امور به دست گرفت و المعتز باللّه ناميده شد . ابو محمد مدتى بر آن حال ببود . كار مكناسه روى به انحلال نهاده بود و زناته در مغرب قدرت يافته بود . در اين هنگام خزرون بن فلفول از ملوك مغراوه در سال 366 به سجلماسه لشكر آورد . ابو محمد المعتز به جنگ او لشكر بيرون آورد ولى خزرون او را بكشت و بر مملكتش غلبه يافت و ذخاير او را تصاحب نمود و سرش را با نامهء فتح به قرطبه فرستاد . اين واقع در آغاز وزارت حاجب المنصور بن ابى عامر بود و فتح به او منسوب شد و به حساب اقبال و مباركى قدم او در آمد . محمد بن ابى عامر خزرون را امارت سجلماسه داد . او دعوت هشام اموى را در اطراف آن بپراكند و اين نخستين دعوت ايشان در بلاد مغرب اقصى است . دولت بنى مدرار و مكناسه در مغرب به كلى منقرض شد و از آنها به\r\n\r\n","description":"","footnote":"","page_name":" 134 ","page_number":154},
  {"content":"\r\n\r\nمغراوه و بنى يفرن رسيد و ما به ذكر دولت ايشان خواهيم پرداخت . و الامر للّه وحده و له البقاء .\r\nسبحانه و تعالى .\r\n\r\nخبر از دولت بنى ابى العافية ملوك تسول از مكناسه و آغاز كار و دگرگونيهاى احوالشان\r\nقبيلهء مكناسه از كوچندگان بودند و در مواطن ملويه و كرسيف و مليله و متعلقات آن از ارتفاعات در نواحى تازى و تسول و لكائى مىزيستند . رياست همهء آنها با ابو باسل بن ابى الضحاك بن ابى يزول بود . اينان شهر كرسيف و رباط تازى را پى افكندند و از آغاز فتح بر اين حال بودند .\r\nدر قرن سوم ، رياستشان بر مصالة بن حبوس و موسى بن ابى العافية بن ابى باسل قرار گرفت . در ايام موسى بن ابى العافية كارشان بالا گرفت و نيرومند شدند و بر قبايل بربر در اطراف تازى تالكائى غلبه يافتند . ميان ايشان و ادريسيان ملوك مغرب فتنه‌ها و جنگها بود و چون دولتشان روى در سراشيب پيرى نهاد بنى ابى العافية بسيارى از ضواحى آن را در تصرف خود آوردند .\r\nچون عبيد اللّه بر مغرب مستولى گرديد و قدرت و توان يافت اينان از بزرگترين ياران و پيروان او بودند و مصالة بن حبوس بزرگترين سردار لشكر كش او بود و امارت شهر تاهرت و مغرب اوسط را به او داد .\r\nچون مصاله در سال 305 به مغرب لشكر برد و بر فاس و سجلماسه غلبه يافت و از كار مغرب بپرداخت و يحيى بن ادريس را از تخت امارتش در فاس به زير آورد . و به فرمان عبيد اللّه المهدى در آورد . و بار ديگر به امارت فاس ابقا كرد ، پسر عم خود موسى بن ابى العافيه امير مكناسه را فرمانروايى سراسر ضواحى و شهرهاى مغرب داد و اين افزون بر قلمرو حكم او در تسول و تازى و كرسيف بود . مصاله خود به قيروان رفت و موسى بن ابى العافيه در حكومت مغرب ماند و چون يحيى بن ادريس از پيروزى او بر خود كينه به دل داشت ، به خلاف او برخاست .\r\nچون مصاله در سال 309 به غزو مغرب بازگشت ، موسى بن ابى العافيه او را بر ضد يحيى بن ادريس برانگيخت . مصاله ، يحيى را بگرفت و مصادره كرد و از قلمروش دور كرد .\r\nيحيى نزد پسر عمش به بصره ( در مغرب ) وريف رفت . مصاله ، ريحان الكتامى را امارت فاس داد و خود به قيروان رفت و در آنجا به هلاكت رسيد . دولت موسى بن ابى العافيه در مغرب قوت گرفت و گسترش يافت . در سال 313 حسن بن محمد بن القاسم بن ادريس در فاس شورش كرد . مردى دلير و پيشتاز بود . او را بدان سبب كه نيزه بر حجامتگاه خصم مىزد حجام مىناميدند . بىخبر از مردم فاس به شهر فاس داخل شد و ريحان الكتامى والى شهر را بكشت مردم با او بيعت كردند . سپس به قتال موسى بن ابى العافيه لشكر برد . در فحص اداد بين تازى و فاس با او روياروى شدند . از آن هنگام آنجا را وادى المطاحن ناميدند . جنگ شديدى بود .\r\nمنهال بن موسى بن ابى العافيه با دو هزار از مكناسه كشته شدند .\r\n\r\n","description":"","footnote":"","page_name":" 135 ","page_number":155},
  {"content":"\r\n\r\nجنگ به سود ايشان پايان گرفت و سپاه حسن بن محمد ، الحجام درهم شكست و او با بقاياى لشكر شكست‌خورده‌اش به فاس باز گرديد . عامل او بر عدوة القروبين به نام حامد بن حمدان الهمدانى بر غدر كرد و بگرفت و به زندانش كرد و موسى بن ابى العافيه را ترغيب كرد كه اگر بيايد ، شهر را تسليمش خواهد كرد . موسى به عدوة الاندلس تاخت و آنجا را تصرف نمود و عاملش عبد اللّه بن ثعلبة [ 1 
  ] بن محارب بن عبود را بكشت و به جاى او برادر خود محمد را برگماشت . آنگاه از حامد بن حمدان خواست كه حسن بن محمد را تسليم او كند . حامد حيله كرد و حسن را وادار به فرار نمود زيرا نمىخواست در خون اهل بيت شود . حسن از باروى شهر خود را بياويخت كه فرود آيد و چون بيفتاد و ساق پايش بشكست ، سه شب بعد در عدوة الاندلس در خفا بمرد . حامد از سطوت موسى بن ابى العافيه بترسيد پس به مهديه رفت و موسى بر فاس و مغرب غلبه يافت . آنگاه همهء ادارسه گرد آمدند و از فاس به يكى از دژهايشان به نام قلعهء حجر النسر در نزديكى بصره ( در مغرب ) رفتند . موسى چند بار آنان را محاصره نمود سپس بر سرشان لشكر كشيد . موسى سردار سپاه خود ابو الفتح را به جاى خود نهاد و خود در سال 319 به تلمسان رفت . در اين روزها پسر خود مدين را نيز در مغرب اقصى جانشين خود ساخته بود . سپس او را به عدوة القرويين فرستاد .\r\nموسى بن ابى العافية طوال بن ابى يزيد را امارت عدوة الاندلس داد و محمد بن ثعلبه را عزل كرد و خود به تلمسان رفت و آنجا را بگرفت بر فرمانرواى آن حسن بن ابى العيش بن عيسى بن ادريس بن محمد بن سليمان غلبه يافت . او از اعقاب سليمان بن عبد اللّه برادر ادريس بزرگ بود و بعد از او به مغرب داخل شده بود . چون موسى بن ابى العافيه تلمسان را از حسن بن ابى العيش بستد او را به مليله از جزاير ملويه فرستاد و خود به فاس باز گرديد . دعوت خليفه عبد الرحمان الناصر اموى در مغرب گسترش يافته بود . الناصر ، موسى بن ابى العافيه را به سوى خود فرا خواند و وعده‌هاى نيك داد . موسى نيز اجابت كرد و سر از اطاعت خلفاى شيعه فاطمى باز زد و در منابر قلمرو خويش به نام الناصر خطبه خواند . عبيد اللّه المهدى ، سردار خود حميد بن يصلتن المكناسى پسر برادر مصاله را از تاهرت به جنگ او فرستاد . او نيز در سال 321 لشكر در حركت آورد و در فحص مسون موسى بن ابى العافيه با او روياروى شد . سپس نبرد آغاز كردند و موسى بن ابى العافيه منهزم شد و به تسول پناه برد و در آنجا موضع گرفت . سردار او ابو الفتح نيز از حصن الادارسه آزاد شد . او را نيز تعقيب كردند و منهزمش ساختند و - لشگرگاهش را تاراج كردند .\r\nحميد بن يصلتن به فاس روى نهاد . مدين بن موسى از آنجا به نزد پدر گريخت و حميد ، حامد بن حمدان را كه در زمرهء همراهان بود به امارت فاس بر گماشت . حميد به افريقيه راند\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  و  D  : ثعله ضبط شده .\r\n","page_name":" 136 ","page_number":156},
  {"content":"\r\n\r\nو مغرب را زير پى سپرد . سپس مردم مغرب ، پس از مرگ عبيد اللّه المهدى بر شيعه بشوريدند .\r\nاز جمله احمد بن بكر بن عبد الرحمان بن سهل الجذامى بر ضد حامد قيام كرد و او را بكشت و سرش را نزد ابن ابى العافيه فرستاد . او نيز سر را به قرطبه نزد الناصر گسيل داشت و بر مغرب مستولى شد .\r\nميسور الخصى سردار ابو القاسم بن عبيد اللّه فاطمى در سال 323 لشكر به مغرب آورد .\r\nموسى بن ابى العافيه از ديدار او طفره رفت و به دژ لكائى رفت . ميسور به فاس لشكر برد آنجا را محاصره نمود و احمد بن بكر عامل آن را فرود آورد و سپس او را بگرفت و به مهديه فرستاد .\r\nمردم فاس از غدر او آگاه شدند و حسن بن قاسم اللواتى را بر خود امير ساختند . ميسور مدتى ايشان را در محاصره بداشت تا به صلح گردن نهادند . و بر خود مقرر داشتند كه اطاعت كنند و خراج بپردازند . ميسور پذيرفت و خشنود شد و حسن بن قاسم را به امارت فاس معين كرد و به جنگ موسى بن ابى العافيه در حركت آمد . ميانشان چند بار نبرد افتاد ، عاقبت ميسور بر او غلبه يافت و پسرش البورى را بگرفت و به مهديه تبعيد كرد . موسى بن ابى العافيه از اعمال مغرب به نواحى ملويه و وطاط و آن سوى آن از بلاد صحرا رفت ، سپس خود را به قيروان رسانيد .\r\nچون به ارشكول رسيد فرمانرواى آن با تحف و هدايا به پيشبازش آمد . اين مرد ادريس بن ابراهيم از فرزندان سليمان بن عبد اللّه برادر ادريس بزرگ بود . موسى او را بگرفت و اموالش بستد و به جاى او ابو العيش بن عيسى يكى از خود آنها را بر گماشت و در سال 324 شتابان به سوى قيروان راند . موسى بن ابى العافيه از صحرا به اعمال خود در مغرب باز گرديد و آن را در اختيار گرفت و ابو يوسف بن محارب الازدى را امارت عدوه اندلس داد و آنجا قلعه‌اى چند بود و ابو يوسف آنجا را به صورت شهر در آورد . موسى بن ابى العافيه قلعهء كوماط را تصرف كرد و به الناصر پيام داد . الناصر نيز ناوگان خود را به ياريش فرستاد . موسى به تلمسان رفت .\r\nابو العيش از آنجا بگريخت و به ارشكول پناه برد . موسى با او نبرد كرد و در سال 325 بر او غلبه يافت . ابو العيش به نكور گريخت و در قلعه‌اى كه براى خود در آنجا بنا كرده بود مكان گرفت .\r\nاز آن پس موسى بن ابى العافيه به شهر نكور رفت و آنجا را مدتى محاصره كرد و بر آن غلبه يافت و فرمانرواى آن عبد البديع بن صالح را بكشت و شهر را ويران نمود . سپس پسر خود مدين را با سپاهى روانه نمود . او ابو العيش را در قلعه محاصره كرد تا با او پيمان صلح بست .\r\nكار موسى بن ابى العافيه در مغرب اقصى بالا گرفت و قلمرو فرمانش به قلمرو محمد بن خزر پادشاه مغراوه و فرمانرواى مغرب اوسط پيوست و دعوت اموى را در همهء قلمرو خويش گسترش داد . آنگاه پسر خود مدين را به نبرد فاس فرستاد . او برفت و فاس را محاصره كرد موسى در خلال اين احوال در سال 327 بمرد و پسرش مدين در ميان قومش جانشين او گرديد .\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nالناصر منشور حكومت اعمال پدرش در مغرب را به او داد و دست او به دست خير بن محمد بن خزر رسيد . چنان كه پدرانشان چنين بودند .\r\nسپس ميانشان خلاف افتاد و هر دو آمادهء پيكار شدند . الناصر قاضى خود منذر بن سعد را براى تحقيق در احوال و صلح ميان آن دو بفرستاد و قضيه آن سان كه او مىخواست به پايان آمد . در سال 335 برادر مدين ، بورى كه از لشكرگاه المنصور گريخته بود با احمد بن بكر الجذامى عامل فاس به او پيوست . اين دو نخست به ابو يزيد پيوسته بودند . احمد بن ابى بكر به فاس رفت و در آنجا ناشناخته مدتى بزيست سپس بر عامل آن حسن بن قاسم اللواتى بشوريد و او را از كار بينداخت . بورى نزد برادر خود مدين رفت و اعمال پدر را با او و برادر ديگرش به نام منقذ ميان خود تقسيم كردند . بورى در سال 345 به نزد الناصر رفت . الناصر امارتش داد و اكرامش كرد . الناصر قلمروش را به پسرش منصور داد . بورى به هنگامى كه برادر خود مدين را در فاس محاصره كرده بمرد . پسرانش ابو العيش و منصور نزد الناصر رفتند .\r\nالناصر آن دو را آن سان كه با پدرشان رفتار مىكرد گرامى داشت .\r\nمدين نيز بمرد الناصر قلمرو او را در سال ( سفيد است ) به برادرش منقذ واگذاشت سپس مغراوه بر فاس [ 1 
  ] و اعمال آن غلبه يافتند و كارشان در مغرب بالا گرفت . و مكناسه را از ضواحى و اعمال آن بر افكندند و آنان به مواطن خود شدند . اسماعيل بن بورى و محمد بن عبد اللّه بن مدين به اندلس رفتند و در آنجا ماندند . در ايام المنصور بن ابى عامر با واضح به مغرب آمدند . و اين به هنگامى بود كه زيرى بن عطيه در سال 386 طغيان كرده بود و از اطاعت آنان سر برتافته بود . واضح مغرب را گرفت و آنان را به فرمانروايى آن باز گردانيد . و بلكين بن زيرى بر مغرب اوسط غلبه يافت و بنى خزر ملوك مغرب اوسط كه از مغراوه بودند مغلوب شدند و دست مكناسه به آن رسيد . خاندان موسى بن ابى العافيه همواره در فرمان بنى زيرى بودند و به يارى آنان اقدام مىكردند . اسماعيل بن بورى در جنگهاى حماد با باديس در شلف به سال 405 كشته شد . دولتشان در اعقاب موسى باقى ماند تا آنگاه كه دولت مرابطين آشكار گرديد و يوسف بن تاشفين بر اعمال مغرب غلبه يافت . پس قاسم بن محمد بن عبد الرحمان بن موسى بن ابى العافيه به سوى ايشان لشكر برد و از مردم فاس كه بعد از هلاكت معنصر [ 2 
  ] المغراوى به يارى زناته برخاسته بودند يارى خواست و با سپاهيان مرابطين روياروى شد و آنان را در وادى صفير شكست داد . سپس يوسف بن تاشفين بر سر او لشكر آورد و قلعهء فازاز را محاصره نمود .\r\nقاسم بن محمد منهزم شد و جمع زناته و مكناسه پراكنده گرديد و به جنگ وارد فاس شد .\r\nچنان كه در اخبارش آورديم . آنگاه به اعمال مكناسه لشكر برد و حصن تسول را تصرف كرد و قاسم را بكشت .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  D  : قابس .\r\n[ ( 2 ) 
  ] در نسخه‌هاى  A  ،  B  و  D  : در اينجا معنصره است .\r\n","page_name":" 138 ","page_number":158},
  {"content":"\r\n\r\nدر بعضى از تواريخ مغرب هلاكت ابراهيم بن موسى را سال 405 ضبط كرده‌اند . پس از او پسرش عبد اللّه يا عبد الرحمان به جايش نشست . او نيز در سال 430 درگذشت . پس از او نوبت حكومت به محمد رسيد . محمد در سال 446 بمرد . پسرش قاسم جانشين پدر شد و در تسول به هنگام حملهء لمتونه در سال 463 به هلاكت رسيد و ملك مكناسه در مغرب با انقراض ملك مغراوه منقرض گرديد . و الامر للّه وحده .\r\nدر اين عهد از قبايل مكناسه پس از آنكه سالها دولتها فرمانبردار ايشان بودند و آستانشان پناه مردم بود ، بقايايى در جبال تازى باقى مانده است . مكناسيان به وفور باج و خراج موصوف بودند و به قدرت و توان معروف . در يارى دولت به ترتيب سپاه و بسيج سواران رنج فراوان مىبردند .\r\nاز قبايل مكناسه غير از اينها كه نام برديم قبايلى در نواحى افريقيه و مغرب اوسط پراكنده‌اند . « ان يشا يذهبكم و يات بخلق جديد و ما ذلك على اللّه بعزيز . » اين بود پايان سخن در بنى ورصطيف . اينك به بيان احوال ديگر بربرها يعنى زناته باز مىگرديم . و اللّه ولى العون .\r\n\r\nاخبار برانس از بربر نخست از هواره و شعوب آن آغاز مىكنيم و به ذكر بطون و دگرگونيهاى احوالشان و افتراق شعوبشان در بلاد افريقيه و مغرب مىپردازيم .\r\nقبيلهء هواره از بطون برانس است و به اتفاق نسب شناسان عرب و بربر و فرزندان هوار بن اوريغ بن برنس ، ولى برخى پنداشته‌اند كه ايشان از اعراب يمنى هستند . اينان گاه مىگويند از عامله‌اند ، يكى از بطون قضاعه و گاه گويند از فرزندان مسور بن سكاسك بن واثل بن حميرند . اگر وجه درست‌تر را بخواهيم مسور بن سكاسك بن اشرش بن كنده و نسب آنان را چنين بيان مىكنند :\r\nهوار بن اوريغ بن خبوز بن المثنى بن المسور . در نظر ايشان هواره و صنهاجه و لمطه و كزوله و هسكوره همه معروف به بنى تيصكى و مسور نياى همه است . او به ميان بربرهاى ابتر افتاد و بر بنى زجيك بن مادغس ابتر فرود آمد . آنان چهار برادر بودند : لوا و ضريس و اداس و نفوس . آنان خواهر خود تيصكى لنگ دختر زجيك را به مسور دادند . از او مثنى پدر هواره زاده شد . اين زن را بعد از مسور ، عاصيل بن زعزاع پدر صنهاجه و لمطه و كزوله و هسكوره به زنى گرفت و چنان كه خواهد آمد اينان برادران مادرى مثنى هستند و همه به آن زن شناخته‌اند .\r\nبعضى گويند : مثنى بن المسور ، خبوز را آورد و خبوز بن المثنى ، ريغ را ، كه برخى او را اوريغ بن برنس گويند و قبايل هواره از او منشعب شده‌اند . گويند اين قوم را از آن رو هواره گويند كه مسور چون در بلاد مىگشت و به مغرب افتاد گفت : لقد تهورنا ( ما تهور كرديم ) .\r\nبرخى از نسب شناسان بربر نيز چنين مىگويند . من معتقدم - و خدا داناتر است - كه اين خبر ساختگى است و نشان ساختگى بودن در آن آشكار است . مؤيد آن اين است كه محققان و نسب\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nشناسان بربر چون سابق و ياران او گويند : بطون اداس بن زجيك [ 1 
  ] همه در هواره داخل شدند .\r\nاز آن روى كه هواره پس از زحيك سرپرست مادر اداس شد و اداس را در دامان خود پرورد و زجيك بنا بر خبر اول جد هواره است زيرا مثنى جد اعلاى او پسر تيصكى است و تيصكى دختر زجيك است و هواره پنج پدر از زجيك است و چگونه مىتواند زجيك او را سرپرست زنش كرده باشد . اين بعيد مىنمايد و خبر دوم نزد نسب شناسان درست‌تر از خبر اول است .\r\nبطون هواره بسيارند و بيشترشان فرزندان اوريغ هستند و اوريغ به سبب شهرت و كبر سنش ، از ديگران مشهورتر است . از اين رو همه به او انتساب مىيابند .\r\nاوريغ را چهار پسر بود : هوار كه بزرگتر از ديگران بود و ديگر پسران عبارتند از مغر و قلدن و ملد . هر يك از اين چهار را بطون بسيار است و همه منسوب به هوار هستند .\r\nبطون مغر است : مأوس و زمور و كبا و مسراى . ابن حزم اين بطون چهارگانه را ذكر كرده است و سابق المطماطى و ياران او ورجين و منداسه و كركوده را نيز افزوده‌اند . از بطون قلدن است : قمصانه و ورصطيف و بياته [ 2 
  ] وبل . ابن حزم و سابق از اين چهار نام برده‌اند . از بطون ملداست : مليله و سطط و ورفل واسيل و مسراته . ابن حزم از آنان نام برده است و گويد :\r\nهمهء اينها بنى لهان بن ملد هستند . سابق نيز چنين مىگويد و گويند كه ونيفن نيز از لهانه است .\r\nو از بطون هواره است ، بنى كملان و گويند كه مليله از بطون ايشان است . نسب شناسان بربر ، غريان ورغه و زكاوه و مسلاته و مجريس را نيز از بطون هواره دانند و گويند ونيفن نيز از ايشان است و مجريس در اين عهد خود را به ونيفن منسوب دارند . سابق و يارانش مىگويند كه بنى كملان از وريجن يكى از بطون مغرند و از بطون بنى كملان است : بنى كيسى [ 3 
  ] و ورتاكط و تيسوة [ 4 
  ] و هيواره . اما بطون اداس بن زجيك بن مادغس ابتر در هواره داخل شده‌اند بسيارند و از ايشان است هراغه و ترهونه و وشتاته و اندازه و هنزونه و اوطيطه و صنبره . ابن حزم و و سابق در اين باب اتفاق دارند .\r\nمواطن جمع كثيرى از اين هواره و برادرانشان برانس و بتر كه در نسب ايشان داخل شده‌اند در آغاز فتح نواحى طرابلس و سرزمينهاى همجوار آن بود چون برقه . مسعودى و بكرى چنين گفته‌اند . اينان برخى كوچنده‌اند و برخى ساكن . بعضى ريگستانها را مىپيمايند و به سرزمينهاى بى آب و گياه مىرسند تا مساكن لمطه ، از قبايل ملثمين كه در نزديكى بلاد كوكوه از بلاد سياهان در روبروى افريقيه ، كه اكنون هگاره ناميده مىشود همسايه مىگردند . عجمان و او هواره را به كافى كه ميان كاف عربى و قاف تلفظ مىشود ( گاف ) تبديل كرده‌اند و هگاره\r\n\r\n\r\n","description":"","footnote":"\r\n[ ( 1 ) 
  ] در اين فصل در نسخه‌هاى  B  و  C  زجيك آمده .\r\n[ ( 2 ) 
  ] در نسخه‌هاى  B  و  C  در اينجا بيانه آمده است .\r\n[ ( 3 ) 
  ] در نسخ به صورتهاى مختلف ضبط شده .\r\n[ ( 4 ) 
  ] در نسخه‌هاى ديگر : مشوه ، شوه و لشوه ضبط شده .\r\n","page_name":" 140 ","page_number":160},
  {"content":"\r\n\r\nگويند . اينان را در رده و جنگهاى آن آثار و مقامات بوده است . بعضى نيز از خوارج بودند و در اين مذهب بويژه در ميان اباضيان صاحب آوازه . يكى از ايشان به نام عبد الواحد بن يزيد همراه با عكاشة الفزارى به خلاف حنظلة قيام كرد و ميان او و حنظله جنگهاى شديد بود .\r\nسپس حنظله آن دو را منهزم ساخت و بكشت . اين واقعه در سال 124 اتفاق افتاد ، در ايام هشام بن عبد الملك . همچنين به سال 156 يكى ديگر از ايشان به نام يحيى بن فوناس بر ضد يزيد بن حاتم قيام كرد و جمعى از قوم او و ديگران با او يار شدند . سردار طرابلس ، عبد اللّه بن السمط الكندرى از كنار ساحل با چند كشتى به سوى آنان تاخت ، و به يحيى منهزم شد و همهء هواره كه با او بودند كشته شدند . ديگر از ايشان مجاهد بن مسلم بود كه با عبد الرحمان بن حبيب و از سرداران او بود . جماعتى از ايشان نيز با طارق به اندلس رفتند كه همه از رجال نام‌آور بودند و در آنجا استقرار يافتند . از همپيمانان ايشان ، بنى عامر بن وهب ، امير رنده در ايام حكومت لمتونه است و بنى ذو النون كه رنده را از ايشان گرفتند و بر طليطله افزودند . و بنى رزين اصحاب سهله . سپس هواره بر ابراهيم بن الاغلب [ بن سالم بن عقال 
  ] به سال 196 بشوريدند و طرابلس را محاصره كردند و ويران نمودند . سر كردهء اين اقوام عياض بن وهب بود ابراهيم پسر خود ابو العباس را به سوى ايشان فرستاد و همه را كشت و طرابلس را از نو بنا نمود .\r\nهواره از عبد الوهاب بن رستم كه در مقر امارت خود در تاهرت بود يارى طلبيد . او بيامد . قبايل نفوسه نيز با او اجتماع كردند و ابو العباس بن ابراهيم بن الاغلب را در طرابلس محاصره نمودند . تا پدرش ابراهيم در قيروان هلاك شد . ابراهيم ، ابو العباس را وليعهد خود نموده بود . ابو العباس با ايشان مصالحه كرد كه صحراء از آن ايشان باشد . عبد الوهاب بن رستم به ميان نفوسه باز گرديد . و از آن پس قبايل هواره ، در زمرهء غازيان به غزاى صقليه رفتند و زواوة بن نعم شاهد پيماننامه بود . آنگاه در نبردهاى ابو يزيد النكارى شركت جستند و دليريها نمودند . بدين گونه از مواطن خود در نزد او در جبل اوراس و مرماجنه گرد آمدند و اين به هنگامى بود كه ابو يزيد آنجا را گرفته بود و مردم به دعوت او پاسخ داده و با او بيعت كرده بودند . در اين فتنه بنى كملان كارهاى شايان كردند .\r\nچون ابو يزيد كشته شد - چنان كه گفتيم - اسماعيل المنصور ، بر سر ايشان تاخت و بسيارى را بكشت و مدتى نام بنى كملان بر افتاد و همچنان روى در زوال و زبونى نهادند تا در شمار قبايل خراجگزار در آمدند . از ايشان ، در اين عهد خاندانهايى پراكنده زندگى مىكنند كه يا مكارىاند يا كاروانها را همراهى مىكنند يا گوسفند مىچرانند . برخى ميان برقه و اسكندريه سكونت دارند و به مثاينه مشهورند . كه با عزه از بطون هيب بن سليم به ارتفاعات افريقيه ، ما بين تبسه تا مرماجنه در كوچ‌اند . اينان در شمار اعراب بنى سليم در آمده‌اند ، در زبان و جامه و مسكن و چادر و سوار شدن بر اسب و نگهداشتن شتر و شركت در جنگها و كوچ تابستانى و زمستانى در ارتفاعات خود همانند اعراب‌اند . اينان لهجهء بربرى را از ياد برده‌اند و به زبان\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nفصيح عربى سخن مىگويند ، آن سان كه از عربها تميز داده نمىشوند . آغاز مساكن ايشان در كنار تبسه است . در آنجا قبيله ونيفن سكونت دارد . رياستشان در اين عهد با فرزندان بعرة بن حناش است و از آن فرزندان سليم بن عبد الواحد بن عسكر بن محمد بن بغره سپس از آن فرزندان زيتون بن محمد بن بعره و فرزندان دحمان بن فلان بن بعره . پيش از ايشان رياست از آن سايه از بطون ونيفن بود و مواطنشان در دشتهاى مرماجنه و تبسه و متعلقات آن بود .\r\nقبيلهء ديگرى در جانب شرقى ايشان است معروف به قيصرون و رياستشان در خاندان مؤمن ميان فرزندان زعزاع و فرزندان حركات . مواطنشان در فحص ابه است و متعلقات آن از نواحى اربس . در جانب شرقى ، قبيلهء ديگرى از آنهاست معروف به بصوه كه رياست ايشان در خاندان رمامنه از فرزندان سليمان بن جامع است . و رديف ايشان در رياست بصوه از قبيلهء و رمانه است . مواطنشان ميان تبرسق است تا حامه تا كوه زنجار محدوده‌اى بر ساحل تونس و دشتهاى آن . در مجاور ايشان بر روى ساحل تا ضواحى باجه قبيلهء ديگرى است از هواره به نام بنى سليم .\r\nو با ايشان است يكى از بطون عرب مضر از هذيل بن مدركة بن الياس . اينان از مواطن خود از حجاز با اعراب هلالى آمدند ، به هنگامى كه آنان به مغرب داخل شدند . و در اين ناحيه از افريقيه وطن گرفتند و با هواره در آميختند و در شمار ايشان قرار گرفتند .\r\nاز ايشان بطن ديگرى است از بطون رياح از بنى هلال كه به عتبة بن مالك بن رياح انتساب دارند و در شمار ايشان هستند و همانند ايشان كوچ مىكنند يا خراج مىپردازند با آنان بطنى است از مرداس بنى سليم كه معروف به بنى حبيب‌اند . گويند كه او حبيب بن مالك است . اينان نيز چون ديگر هواره خراجگزارند . ضواحى افريقيه در اين عهد به اين كوچندگان معمور است . اينان گاو و گوسفند نگه مىدارند و بر اسب سوار مىشوند و بر آنهاست كه وظايفى را كه از جانب حكومت بر آنان مقرر شده به انجام رسانند . از جمله خراجى را كه در ديوان خراج بر آنها مقرر مىشود مىپردازند و هنگامى كه جنگى پيش مىآيد مىبايست جمعى را به لشكرگاه سلطان روان دارند .\r\nدر ميان رجال بدوى ، رؤساى ايشان را آراء قطعى و در نزد دولتمردان مكانتى است .\r\nهواره به مواطن نخستين خود در نواحى طرابلس ارتباط دارند . بعضى به صورت كوچنده و بعضى به صورت ساكن . ولى عربهاى قبيلهء دباب بر آنها غلبه يافته‌اند و از آن هنگام كه خود در نزد دولت صاحب مراتبى شده‌اند با آنان چونان بردگان رفتار مىكنند و خراجها مىگيرند و از برخى از آنان چون ترهونه و ورفله كه كوچنده‌اند و مجريس كه در يك جاى ساكن است در جنگها يا جمع آورى آذوقه سودجويى مىكنند .\r\nاز اين هواره در پايان قلمرو طرابلس ، همجوار شهر سرت و برقه قبيله‌اى است معروف به مسراته داراى كثرت و قوت . باج و خراج عرب بر آنان اندك . بسيار مىشود كه براى بازرگانى\r\n\r\n","description":"","footnote":"","page_name":" 142 ","page_number":162},
  {"content":"\r\n\r\nبه بلاد مصر و اسكندريه مىروند و نيز به بلاد جريد از افريقيه و سرزمين سياهان ، تا اين زمان نيز در آمد و شد هستند .\r\nو بدان كه در جانب جنوبى طرابلس و قابس كوههايى است به هم پيوسته از مغرب به مشرق . اولين آنها از جانب غربى كوه دمر است . اممى از لواته در آن زندگى مىكنند و تا قابس و صفاقس از غرب به شرق گسترده‌اند و امم ديگرى است از نفوسه از شرق به غرب در طول هفت مرحله . پيوسته به آن در سمت شرقى كوههاى نفوسه است كه امت بزرگى از نفوسه و مغراوه و سدراته در آن زندگى مىكنند . اين منطقه در جانب جنوبى طرابلس است و در سه مرحله‌اى آن و به طول هفت مرحله . در جانب شرقى آن كوه مسلاته است و قبايل هواره در آنجا زندگى مىكنند و تا شهر مسراته گسترده‌اند و به شهر سرت و برقه كه پايان جبال طرابلس است مىرسند . اين جبال از مواطن هواره و نفوسه و لواته بود . آنجا شهر صبره است كه پيش از فتح از آن نفوسه بوده است .\r\nبرقه نيز از مواطن هواره بود . و نيز از ايشان بود بنى خطاب ملوك زويله يكى از شهرهاى برقه . زويله مركز دولتشان بود چنان كه زويله به نام آنان شناخته شد و گفتند زويلهء ابن خطاب . چون مساكن زويله ويران شد به فزان از بلاد صحرا نقل كردند و در آنجا وطن گرفتند و صاحب ملك و دولت شدند . تا آنگاه كه قراقوش غزالناصرى مملوك تقى الدين پسر برادر صلاح الدين در قرن ششم از مصر بيامد و ما به هنگام سخن از ميورقى كه از مسوفه بود از آن ياد خواهيم كرد .\r\nقراقوش‌زله و اوجله را فتح كرد و سپس فزان را هم تصرف نمود و فرمانرواى آن محمد بن خطاب بن يصلتن بن عبد اللّه بن صنفل بن خطاب آخرين ملوكشان را دستگير كرد و به انواع عذاب كرد تا اموالش را بستاند و همچنان شكنجه‌اش مىكرد تا هلاك شد و دولت بنى خطاب و هواريان منقرض شدند .\r\nاز قبايل هواره در مغرب امم بسيارى است در مواطنى كه به نام آنان شناخته است .\r\nبعضى در همان نواحى گله‌دارى مىكنند و در هر ناحيه كه باشند خراجگزار آن ناحيه‌اند . ايام فتوحات كه شمارشان افزون بود داراى عزت و اعتبارى بودند و چون شمارشان نقصان يافت در اطراف پراكنده شدند و به خوارى افتادند . و اللّه مالك الامور . از مشهورترين ايشان در مغرب اوسط ساكنان كوهى هستند مشرف بر بطحاء كه به نام هواره خوانده مىشود . و جز هواره از قبايل مسراته و غير ايشان در آنجا زندگى مىكنند . رؤسايشان به بنى اسحاق معروفند .\r\nآن كوه پيش از آنها - به قولى - از آن بنى بلومى بود چون منقرض شدند هواره به آنجا آمدند و در آنجا مسكن گرفتند . رياستشان در بنى عبد العزيز بود . سپس از ميان پسر عموهايشان مردى به نام اسحاق ظهور كرد و ملوك قلعه او را به كارهاى خود گرفتند و رياست در اعقاب بنى اسحاق قرار گرفت . بزرگ ايشان محمد بن اسحاق قلعه را كه منسوب به آنهاست بنا نمود . رياست از\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nمحمد بن اسحاق به برادرش حيون رسيد و در اعقاب او باقى ماند در ايام حكومت بنى عبد الواد بر مغرب اوسط به دو پيوستند . ابو تاشفين يكى از ملوك ايشان ، يعقوب بن حيون را به فرمانروايى بر بنى توجين ، هنگامى كه بر آنان غلبه يافته بود ، بر گماشت . او نيز اين مأموريت را به خوبى انجام داد و بلاد ايشان را زير پى سپرد و عزيزانشان را ذليل ساخت . و بدان هنگام كه بنى مرين بر بنى عبد الواد در مغرب اوسط غلبه يافتند ، سلطان ابو الحسن ، عبد الرحمان بن يعقوب را بر آن قبيله امارت داد . و بعد از او عمش عبد الرحمان سپس پسرش محمد بن عبد الرحمان بن يوسف اين مقام يافت . بعدها اين قبيله متلاشى شد و ساكنان جبل از عمال دولت بنى عبد الواد آسوده شدند و از اجحافات ايشان در گرفتن باج و خراج رهايى يافتند و خاندان بنى اسحاق نيز منقرض گرديد و تا به امروز وضع بر همين منوال است . و اللّه وارث الارض و من عليها .\r\n\r\nخبر از ازداجه و مسطاسه و عجيسه از بطون برانس و وصف احوال ايشان\r\nازداجه كه آنان را وزداجه نيز مىگويند از بطون برانس هستند بسيارى از نسب شناسان بربر آنان را از بطون زناته مىدانند . بعضى گويند كه ازداجه از زناته‌اند و وزداجه از هواره و آن دو ، دو بطن جدا از يك ديگرند با شمار بسيار . مواطنشان در مغرب اوسط ، در ناحيهء وهران بود . مردمى نيرومند بودند و در فتنه‌ها و جنگها صاحب آثار . مسطاسه نيز در آنان مندرج بودند و با آنان مىزيستند . بعضى آنان را در شمار بطون ايشان آورده‌اند و بعضى گويند كه ايشان برادراند زيرا مسطاس برادر وزداج است و خدا داناتر است .\r\nاز رجال ايشان كه داراى نام و آوازه است ، شجرة بن عبد الكريم المسطاسى است و يكى هم ابو دليم بن خطاب . ابو دليم از ساحل تلمسان از آب گذشت و به اندلس رفت . پسرانش را آنجا شهرتى است و در ميان فقهاى قرطبه داراى مكانت .\r\nاز بطون ازداجه بنى مسقن ( يا مسكن ) بود كه مجاور وهران بودند . از رجال دولت اموى محمد بن ابى عون و محمد بن عبدون بودند كه به بندر وهران فرود آمدند از ازداجه‌اند .\r\nاينان با بنى مسكن توطئه كردند و مدت هفت سال وهران را در تصرف داشتند و در آنجا دعوت اموى را بر پاى داشتند . چون دعوت شيعه آشكار شد ، عبيد اللّه المهدى تاهرت را گرفت و دواس بن صولات اللهيعى منسوب به قبيله‌اى از كتامه - را بر آن ديار امارت داد ، بربرها نيز به دعوت ايشان گردن نهادند . دواس به محاصرهء وهران فرمان داد . در سال 297 سپاهيان او رهسپار وهران شدند و با بنى مسكن در نهان گفتگو كردند . ايشان دعوتشان را اجابت كردند محمد بن ابى عون بگريخت و تسليم دواس بن صولات شد . و هران به تاراج رفت و به آتش سوخته شد .\r\nدواس ، شهر را از نو بساخت و محمد بن ابى عون به مقر امارت خويش باز گرديد و شهر\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nاز آنچه بود بهتر شد . امراى تلمسان در اين عهد از ادارسه ، از فرزندان احمد بن محمد بن سليمان بودند و سليمان - چنان كه گفتيم - برادر ادريس بزرگ بود . اينان در اين ايام دعوت اموى را بر پاى مىداشتند . در ايام ابو القاسم بن عبيد اللّه ، ابو مالك يغمراسن بن ابى شحمه امارت تاهرت يافت و بربرها بر او بشوريدند و محاصره‌اش كردند و اين به هنگامى بود كه ابو العافيه به مغرب رفته بود تا به نام مروانيان دعوت كند . از كسانى كه آن دعوت را پذيرفتند محمد بن ابى عون صاحب وهران بود . ابو القاسم ، ميسور غلام خود را به مغرب فرستاد . محمد بن ابى عون به اطاعت او در آمد . ابو القاسم بپذيرفت و او را در مقامى كه داشت ابقا نمود . سپس محمد بن ابى عون به هنگام بازگشت ميسور از مغرب پيمان بشكست و به فرمان مروانيان باز گرديد .\r\nسپس حوادث ابو يزيد و شورش ديگر بربرها بر عبيديان و نيرو گرفتن زناته و دعوت ايشان به مروانيان پيش آمد . الناصر ، يعلى بن ابى محمد اليفرنى را روانهء مغرب ساخت و او را گفت محمد بن ابى عون و قبايل ازداجه كه با يك ديگر خصومت دارند هر يك را به نحوى فريب دهد . يعلى بن ابى محمد نخست به سوى ازداجه راند و ايشان را در كوه كيدره محاصره نمود . سپس بر آنان غلبه يافت و ريشهء آنان بركند و جماعاتشان را پراكنده ساخت . اين واقعه در سال 343 اتفاق افتاد . سپس به وهران راند و بر در شهر فرود آمد و پس از نبردى شهر را بستد و به آتش بسوخت . ازداجه بر افتادند و رؤسايشان به اندلس رفتند . از ازداجه بود :\r\nخزرون بن محمد از بزرگان ياران المنصور بن ابى عامر و پسرش المظفر . خزرون به هنگام نبردهاى ايشان . با زيرى بن عطيه همراه سپاه واضح به مغرب آمد و در وهران ويران مدتى بزيست آنگاه آن را از نو بساخت و با زن و فرزند خود از ايفكان به آنجا نقل كرد . ازداجه از آن پس به حال مذلت افتادند و در شمار قبايل خراجگزار در آمدند .\r\nاما عجيسه ، از بطون برانس‌اند ، از فرزندان عجيسه بن برنس و اين اسم به معنى بطن است زيرا بربرها بطن را عدس گويند - به دال مشدد - چون عربها عدس را معرب كردند دال را به جيم غير مشدد بدل كردند . عجيسه به كثرت و نشو و نما در ميان بربرها مشهورند .\r\nپيش از اين همجوار بطون صنهاجه بوده‌اند . بقايايشان در اين عهد در ضواحى تدلس و كوههاى مشرف بر مسيله زندگى مىكنند . از آنها بطونى است كه در جبل قلعه زندگى مىكنند و آنان را در فتنهء ابو يزيد دخالت بود . چون المنصور او را منهزم ساخت به ايشان پناه برد و در قلعهء كيانه كه از قلاعشان بود جاى گرفت تا آنگاه كه او را در قلعه فرو گرفتند . سپس حماد بن بلكين آنجا را براى بناى شهرت در نظر گرفت و شهر را پى افكند و در آن فرود آمد و شهر وسعت گرفت و آبادان شد و مركز دولت آل حماد گرديد . چون بنى حماد بر افتادند اين شهر نيز ويران گرديد و مواطن ايشان در اين كوه به قبيلهء عياض از شعب اعراب هلالى رسيد و كوه نيز به نام ايشان ناميده شد . در ميان قبايل مغرب جمع كثيرى از عجيسه پراكنده‌اند .\r\nو اللّه اعلم .\r\n\r\n","description":"","footnote":"","page_name":" 145 ","page_number":165},
  {"content":"\r\n\r\n\r\nخبر از اوربه از بطون برانس و سرگذشت ايشان در جنگهاى رده و شورشها و دعوت به نام ادريس بزرگ\r\nدر زمان فتح ، بطونى از بربر كه صاحب كثرت بودند اوربه و هواره و صنهاجه و كتامه بودند از برانس ، و نفوسه و زناته و مطغره و نفزاوه از بربرهاى ابتر . روزگاران فتح تقدم با اوربه بود كه هم به شمار بيش بودند و هم به نيرو افزون . آنان از فرزندان اورب بن برنس‌اند . و بطون بسيار چون لجايه و انفاسه و زنيجه و زهكوجه و مزياته و رغيوه و ديقوسه . امير ايشان به هنگام فتح سكرديد بن زوفى بن بارزت بن بزريات بود . مدت هفتاد و سه سال بر آنان فرمان راند و فتح اسلامى را درك كرد و در سال 71 هجرى بمرد . پس از كسيلة بن لمزم [ ( 1 ) 
  ] اوربى به امارت رسيد . كسيله امير همهء برانس بود . چون ابو المهاجر در سال 55 در تلمسان فرود آمد كسيلة بن لمزم با جماعاتى از اوربه و غير ايشان در مغرب اقصى گريزان مىزيست . ابو المهاجر بر او دست يافت و اسلام بر او عرضه كرد اسلام آورد . ابو المهاجر او را برهانيد و در حق او نيكى كرد و در زمرهء اصحاب خود در آورد .\r\nچون بار دوم در ايام حكومت يزيد به سال 62 ، عقبه به امارت مغرب برگزيده شد به سبب دوستى كسيله با ابو المهاجر از او كينه به دل گرفت . ابو المهاجر از عقبه خواست كه كسيله را بنوازد ولى او نپذيرفت و لشكر به مغرب برد . بر مقدمهء سپاه او زهير بن قيس البلوى بود . او سراسر مغرب را زير پى سپرد . ملوك بربر و فرنگانى كه به ايشان پيوسته بودند در زاب و تاهرت با او رويا روى شدند . عقبه همه را در هم شكست . يوليان امير غماره سر به فرمان آورد عقبه او را بنواخت و هداياى او بپذيرفت . يوليان او را به پناهگاههاى بربرها راهنمايى كرد و او تا سوس و آن سوى سوس كه مجالات ملثمين بود پيش تاخت و بسيارى غنايم و اسير به چنگ آورد . عاقبت به ساحل دريا رسيد و پيروزمند باز گرديد .\r\nعقبه در اين جنگ كسيله را سخت مورد اهانت قرار داد . در حالى كه كسيله در بند او بود . روزى او را گفت كه گوسفندى را كه در برابرش بود پوست بكند . كسيله آن را به غلامان خود حواله كرد ولى عقبه مىخواست كه اين كار را او به دست خود به پايان برد از اين رو بر او بانگ زد . كسيله خشمگين برخاست و به سوى گوسفند رفت . هر بار كه دست بر گوسفند مىشود بر ريش مىكشيد . عربهايى كه در آنجا بودند گفتند : اى بربرى اين چه كارى است كه مىكنى ؟\r\nگفت براى موى فايده دارد . پيرى از عربها كه در آنجا بود گفت كه اين بربرى شما را تهديد مىكند . اين خبر به ابو المهاجر رسيد ، عقبه را از آزار او منع كرد و گفت : رسول خدا ( ص ) جباران عرب را به مهربانى جلب مىكرد و تو مردى جبار را در ميان قومش كه هنوز زمانى دراز نيست كه از شرك بازگشته است اين سان مىآزارى و دلش را از اسلام جدا مىسازى و\r\n\r\n\r\n","description":"","footnote":"\r\n[ ( 1 ) 
  ] نسخهء  B  در اينجا : لمرم .\r\n","page_name":" 146 ","page_number":166},
  {"content":"\r\n\r\nاشارت كرد كه ابو المهاجر را در بند كنند . ابو المهاجر او را از عاقبت كارش بيم داد ولى عقبه به سخن او وقعى ننهاد . چون جنگ به پايان آورد و به طبنه بازگشت ، سپاهيان خود را فوج فوج به قيروان فرستاد ، بدين اعتماد كه شهرها را زير پى سپرده و بربرها را ذليل خود ساخته است . فقط اندكى از لشكريانش با او ماندند . چون به تهوده يا باديس رسيد خواست كه در آنجا پادگانى مستقر سازد . فرنگان قلت سپاهش را ديدند و طمع در او كردند و كسيله را پيام دادند و گفتند فرصت فرا رسيده بايد مغتنمش شمرد . او نيز پسر عموهاى خود و پيروان خود را از بربرها گرد آورد و از پى عقبه و اصحابش ( رض ) روان شد . در تهوده به او رسيدند پس مسلمانان پياده شدند غلافهاى شمشير خود شكستند و در دفاع سخت پاى فشردند تا همگى كشته شدند . شمارشان نزديك به سيصد تن بود از كبار صحابه و تابعين كه همه در يك نبرد و در يك جاى كشته شدند . و ابو المهاجر نيز با او بود و همچنان در بند . او نيز در اين روز دليريها نمود . قبور صحابه ( رض ) كه تا به امروز در سرزمين زاب باقى است قبور اين شهدا يعنى عقبه و ياران اوست . بر گور عقبه بنايى بر آوردند . سپس آنجا مسجدى ساختند كه به نام او شهرت يافت و در شمار مزارات است و جاى بركت ، بلكه شريفترين زيارتگاههاى روى زمين است . زيرا شمار بسيارى از صحابه و تابعين كه كس به پايهء آنها حتى به جزئى از مقام آنها نخواهد رسيد در آنجا مدفون‌اند . از جملهء صحابه محمد بن اويس الانصارى در آن روز اسير شد همچنين يزيد بن خلف القيس و چند تن ديگر كه ابن مصاد صاحب قفصه همه را فديه داد و آزاد كرد . زهير بن قيس البلوى در قيروان بود . از اين واقعه خبر يافت . از آنجا بگريخت و مسلمانان را با خود ببرد و در برقه فرود آمد و در آنجا منتظر رسيدن مدد از سوى خلفا نشست .\r\nخلق كثيرى از مردم مغرب از بربرها و فرنگان بر كسيله گرد آمدند . كسيله به قيروان راند .\r\nعربهايى كه در قيروان بودند بيرون آمدند و به زهير پيوستند . تنها آنان كه زن و فرزند و بار و بنه داشتند باقى ماندند . كسيله آنان را امان داد و بر افريقيه از سوى خود اميرى نصب كرد و مدت پنج سال بر بقاياى عرب حكومت كرد .\r\nاين وقايع با هلاكت يزيد بن معاويه و فتنهء ضحاك بن قيس با مروانيان در مرج راهط و جنگهاى آل زبير و اضطراب و پريشانى خلافت مقارن بود . مغرب در آتش آشوب مىسوخت .\r\nاز قبايل زناته و برانس پى در پى كسانى از اسلام بر مىگشتند . تا آنگاه كه نوبت خلافت به عبد الملك بن مروان رسيد و آثار فتنه از مشرق بر افتاد . زهير بن قيس پس از هلاكت عقبه همچنان در برقه مانده بود . از سوى عبد الملك به او مدد رسيد و مأمور جنگ با بربرها و گرفتن انتقام خون عقبه گرديد . زهير بن قيس در سال 67 با هزاران سپاهى عرب رهسپار نبرد كسيله شد . كسيله برانس و ديگر اقوام بربر را گرد آورد و با او در ممس از نواحى قيروان روياروى گرديد ميان دو گروه نبردى سخت در گرفت . در اين نبرد بربرها شكست خوردند و كسيله و عدهء بىشمارى از سپاهيانش كشته شدند . عربها آنان را تا مرماجنه ، سپس تا ملويه تعقيب كردند .\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nبربرها ذليل شدند و به قلاع و ديگر پناهگاهها روى آوردند و شوكت قبيلهء اوربه نيز رو به زوال نهاد . بيشترشان در ديار مغرب اقصى استقرار يافتند و از آن پس نام و آوازه‌اى نداشتند .\r\nسپاهيان عرب بر شهر و ليلى در مغرب مستولى شدند - اين شهر ميان فاس و مكناسه است در كنار جبل زرهون - و در آنجا درنگ كردند . لشكرهايى كه از قيروان مىآمدند سرزمين مغرب را زير پى مىسپردند و بر اين حال ببودند تا محمد بن عبد اللّه بن حسن بن حسن بن على [ ع 
  ] در ايام ابو جعفر المنصور خروج كرد . او به سال 145 در مدينه به قتل رسيد . پس از او پسر عمش حسين بن على بن حسن المثلث بن حسن المثنى بن حسن السبط در ايام الهادى خروج كرد و در فخ كشته شد . فخ در سه ميلى مكه است و اين واقعه در سال 169 اتفاق افتاد . بسيارى از اهل بيت او نيز كشته شدند . ادريس بن عبد اللّه به مغرب گريخت و در سال 172 در ميان قبيلهء اوربه فرود آمد . اميرشان در اين ايام ابو ليلى اسحاق بن محمد بن عبد الحميد اوربى بود .\r\nاسحاق او را پناه داد و بربرها را بر دعوت او گرد آورد . قبايل زواغه و لواته و سدراته و غياثه و نفزه و مكناسه و غماره و همهء بربرهاى مغرب بر او گرد آمدند و با وى بيعت كردند و به فرمانش گردن نهادند و از آن پس در مغرب صاحب ملك و قدرت شد . دولتى به وجود آورد كه پس از او به اعقابش رسيد تا آنگاه كه منقرض شد و ما در دولت فاطميان از آن ياد كرديم\r\n. \r\nخبر از كتامه ، از بطون برانس و حكايت از عزت و غلبهء آنان بر قبايل و چگونگى گرفتن ايشان فرمانروايى را از اغلبيان به دعوت شيعه\r\nاين قبيله از قبايل بربر در مغرب بود . از همه نيرومندتر و سلحشورتر و در فرمانروايى صاحب اثر . نسب شناسان بربر مىگويند كتامه از فرزندان كتام بن برنس‌اند . بعضى گويند : كتم بن برنس . نسب شناسان عرب گويند از حميرند و اين قول ابن كلبى و طبرى است . نخستين پادشاهشان افريقس بن قيس بن صيفى بود از ملوك تبابعه و او بود كه افريقيه را گشود و آن سرزمين به نام او ناميده شد . افريقس پادشاه افريقيه جرجير را كشت و اقوامى را كه در آن سرزمين بودند - چنان كه گفتيم - بربر خواند ، و گويند در ميان بربرها از قبايل عرب صنهاجه و كتامه زيستن گرفتند و تا به امروز نيز در آنجايند و در مغرب منشعب شدند و در نواحى آن پراكنده گشتند . جز اينكه بيشترشان در آغاز بعد از فرو نشستن تهييج رده و آرامش يافتن آن فتنه‌ها در روستاهاى قسنطينه تا مرزهاى بجايه به جانب غرب تا كوههاى اوراس از سمت قبله مسكن گرفتند . در اين مواطن بلادى است مشهور كه اكثرشان از آنهاست چون : ايكجان و سطيف و باغايه و نقاوس و بلزمه و يتكست و ميله و قسنطينه و سكليده و قل و جيجل ، از حدود كوه اوراس تا ساحل دريا ميان بجايه و بونه .\r\nبطون كتامه بسيار است . همه فرزندان غرسن و يسوده پسران كتم بن برنس هستند .\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nاز يسوده است : فلاسه و دنهاجه و متوسه و وريسن كه همه فرزندان يسودة بن كتم هستند .\r\nتا اين عهد قصر كتامه در مغرب به نام دنهاجه معروف است . از غرسن است : مصاله و قلدن و ماوطن و معاذ فرزندان غرسن بن كتم و لهيصه و جيمله مسالته فرزندان يناوة بن غرسن .\r\nو لطايه و اجانه و غسمان و اوقاس فرزندان ينطاسن بن غرسن و ملوسه از فرزندان ايان بن غرسن .\r\nاز ملوسه است : بنى زلدوى اهل آن كوه كه مشرف بر قسنطينه است از بربرهاى كتامه است .\r\nبنى يستيتن و هشتيوه و مسالته و بنى قنسيله . ابن حزم زواوه را با همهء بطونشان از كتامه شمرده است و بر طبق آنچه گفتيم اين سخنى درست است .\r\nاز اين بطون در مغرب اقصى بسيارى هستند كه در مواطن خود تا به امروز سكونت دارند و همچنان از هنگام ظهور دين اسلام و فرمانروايى مغرب تا عصر دولت اغلبيان در آن مواطن زندگى مىكنند و به سبب كثرت جماعات و توانمندى و قوتشان مورد تجاوز و ستم حكام واقع نمىشدند . ابن الرقيق در تاريخ خود تا آنگاه كه به دعوت شيعه قيام كردند احوال ايشان آورده است - و ما نيز در بيان دولت فاطميان پس از روى كار آمدن عباسيان از آن ياد كرديم كه اگر در تاريخ ابن الرقيق نظر كنى و آنجا مطالب مفصلى خواهى يافت . قبايل كتامه چون در مغرب صاحب دولت شدند ، به سوى مشرق راندند و اسكندريه و مصر و شام را تصرف كردند شهر قاهره بزرگترين شهرهاى مصر را پى افكندند و المعز لدين اللّه چهارمين خليفهء ايشان به قاهره رفت و كتاميان نيز با او در حركت آمدند . در آنجا صاحب دولتى نيرومند شدند و عاقبت رفاه‌طلبى و تجمل خواهى سبب هلاكتشان گرديد .\r\nدر مواطن اوليهء ايشان در جبل اوراس و حوالى آن بقايايى از قبايل كتامه با اسامى و القابشان باقى ماندند . بعضى نيز داراى اسم و رسمى نيستند . همه رعايايى هستند خراجگزار مگر آنان كه در كوهستانها پناه گرفته‌اند ، چون بنى زلدوى در كوههاى خود و ساكنان جبال جيجل و زواوه . زواوه نيز در كوههاى خود هستند . اما آنان كه در دشتها زندگى مىكنند مشهورترين آنها سدويكش است كه رياستشان در فرزندان سواق است و من نمىدانم كه به كداميك از قبايل كتامه كه در اين كتاب از آنان نام برده‌ايم باز مىگردند ولى به اتفاق اهل اخبار ، از كتامه‌اند . و ما اكنون از اخبار ايشان در دوره‌هاى بعد از دولت كتامه ياد خواهيم كرد . و اللّه تعالى ولى العون .\r\n\r\nخبر از سدويكش و وابستگان به ايشان از بقاياى كتامه در مواطنشان\r\nاين حى در اين عهد و اعصار ما قبل آن به سدويكش معروف بوده‌اند و ديارشان در مواطن كتامه ميان قسنطينه و بجايه در جلگه‌هاى آنجاست . داراى بطون بسيارند چون : سيلين و طرسون و\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nطرغيان و موليت و بنى قشه [ 1 
  ] و بنى لمائى و كاياره و بنى زعلان و بويره و بنى مروان و ارمكسن و سكدال و بنى عياد . و نيز در ميان آنها بطونى از لمايه و مكلاته و ريغه ، زندگى مىكنند .\r\nرياست همهء اينان در بطنى است از ايشان معروف به فرزندان سواق داراى سپاه و آلت و عدت همهء اين بطون رعاياى خراجگزار ايشانند . بر اسب سوار مىشوند و در چادرها زندگى مىكنند و شتر و گاو مىچرانند و آن سان كه شيوهء قبايل عرب در اين عهد است در برابر دولتها مقاومت مىكنند . اينان از انتساب به نسب كتامه نفرت دارند ، زيرا چهارصد سال پيش كتاميان از مذهب شيعيان فاطمى جانبدارى كردند و با دول ديگر به دشمنى برخاستند . از اين رو اينان از انتساب به كتامه انكار دارند و خود را سليم كه از قبايل مضر است نسبت مىدهند و اين درست نيست اينان از بطون كتامه‌اند . مورخان صنهاجه نسب ايشان را چنين معين كرده‌اند و مواطنى هم از افريقيه كه در آن سكونت دارند شاهد اين مدعاست .\r\nنسب شناسان و مورخانشان مىگويند كه موطن فرزندان سواق در قلاع بنى بو خضره از نواحى قسنطينه بود و از آنجا به ديگر جايها منتقل شدند و به اطراف پراكنده گشتند . فرزندان سواق را دو بطن است : فرزندان علاوة بن سواق و فرزندان يوسف بن حمو بن سواق . اما فرزندان علاوة بن سواق ، رياست بر قبايل سدويكش را بر عهده داشتند . اين چيزى است كه ما از مشايخمان شنيده‌ايم و اين در عصر دولت موحدين بود . از ايشان بود على بن علاوه و پس از او پسرش طلحة بن على و پس از او برادرش يحيى بن على و سپس برادر ديگرشان منديل بن على و تازير پسر طلحه بن على .\r\nچون با سلطان ابو يحيى در قسنطينه در سال دهم اين قرن بيعت شد تا زير از فرمان او سر برتافت و به فرمان ابن الخلوف كه در بجايه بود در آمد . سلطان ابو يحيى عمش منديل را به جاى او برگزيد . سپس از همهء اين خاندان رخ بر تافت و فرزندان يوسف بن حمو بن سواق را به خدمت فرا خواند . آنان نيز دامن همت به كمر زدند و بجد به كار در ايستادند . سلطان بر بجايه غلبه يافت و ابن الخلوف را بكشت . از آن پس فرزندان يوسف روى كار آمدند و فرزندان علاوه را از مواطن خود راندند . آنان به نزد قبايل عياض از تيره‌هاى بنى هلال رفتند و در كوهستان ايشان در كنارشان قرار گرفتند . كوهستان آنان بر شهر مسيله مشرف بود . رياست بر قبيلهء سدويكش در فرزندان يوسف ادامه يافت . ايشان در اين زمان چهار قبيله‌اند : بنى محمد و بنى يوسف و بنى المهدى بن يوسف و بنى ابراهيم بن يوسف و عزيزيون كه عبارت‌اند از : بنى منديل و ظافر و جرى و سيد الملوك و عباس و عيسى ، كه شش برادرند و همه فرزندان يوسف‌اند ، مادرشان تا عزيزت نام دارد و به دو منسوب هستند . فرزندان محمد و عزيزيون در نواحى بجايه زندگى مىكنند و فرزندان مهدى و ابراهيم در نواحى قسنطينه . همواره رياست در اين قبايل چهارگانه\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : فشه .\r\n","page_name":" 150 ","page_number":170},
  {"content":"\r\n\r\nبر عهدهء يكى از آنهاست . در عهد دولت مولاى ما سلطان ابو يحيى ، رياستشان بر عهدهء عبد الكريم بن منديل بن عيسى از عزيزيون بود . سپس رياست در ميانشان تقسيم شد و هر بطنى از آن چهار داراى رئيسى مستقل گرديد و فرزندان علاوه در خلال اين مدت در كوهستان عياض بودند .\r\nچون بنى مرين بر افريقيه غلبه يافتند . سلطان ابو عنان فرزندان يوسف را به خود راه نداد و آنان را به گرايش به موحدين متهم نمود و رياست بر سدويكش به مهنا بن تازير [ 1 
  ] بن طلحه از فرزندان علاوه رسيد ولى او ديرى نپاييد كه به دست فرزندان يوسف كشته شد و بار ديگر فرزندان به مكان خويش در كوهستان عياض بازگشتند . رياستشان در اين عهد اعصار بر عدوان بن عبد العزيز بن ززوق بن على بن علاوه بود كه چون هلاك شد ديگر رئيسى به خود نيافتند .\r\nدر بطون سدويكش بطنى است در رديف اولاد سواق كه بر احياء ايشان رياست مىكند و آنان بنى سكين هستند . مواطنشان در جوار لواته است در كوه تابور [ 2 
  ] و مضافات آن از نواحى بجايه . رياست ايشان در بنى موسى بن ثابر [ 3 
  ] است كه هم از ايشان است . ما را با پسر او صخر بن موسى آشنايى افتاد . سلطان ابو يحيى او را و قومش رياست داد . صخر در دستگاه سلطان منشاء خدماتى بود . سپس به خدمت پسرش امير ابو حفص پيوست و پيوسته با او بود ، تا آنگاه كه بنى مرين در ناحيهء قابس او را اسير كردند و بردند و سلطان ابو الحسن دست و پاى او به خلاف يك ديگر ببريد . ابو حفص پس از اين واقعه هلاك شد . پس از او رياست به پسرش عبد اللّه رسيد . او را نيز در رياست و نيز در خدمت سلطان مقامى ارجمند بود . تا در سال 780 در گذشت و پسرش محمد بعد از او به جايش نشست . و اللّه وارث الارض و من عليها\r\n. \r\nخبر از بنى ثابت ساكنان كوهستان مشرف بر قسنطينه از بقاياى كتامه\r\nاز بطون كتامه و قبايل ايشان ساكنان كوهستانى هستند مشرف بر قل ميان قل و قسنطينه ، معروف به رياست فرزندان ثابت و گويند كه او ثابت بن ( سفيد ) بن ابى بكر بن تليلان . گويند كه ابو بكر جد اين خاندان همان كسى است كه در ايام موحدين بر ساكنان اين كوهستان باج مقرر كرد و حال آنكه پيش از آن باج مقرر نبود .\r\nچون دولت صنهاجه منقرض شد و موحدين بر افريقيه دست يافتند ابو بكر نزد خليفه به مراكش رفت و گردن به اطاعت و انقياد نهاد و با قبول باج بر قبيله‌اش در كوهستان خود را مقرب گردانيد . ثابت را چند پسر بود چون : على و حسن و سلطان و ابراهيم . همه در كوهستان بودند . حسن از آن ميان در آغاز دولت سلطان ابو يحيى مقام حاجبى داشت . چون سلطان بجايه را گرفت و ابن خلوف را كشت و ابن غمر از تونس به مقام حاجبى خود باز گرديد ، حسن بن ثابت\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : تازين .\r\n[ ( 2 ) 
  ] ممكن است بابور هم خوانده شود .\r\n[ ( 3 ) 
  ] در نسخهء  A  : ثاير .\r\n","page_name":" 151 ","page_number":171},
  {"content":"\r\n\r\nرا يافت كه در فرجيوه لشكرگاهى بر پا كرده ، تا مگر از دادن باج و خراج كه بر موطن او مقرر شده بود سرباز زند . سلطان كسانى را فرستاد تا او را كشتند . آخرين كسى از ايشان كه در آن كوهستان رياست داشت على بود . او دولت بنى مرين را در افريقيه دريافت . پس از او پسرش عبد الرحمان به رياست رسيد . نزد سلطان ابو عنان به فاس آمد و چون مولاى ما ، سلطان ابو العباس ، دولت خود را در افريقيه تشكيل داد بر آنان غلبه يافت و اثر شيخيت و رياست ايشان را بزدود و آنان را در شمار سپاهيان و حواشى خويش مندرج ساخت و عمال خود را در آن جبل امارت داد . از بقاياى كتامه ، قبايل ديگرى هستند در ناحيهء تدلس و در ارتفاعات آن . اينان در عداد قبايل باجگزارند . و در مغرب اقصى قبيلهء ديگرى از ايشان است از بنى يستيتن در كوهى در جنوب يزناسن و قبيلهء ديگرى است در ناحيهء هبط مجاور قصر عبد الكريم .\r\nو قبايل ديگرى است در ناحيهء مراكش كه با صنهاجه در آنجا فرود آمده‌اند . قبيلهء كتامه چون به مذهب شيعه گرويده بودند ، پس از چهارصد سال كه از آن زمان گذشته هنوز هم در ميان ديگر قبايل از آنها ببدى ياد مىشود . تا آنجا كه بسيارى از ايشان از نسب خود مىگريزند و خود را به ديگر قبايل نسبت مىدهند . و العزة للّه وحده .\r\n\r\nسخنى از زواوه كه از بطون كتامه است\r\nاين بطن از بزرگترين بطون بربر است . مواطنشان چنان كه خواهى ديد از بجايه است تا تدلس ، در كوهستانهاى بلند و صعب العبور . داراى بطون و شعوب بسيار . مواطن ايشان به مواطن كتامه پيوسته است . بيشتر مردم از نسب ايشان چيزى نمىدانند . عامهء نسب شناسان بربر مىگويند كه آنان از فرزندان سمكان بن يحيى بن ضريس‌اند . و برادران زواغه‌اند . محققان از نسب شناسان مانند ابن حزم و نظاير او آنان را از بطون كتامه دانسته‌اند و اين درست است .\r\nغالبا جاى سكونت روشنترين دليل بر اين مدعاست و گر نه مواطن زواغه كجا و اينان كجا ؟\r\nزواغه در طرابلس‌اند و اينان در مغرب اقصى در مواطن كتامه . اين اشتباه در نسب به سبب اشتباه در تلفظ نام ايشان است . زيرا زوازه با زاء بعد از واو برادران زواغه‌اند بدون ترديد و خواننده زاء زوازه را به غلط به واو تصحيف كرده و آن را زواوه خوانده و زواوه را برادران زواغه شمرده‌اند . سپس تصحيف ادامه يافته و گفته است كه از فرزندان سمكان‌اند . و خدا داناتر است . ما از زوازه به هنگام سخن از زواغه و شمار كردن بطون آن ياد كرديم .\r\n\r\nسخن از صنهاجه از بطون برانس و آشكار شدن ايشان و دولتهايشان در بلاد مغرب و اندلس\r\nاين قبيله از ديگر قبايل بربر به شمار بيشتر است . بيشترين اهل مغرب‌اند در اين عهد و در اعصار پيش از اين . چنان كه سرزمينى از مغرب نيست و كوه و دشتى در آنجا نيست كه در آن مردمى از\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nبطون صنهاجه زندگى نكنند . تا آنجا كه برخى پندارند كه ايشان ثلث همهء بربرند . در ايام رده و در خروج بر ضد امرا در افريقيه نامشان مذكور است و ما در آغاز ذكر بربر از آن ياد كرديم و در اينجا به قدر امكان نيز سخن خواهيم گفت . اما در باب نسبشان : ايشان از فرزندان صنهاج‌اند و او همان صناك يا صرهاك است به صاد نزديك به زاء و كاف نزديك به جيم .\r\nعرب چون صناك را معرب كرد ، ميان نون و الف ، هاء افزود و صنهاج گفت . نسب شناسان بربر گويند كه صنهاج از بطون برانس است از فرزندان برنس بن بر . ابن الكلبى و طبرى گويند كه ايشان و كتامه همه از حميرند . چنان كه در باب كتامه آورديم . طبرى در تاريخ خود گويد : صنهاج بن يصوكان [ 1 
  ] بن ميسور بن الفند بن افريقس بن قيس . بعضى از نسب شناسان گويند : صنهاج بن المثنى بن المنصور بن الصباح بن يحصب بن مالك بن عامر بن حمير الاصغر بن سبا . ابن النحوى از مورخان دولت ايشان چنين گفته و تا يحصب بر شمرده است و ما انساب حمير را آورديم و چنين نبود كه او گويد . و اللّه اعلم . اما محققان از نسب شناسان بربر مىگويند صنهاج بن عاصيل [ 2 
  ] بن زعزاع بن تيمتا بن سدر بن مولان بن مصلتن [ 3 
  ] بن سر [ 4 
  ] بن مكسيلة [ 5 
  ] بن ديقوس بن حلحال بن شروين بن مصرايم بن حام . و پندارند كه كزول و لمط و هسكوره برادران صنهاج‌اند و مادر هر چهار تصكى [ 6 
  ] بوده است و بدان معروف‌اند . او دختر زجيك بن مادغس است و آن زن را عرجاء ( لنگ ) گويند و اين چهار قبيله از قبايلى هستند كه از سوى مادر برادرند .\r\nو اللّه اعلم .\r\nاما بطون صنهاجه بسيار است . از ايشان است : تلكاته و انجفه و شرطه و لمتونه و مسوفه و كداله و منداسه و بنى وارث و بنى يتيسن . از بطون انجفه است : بنى مزوارت و بنى سليب و فشتاله و ملوانه . همچنين برخى از نسب شناسان بربر در كتب خود آورده‌اند و بعضى از مورخانشان نيز يادآور شده‌اند كه شمار بطون ايشان به هفتاد مىرسد .\r\nابن الكلبى و طبرى گويند كه بلادشان مسير شش ماه راه در صحرا است .\r\nبزرگترين قبايل صنهاجه تلكاته است و در آغاز ، فرمانروايى در ميان ايشان بوده است .\r\nمواطنشان ما بين مغرب اوسط و افريقيه است و شهرنشين‌اند . مواطن مسوفه و لمتونه و كداله و شرطه در صحراست و ايشان چادرنشين‌اند .\r\nاما انجفه بطونشان پراكنده است و بيشتر بطون صنهاجه اينان‌اند . صنهاجه را ولايت على بن ابى طالب ( ع ) است ، چنان كه مغراوه دوستدار عثمان بن عفان ( رض ) هستند ولى ما سبب اين دوستيها و اصل آنها را نمىدانيم . از مشاهير ايشان در دولت اسلامى يكى ثابت بن وزريدن\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  D  : نصركان .\r\n[ ( 2 ) 
  ] در جاهاى ديگر : عاميل .\r\n[ ( 3 ) 
  ] در نسخه‌هاى  B  و  D  : يصلين .\r\n[ ( 4 ) 
  ] در نسخهء  A  : تبن و در  C  : شر .\r\n[ ( 5 ) 
  ] در نسخهء  B  : مكسله .\r\n[ ( 6 ) 
  ] در جاهاى ديگر : تيصكى .\r\n","page_name":" 153 ","page_number":173},
  {"content":"\r\n\r\nاست كه در ايام السفاح به هنگام انقراض امويان در افريقيه شورش بر پا كرد ، ديگر عبد اللّه بن سكرديدلك [ 1 
  ] است و عباد بن صادق از سرداران حماد بن بلكين و سليمان بن بطعنان بن عليان است در ايام باديس بن بلكين و بنى حمدون وزراى بنى حماد . و او حمدون بن سليمان بن محمد بن عليم است . و از ايشان است : ميمون بن جميل . پسر خواهر ( سفيد ) فاتح اندلس . و گروه ديگر كه ذكرشان سخن را به دراز خواهد كشيد .\r\nفرمانروايى صنهاجه در دو طبقه بود : طبقهء اول تلكاته ملوك افريقيه و اندلس و طبقهء دوم مسوفه و لمتونه از ملثمين ملوك مغرب موسوم به مرابطين . و انشاء اللّه ذكر هر دو خواهد آمد . و اللّه اعلم .\r\n\r\nطبقهء اول از صنهاجه و فرمانروايى ايشان\r\nاصل اين طبقه فرزندان تلكات بن كرت بن صنهاج بودند . مواطنشان در مسيله بود و تا بلاد حمزه و الجزاير و لمديه و مليانه از مواطن بنى يزيد و حصين و عطاف از زغبه و مواطن ثعالبه در اين عهد كشيده شده بود . بطون ايشان بسيار است و اعقابشان هنوز هم در آن مواطن زندگى مىكنند ، چون متنان و انوغه و بنى عثمان و بنى مزغنه و بنى جعده و تلكاته و بطويه و بنى ايفاون و بعضى از اعقاب تلكاته در حوالى بجايه است . تقدم بر همهء تيره‌ها از آن تلكاته است .\r\nبزرگ ايشان در عهد اغالبه ، مناد بن منقوس بن صنهاج الاصغر بود . و صنهاج الاصغر ، صناك بن واسفان بن جبريل بن زيد بن واسلى بن سمليل بن جعفر بن الياس بن عثمان بن سكاد بن تلكات بن كرت بن صنهاج الاكبر است . نسبت او را ابن النحوى از مورخان اندلس اين گونه بيان كرده است .\r\nبعضى از مورخان مغرب گفته‌اند كه مناد بن منقوش بخشى از افريقيه و مغرب اوسط را گرفت و دعوت بنى عباس آشكار كرد و از فرمان اغالبه سرباز زد .\r\nپس از او پسرش زيرى بن مناد به جاى او قرار گرفت . ميان او و مغراوه از زناته كه از جهت مغرب اوسط همجوار او بودند - چنان كه خواهيم گفت - جنگها و فتنه‌هاى دراز پديد آمد . چون فرمانروايى در افريقيه به شيعه رسيد ، زيرى بن مناد به آنان گرويد ، زيرا دوستدار على ( ع ) بود . و در شمار بزرگترين اولياء دولت شيعه در آمد . در آن هنگام و به نيروى ايشان بر مغراوه كه دشمن ديرنش بود غلبه يافت . مغراوه بدين سبب راه ديگرگون كرد و با ديگر زناته از شيعه رخ برتافتند و در زمرهء ياران مروانيان ، يعنى امراى اموى اندلس در آمدند و براى ايشان در مغرب اوسط و مغرب اقصى دعوت كردند . و ما انشاء اللّه تعالى از آن ياد خواهيم كرد . چون فتنهء ابو يزيد آشكار گرديد و كار عبيديان در مهديه و قيروان پريشان شد ، زيرى بن مناد به سبب نفرتى كه از خوارج ، اصحاب ابو يزيد داشت ، سپاه گرد آورد و به يارى عبيديان - چنان كه خواهى ديد - در حركت آمد .\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : سكرديدالك و در  E  : سكرديد لك لك .\r\n","page_name":" 154 ","page_number":174},
  {"content":"\r\n\r\nزيرى بن مناد شهر اشير را در دامنهء كوهى كه در اين زمانش تطرى گويند بنا نمود تا براى او حصن و حصارى استوارى باشد و به امر المنصور در استحكام آن سعى بسيار كرد و اين شهر بعدها يكى از بزرگترين شهرهاى مغرب شد . زيرا گسترش يافت و بناهايش افزون گرديد و علما و بازرگانان از نقاط دور دست به آنجا مىآمدند . چون المنصور ابو طاهر اسماعيل عبيدى با ابو يزيد در دژ كتامه جنگيد زيرى در ميان قوم خود و جماعات كثيرى از بربر كه به او پيوسته بودند بيامد و در سركوب ابو يزيد اقدامى عظيم كرد تا فتح ميسر شد .\r\nالمنصور او را همراهى كرد تا به مغرب باز گرديد و به او صلات گرانبها ارزانى داشت و و او را بر قوم خود فرمانروايى داد و اجازت فرمود كه در شهر اشير قصور و منازل و حمامها بنا كنند و در اختيار گيرند . همچنين امارت تاهرت و اعمال آن را به او داد .\r\nسپس پسرش بلكين بن زيرى به فرمان او و به عنوان جانشين او شهر الجزاير را كه به بنى مزغنه انتساب داشت در ساحل دريا پى افكند . و شهر مليانه را در ساحل شرقى شلف و شهر لمديه را كه بطنى از بطون صنهاجه‌اند بنا نمود . اين شهرها در اين زمان از شهرهاى بزرگ مغرب اوسطاند . زيرى همچنان از دعوت عبيديان جانبدارى مىكرد و با مغراوه در ستيز بود و اين فتنه همچنان ادامه داشت .\r\nچون جوهر الكاتب در ايام معد المعز لدين اللّه آهنگ مغرب اقصى نمود ، او را فرمان داد كه زيرى بن مناد را به همراهى با خود بخواند . زيرى با او به مغرب رفت و در آن مهم ياريش نمود . چون يعلى بن محمد اليفرنى كشته شد زناته او را متهم كردند كه به او گرايش داشته است . چون جوهر به فاس لشكر آورد ، تا احمد بن بكر الجذامى كه در آنجا بود فرو گيرد ، و شهر را محاصره نمود ، زيرى بن مناد را در محاصرهء شهر سهم عظيمى بود و فتح به دست او صورت بست . زيرا شبى شبيخون زد و از باروى شهر بالا رفت و همين سبب پيروزى گرديد .\r\nچون كشاكش ميان زيرى بن مناد و مغراوه مدت گرفت و آنان دست به دست حكم المستنصر دادند و در مغرب اوسط به نام امويان اندلس دعوت نمودند و محمد بن الخير بن محمد بن خزر دامن اقدام بر كمر زد ، معد قرعه به نام زيرى و قومش صنهاجه زد و او را به سوى مغرب گسيل داشت و گفت هر چه از اقطار مغرب فتح كند از آن او خواهد بود . زيرى با قوم خود در حركت آمد و اهل وطن خود را بسيج كرد . محمد بن الخير و زناته نيز بسيج نيرو كرده بودند . زيرى پسر خود بلكين را بر مقدمه بفرستاد . بلكين پيش از آنكه دشمن فرصت تعبيهء سپاه خود را داشته باشد بر سر او تاخت و ميانشان نبردى شديد كه هنوز هم بدان مثل زنند در گرفت . صفوف مغراوه و زناته درهم ريخت . چون محمد بن الخير يقين به هلاكت خويش نمود و دانست كه در محاصره افتاده است ، در لشكرگاه خود به گوشه‌اى رفت و روى شمشير خود افتاد و خودكشى كرد . سپاهيان او كه از زناته بودند گريختند . از آنان كشتار بسيار شد چنان كه استخوانهايشان پس از سالها همچنان بر جاى بود .\r\n\r\n","description":"","footnote":"","page_name":" 155 ","page_number":175},
  {"content":"\r\n\r\nگويند كه در اين جنگ بيش از ده امير از امرايشان كشته شدند . زيرى سرهايشان را نزد المعز به قيروان فرستاد . المعز بسى شادمان شد ، همچنانكه الحكم المستنصر صاحب دعوت به سبب خلل عظيمى كه در كارش پديد آمد بسى غمگين گرديد . زيرى و صنهاجه بر باديه‌هاى مغرب دست گشودند . با اين فتح بر جعفر بن على صاحب مسيله و زاب برترى يافت و در دستگاه خلافت مرتبه‌اش فراتر شد و در حكومت همجوار او گرديد . معد هنگامى كه قصد داشت كه از افريقيه به مصر رود ، جعفر بن على را از مسيله فراخواند تا عهده‌دار امور افريقيه گردد . جعفر كه مىدانست از او سعايت كرده‌اند ، بيمناك شد و چون ديد المعز لدين اللّه برخى از غلامان خود را به نزد او گسيل داشته بر جان خود بترسيد و از مسيله بگريخت و به قبايل مغراوه پيوست . آنان نيز پذيرفتندش و زمام كار خود را به دست او دادند . او نيز به دعوت به سود حكم المستنصر پرداخت . زيرى گفت پيش از آنكه نيرو گيرد بايد او را بر افكنيم . پس لشكر بر سرش كشيد و ميانشان نبردى سخت در گرفت .\r\nزيرى در محاصره افتاد و اسبش او را بر زمين زد پس از كشته شدن او و نگهبانانش سپاهش به هزيمت رفت . سرش را بريدند و نزد الحكم به قرطبه فرستادند . گروهى از امرا نيز به قرطبه رفتند و اظهار فرمانبردارى كردند و بيعت خويش مؤكد نمودند و بر پيروزى قوم خود افزودند . مقدم اين گروه يحيى بن على برادر همان جعفر بن على بود . كه از او ياد كرديم .\r\nزيرى در سال 360 پس از بيست و شش سال حكومت به هلاكت رسيد . چون خبر به پسرش كه در اشير بود رسيد لشكر بر سر زناته كشيد و ميانشان جنگى سخت در گرفت . زناته به هزيمت شد و بلكين انتقام خون پدر و قوم خود را باز گرفت و به نزد المعز لدين اللّه رفت . سلطان او را سپاس گفت و قلمرو پدر را در اشير و تاهرت و ديگر اعمال مغرب به او سپرد و مسيله و زاب و ديگر اعمال جعفر بن على را به آن بيفزود . قلمرو بلكين وسعت يافت و كارش بالا گرفت و بربرهاى مزاته و هواره و نفزه را گوشمال داد و به طلب كشتار زناته در مغرب به پيش تاخت و هر جا ايشان را يافت بكشت . سپس باز گرديد ، سلطان او را براى گرفتن منشور حكومت افريقيه فرا خواند . در سال 361 بيامد . سلطان در تكريم او مبالغه كرد سپس رهسپار قاهره شد و او را - چنان كه خواهيم گفت - به جاى خويش در افريقيه نهاد . و اين آغاز دولت آل زيرى در افريقيه بود . و اللّه تعالى اعلم .\r\n\r\nخبر از دولت آل زيرى بن مناد واليان عبيديان در افريقيه و آغاز كار و دگرگونيهاى احوالشان\r\nچون المعز لدين اللّه عازم مشرق شد ، همه در انديشهء آن بود كه ممالك و شهرهايى را كه پشت سر مىگذارد چه سرنوشتى خواهند داشت . در ميان ياران خود نگريست تا يكى از آن ميان را كه صاحب غنا و نيرو و قدرت باشد و به صدق تشيع او اعتماد توان كرد و در كشوردارى\r\n\r\n","description":"","footnote":"","page_name":" 156 ","page_number":176},
  {"content":"\r\n\r\nقدمى استوار داشته باشد ، برگزيند . و از آن ميان بلكين بن زيرى بن مناد را از همه شايسته‌تر يافت و او را برگزيد . بلكين كسى بود كه از زمان پدر عهده‌دار امور دولتى بود و چون در يارى دعوت فاطميان و پشتيبانى دولت ايشان با زناته ، دشمنانشان ، نبرد كرده بود پدر او را به ولايت‌عهدى خويش انتخاب كرده بود .\r\n\r\nدولت بلكين بن زيرى\r\nالمعز لدين اللّه از پى بلكين بن زيرى فرستاد . او در مغرب سر گرم نبرد با زناته بود . او را امارت افريقيه و مغرب داد . جز صقليه كه در خطهء فرمان ابو الحسن الكلبى بود و جز طرابلس كه از آن عبد اللّه بن يخلف الكتامى بود . المعز نام او را از بلكين به يوسف تغيير داد و او را ابو الفتوح كنيه داد و به سيف الدوله ملقب نمود . خلعت پوشانيد و جامه‌هاى فاخر بخشيد و صله داد و بر مركبى گرانبها نشاند و امر او را در امور لشكر و اموال نافذ ساخت و دستش را در اعمال گشاده گردانيد و به سه چيز وصيت كرد : يكى آنكه شمشير از بربرها بر ندارد و خراج بر باديه‌نشينان نبخشايد و سه ديگر آنكه هيچيك از خاندان خويش را حكومت ندهد . و فرمانش داد كه براى پايان دادن به حوادث مغرب و كوتاه كردن دست امويان از آن حدود ، كار خود را به غزو آن سامان آغاز كند . آنگاه در سال 362 به قصد قاهره در حركت آمد . در نواحى صفاقس بلكين از خدمتش باز گرديد و در قيروان در قصر المعز لدين اللّه فرود آمد و به فرمانروايى پرداخت . آنگاه بسيج مغرب كرد و با جماعات صنهاجه بدان سو شتافت و كتامه را در قيروان نهاد . چون پاى در ركاب آورد ابن خزر فرمانرواى مغرب اوسط به سجلماسه گريخت .\r\nدر راه خبر يافت كه مردم تاهرت شورش كرده‌اند و عامل خود را اخراج كرده‌اند به تاهرت رفت و شهر را ويران كرد و نيز شنيد كه زناته آهنگ تلمسان نموده‌اند . لشكر به سوى ايشان برد . بگريختند . او بر تلمسان فرود آمد و شهر را محاصره نموده تا مردم به فرمانش گردن نهادند . سپس همه را به اشير نقل كرد . در اين احوال نامهء المعز لدين اللّه رسيد كه او را از پيشروى در مغرب منع كرده بود ، بنابر اين باز گرديد ، در سال 367 بلكين بن زيرى از خليفه العزيز ابو منصور نزار بن المعز خواست كه طرابلس و سرت و اجدابيه را نيز به قلمروش بيفزايد . خليفه اجابت كرد و منشور حكومتش داد . عبد اللّه بن يخلف الكتامى از آنجا برفت و بلكين خود زمام حكومتش را به دست گرفت . بلكين به مغرب رفت ، زناته از مقابلش گريختند . بلكين فاس و سجلماسه و ارض هبط را گرفت و عمال بنى اميه را طرد كرد . سپس با جماعات زناته در سجلماسه جنگ كرد و سركوبشان نمود و ابن خزر امير مغراوه را به چنك آورد و به قتل رسانيد . ملوك بربر چون بنى يعلى بن محمد اليفرنى و بنى عطية بن عبد اللّه بن خزر و بنى فلفول بن خزر و يحيى بن على بن حمدون صاحب بصره ( در مغرب ) از برابرش واپس نشستند .\r\n\r\n","description":"","footnote":"","page_name":" 157 ","page_number":177},
  {"content":"\r\n\r\nآنان همگى در سبته گرد آمدند و از المنصور محمد بن ابى عامر يارى خواستند محمد بن ابى عامر لشكرى به جزيرة الخضراء فرستاد و جمعى از ملوك و رؤساى زناته را كه در قرطبه گرد آمده بودند و هر يك مىخواست با انجام خدمتى فرمانبردارى خود را نسبت به خليفه اموى بيشتر ثابت كند ، يارى نمود . گروهى از آنان با جماعاتى از سپاهيان و مردم ديگر كه به آنان پيوسته بودند در كنار دريا گرد آمدند . همه را از دريا گذرانيد و جعفر بن على بن حمدون صاحب مسيله را بر همگان فرمانروايى داد و به جنگ بلكين فرستاد . صد بار اموال همراه او كرد ملوك زناته با او نيز پيمان بستند و بر گرد او اجتماع كردند . در بيرون شهر سبته براى قتال صف بستند . گروهى نيز از سپاهيان المنصور به ياريشان شتافتند . اين گروه آنچنان براى يارى سروران خود از زناته شتابزده بودند كه نزديك بود از آنجايها كه عرض دريا اندك است خود را به آب اندازند . بلكين به تيطاوين رسيد و از پشته‌اى بالا رفت و فرمود براى عبور لشكريانش درختان را ببرند چون بر لشكرگاهشان در بيرون شهر سبته از بالا نگريست از آن همه سپاهى كه گرد آمده بودند در بيم شد و يقين كرد كه پايدارى نتواند .\r\nو گويند چون از فراز آن تپه آن سپاه عظيم را مشاهده كرد و ديد كه پى در پى از آن سوى دريا مدد مىرسد ، گفت : اين افعى است كه براى ما دهان گشوده است و بازگشت . بلكين به بصره ( در مغرب ) باز گرديد و آن را ويران نمود . بصره دار الملك ابن اندلسى بود و سخت آبادان .\r\nسپس باب جهاد با برغواطه را بگشود و لشكر بر سر ايشان برد و به جنگ پرداخت و پادشاهشان عيسى بن ابى الانصار را - چنان كه خواهيم گفت - بكشت و اسيران را به قيروان فرستاد . دعوت بنى اميه را از نواحى مغرب بر افكند و زناته به صحرا گريختند . بلكين در سال 373 در ناحيه‌اى ميان سجلماسه و تلمسان هنگامى كه از يك حملهء طولانى باز مىگشت به قتل رسيد .\r\n\r\nدولت المنصور بن بلكين\r\nچون بلكين در گذشت غلامش ابو زغبل خبر به پسرش منصور فرستاد . منصور والى اشير بود و وليعهد پدر . پس از پدر زمام امور صنهاجه به دست گرفت و به صبره فرود آمد . العزيز نزار بن معد به شيوهء پدر امور افريقيه و مغرب را به او سپرد و برادرش ابو البهار [ 1 
  ] را امارت تاهرت داد و برادر ديگرش يطوفت را امارت اشير و منصور را با سپاهى در سال 374 به مغرب اقصى فرستاد تا آنجا را از زناته بستاند . خبر يافته بود كه ايشان سجلماسه و فاس را گرفته‌اند .\r\nزيرى بن عطية المغراوى ملقب به الفرطاس [ 2 
  ] كه امير فاس بود با او روياروى شد . او را منهزم ساخت و به اشير باز پس نشاند . منصور از آن پس ، از جنگ مغرب و زناته منصرف شد و زيرى بن عطيه و ابن خزرون و بدر بن يعلى - چنان كه بعد از اين خواهيم گفت - بر آنجا مسلط شدند .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  C  : النهار .\r\n[ ( 2 ) 
  ] در نسخه‌هاى  A  و  E  : القرطاس .\r\n","page_name":" 158 ","page_number":178},
  {"content":"\r\n\r\nآنگاه منصور بن بلكين به رقاده رفت و عبد اللّه بن الكاتب عامل خود و عامل پدرش بر قيروان را به سبب خلافى كه از او سر زده بود و به سعايتهاى ديگران در بند كشيد تا در سال 379 هلاك شد . به جاى او يوسف بن ابى محمد را بر گماشت و چون در ميان كتامه شورشهايى رخ مىداد پى در پى بر سرشان تاخت آورد و كشتارشان كرد تا همه به فرمان او گردن نهادند و او از سوى خود بر ايشان عمالى معين كرد . از جمله برادر خود حماد را امارت اشير داد زناته نيز همچنان در فتنه انگيزى بود ، تا آنگاه كه سعيد بن خزرون در سال 379 اظهار اطاعت كرد . منصور بپذيرفت و اكرامش كرد و دختر خويش به او داد او را امارت طبنه داد و او تا سال 381 در آنجا فرمان مىراند چون بمرد پسرش فلفول بن سعيد به جايش نشست .\r\nدر سال 379 ابو البهار بن زيرى خلاف آشكار كرد . منصور بر سر او لشكر كشيد و به تاهرت رفت . ابو البهار به مغرب گريخت . منصور مردم تاهرت را امان داد و از پى ابو البهار روان شد و برفت تا لشكرش در سختى افتاد . اشارت كردند كه باز گردد و باز گرديد . ابو البهار نزد محمد بن ابى عامر صاحب اندلس كس فرستاد و از او يارى طلبيد و پسر خود را در نزد او به گروگان فرستاد . منصور به زيرى بن عطيهء زناتى كه به امويان اندلس دعوت مىكرد نامه نوشت .\r\nزيرى بن عطيه در فاس بود . منصور از او خواست كه به ابو البهار دست اتحاد دهد . زيرى بن عطيه بپذيرفت و به ياريش برخاست . بدر بن يعلى با هر دو جنگيد آن دو ، بدر را شكست دادند و فاس و اطراف آن را گرفتند ولى در سال 382 ميانشان خلاف افتاد و ابو البهار به ميان قوم خود باز گرديد و در همان سال نزد منصور به قيروان شد . منصور اكرامش كرد وصله داد و او را به اكرام فرود آورد و امارت تاهرت را به او داد . منصور در سال 385 درگذشت .\r\n\r\nدولت باديس بن المنصور\r\nچون منصور بن بليكين درگذشت پسرش باديس زمام امور ملك به دست گرفت عم خود يطوفت را امارت تاهرت داد و لشكر به جنگ زناته برد . سرداران اين سپاه دو عم او يطوفت و حماد بودند . هر دو از زناته شكست خوردند و به اشير باز گرديدند . خود در سال 389 به جنگ زيرى بن عطيه در حركت آمد و به مغرب رفت و عم خود يطوفت را حكومت تاهرت و اشير داد ولى ديگر عموهاى او ماكسن و زاوى و حلال و معنين و عرم بريطوفت بشوريدند لشكرگاه او را تاراج كردند . يطوفت از چنگشان بگريخت . در اين حال بود كه ابو البهار به نزد او آمد و از اعمال آنان اظهار بيزارى نمود . سلطان باديس به جنگ فلفول بن سعيد پرداخت - و ما در اخبار بنى خزرون از آن ياد خواهيم كرد - و عم خود حماد را به جنگ بنى زيرى برادرانش فرستاد .\r\nبنى زيرى دست اتحاد به فلفول بن سعيد دادند و به جنگ حماد پرداختند . حماد آنان را شكست داد و ماكسن را بگرفت و طعمهء سگان نمود و پسران او محسن و باديس را نيز بكشت . ابن حزم اين گونه نقل كرده است .\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nبقاياى ايشان به كوه سنوة [ 1 
  ] گريختند . حماد چندى نيز آنان را در محاصره گرفت تا عاقبت به صلح گراييدند بدين شرط كه به اندلس روند . پس در سال 390 به اندلس رفتند و به ابن ابى عامر پيوستند .\r\nزيرى بن عطيهء مغراوى نه روز پس از هلاكت ماكسن هلاك شد . باديس بن منصور عم خود حماد را به خدمت خواند تا از او در نبرد با فلفول يارى جويد . با رفتن حماد اوضاع مغرب پريشان شد و زناته فساد آشكار كردند و به زدن قوافل پرداختند . آنگاه مسيله و اشير را محاصره كردند . باديس عم خود حماد را بر سرشان فرستاد و خود نيز در سال 395 از پى او برفت و به تيجست فرود آمد . حماد بلاد مغرب را زير پى سپرد و از زناته كشتار كرد و شهر قلعه را پى افكند . سپس باديس بن منصور از او خواست كه به حكومت تيجست و قسطنطينه بسنده كند تا بدين گونه فرمانبردارى خويش به اثبات رساند . ولى حماد سر بر تافت و خلاف آشكار نمود . باديس برادر خود ابراهيم را به جنگ او فرستاد ولى او نزد حماد ماند . باديس به سوى ايشان راند . سپس به طلب او به شلف رفت . جمعى از سپاهيان به او ميل كردند و بنى توجين به اطاعت او در آمدند و به ياريش برخاستند . امير ايشان عطية بن دافلين و يدر بن لقمان بن المعتز را صله داد . حماد دافلين را كشته بود . سپس باديس به شهر و اصل و سرسور و كزول در آمد و حماد به قلعه باز گرديد و باديس از پىاش تاخت و قلعه را در محاصره گرفت . قضا را در سال 406 ناگهان بمرد .\r\nباديس در خيمه‌اش در ميان يارانش به خواب رفته بود و در خواب هلاك شد . سپاه او بازگشت در حالى كه تابوت باديس را با خود حمل مىكرد .\r\n\r\nدولت المعز بن باديس\r\nچون خبر هلاكت باديس بن المنصور به قيروان رسيد ، با پسر هشت ساله‌اش المعز بن باديس بيعت شد . سپس سپاهيان برسيدند و همه با او بيعت كردند . حماد پسر بلكين به مسيله و اشير در آمد و آمادهء نبرد شد و با غايه را محاصره نمود . چون به قيروان رسيد ، المعز در حركت آمد و باغايه را باز پس ستد و چون دو سپاه روبرو شدند حماد منهزم شد و لشكرگاهش تسليم گرديد .\r\nبرادرش ابراهيم را دستگير كرد و حماد خود را به قلعه رسانيد از آنجا خواستار مصالحه شد .\r\nبا او موافقت شد در صورتى كه فرزندش را بفرستد . المعز به سطيف و قصر الطين رفت و به مقر خويش باز گرديد . قائد بن حماد در سال 408 بيامد و پيمان صلح منعقد شد . بنابر اين پيمان ، مسيله و طبنه و زاب و اشير و تاهرت به حماد تعلق گرفت و قرار شد كه هر چه از بلاد مغرب بگشايد از آن او باشد . فرمانروايى طبنه و مسيله و مقره و مرسى الدجاج و سوق حمزه و زواوه نيز به حماد تعلق گرفت و او با هدايايى گران باز گرديد . از آن پس جنگ به پايان رسيد و مملكت\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : سبوه و در  E  : شنوه .\r\n","page_name":" 160 ","page_number":180},
  {"content":"\r\n\r\nميانشان تقسيم شد و با زن دادن و زن گرفتن رابطهء دو خاندان مستحكم گرديد . از آن پس مملكت صنهاجه به دو دولت تقسيم شد : دولت خاندان المنصور بن بلكين يا دولت اصحاب قيروان و دولت حماد بن بلكين يا دولت اصحاب قلعه .\r\nالمعز در سال 432 لشكر بر سر حماد به قلعه برد و چند سال آن را محاصره نمود سپس بازگشت و از آن پس ميانشان فتنه‌اى برنخاست در سال 410 زاوى بن زيرى - چنان كه گفتيم - از اندلس باز گرديد . المعز به نحو شايسته‌اى استقبالش كرد و پياده بر او سلام كرد . و در قصرها براى فرود آمدنش فرشها گسترد و اموال و هداياى بسيار و نفيس تقديم كرد . دولت المعز در افريقيه و قيروان مدت گرفت و آن بزرگترين و شكوهمندترين دولت بربرهاست در افريقيه .\r\nابن الرقيق در باب ضيافتها و هدايا و مراسم تدفين و عطاياى آن دولت با چشم خود چيزهاى شگرفت ديده است . مثلا هديهء صندل عامل با غايه صد بار بوده و برخى از بزرگان را تابوت از عود هندى بوده با ميخهاى طلا . و باديس ، فلفول بن مسعود الزناتى را يك بار پول و هشتاد تخت جامه داد و ده يك خراج برخى اعمال ساحل در ناحيهء صفاقس پنجاه هزار قفيز بوده است و از اين گونه اخبار .\r\nميان المعز بن باديس و زناته جنگهايى بود كه در همهء آنها پيروزى از آن او بود .\r\nالمعز بن باديس از مذهب شيعه انحراف جست و به سنت گرايش داشت . در آغاز حكومتش مذهب خود اعلام كرد و شيعيان را لعنت نمود . سپس هر كس از آنان را يافت بكشت . روزى اسبش بر زمينش زد و او از ابو بكر و عمر يارى خواست و نام آن دو بر زبان آورد . چون مردم شنيدند در حال بر ضد شيعه بشوريدند و آنان را قتل عام كردند . داعيان شيعه نيز در آن روز كشته شدند . خلفاى شيعه كه در قاهره بودند به خشم آمدند . وزير ايشان ابو القاسم على بن احمد الجرجرائى با پيامهايى او را از چنين اعمالى بر حذر داشت و او نيز به كنايه خلفاى فاطمى را ناسزا گفت . عاقبت ميانشان تيره شد . تا آنجا كه معز بن باديس نام خلفاى شيعه را در سال 440 از خطبه بينداخت و از طرازها و سكه‌ها محو كرد و به نام القائم بامر اللّه خليفهء عباسى خطبه خواند . القائم نيز نامه و منشور امارت او را همراه ابو الفضل بن عبد الواحد التميمى به قيروان فرستاد . خليفهء علوى مصر المستنصر نيز او را به اعراب بنى هلال كه از قرمطيان بودند گوشمال داد . اينان قبايل رياح و زغبه و اثبج بودند و اين اقدام با مشاركت وزيرش ابو محمد حسن بن على اليازورى بود و ما در اخبار عرب و دخول ايشان به افريقيه از آن ياد كرديم .\r\nاين عربها به بلاد افريقيه داخل شدند و كاروانها را زدند و روستاها را غارت كردند .\r\nمعز بن باديس به دفعشان لشكر فرستاد . لشكرش را منهزم ساختند . خود قدم در ميدان كارزار نهاد و در كوه حيدران با آنان روياروى شد ولى شكست خورد و به قيروان پناه برد . محاصره‌اش كردند و سخت در تنگنايش نهادند و در همه جا دامنهء كشتار و تاراجشان گسترده شد و رعايا\r\n\r\n","description":"","footnote":"","page_name":" 161 ","page_number":181},
  {"content":"\r\n\r\nرا آزاد كردند . آن سان كه افريقيه ويران گرديد . در سال 449 معز بن باديس با مونس بن يحيى الصنبرى امير رياح و در پناه او از قيروان بيرون آمد و در پناه او به مهديه رسيد . البته در اين معامله دختر خود را به مونس داده بود . معز در مهديه نزد پسر خود تميم كه پيش از اين امارت آن شهر يافته بود فرود آمد و عربها به قيروان در آمدند و سراسر آن را تاراج كردند .\r\nمعز در مهديه اقامت گزيد و شورشيان در بلاد بيداد مىكردند . حمو بن مليل برغواطى بر شهر صفاقس دست يافت و در سال 451 آنجا را تصرف كرد . سوسه نيز به خلاف او برخاست و مردم به شورا شهر خود را اداره مىكردند . تونس عاقبت در قلمرو ناصر بن علناس بن حماد صاحب قلعه قرار گرفت و او عبد الحق بن خراسان را بر آنان امارت داد ، او نيز دعوى استقلال كرد و پس از او حكومت به پسرش رسيد . مونس بن يحيى بر قابس دست يافت و عامل آن معز بن محمد صنهاجى از آنجا برفت و پس از او برادرش ابراهيم . و ما از آن سخن خواهيم گفت .\r\nدولت آل باديس روى در سراشيب زوال نهاد و چنان كه خواهيم گفت ميان شورشيان تقسيم شد . معز بن باديس در سال 454 جهان را وداع گفت . و اللّه اعلم .\r\n\r\nدولت تميم بن المعز\r\nچون معز بن باديس بمرد پسرش تميم جانشين او گرديد . عرب در افريقيه بر او غلبه كرد و او جز همان قسمتى كه با روى شهر بر آن احاطه داشت هيچ نداشت . اما با اين وضع باز هم ميانشان اختلاف مىافتاد و گاه يكى بر ديگرى غلبه مىيافت . حمو بن مليل برغواطى صاحب صفاقس لشكر به سوى او برد و تميم به جنگ او بيرون آمد حمو از عرب يارى خواست ولى در برابر تميم شكست خورد . اين واقعه در سال 455 اتفاق افتاد . تميم از آنجا به سوسه رفت و سوسه را بگشود سپس لشكر به تونس فرستاد و احمد بن خراسان را در آنجا به محاصره افكند تا سر به فرمان تميم نهاد . آنگاه لشكر به قيروان برد . پيش از اين قائد بن ميمون الصنهاجى از سوى معز بن باديس سه سال امارت قيروان داشت سپس هواره در آنجا او را مغلوب كردند و او به مهديه رفت . تميم او را به مقر حكومت خود باز گردانيد ولى او در سال ششم امارتش علم مخالفت بر افراشت و با ناصر بن علناس صاحب قلعه اظهار دوستى كرد و باب مكاتبه بگشود .\r\nتميم لشكر بر سر او فرستاد . ابن ميمون پايدارى نتوانست قيروان را تسليم كرد و خود به ناصر بن علناس پيوست .\r\nآنگاه پس از شش سال نزد حمو بن مليل برغواطى به صفاقس رفت . او قيروان را از يبقى بن على امير زغبه برايش بخريد و او را به امارتش برگزيد او قيروان را در سال 470 استوارى بخشيد . در اثناء اين احوال ميان ناصر بن علناس صاحب قلعه و تميم بن معز كشاكش بود و آتش بيار اين معركه عربها بودند . آنان ناصر را بر ضد او بر مىانگيختند و او سپاه خود به بلاد افريقيه مىبرد و گاه برخى از شهرها را مىگرفت و آنگاه تميم آنان را واپس مىراند .\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nتا در سال 470 مصالحه كردند و تميم دختر او را به زنى گرفت . تميم بن معز در سال 474 لشكر به قابس برد . قاضى بن محمد الصنهاجى در آنجا بود . قاضى پس از برادرش ابراهيم امارت قابس يافته بود . تميم او را محاصره نمود . سپس دست از محاصره برداشت . در سال 476 عربها در مهديه بر سر او تاختند تميم دفاعى جانانه كرد و عرب را منهزم نمود . عربها آهنگ قيروان كردند و شهر را به تصرف درآوردند . اين بار نيز ياراى درنگشان نبود زيرا تميم ايشان را از آنجا براند . در ايام او مسيحيان جنووا لشكر به مهديه آوردند و در سال 480 بر لشكر او غلبه يافتند سيصد كشتى و سى هزار جنگجو بودند . مسيحيان بر مهديه و زويله غلبه كردند . تميم براى آنكه از آنجا بروند صد هزار دينار به آنان داد و اين در حالى بود كه شهر را تاراج كرده بودند . بدين گونه شهر را از آنان بستد خود به آنجا باز گرديد . سپس در سال 489 قابس را از برادر خود عمر بن المعز بگرفت . پس از مرگ قاضى بن ابراهيم مردم با او بيعت كرده بودند .\r\nتميم سپس در سال 493 بر صفاقس غلبه يافت حمو بن مليل از آنجا به قابس شد . مكن ابن كامل الدهمانى او را پناه داد و تا پايان عمر در پناه او بود . بنى رياح از سال 467 بر زغبه در بلاد افريقيه غلبه يافته بود و آنان را از آن بلاد بيرون رانده بود . در اواخر اين قرن ، قرن پنجم ، اخضر از بطون رياح بر بجايه مستولى شده و آن را تصرف كرد . تميم بن معز پس از اين حادثه در سال 501 در گذشت\r\n. \r\nدولت يحيى بن تميم بن المعز\r\nچون تميم بن المعز در گذشت پسرش يحيى به جاى او نشست . كار خود را از فتح اقليبيه آغاز كرد و بر آن غلبه يافت . ابن محفوظ در آنجا شورش كرده بود . مردم صفاقس بر پسرش ابو الفتوح شوريده بودند . او با لطايف الحيل ميانشان اختلاف افكند . به اطاعت از عبيديان بازگشت و از سوى آنان صلات و هدايا رسيد . همهء هم خود را صرف جنگ با مسيحيان نموده بود . ناوگان بسيار ترتيب داد و پى در پى گروههايى از لشكر خود را بر سر ايشان گسيل مىداشت . تا آنجا كه حكام مسيحى از آن سوى دريا از بلاد فرنگان و از جنوه و سردانيه برايش جزيه مىفرستادند در سال 509 بناگاه در قصر خود بيفتاد و بمرد . و اللّه اعلم .\r\n\r\nدولت على بن يحيى بن تميم بن المعز\r\nچون يحيى بن تميم بمرد پسرش على جانشين او شد . او را از صفاقس آوردند او نيز به همراهى ابو بكر بن ابى جابر بن عسكر و امثال او و چند تن از امراى عرب بيامد . در آن هنگام . بيشتر امراى عساكر صنهاجه مشغول محاصرهء قصر الاجم بودند . آنان نيز بيامدند و كار بيعت به پايان آمد . آنگاه براى محاصرهء تونس در حركت آمد تا احمد بن خراسان را به فرمانبردارى وادار كرد .\r\nپس جبل وسلات را فتح كرد . سردار سپاه او ميمون بن زياد الصخرى المعادى بود ، از امراى عرب . شهر را گشودند و مردمش را كشتند . رسول خليفه از مصر بيامد با نامه و بر حسب عادت\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nبا هدايا . آنگاه على بن يحيى در سال 511 به محاصرهء رافع بن مكن راهى قابس شد . رافع از بيم بگريخت و به رجار صاحب صقليه پناه برد . بدين سبب ميان على و رجار خلاف افتاد .\r\nرجار به يارى رافع اقدام كرد و با كشتيهاى خود به سواحل كشور على بن يحيى حمله آورد على بن يحيى نيز ناوگان خود را براى جنگ بسيج كرد ولى در سال 515 بمرد . و اللّه اعلم .\r\n\r\nدولت حسن بن على بن يحيى بن تميم\r\nچون على بن يحيى بن تميم بمرد پسرش حسن بن على زمام كارها به دست گرفت . حسن در آن ايام كودكى نارسيده در سن دوازده سالگى بود . غلامش صندل زمام كار او را به دست داشت چون صندل بمرد غلام ديگرش موفق جاى او بگرفت . پدرش على چون از رجار بيمناك شده بود نامه‌اى به او نوشت و او را به مرابطين ملوك مغرب تهديد نمود ، زيرا ميان آن دو مكاتبه بود . چون احمد بن ميمون سردار ناوگان مرابطين در سال 516 به جنگ صقليه آمد و يكى از قراء آن را فتح كرد و بعضى از مردمش را اسير كرد و بعضى را كشت رجار ترديد نكرد كه اين عمل به تحريك حسن بن على بوده است . از اين رو ناوگان خود را به مهديه آورد . سرداران سپاه او عبد الرحمان بن عبد العزيز و جرجى بن مخائيل الانطاكى بودند . اين جرجى مردى مسيحى بود كه از مشرق مهاجرت كرده بود . زبان آموخته و در حساب استاد شده بود و در شهرهاى شام چون انطاكيه و غير آن تحصيل كرده بود ، تميم او را برگزيد و بر كشيد و يحيى با او مشورت مىكرد .\r\nچون تميم بمرد جرجى چارهء كار خود در آن ديد كه به رجار بپيوندد . و به او پيوست و در نزد او روزگار خوشى يافت . رجار او را فرمانده ناوگان خود كرد و چون آهنگ تصرف مهديه نمود جرجى را با سيصد كشتى به سواحل مهديه فرستاد . در كشتيها شمار كثيرى از مسيحيان بودند . از جمله هزار سوار . حسن بن على هم آمادهء نبرد شده بود . جرجى جزيرهء قوصره را گشود .\r\nسپاهيان او قصد مهديه كردند و در ساحل فرود آمدند . و خيمه زدند و قصر الديماس [ 1 
  ] و جزيره الاحاس [ 2 
  ] را گرفتند . جنگ ادامه يافت ، عاقبت مسلمانان غلبه كردند و مسيحيان پس از كشتار بسيار به صقليه بازگشتند . محمد بن ميمون سردار مرابطين با ناوگان خويش به نواحى صقليه رسيد در آن نواحى دست به كشتار و تاراج زد و رجار بار ديگر آهنگ نبرد مهديه نمود . سپس ناوگان يحيى بن العزيز صاحب بجايه براى محاصرهء مهديه بيامد و سپاهيان به سردارى مطرف بن على بن حمدون الفقيه قدم به خشكى نهادند . حسن با فرمانرواى صقليه مصالحه نمود و دست يارى به سوى او دراز كرد و از ناوگان او يارى خواست . رجار نيز ياريش كرد و مطرف بن على به ديار خود بازگرديد .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  و  D  : الدهاس .\r\n[ ( 2 ) 
  ] در نسخهء  C  : الحمامات .\r\n","page_name":" 164 ","page_number":184},
  {"content":"\r\n\r\nحسن بن على در فرمانروايى مهديه باقى ماند ولى پس از چندى بار ديگر ميان او و رجار خلاف افتاد . رجار پى در پى سپاه خود به مهديه مىفرستاد تا عاقبت فرماندهء ناوگان او جرجى بن ميخائيل در سال 543 با سيصد كشتى به مهديه آمد و آنجا را تصرف كرد . اينان مردم مهديه را فريب دادند و چنان نمودند كه به يارى آمده‌اند . حسن بن على بن از محرز بن زياد الفادغى و على بن خراسان صاحب تونس يارى خواسته بود و چون از سوى او مددى نرسيد از مهديه بيرون آمد مردم نيز از پى او به راه افتادند . دشمن داخل شهر شد و بى هيچ مانعى شهر را تسخير كرد . جرجى به قصر در آمد همه چيز بر جاى خود بود . حسن بعضى اشياء سبك وزن را با خود برده بود و ذخاير شاهى را بر جاى نهاده بود . جرجى مردم را امان داد و آنان را زير بال حمايت خود گرفت . فراريانشان به خانه‌هاى خود بازگشتند . رجار چند كشتى جنگى به صفاقس فرستاد و آنجا را در تصرف آورد سپس به سوسه راند ، سوسه را نيز بگرفت . آنگاه به طرابلس رفت و طرابلس را نيز تسخير كرد . رجار بر همهء بلاد ساحل دست يافت و بر مردم آن جزيه نهاد و چنان كه خواهيم گفت كسى را بر ايشان امارت داد . و اين حال ببود تا آنگاه كه شيخ موحدين و خليفهء امام ايشان المهدى ، عبد المؤمن آن بلاد را از تسلط كافران برهانيد .\r\nپس از استيلاى مسيحيان بر مهديه ، حسن بن يحيى به ميان عربهاى بنى رياح رفت .\r\nرئيس آنان محرز بن زياد الفادغى صاحب المعلقه بود . ولى از آنان هيچ يارى نديد . پس آهنگ مصر نمود تا به نزد الحافظ عبد الحميد رود ولى جرجى بر سر راه او كمين گرفته بود . پس به مغرب راند و از بونه گذشت . حارث بن منصور و برادرش العزيز در بونه بودند . آنگاه رهسپار قسنطينه شد سبع بن العزيز برادر يحيى صاحب بجايه در آنجا بود . كسى را همراه او كرد تا به الجزايرش ببرد . حسن بر ابن العزيز فرود آمد و از او اكرام ديد . در كنار او بماند تا آنگاه كه موحدين در سال 547 الجزاير را تصرف كردند و آن پس از تصرف ايشان بود مغرب و اندلس را .\r\nحسن بن على نزد عبد المؤمن رفت . عبد المؤمن او را اكرام كرد حسن در نخستين غزوهء عبد المؤمن در افريقيه به سال 454 با او همراه شد . و در سال 557 در نبرد دوم او نيز شركت جست . عبد المؤمن مهديه را محاصره كرد و پس از چند ماه در سال 455 بگشود و حسن را در آن جاى داد و رحيش را به او اقطاع داد . حسن هشت سال در آنجا بماند . تا آنگاه كه يوسف بن عبد المؤمن او را فرا خواند و با زن و فرزند به مراكش رفت . در تامسنا در راه بابارزلو [ 1 
  ] به سال 536 درگذشت . و اللّه وارث الارض و من عليها و هو خير الوارثين .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  : باربارولو .\r\n","page_name":" 165 ","page_number":185},
  {"content":"\r\n\r\n\r\nخبر از بنى خراسان . از صنهاجه . كه در تونس به هنگام پريشانى اوضاع افريقيه به سبب عربها بر خاندان باديس بشوريدند و آغاز و دگرگونى كار احوالشان\r\nچون عرب بر قيروان غلبه يافت و معز بن باديس از قيروان به مهديه نقل كرد ، افريقيه در آتش جنگ و فتنه شعله‌ور گرديد . عربها بلاد را تقسيم كردند . بسيارى از بلاد چون سوسه و صفاقس و قابس از ملوك آل باديس فرمان نبردند . و مردم افريقيه به بنى حماد ملوك قلعه گرايش يافتند و چنان كه گفتيم قيروان را گرفتند . تونس از تصرف معز بن باديس به در آمد و مشايخ آن نزد ناصر بن علناس رفتند و او عبد الحق بن عبد العزيز بن خراسان را بر آنان امارت داد .\r\nگويند كه او از مردم تونس بود و حال آنكه او از صنهاجه است . عبد الحق زمام امور را در دست گرفت و مردم در كارها ياريش كردند او نيز با آنان دوستى ورزيد و حسن سيرت آشكار نمود .\r\nمردم ضاحيه بر سر باج و خراج معينى با عربها به توافق رسيدند تا از شر تهاجم ايشان در امان مانند . تميم بن المعز در سال 458 با سپاه خود از مهديه آهنگ تونس كرد و يبقى بن على ، امير زغبه نيز با او بود . مدت چهار ماه تونس را محاصره كرد تا آنگاه كه ابن خراسان با او مصالحه نمود و به اطاعت او گردن نهاد ، او نيز محاصره را پايان داد .\r\nابن خراسان همچنان بر سر كار بود تا در سال 488 در گذشت و پسرش عبد العزيز به جاى او قرار گرفت . او اميرى ناتوان بود در آغاز سال 500 بمرد و پسرش احمد بن عبد العزيز بن عبد الحق جانشين او گرديد . عم خود اسماعيل بن عبد الحق را بكشت پسر او ابو بكر به بنزرت رفت و از بيم جان در آنجا اقامت گزيد . احمد به شيوهء ملوك گرايش داشت و از راه و رسم مشايخ خارج گرديد . از اين رو بر مردم ستم بسيار مىكرد . احمد يكى از مشاهير رؤساى بنى خراسان بود كه در آغاز قرن ششم بر تونس تسلط يافت و آن را در ضبط آورد و باروهايش را بر آورد . و تا راهها را امن سازد با عربها معامله كرد . و حالش نيكو شد و قصور بنى خراسان را بنا نمود . با علما مجالست داشت و در ميان ايشان محبوب بود . على بن يحيى بن تميم بن المعز در سال 510 به جنگ او رفت و بر او سخت گرفت . ولى چون خواستهايش را بر آورد لشكر باز پس گردانيد . سپس سپاهيان العزيز بن المنصور صاحب بجايه بر سر او تاخت آوردند .\r\nاحمد به فرمان او گردن نهاد . ولى همچنان از سوى او به عنوان والى در تونس بماند . تا سال 522 مطرف بن على بن حمدون سردار سپاه يحيى بن العزيز با لشكرى از بجايه به افريقيه راند و همهء شهرهاى آن را تصرف كرد و بر تونس نيز غلبه يافت و احمد بن عبد العزيز را از آنجا براند و با زن و فرزند به بجايه برد .\r\nكرامة بن المنصور عم يحيى بن العزيز امارت تونس يافت و تا پايان عمر در آن مقام بود پس از او برادرش ابو الفتوح بن المنصور به امارت تونس رسيد او نيز تا پايان حيات در آن مقام\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nببود و پسرش محمد به جاى او نشست . محمد مردى بد سيرت بود او را عزل كردند و عمش سعد بن المنصور را به جاى او نشاندند و اين حال ببود تا مسيحيان مهديه و سواحل آن ميان سوسه و صفاقس و طرابلس را در سال 543 تصرف كردند . و همهء آن نواحى به فرمانرواى صقليه تعلق گرفت و او حسن بن على را چنان كه گفتيم اخراج كرد . مردم تونس نيز به فراهم ساختن ساز و برگ جنگى پرداختند و به حال دفاع در آمدند . و بر والى خويش دلير شدند و سركشان در هر جا پراكنده شدند تا در يكى از روزها بر او بشوريدند و غلامانش را در برابر چشم او كشتند و بر او نيز دست تطاول گشودند . برادرش يحيى او را به بجايه خواند و او نيز با چند كشتى از تونس برفت و نايب خود عزيز بن دافال را كه از وجوه صنهاجه بود به جاى خود نهاد . عزيز در تونس ماند ولى مردم از او چنان كه بايد فرمان نمىبردند . محرز بن زياد امير بنى على از بطون رياح در معلقه و در كنار آنان بود . محرز بر معلقه غلبه يافته بود .\r\nجنگ ميان او و مردم تونس همچنان بر دوام بود . محرز از سپاهيان صاحب مهديه بر ضد مردم تونس يارى مىخواست . آنان نيز به ياريش مىآمدند تا آنگاه كه مسيحيان بر مهديه غلبه يافتند . آنگاه ميان مردم شهر نزاع در گرفت . مردم باب السويقه با مردم باب الجزيره در كشاكش بودند . آنان كارهاى خود را به قاضى عبد المنعم بن الامام ابى الحسن رجوع مىكردند . چون عبد المؤمن بر بجايه و قسنطينه غلبه يافت و عرب را در طيف منهزم ساخت و به مراكش باز گرديد ، رعاياى افريقيه از ستم عرب به او شكايت كردند . عبد المؤمن پسر خود عبد اللّه را با سپاه موحدين از بجايه به افريقيه فرستاد . عبد اللّه در سال 552 لشكر به تونس آورد . شهر به مقاومت پرداخت . محرز بن زياد و قوم عرب او نيز به شهر رفتند و سپاه بسيج كردند و بر لشكر موحدين زدند و بر آنان شكستى سخت وارد آوردند و تونس را از محاصره برهانيدند .\r\nامير آن عبد اللّه بن خراسان در خلال اين احوال بمرد . على بن احمد بن عبد العزيز به مدت پنج ماه جانشين او شد . هنگامى كه عبد المؤمن به تونس لشكر برد او امير تونس بود . - چنان كه در اخبار عبد المؤمن خواهيم آورد - مردم به فرمان عبد المؤمن گردن نهادند . على بن احمد بن خراسان با زن و فرزند خويش به مراكش رفت .\r\nعلى بن احمد در سال 554 در راه هلاك شد . محرز بن زياد نيز از معلقه به يك سو شد و عربها بر او گرد آمدند تا در برابر عبد المؤمن دفاع توانند كرد . عربها در قيروان اجتماع كردند .\r\nخبر به عبد المؤمن رسيد . در اين هنگام از جنگ بازگشته و به مغرب مىرفت . لشكرى به قيروان بر سر ايشان گسيل داشت . اين لشكر عربها را سركوب كرد . و بسيارى را كشت يا اسير كرد .\r\nمحرز بن زياد نيز گرفتار آمد و كشته شد و جسدش را در قيروان بردار كردند . و اللّه يحكم ما يشاء لا معقب لحكمه\r\n.\r\n\r\n","description":"","footnote":"","page_name":" 167 ","page_number":187},
  {"content":"\r\n\r\n\r\nخبر از بنى الرنذ ملوك قفصه كه به هنگام ضعف دولت آل باديس در قيروان و پريشانى آن در اثر فتنهء عرب ، شورش كردند و آغاز دولتشان و دگرگونى امورشان\r\nچون عرب بر افريقيه غلبه يافت و نظام دولت صنهاجيان از هم گسيخت و معز بن باديس از قيروان به مهديه رفت ، در قفصه از صنهاجه عاملى بود به نام عبد اللّه بن محمد بن الرند . اصل او از جربه و از بنى صدغيان بود . ابن نخيل [ 1 
  ] گويد كه او از بنى مرين [ 2 
  ] و از مغراوه بود . مسكنشان در جوسين بود از نفزاوه . عبد اللّه بن محمد قفصه را تصرف كرد و ريشهء فساد را از آنجا بركند و با عرب مصالحه كرد كه باج بپردازد . با اين اقدام راهها امن شد و اوضاع استقامت گرفت .\r\nسپس راه خودكامگى در پيش گرفت و در سال 545 طوق فرمانبردارى از گردن بيفكند و همچنان بر اين حال ببود . شهرهاى توزر و نفطه تقيوس و حامه و ديگر اعمال قسطيليه با او بيعت كردند و كارش بالا گرفت و نيرومند شد . شعرا و قصيده‌پردازان به سوى او روى آوردند .\r\nعلماى دينى را گرامى مىداشت . در سال 565 در گذشت .\r\nپس از او پسرش المعتز به جايش نشست . كنيهء او ابو عمر بود . مردم مطيع فرمانش شدند و او كارها در ضبط آورد . و اموال گرد آورد و رجال را برگزيد و بركشيد و بر قموده و جبل هواره و ديگر بلاد قسطيليه و متعلقات آن غلبه يافت . معتز مردى نيكسيرت بود . چشمانش نابينا شد و پسرش تميم در زمان حيات او بمرد . از اين رو نوهء خود يحيى بن تميم را وليعهد خود قرار داد . يحيى به كار پرداخت ولى بر نياى خويش سخت گرفت اين خاندان زندگى خوشى داشت تا آنگاه كه در سال 554 عبد المؤمن بر سرشان لشكر آورد و آنان را از فرمانروايى بازداشت و ايشان را به بجايه برد . معتز در سال 557 در بجايه درگذشت . گويند صد و چهارده سال از عمرش رفته بود و برخى گويند به هنگام مرگ هفتاد ساله بود . پس از او به اندك زمانى نوه‌اش يحيى بن تميم نيز چشم از جهان فرو بست . عبد المؤمن ، نعمان بن عبد الحق الهنتاتى را بر قفصه امارت داد سپس پس از سه سال او را عزل كرد و ميمون بن اجاناى كنفيسى را به جاى او قرار داد و چون ميمون را نيز عزل كرد . امارت قفصه را به عمران بن موسى الصنهاجى سپرد .\r\nعمران بن موسى بر مردم ستم كرد . از اين رو نزد على بن العز بن المعتز كه در بجايه بود كس فرستادند . او در كارگاهى پيشهء خياطى داشت . على بيامد و مردم بر عمران بن موسى عامل موحدين بشوريدند و او را كشتند و زمام ملك به دست على بن العز دادند . على مملكت در ضبط آورد و در رفاه حال رعيت كوشيد . در سال 563 يوسف بن عبد المؤمن برادر خود السيد ابو زكريا را به جنگ على فرستاد . ابو زكريا محاصره‌اش كرد و بر او سخت گرفت و نخلستانها\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  D  : محيل .\r\n[ ( 2 ) 
  ] در نسخهء  E  : يزمرتن .\r\n","page_name":" 168 ","page_number":188},
  {"content":"\r\n\r\nبركند . پس از محاصرهء او دست برداشت . بار ديگر يوسف بن عبد المؤمن بر سر او لشكر آورد و اين بار خود در سال 576 در ميدان نبرد حاضر شد . او را بگرفت و با زن و فرزند و دارايى به مراكش فرستاد . در آنجا او را به امارت شهر سلا منصوب نمود . على بن المعز در آن مقام ببود تا آنگاه كه به هلاكت رسيد و دولت بنى الرند به پايان آمد . و البقاء للّه وحده .\r\n\r\nخبر از بنى جامع كه از بنى هلال بودند ، امراى قابس در عهد صنهاجيان و آنچه از ملك و دولت تميم را بود به هنگام فتنهء عرب در افريقيه\r\nچون عربها به افريقيه داخل شدند و بر معز بن باديس در ضواحى غلبه يافتند و در قيروان به جنگ پرداختند . پيش از اين معز بن محمد بن ولمويهء صنهاجى امارت قابس داشت و برادرانش ابراهيم و قاضى در قيروان سرداران سپاه معز بن باديس بودند كه هر دو را معزول كرده بود . آن دو خشمگين شده به مونس بن يحيى الصنبرى امير رياح پيوسته بودند . او نيز آن دو را اكرام كرد و نزد برادرشان به قابس فرستاد . اين واقعه در آغاز تملك عرب بود . سپس ابراهيم والى قابس شد و معز بن محمد بن مونس پيوست و همراه او بود تا ابراهيم به هلاكت رسيد و برادرش ماضى جانشين او شد . ماضى مردى بد سيرت و بدخوى بود مردم قابس كشتندش . اين واقعه در عهد تميم بن معز بن باديس بود . آنگاه مردم قابس نزد عمر برادر سلطان تميم كس فرستادند عمر مخالف تميم بود و او را در سال 489 بر خود امير ساختند . تميم بر سر عمر لشكر كشيد و مغلوبش نمود ولى مردم او سر به مخالفت برداشتند و به اطاعت عرب در آمدند . مكن بن كامل بن جامع امير المناقشه از دهمان ، از بنى على ، يكى از بطون رياح را بر آنان امارت داد .\r\nمكن ابن كامل زمام كار به دست گرفت و بر صنهاجه خودكامگى آغاز كرد . مثنى بن تميم بن معز كه از پدر رخ بر تافته بود به دو پيوست . مكن بن كامل نيز اجابتش كرد و با او لشكر به مهديه برد . شهر به مقاومت پرداخت . اين بود كه از محاصره شهر دست برداشت و او همواره بر اين حال بود گاه بر قابس فرمان مىراند و گاه بر قوم خود دهمان امارت كرد تا بمرد . پس از او رافع بن مكن جانشين او شد و دولتش نيرومند گرديد . او همان كسى است كه قصر العروسين را پى افكنده است . اين قصر تا اين زمان بر جاى است و نام او بر ديوارهايش منقوش است .\r\nچون على بن يحيى بن تميم به امارت رسيد رابطه ميان او و رافع تيره گرديد . رافع فرمانرواى صقليه را بر ضد او بر انگيخت ولى ناوگان على بن يحيى بر ناوگان مسيحيان غلبه يافت .\r\nسپس قبايل عرب و ناوگان را در هم شكست و در سال 411 به قابس راند . رافع به قيروان گريخت ولى مردم به شهر راهش ندادند . آنگاه شيوخ دهمان اجتماع كردند و بلاد را تقسيم نمودند قيروان را به رافع دادند و او را در آنجا استقرار بخشيدند . على بن يحيى سپاه خود را به جنگ رافع به قيروان فرستاد . رافع به دفاع بيرون آمد و على در يكى از جنگهايش به دست ياران رافع كشته شد .\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nآنگاه ميمون بن زياد الصخرى ، رافع بن مكن را به مسالمت با سلطان فرا خواند و كوشيد تا ميان آن دو را اصلاح كند . كار به مصالحه كشيد و فتنه فرو خفت .\r\nدر قابس رشيد بن كامل به امارت نشست . ابن نخيل گويد : او بود كه قصر العروسين را پى افكند و سكه زد و سكه‌هاى رشيدى منسوب به اوست . پس از او پسرش محمد بن رشيد به امارت رسيد . غلامش يوسف بر او مستولى شد . محمد براى برخى از كارها از شهر بيرون رفت و پسر خود را نزد يوسف گذاشت . يوسف به شهر راهش نداد . و خود زمام امور به دست گرفت و به فرمان رجار گردن نهاد . مردم قابس بر او بشوريدند و او را از خود دور ساختند . محمد به ميان خاندان خود رفت و برادرش عيسى به نزد رجار رفت و او را از آنچه شده بود بياگاهانيد . رجار بدين سبب مدتى شهر را محاصره نمود . آخرين كسى كه از بنى جامع كه بر قابس حكومت كرد مدافع بن رشيد بن كامل بود . چون عبد المؤمن بر مهديه و صفاقس و طرابلس مستولى گرديد ، پسر خود عبد اللّه را با سپاهى به قابس فرستاد . مدافع بن رشيد از قابس بگريخت و شهر را به موحدين تسليم كرد و خود به اعراب طرابلس كه از قبايل عوف بودند پناه برد . آنان دو سال پناهش دادند . سپس نزد عبد المؤمن به قابس آمد . عبد المؤمن اكرامش كرد و از او خشنود گرديد . بدين گونه دولت بنى جامع منقرض شد . و البقاء للّه وحده .\r\n\r\nخبر از شورش ابن مطروح در طرابلس و نيز آشوب فريانى در صفاقس بر ضد مسيحيان و اخراج ايشان و به دست گرفتن زمام شهرشان در آخر دولت بنى باديس\r\nدر سال 540 رجار صاحب صقليه لعنه اللّه به دست سردار خود جرجى بن ميخائيل انطاكى بر طرابلس مستولى شد . مسلمانان را در طرابلس باقى گذاشت ولى بر آنان عاملى معين كرد .\r\nطرابلس مدتى در تصرف مسيحيان ماند . آنگاه ابو يحيى بن مطروح از اعيان شهر با ديگر بزرگان و اعيان شهر در نهان به گفتگو پرداخت تا مگر مسيحيان را بكشند و شهر از آنان بستانند . بدين منظور اجتماع كردند و بر ضد ايشان قيام نمودند و آنان را در آتش سوختند چون عبد المؤمن به مهديه رسيد و در سال 555 آن را فتح كرد ، ابو يحيى بن مطروح و وجوه اهالى طرابلس به ديدارش رفتند . عبد المؤمن ايشان را اكرام كرد و در حقشان نيكى نمود . عبد المؤمن ابن مطروح را بر آنان رياست داد و آنان را باز گردانيد . ابن مطروح بر آن مقام ببود تا عصر يوسف بن عبد المؤمن كه پير و ناتوان شده بود و خواستار زيارت حج شد . السيد ابو زيد بن ابى حفص عمر بن عبد المؤمن عامل تونس وسايل سفرش را فراهم ساخت و او از راه دريا به سال 586 عازم حج گرديد و در اسكندريه اقامت گزيد .\r\nاما صفاقس ، واليان آن در ايام بنى باديس از صنهاجه بودند تا آنگاه كه معز بن باديس ، منصور برغواطى را كه از دست‌پروردگانش بود بر آن ديار امارت داد . منصور مردى دلير بود .\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nبه هنگامى كه عرب بر افريقيه غلبه يافته بود و معز بن باديس به مهديه رفته بود او را در دل هواى شورش افتاد . پسر عمش حمو بن مليل برغواطى بناگاه در حمام او را بكشت . همپيمانانش كه از عرب بودند به خشم آمدند و حمو را دستگير كردند . مالى از او گرفتند و رهايش كردند .\r\nحمو بن مليل ادارهء امور صفاقس را به دست گرفت و در آن مقام ببود تا معز بن باديس بمرد و او را در سر هواى غلبه بر مهديه افتاد . حمو با سپاه خود كه جماعاتى از عرب بودند به مهديه راند . با تميم بن معز روياروى شد و در سال 555 با لشكرش بگريخت . سپس پسر خود را براى جنگ به صفاقس فرستاد يحيى مدتى او را در محاصره داشت و عاقبت رهايش كرد و برفت .\r\nدر سال 593 بار ديگر تميم بن معز لشكر به صفاقس آورد . شهر را بگرفت و حمو به مكن بن كامل امير قابس پناه برد . او نيز پناهش داد و صفاقس در تصرف تميم بن معز در آمد و فرزندان خود را بر آن امارت دادند .\r\nچون مسيحيان بر مهديه دست يافتند جرجى بن ميخائيل سردار رجار ، در سال 543 آن را در تصرف خويش درآورد . سپس بر صفاقس غلبه يافتند در آنجا نيز مردم را در شهر باقى گذاشتند و عمر بن ابى الحسن الفريانى را كه در ميان مردم مقام و مكانتى داشت بر آنان امارت دادند ولى پدرش ابو الحسن الفريانى را به كه در ميان مردم مقام و مكانتى داشت بر آنان امارت دادند ولى پدرش ابو الحسن را به عنوان گروگان با خود به صقليه بردند . و اين شيوه و عادت جرجى بود كه در سواحل افريقيه چون شهرى را مىگرفت عاملى از خود ايشان بر ايشان مىگماشت و با مردم به دادگرى رفتار مىنمود . در اينجا نيز عمر بن ابى الحسن را كه خود از مردم صفاقس بود امارت صفاقس داد و پدرش را به عنوان گروگان به صقليه برد .\r\nچندى بعد مسيحيانى كه در صفاقس بودند دست ستم بر مسلمانان بگشودند و بر آنها زيانها وارد آوردند . خبر به ابو الحسن كه در صقليه بود رسيد . به پسرش عمر نوشت كه چون فرصتى به دست آورد قيام كند و براى گرفتن حق مسلمانان تسليم خداوند شود . در سال 551 عمر بر مسيحيان بشوريد و آنان را كشتار كرد . مسيحيان نيز ابو الحسن را كشتند . اين امر سبب شد كه ديگر بلاد سواحل نيز شورش كنند . چون عبد المؤمن ، مهديه را از رجار بستد عمر بن ابى الحسن به نزد او رفت و اظهار فرمانبردارى نمود و از سوى او امارت صفاقس يافت . عمر همچنان بر صفاقس فرمان راند تا بمرد بعد از او پسرش عبد الرحمان به جايش نشست . تا آنگاه كه يحيى بن غانيه غلبه يافت . عبد الرحمان خواستار سفر حج شد و چون به حج رفت ديگر باز نگرديد .\r\n\r\nخبر از شورشهاى افريقيه بر ضد صنهاجه به هنگام پريشانى اوضاع آن سرزمين در اثر فتنهء عربها تا آن زمان كه موحدين آثار آن را برانداختند .\r\nدر آن هنگام كه عربها در افريقيه آتش فتنه برافروختند و معز بن باديس قيروان را رها نمود و به مهديه رفت و رد اللخمى جمعى از آشوبگران را به گرد خود جمع كرد . او در قلعهء قريشه\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nمىزيست و اين قلعه در جبل شعيب بود . هر بار به نواحى بنزرت مىتاخت و بر مردم روستاها باج مىنهاد و از اين رو مردم در رنج افتادند و از بر انداختن او نوميد گشتند . در بنزرت دو فرقه بود ، يكى از لخم كه قوم ورد بود اين فرقه همچنان در آشوبگرى باقى ماندند . ميان دو فرقه خلاف افتاد اينان به نزد ورد كس فرستادند و خواستند كه بيايد و زمام امورشان به دست گيرد .\r\nاو نيز بيامد ، مردم شهر بر او اجتماع كردند و او را به دژ بنزرت بردند و بر خود فرمانروايى دادند . ورد ايشان را در برابر عربها حفظ كرد و از شهر و نواحى آن دفاع نمود . بنى مقدم از قبيلهء اثبج و بنى دهمان از بنى على يكى از بطون رياح بر ضواحى شهر غلبه داشتند ، ورد با اعراب مصالحه كرد كه باج ندهند و بدين گونه از تجاوز ايشان ممانعت كرد . كار ورد بالا گرفت و مردم امير خطابش كردند . آب انبارها و بناها احداث كرد و بنزرت آبادان گرديد و اين وضع ببود و تا پايان عمر او بر دوام بود . پسرش طراد كه مردى دلير بود به جاى پدر نشست .\r\nعربها از او در بيم بودند .\r\nچون طراد بمرد پسرش محمد بن طراد جاى او بگرفت . برادرش مقرب پس از يك ماه از حكومتش او را به قتل آورد و خود زمام كار بنزرت به دست گرفت و امير ناميده شد . مقرب قلمرو خويش از تعرض اعراب حفظ كرد . رجال ملك را بنواخت و دولتش عظيم و نيرومند گرديد .\r\nشعرا به درگاهش روى نهادند و مدحش نمودند و صلات و جوايز گرفتند چون درگذشت پسرش عبد العزيز بن مقرب ده سال به جاى او حكومت كرد . او نيز ، بر شيوهء پدر و جد خويش بود - پس از او برادرش موسى به همان سنت و روش چهار سال بزيست و پس از او برادر ديگرشان عيسى به حكومت رسيد و پاى به جاى پاى آنان نهاد . چون عبد اللّه بن عبد المؤمن به جنگ تونس آمد ، سپس دست از محاصره برداشت و برفت در راه بر عبد العزيز گذشت . عبد العزيز تا آنجا كه در توان داشت در ضيافت او و تهيهء آذوقه براى سپاهيانش كوشش كرد و از او خواست كه شهر او را از تعرض ديگران محفوظ دارد . عبد اللّه نيز حاجت او بر آورد و ابو الحسن الهرغى را بر آن امارت داد . چون عبد المؤمن در سال 554 به افريقيه آمد حق او را رعايت كرد و جايى را به او اقطاع داد و او نيز در زمرهء مردم عادى در آمد .\r\nدر قلعه زرعه [ 1 
  ] ، بروكسن بن بو على صنهاجى از اولياء العزيز بن المنصور صاحب بجايه ، مىزيست . او قلعه را بر آورده و استوار ساخته بود .\r\nآغاز كار او آن بود كه العزيز در يكى از جنگهاى خود بر او خشم گرفت زيرا در جنگهايى كه ميان او و عربها در گرفته بود ، او خود را به دليرى و او را به ناتوانى وصف كرده بود .\r\n\r\n\r\n","description":"","footnote":"\r\n[ ( 1 ) 
  ] در همهء نسخ خطى اين اسم از حيث نقطه گذارى مختلف ضبط شده .\r\n","page_name":" 172 ","page_number":192},
  {"content":"\r\n\r\nاز اين رو بر جان خويش بترسيد و به بجايه رفت . شيخ بجايه محمود بن يزال الربعى [ 1 
  ] اكرامش كرد و پناهش داد . مردم زرعه نزد محمود آمدند و از عمال او شكايت و دادخواهى نمودند . آنان دو گروه بودند از زاتيمه - يكى از قبايل بربر - و آن دو بنى مدينى و بنى لاحق بودند .\r\nاو بروكسن بن بو على را فرستاد تا در كار ايشان نظر كند و با ايشان در قلعه بماند . بروكسن برخى حادثه‌جويان را كه در آن نواحى بودند به سوى خود كشيد و در قلعه جاى داد و بپرورد .\r\nآنگاه از بنى مدينى زن گرفت و آنان را بر فرزندان لاحق غلبه داد تا آنجا كه فرزندان لاحق را از قلعه براند و خود زمام همهء امور را بر دست گرفت .\r\nمردان از هر سوى به دو روى نهادند تا شمار يارانش به پانصد سوار رسيد . آنگاه در اطراف دست به خونريزى زد و با بنى الورد در بنزرت و ابن علال در طبريه به نبرد پرداخت و محمد بن سباع امير بنى سعيد را از بنى رياح بكشت و قلعه را از مردم پر كرد و براى آن ربضى ترتيب داد . العزيز از بجايه لشكر بر سر او آورد و سردار سپاه قلعه به نام غيلاس به دفاع بيرون آمد و او را درهم شكست . بروكسن پس از چندى درگذشت و پسرش منيع جاى او بگرفت . بنى سباع و سعيد براى گرفتن انتقام برادرشان محمد با او به جنگ پرداختند و مدتى محاصره‌اش كردند چنان كه روزگارش سخت شد و قلعه به روى مهاجمان گشوده گرديد .\r\nاو را با ديگر خاندانش كشتند و جمعى را اسير كردند . و اللّه مالك الامور .\r\nدر طبريه يكى از شيوخ آن به نام مدافع بن علال القيسى مىزيست . چون به هنگام دخول عرب به افريقيه اوضاع پريشان گرديد ، مدافع در طبريه دعوى استقلال كرد و در قلعهء آن موضع گرفت و با فرزندان و پسر عموهايش و جماعت ياران خود زمام امور را به دست گرفت .\r\nمدافع همچنان ببود تا آنگاه كه ابن بيزون اللخمى در بحرين در وادى مجرده روبروى الرياحين قيام كرد . و ميانشان فتنه و جنگ افتاد . قهرون بن غنوش در دحمون بود در آنجا دژى استوار ساخته بود . لشكرى از اوباش قبايل بر او گرد آمده بود و اين به هنگامى بود كه مردم تونس پس از اينكه او را بر خود امير كرده بودند عزلش كردند . سپس به سبب سيرت ناپسندش از شهر نيز بيرونش كردند . قهرون به دحمون رفت و در آنجا به دست خود دژى ساخت و چند بار به تونس حمله كرد و در آن حوالى دست به كشتار و تاراج زد . مردم از محرز بن زياد براى دفع او يارى خواستند او نيز به ياريشان آمد .\r\nخبر او به ابن علال صاحب طبريه رسيد . ابن علال به يكى از دامادهاى او دست دوستى داد و او را به يكى از دژهاى بلد خود آورد . و آن قلعهء غنوش بود . و هر دو دست به افساد گشودند . پسرانشان بعد از آن دو جانشين پدران شدند . تا آنگاه كه در سال 554 عبد المؤمن به افريقيه آمد و آثار فساد را از سراسر افريقيه بزدود .\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : نرال الريغى و در : نزال الريقى .\r\n","page_name":" 173 ","page_number":193},
  {"content":"\r\n\r\nهمچنين حماد بن خليفة اللخمى نيز در منزل رقطون از اقليم زغوان بود به همان گونه كه ابن علال و ابن غنوش و ابن بيزون بودند پسرش نيز همانند پسر آنان به جاى پدر نشست .\r\nعاقبت به دست عبد المؤمن بر افتاد .\r\nعياد بن نصر اللّه بن الكلاعى در قلعهء شقبناريه بود و سپاهى از حادثه‌جويان و اوباش قبايل نيز در خدمت او بود و آن را از تعرض عربها مصون مىداشت . ابن فتاته شيخ اربس كه از عربها بود از او يارى خواست و از سوء فرمانروايى عربها شكايت كرد . عياد بن نصر اللّه لشكر بياورد و آنان را از اربس براند و بر آنان مالى مقرر كرد كه به او بپردازند و اين حال ببود تا بمرد . پسرش بعد از او به جايش نشست و شيوهء پدر به كار مىداشت تا آنگاه كه در سال 554 به طاعت عبد المؤمن در آمد . و اللّه مالك الملك لا رب غيره سبحانه .\r\n\r\nخبر از دولت آل حماد در قلعه اينان از ملوك صنهاجه بودند و داعيان خلافت عبيديان صاحب ملك و دولت در افريقيه و مغرب اوسط تا زمان انقراض ايشان به دست موحدين\r\nاين دولت شعبه‌اى از دولت آل زيرى بود ، منصور بن بلكين برادر خود حماد را منشور امارت اشير و مسيله داد . او نخست با برادرش يطوفت و عمش ابو البهار آنجا را اداره مىكرد ولى در سال 387 در ايام باديس خود به استقلال فرمان مىراند و در سال 395 برادرش منصور او را به جنگ زناته - اعم از مغراوه و بنى يفرن - به مغرب اوسط فرستاد و شرط كرد كه اشير و مغرب اوسط و هر جاى ديگر را كه فتح كند از آن او خواهد بود . حماد از اين نبرد پيروزمند بيرون آمد بر زناته تاخت و بسيارى را كشت و تاراج كرد قلعهء بنى حماد را در كوهستان كتامه به سال 398 پى افكند . آن كوه محل قبايل عجيسه بود و در اين عهد قبايل عياض از عربهاى بنى هلال در آنجا زندگى مىكنند . حماد مردم مسيله و مردم بلاد حمزه را به آنجا كشانيد و شهرهايشان را ويران نمود . همچنين قبيلهء جراوه را از مغرب آورد و در آنجا جاى داد . بناى شهر را كامل كرد و در آغاز سال 400 صورت شهرى گرفت و برج و بارويش به اتمام رسيد .\r\nمساجد و مهمانسراهاى بسيار در آن بساخت . شهر آبادان و از مزاياى تمدن برخوردار گرديد .\r\nاز بلاد دور دست دانش پژوهان و ارباب صنايع به آنجا روى نهادند ، زيرا هم بازار كسب و كار در آنجا رايج بود و هم بازار علم .\r\nحماد بن بلكين در ايام باديس بن منصور اميرى در زاب و مغرب اوسط بود و به كار نبرد با زناته اشتغال داشت . آمدنش به اشير و قلعه بدان سبب بود كه نزديك سرزمينهاى زناته و احياء آن در باديه باشد و او را به ضواحى تلمسان و تاهرت دسترس باشد . پسران زيرى يعنى زاوى و ماكسن و برادرانشان در سال 390 بر باديس بن منصور بشوريدند . ماكسن و پسرانش كشته و زاوى و برادرانش به كوه شنون رانده شدند و حماد آنان را پذيرا آمد و به اندلس\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nروانه ساخت . آنگاه ساعيان دست به كار شدند و روابط ميان باديس و حماد را بر هم زدند .\r\nباديس از او خواست كه تيجست و قسنطينه را به پسرش معز دهد زيرا الحاكم او را وليعهد پدر ساخته بود . حماد سر بر تافت و از فرمان باديس بيرون رفت و شيعيان را كشتار كرد و اظهار مذهب سنت نمود و شيخين را بستود و سر از طاعت عبيديان بيرون كرد و به دعوت عباسيان باز گرديد . اين واقعه در سال 405 اتفاق افتاد .\r\nحماد بن بلكين به باجه لشكر برد و به نيروى شمشير شهر را بگرفت و مردم تونس را به شورش بر ضد خلفاى شيعى كه در مصر بودند ، برانگيخت . آنان نيز بر ضد ايشان شورش كردند . باديس به جنگ او بسيج لشكر كرد و از قيروان بيرون آمد . چون چنين حالتى پيش آمد ياران حماد از گرد او پراكنده شدند چون : بنى ابى واليل [ 1 
  ] ياران مقره زناتى و بنى حسن كه از بزرگان صنهاجه بودند و نيز بنى يطوفت زناتى و نيز بنى غمرهء زناتى . حماد بگريخت و باديس اشير را گرفت . حماد به شلف بنى واطيل رفت و باديس در پى او بود . تا به والطين [ 2 
  ] و دشت سرسو از بلاد زناته فرود آمد . عطية بن دافلين [ 3 
  ] با قوم خود بنى توجين كه حماد پدرش را كشته بود به باديس پيوست . پسر عمش يدر بن لقمان بن المعتز نيز بيامد . باديس دست يارى به آنان داد و به يارى آن دو در برابر فتنه حماد پايدارى كرد .\r\nباديس از وادى شلف گذشت و او را به جنگ فرا خواند . همهء ساكنان لشكرگاه حماد به باديس گرويدند . حماد منهزم شد و شتابان خود را به قلعه رسانيد و باديس در پى او بود .\r\nتا به دشت مسيله رسيد و حماد را در قلعه محاصره نمود . قضا را در سال 406 به هنگام محاصرهء قلعه همچنانكه در چادر خود ميان يارانش خوابيده بود بمرد . افراد قبيلهء صنهاجه با پسرش معز بن باديس بيعت كردند . معز در اين هنگام كودكى هشت ساله بود .\r\nياران باديس كوشيدند تا اشير را از تعرض خصم باز دارند و كرامة بن منصور را به دفاع از آن گسيل داشتند ولى او نتوانست و حماد به شهر در آمد . آنگاه تابوت باديس را به مدفنشان قيروان بردند . در آنجا همگان با معز بيعت كردند . معز بر سر حماد لشكر برد و در ناحيه باغيه [ 4 
  ] بر او چيره شد . حماد بترسيد و پسر خود قائد را فرستاد تا ميان او و معز طرح صلح افكند و در سال 408 با هدايايى كرامند به قيروان رسيد . معز خواستهاى او در باب صلح به انجام رسانيد و او نزد پدر باز گرديد .\r\nحماد در سال 419 بمرد و پسرش قائد جانشين او شد . مردى جبار بود . برادر خود يوسف را امارت مغرب داد و ويغلان را بر بلاد حمزه ، يعنى شهرى كه حمزة بن ادريس بنا\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : وهيل و در  B  : اليل .\r\n[ ( 2 ) 
  ] در نسخه‌هاى  A  و  C  : بواد الطين .\r\n[ ( 3 ) 
  ] ممكن است دافلتن هم خوانده شود .\r\n[ ( 4 ) 
  ] در نسخهء  D  : باغايه .\r\n","page_name":" 175 ","page_number":195},
  {"content":"\r\n\r\nكرده بود . حمامة بن زيرى بن عطيهء مغراوى فرمانرواى فاس ، به سال 430 لشكر بر سر او برد .\r\nقائد به جنگ او بيرون آمد و در ميان زناته اموالى پخش كرد . حمامه به اين امر آگاه شد و با او مصالحه كرد و به فرمان او در آمد و به فاس باز گرديد . معز در سال 434 به قيروان راند و مدتى شهر را در محاصره داشت . سپس با قائد مصالحه كرد و به اشير رفت و چندى نيز آنجا را محاصره كرد . عاقبت دست از محاصره برداشت و باز گرديد . چون قائد مورد خشم و تجاوز معز واقع گرديد به اطاعت عبيديان در آمد و از سوى آنان شرف الدوله لقب يافت .\r\nقائد بن حماد در سال 446 درگذشت و پسرش محسن بن قائد به جاى او نشست . او نيز فرمانروايى جبار بود . عمش يوسف به خلافش برخاست و به مغرب رفت و فرزندان حماد را بكشت . محسن ، پسر عم خود محمد بن حماد را كه بلكين خوانده مىشد به دفع او فرستاد و از عربها خليفة بن مكن و عطية الشريف را همراه او كرد و آنان را فرمان داد كه در راه بلكين را بكشند . آنان بلكين را از ماجرا آگاه كردند و همه به قتل محسن تصميم گرفتند و او را به مرگ تهديد كردند . محسن بن قائد به قلعه گريخت . بگرفتندش و پس از نه ماه كه از حكومتش رفته بود به دست بلكين كشته شد . بلكين در سال 447 به فرمانروايى رسيد . اميرى با شهامت و دلير و دورانديش و خونريز بود . پس از او وزيرش را كه عهده‌دار اعمالش بود نيز كشتند .\r\nاو در ايام بلكين بن محمد ، جعفر بن ابى رمان مقدم بسكره را كشته بود زيرا بلكين احساس كرده بود كه قصد پيمان شكنى دارد . مرگ او سبب شورش بسكره شد و ما بدان اشارت خواهيم داشت . سپس برادرش مقاتل بن محمد نيز بمرد . بلكين زنش تانميرت ، دختر عمويش علناس بن حماد ، را متهم به قتل او كرد . و او را بكشت . ناصر برادر آن زن كينه به دل سپرد تا روزى دست به انتقام گشايد .\r\nبلكين بن محمد بسيار به جنگ بلاد مغرب مىرفت . چون شنيد كه يوسف بن تاشفين و مرابطين بر مصامده استيلا يافته‌اند در سال 454 به سوى او در حركت آمد . مرابطين به صحرا گريختند و بلكين در ديار مغرب پيشروى كرد و در فاس فرود آمد و از بزرگان و اشراف فاس گروگان گرفت كه سر از فرمان نپيچند . آنگاه به قلعه باز گرديد . ناصر پسر عمش فرصت يافت تا به انتقام خواهرش قيام كند . قوم او صنهاجه نيز كه به سبب جنگهاى پى در پى و دور شدن از خان و مان و پيشروى در اراضى دشمن به مشقت افتاده بودند با او يار شدند و بلكين را در تساله به سال 454 به قتل رسانيدند .\r\nپس از قتل بلكين ، ناصر بن علناس جانشين او شد و بلاد مغرب را به برادرش كباب داد و او را در مليانه مقام داد و نيز منشور امارت بلاد حمزه را به برادر ديگر خود رومان داد و منشور امارت نقاوس را به ديگر برادر خود خزر سپرد .\r\nمعز بن باديس باروى قلعه را ويران كرده بود ناصر آن را از نو بنا كرد و برادر خود بلبار را به قسنطينه فرستاد و الجزاير و مرسى الدجاج را به پسرش عبد اللّه داد و اشير را به پسر\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nديگرش يوسف . حمو بن مليل برغواطى از صفاقس به او نامه نوشت و اظهار اطاعت كرد و هدايايى روان داشت . مردم قسطيليه نيز نزد او آمدند . سردارشان يحيى بن واطاس بود .\r\nاينان نيز اعلان فرمانبردارى كردند ناصر همگان را صله‌اى كرامند داد و به جاى خويش باز گردانيد و منشور امارت آن ديار به نام يوسف بن خلوف صنهاجى نوشت . مردم قيروان و تونس نيز به فرمان در آمدند .\r\nچون بلكين بن محمد مقدم مردم بسكره جعفر بن ابى رمان را كشت مردم آن سامان سر از اطاعت آل حماد برتافتند و خود زمام كار خويش به دست گرفتند رؤساى ايشان بنى جعفر بودند . ناصر بن علناس سپاهى به سردارى خلف بن ابى حيدره ، وزير خود و وزير بلكين فرمانرواى پيشين گسيل داشت . او برفت و بسكره را به جنگ بگشود و بنى جعفر را با جماعتى از رؤساى آن به قلعه برد . ناصر همه را كشت و بردار كرد . سپس خلف بن ابى حيدره را نيز به سعايت رجال صنهاجه به قتل رسانيد . زيرا چون خبر قتل بلكين را شنيده بود مىخواست برادرش معمر را به حكومت بردارد و در اين باب با رجال دولت مشورت كرده بود . ناصر او را كشت و احمد بن جعفر بن افلح را به جاى او منصوب كرد .\r\nناصر بن علناس سپس بيرون آمد تا اوضاع مغرب را بررسى كند . على بن ركان تافر بوست [ 1 
  ] را كه دار الملك ايشان بود بگرفت . قضيه از اين قرار بود كه چون بلكين كشته شد على بن ركان نزد برادران خود كه از عجيسه بودند گريخت و در يك شب كه ناصر بن علناس غايب بود ناگهان به تافربوست تاخت و آنجا را گرفت چون ناصر از مسيله بازگشت ، شتابان به تافربوست تاخت و شهر را بگشود و على بن ركسان را خود به دست خود سر بريد .\r\nپس از آن ميان اعراب هلالى جنگ افتاد و فتنه‌ها برخاست . رجال اثبج به داد خواهى آمدند و از رياح شكايت كردند . ناصر به آنان پاسخ داد و به ياريشان برخاست و با جماعتى از صنهاجه و زناته برفت تا به اربس فرود آمد . و در سبيبه جنگ آغاز شد ، زناته غدر كردند و به دسيسهء معز بن زيرى بن عطيه و ترغيب تميم بن معز ، سپاه او را به هزيمت واداشتند و چون به هزيمت رفت خزاينش به تاراج شد و برادرش ابو القاسم و كاتبش به قتل رسيدند . ناصر خود با اتباعش به قسنطينه گريخت و جان به سلامت برد .\r\nناصر با بقاياى لشكرش كه به دويست تن هم نمىرسيدند به قلعه رفت و وزير خود ابن ابى الفتوح را فرستاد تا ميانشان اصلاح كند . او ميان دو طرف صلح افكند . رسول تميم بيامد و نزد او از وزير ، ابن ابى الفتوح سعايت كرد و گفت او را به تميم گرايش است . از اين رو ناصر او را در بند كشيد و بكشت . منتصر بن خزرون زناتى در ايام اختلاف و فتنه ميان ترك و مغاربه در مصر خروج كرد و به طرابلس رفت . در آنجا بنى عدى را يافت كه آنان را قبايل اثبج و زغبه\r\n\r\n\r\n","description":"","footnote":"\r\n[ ( 1 ) 
  ] در نسخهء  C  : تاقريوست و در  A  : تامدفوست .\r\n","page_name":" 177 ","page_number":197},
  {"content":"\r\n\r\nاز افريقيه بيرون رانده بودند . منتصر آنان را به گرفتن بلاد مغرب ترغيب كرد . و با آنان بيامد تا به مسيله رسيدند و به اشير داخل شدند ناصر به دفاع بيرون آمد و به صحرا گريخت . آنان بازگشتند ناصر نيز بازگشت و درخواست مصالحه نمود و مصالحه كردند و ضواحى زاب و ريغه را به او اقطاع داد . ناصر عروس بن سندى رئيس بسكره را وعده‌هاى جميل داد و از او خواست كه چون منتصر به بسكره رسد بكشدش . عروس بن سندى به استقبال او بيرون آمد و نيكو فرود آورد و حشم خود را گفت كه چون منتصر و يارانش به طعام نشستند آنان را بكشند . آنان نيز چنان كردند . اتباعش بگريختند و ياران عروس بن سندى سر منتصر را بريدند و نزد ناصر فرستادند . ناصر سر را در بجايه نصب كرد و تنش در قلعه بردار كرد تا براى ديگران پندى شود . همچنين بسيارى از رؤساى زناته و مغراوه را به قتل آورد . از رؤساى مغراوه يكى ابو الفتوح بن حبوس ، امير بنى سنجاس بود . شهر لمديه از آن او بود در لمديه قبيله‌اى از بطون صنهاجه مىزيستند كه شهر به نام آنها ناميده شده بود . معنصر بن حماد نيز از آنان بود و در ناحيهء شلف مىزيست او را نزد عامل مليانه بردند ، و در آنجا كشتند . شيوخ بنى ورسيفان - از مغراوه - را نيز به قتل آورد . چون سرم عنصر را آوردند آن را در كنار سر منتصر بالاى قصر خود نصب كرد . مردم زاب به او نوشتند كه غمرت [ 1 
  ] و مغراوه ، اعراب اثبج را براى گرفتن شهرهايشان يارى داده‌اند . ناصر پسر خود منصور را با سپاهى فرستاد او در وغلان [ 2 
  ] شهر منتصر بن خزرون فرود آمد و ويرانش نمود .\r\nناصر سپاهى نيز به شهر واركلا فرستاد و بر آنان اميرى گماشت و غنايم و اسيران را روانه نمود . خبر يافت كه بنى توجين كه از زناته بودند بنى عدى را كه از عربها بودند به فساد و راهزنى يارى داده‌اند و اميرشان در اين هنگام مناد بن عبد اللّه بود . پس فرزند خود منصور را با لشكرى بر سر ايشان فرستاد و از امراى بنى عدى ساكن بن عبد اللّه و حميد بن حرعل [ 3 
  ] و لاحق بن جهان را بگرفت . همچنين على بن مناد بن عبد اللّه [ 2 
  ] امير بنى توجين و برادرش زيرى و عموهايش اغلب و حمامه را در بند كشيد و به حضرت آورد و مورد عتاب و خطاب قرار داد و بدان گناه كه به بنى القاسم رؤساى بنى عبد الواد پناه داده‌اند ، به قتل آورد بدين گونه كه دست و پايشان به خلاف يك ديگر ببريد .\r\nدر سال 460 كوهستان بجايه را فتح كرد . در آنجا قبيلهء كوچكى از بربر بودند كه به همين نام - بجايه - خوانده مىشدند آنان خود اين واژه را به كاف تلفظ مىكنند ولى كاف در لغت ايشان كاف نيست حرفى است ميان جيم و كاف ( گاف ) اين قبيله از صنهاجه تا به امروز در ميان قبايل بربر پراكنده‌اند . چون آن كوهستان را فتح كرد در آنجا شهرى پى افكند\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  و  C  : عمرت\r\n[ ( 2 ) 
  ] در نسخه‌هاى  A  و  E  : وعلان .\r\n[ ( 3 ) 
  ] در نسخهء  C  : خزعل و در  A  : جرعل .\r\n","page_name":" 178 ","page_number":198},
  {"content":"\r\n\r\nو آن را ناصريه ناميد ولى در نزد مردم به اسم قبيله معروف است و بجايه گويند . قصر اللؤلؤية را در آنجا بنا كرد كه يكى از عجيبترين قصرهاى جهان است و مردم را از اطراف به آنجا آورد و خراج از ساكنان آن برداشت . خود نيز در سال 461 به آنجا نقل كرد .\r\nروزگار ناصر بن علناس روزگار نيرومند شدن و وسعت گرفتن دولت آل حماد بود . و بر بنى باديس برادرانشان در مهديه برترى يافتند ولى در اثر حوادث روزگار و فتنه انگيزى اعراب هلالى كارشان روى در پريشانى نهاد و شورشگران و منازعان از ميان دولتمردانشان سر بر داشتند . دولت آل حماد در عصر ناصر به دورهء عزت و اعتلاى خود رسيد . بناهاى عجيب و زيبا پى افكندند و شهرهاى بزرگ بنا كردند و بارها به مغرب لشكر بردند و در اراضى آن پيش رفتند .\r\nناصر در سال 481 درگذشت پس از او پسرش منصور بن ناصر زمام امور به دست گرفت و به سال 483 به بجايه آمد و در آنجا وطن گرفت . و اين اقدام از آن رو بود كه بجايه از منازل عرب دور بود . و حال آنكه در قلعه كه بودند عربها به مردم آسيب مىرسانيدند و اطراف را تاراج مىكردند و مردم را مىربودند . زيرا راه رسيدن به آن آسان بود ولى به سبب مكانهاى صعب العبور راه وصول به بجايه دشوار بود . پس بجايه را به منزلهء پناهگاهى بر گزيد و آن را دار الملك خويش قرار داد . و قصرهايش را تجديد بنا كرد و مسجدى جامع در آن بساخت .\r\nمنصور بن ناصر به ساختن ابنيه مولع بود و در طرح مبانى آنها صاحب ذوق و سليقه . آب انبارها و قصرها ساخت و باغها و بستانها احداث كرد و آب به آنها كشيد . در قلعه از بناهاى اوست :\r\nقصر الملك و المنار و الكواكب و قصر السلام و در بجايه قصر اللؤلؤه و قصر اميميون برادرش بلباز [ 1 
  ] از عهد ناصر پدرش در قسنطينه بود . در آغاز حكومت منصور هواى خودكامگى در سر داشت . منصور ابو يكنى [ 2 
  ] بن محسن بن القائد را با سپاهى به جنگ او فرستاد و منشور امارت قسنطينه و بونه را به نام او صادر كرد . آنگاه بلباز را بگرفت و به قلعه فرستاد و به جاى او حاكمى براى قسنطينه معين كرد و برادر خود و يغلان را به امارت بونه فرستاد .\r\nچندى بعد حاكم قسنطينه به خلاف منصور برخاست و در سال 487 در آنجا دست به شورش زد . منصور برادر خود را از بونه نزد تميم بن معز به مهديه فرستاد و او را به حكومت بونه دعوت كرد . او پسر خود ابو الفتوح بن تميم را با او روانه نمود و ابو الفتوح با ويغلان به بونه رفت و با مرابطين در مغرب اقصى مكاتبه آغاز كردند . منصور سپاه خود به بونه فرستاد و هفت ماه شهر را در محاصرهء خويش گرفت . سپس به جنگ بگشود و ابو الفتوح بن تميم را گرفته نزد او فرستادند و او در قلعه به بندش كشيد .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  C  و  D  : بلبار\r\n[ ( 2 ) 
  ] ضبط اين نام در نسخ مختلف به گونه‌هاى اختلف است چون : بكر ، بكتى ، بكن ، يكى و يكن .\r\n","page_name":" 179 ","page_number":199},
  {"content":"\r\n\r\nآنگاه سپاه او رهسپار قسنطينه شد . احوال ابو يكنى [ 1 
  ] پريشان شد و به دژى در كوه اوراس رفت و در آنجا تحصن گرفت . در اين احوال صليل بن الاحمر از رجال اثبج به قسنطينه آمد و با منصور در نهان به گفتگو پرداخت كه با گرفتن مالى دست او را بر قسنطينه گشاده دارد .\r\nمنصور بپذيرفت و صليل بر قسنطينه مستولى شد . ابو يكنى در دژ خود در كوه اوراس ماند ولى پى در پى قسنطينه را مورد حمله قرار مىداد . تا آنگاه كه لشكر بر سرش فرستادند و او را در قلعه محاصره كردند . سپس حمله آوردند و كشتندش . بنى ومانوا يكى از احياء زناته بود قومى متحد و نيرومند . رياست زناته در ميان آنان بود . رئيس ايشان در عهد منصور ماخوخ نام داشت .\r\nميان او و آل حماد خويشاوندى سببى بود و يكى از دختران ايشان زوجهء ناصر بن علناس بود و ديگرى در نزد منصور بن ناصر بود .\r\nچون ميان منصور و قوم آن دو زن خلاف افتاد ، منصور خود با جماعاتى از صنهاجه به جنگ ايشان رفت . ماخوخ نيز لشكرى از زناته گرد آورد و نبرد در گرفت . منصور منهزم شد و به بجايه گريخت و خواهر ماخوخ را كه زن او بود بكشت و اين امر سبب مستحكم شدن نفرت ميان ماخوخ و او گرديد . ماخوخ به امراى تلمسان پيوست و ايشان از قبايل لمتونه بودند ماخوخ ايشان را به جنگ بلاد صنهاجه برانگيخت . اين امر سبب حركت منصور به تلمسان گرديد . چون يوسف بن تاشفين مغرب را گرفت و نيرومند شد چشم طمع به تلمسان دوخت ، پس فرمانرواى تلمسان كه يكى از فرزندان يعلى بن محمد بود ، در سال 474 بر آنجا غلبه يافت . - چنان كه خواهيم گفت - و محمد بن تينعمر المسوفى را امارت آن ديار داد و آنجا را مرز قلمرو خويش قرار داد . آنگاه بلاد صنهاجه و ثغور ايشان را مورد حمله قرار داد . منصور بن ناصر لشكر بر سر او كشيد و ثغور او ويران ساخت و دژهاى ماخوخ از بن بركند و بر او سخت گرفت . يوسف بن تاشفين نزد او كس فرستاد و با او مصالحه نمود . منصور بن ناصر بدين گونه دست مرابطين را از بلاد صنهاجه كوتاه كرد ولى بار ديگر مرابطين تطاول آغاز نهادند .\r\nمنصور پسر خود امير عبد اللّه را گسيل داشت . مرابطين چون بشنيدند دست از بلاد او برداشتند و به مراكش بازگشتند . او نيز به مغرب اوسط راند و بلاد بنى ومانوا را سخت مورد حمله قرار داد . و برخى شهرها را محاصره كرد و بگشود و اين كار را چند بار ادامه داد تا عاقبت از تقصير مردم بگذشت و نزد پدر باز گرديد . سپس ميان ناصر و ماخوخ فتنه افتاد . خواهر او را كشت و پسر ماخوخ به تلمسان باز گرديد . ابن تينعمر صاحب تلمسان در اين كار ياريش كرد و لشكر به الجزاير بردند و دو روز پيكار كردند قضا را محمد بن تينعمر صاحب تلمسان بمرد .\r\nيوسف بن تاشفين به جاى او برادرش تاشفين بن تينعمر را امارت داد . تاشفين بن تينعمر به اشير لشكر برد و آنجا را فتح كرد . منصور با سپاهيان خود و نيز همهء صنهاجه و احياء عرب\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : بنى ابى بكنى و در  A  : ابن ابى يكى .\r\n","page_name":" 180 ","page_number":200},
  {"content":"\r\n\r\nچون اثبج و زغبه و ربيعه و نيز امم بسيارى از زناته با بيست هزار سپاهى در سال 476 رهسپار نبرد تلمسان شد سپاهى بر مقدمه بفرستاد و خود از پى روان گرديد . تاشفين بن تينعمر از تلمسان دست برداشته و به تساله رفته بود . سپاه منصور او را بيافتند و منهزمش كردند .\r\nاو به جبل الصخره پناه برد . سپاهيان منصور در تلمسان دست به كشتار و تاراج زدند . حواء زن تاشفين اميرشان بيامد تا شفاعت كند . منصور گراميش داشت و بامداد روز بعد از محاصره و كشتار دست بداشت و به قلعه باز گرديد . سپس شمشير در زناته نهاد و آنان را در نواحى زاب و مغرب اوسط پراكنده گردانيد و به بجايه بازگشت . در آن نواحى نيز بسى خون ريخت .\r\nسپاهيان او قبايل اطراف بجايه را زير پى سپردند و آنان به كوههايى چون كوهستان بنى عمران و بنى تازروت [ 1 
  ] و منصوريه و صهريج [ 2 
  ] و باطور [ 3 
  ] و حجر المعز و ديگر كوههاى اطراف گريختند . اسلاف او غالبا از تعرض اين قبايل در امان نبودند و در برابر ايشان در حال دفاع بودند . چون او اين قبايل را پراكنده ساخت كار دولتش استقامت و استوارى گرفت .\r\nمعز الدولة بن صمادح كه از برابر مرابطين - پس از تسلط ايشان بر اندلس - گريخته بود از المريه نزد منصور آمد . منصور تدلس را به اقطاع او داد و او را در آنجا فرود آورد .\r\nمنصور در سال 498 در گذشت و پسرش باديس بن منصور به جاى او نشست . باديش مردى دلير و بلند نظر بود . عبد الكريم بن سليمان وزير پدرش را در آغاز فرمانرواييش به خوارى افكند و از قلعه به سوى بجايه رفت و سهام عامل بجايه را در بند كشيد . ولى هنوز يك سال از حكومتش نگذشته بود كه به هلاكت رسيد .\r\nپس از باديس برادرش عزيز بن منصور به جايش نشست . باديس او را از حكومت حكومت الجزاير عزل كرده بود و به جيجل تبعيد نموده بود . عزيز ، سردار سپاه ، على بن حمود را فراخواند . چون او بيامد و همه با عزيز بيعت كردند با زناته صلح كرد و دختر خود را به ماخوخ داد . مدت فرمانرواييش به دراز كشيد . ايام او همه صلح و آرامش بود . علما در مجلس او حاضر مىشدند و به مناظره مىپرداختند .\r\nناوگان او به جربه رفت . مردم آن سامان به فرمانش تسليم شدند . نيز به تونس لشكر كشيد . فرمانرواى تونس احمد بن عبد العزيز با او مصالحه كرد و به اطاعت او در آمد . در روزگار او عربها به قلعه تاخت و تاز كردند و هر چه در بيرون آن يافتند غارت كردند و كشتار و تاراجشان افزون شد . پادگانى كه در آن حوالى بود با آنان جنگ كرد و برايشان غلبه يافت و از آن بلاد بيرونشان راند . چون عربها رفتند و خبر به عزيز بن منصور رسيد پسر خود يحيى و سردار سپاه خود على بن حمدون را با سپاهى از بجايه به آنجا فرستاد . چون به قلعه رسيد\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : يازروت و در  B  : بازروت .\r\n[ ( 2 ) 
  ] در نسخهء  B  : هريج .\r\n[ ( 3 ) 
  ] متن مطابق نسخ خطى  A  و  D  است و در  C  : الناطور .\r\n","page_name":" 181 ","page_number":201},
  {"content":"\r\n\r\nآرامش پديدار گرديد . يحيى عربها را كه امان خواسته بودند امان داد سپس با لشكر خود به بجايه باز گرديد . در ايام فرمانروايى عزيز بن منصور بود كه [ محمد بن تومرت 
  ] مهدى موحدين به بجايه آمد . در سال 512 . او از مشرق آمده بود . ابن تومرت دست به نهى از منكر زد .\r\nنزد عزيز از او سعايت كردند . عزيز او را باز خواست كرد و او به ميان بنى ورياكل كه از بطون صنهاجه بودند و در وادى بجايه مىزيستند رفت و آنان پناهش دادند . مهدى در ملاله فرود آمد و به تدريس علم پرداخت . عزيز او را طلب داشت . از پس دادنش سر بر تافتند و در حفظ جان او پيكار كردند تا مهدى به مغرب رفت .\r\nعزيز بن منصور در سال 515 درگذشت . پس از او پسرش يحيى بن العزيز جانشين او گرديد . مدت حكومتش به دراز كشيد . مردى ناتوان بود و مغلوب ارادهء زنان و مولع به شكار .\r\nو اين زمان انقراض دولت و سر آمدن قدرت قبايل صنهاجه بود . يحيى سكه زد و هيچيك از نياكان او به سبب رعايت ادب در برابر خلفاى خويش يعنى عبيديان دست به چنين كارى نزده بودند . ابن حماد گويد كه در سكهء دينار او بر دو طرف دايره‌اى بود و در هر دايره سه سطر نوشته شده بود . دايرهء يك روى سكه چنين بود : « و اتقوا يوما ترجعون فيه الى اللّه ثم توفى كل نفس ما كسبت و هم لا يظلمون » . و در درون آن سه سطر نوشته داشت : « لا إله الا اللّه . محمد رسول اللّه . يعتصم بحبل اللّه يحيى بن العزيز باللّه بن الامير المنصور » . دايرهء رويهء ديگر چنين بود :\r\n« بسم اللّه الرحمن الرحيم . ضرب هذا الدينار بالناصريه سنة ثلاث و اربعين و خمسمائة » و سه سطر داخل دايره چنين بود : « الامام ابو عبد اللّه المقتفى لامر اللّه امير المؤمنين العباسى » .\r\nيحيى بن العزيز در سال 543 براى باز جست از وضع قلعه و حمل آنچه در آن باقى مانده بود به قلعه رفت . در توزر على بن مروان به خلاف او برخاست . يحيى ، فقيه مطرف بن على بن حمدون را با سپاهى به سوى او فرستاد . او برفت و توزر را فتح كرد و على بن فرقان را بگرفت و بياورد . يحيى او را در الجزاير حبس كرد تا هم در بند بمرد و گويند او را كشت . آنگاه پسر خود مطرف را به تونس فرستاد و او تونس را فتح كرد ، سپس آهنگ مهديه نمود و چون كارى نتوانست كرد به بجايه باز گرديد و مسيحيان مهديه را تصرف كردند . حسن فرمانرواى مهديه آهنگ او كرد . او را به الجزاير فرستاد تا نزد برادرش قائد بماند . چون موحدين به بجايه تاخت آوردند قائد از الجزاير بگريخت و آن را تسليم كرد . مردم حسن را بر خود امير كردند حسن نزد عبد المؤمن رفت . عبد المؤمن اكرامش كرد . يحيى برادر خود سبع را به رويارويى موحدين فرستاد . منهزم شد و موحدين بجايه را گرفتند .\r\nيحيى به كشتى نشست تا به صقليه رود و از آنجا به بغداد شود . ولى راه به بونه كج كرد و بر برادر خود حارث فرود آمد . برادر او را به سبب اعمال ناشايستش و بيرون آمدنش از آن بلاد سرزنش نمود . يحيى از نزد او به قسنطينه رفت و بر برادرش حسن فرود آمد . حسن به سود او از كار كناره گرفت . در خلال اين احوال موحدين به جنگ قلعه را گرفتند و خراب\r\n\r\n","description":"","footnote":"","page_name":" 182 ","page_number":202},
  {"content":"\r\n\r\nكردند . يحيى با عبد المؤمن به سال 547 بيعت كرد و از سر قسنطينه برخاست و خواست كه قصد جان او نكند . او نيز به عهد خود وفا كرد و او را به مراكش برد و در آنجا جاى داد .\r\nسپس در سال 558 به سلا رفت و در قصر بنى عشرة مكان گرفت و در همان سال درگذشت .\r\nاما حارث بن عبد العزيز صاحب بونه به صقليه گريخت و از صاحب آن يارى خواست او نيز ياريش داد . حارث به بونه بازگشت و آنجا را تصرف كرد . پس از آن موحدين بر او غلبه يافتند و در بندش كشيدند و كشتندش . دولت بنى حماد منقرض شد . و البقاء للّه وحده .\r\nاز قبايل تكلاته جز جمعى كه در وادى بجايه پراكنده‌اند كس بر جاى نمانده است .\r\nاينان خود را چنين نسبت مىدهند . امروز در شمار سپاهيان‌اند و در نواحى بلد از اقطاعات كه مربوط به لشكر است ، در پناه سلطان و سردارانش زندگى مىكنند . و اللّه وارث الارض و من عليها .\r\n\r\nخبر از ملوك بنى حبوس بن ماكسن بن زيرى كه خود از صنهاجه بودند و در غرناطه حكم مىراندند و آغاز و انجام كارشان\r\nچون باديس بن المنصور بن بلكين بن زيرى بن مناد در سال 385 زمام امور را به دست گرفت ، عموها و خويشاوندانش را در ثغور مملكتش امارت داد . مثلا حماد را به اشير فرستاد و برادر او يطوفت را به تاهرت . زيرى بن عطيهء مغراوى فرمانرواى فاس به فرمان المؤيد هشام خليفهء اموى قرطبه با جماعاتى از قبايل زناته به قلمرو صنهاجه لشكر آورد و تاهرت را مورد حمله قرار داد باديس سپاهيان خود را به فرماندهى محمد بن ابى العرب به جنگ او فرستاد . دو سپاه در تاهرت مصاف دادند . سپاه صنهاجه منهزم شد . باديس خود عزم قتال كرد ولى فلفول بن سعيد بن خزرون صاحب طبنه از او جدا شد . زيرى بن عطيه از برابر او واپس نشست و به مغرب باز گرديد و باديس نيز به قيروان بازگشت . باديس عموهاى خود و فرزندان زيرى يعنى زاوى و جلال و عرم و معنين [ 1 
  ] را با حماد و برادرش يطوفت در اشير نهاد . همه دست اتحاد به هم دادند و در سال 387 بر ضد او قيام كردند و زمام كارها به دست حماد دادند . خبر به ابو البهار پسر زيرى رسيد ، بر جان خود بترسيد و او نيز به ايشان ملحق شد و در مخالفت با ايشان هماهنگ گرديد . باديس به جنگ فلفول بن سعيد و يانس از موالى الحاكم كه از سوى او به طرابلس آمده بود سرگرم بود و از اعمال ايشان غافل . اينان مجال فساد يافتند و دست خود به دست فلفول رسانيدند و با او پيمان دوستى بستند .\r\nچندى بعد ابو البهار از آنان جدا شد و نزد باديس آمد . باديس او را پذيرا شد و با او به گونه‌اى مصالحه كرد . آنگاه در سال 391 به جنگ حماد رفتند . باديس حماد را شكست داد\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : مغنين .\r\n","page_name":" 183 ","page_number":203},
  {"content":"\r\n\r\nو ماكسن و پسرش كشته شدند و زاوى به كوه شنون پناه برد . اين كوه در ساحل مليانه بود .\r\nآنگاه از دريا گذشت و با پسران خود و پسران برادرش و حواشى و خدم به اندلس رفت و بر المنصور بن ابى عامر فرود آمد . ابن ابى عامر در آن ايام رجل مقتدر دولت اموى اندلس بود .\r\nآنان را اكرام كرد و در زمرهء خواص خود در آورد زيرا قصدش آن بود كه دولت اموى را مقهور خود سازد و بر آن غلبه يابد . از اين رو آنان را در طبقات زناته و ديگر رجال بربر كه بخش بزرگى از لشكر اموى را تشكيل مىدادند جاى داد . كار صنهاجيان در اندلس بالا گرفت و فرمانروايى و نيرومندى يافتند آن سان كه پايه‌هاى دولت المنصور بن ابى عامر و دو پسرش المظفر و الناصر بر روى دوش آنان استوار بود .\r\nچون دولت بنى عامر بر افتاد و در اندلس ميان بربرها و اهالى اندلس فتنه برخاست زاوى يكى از عوامل آن بود . او و قومش صنهاجه و همهء زناته و بربر به قرطبه راندند تا خليفه المستعين سليمان بن الحكم بن سليمان بن الناصر كه با او بيعت كرده بودند جاى پاى استوار كرد و آنان قول به فرمانبردارى از او دادند - چنان كه در اخبارشان آورده‌ايم - سپس ناگهان به قرطبه در آمدند و به كشتار مردم پرداختند و دست به تاراج گشودند و اعراض و نواميس صاحبان بيوتات و خواص آن را بر باد دادند . زاوى در اثناى تاراج شهر به سر پدرش زيرى بن مناد برخورد كرد كه از ديوان قلعهء قرطبه آويخته شده بود . سر را فرود آورد و به قومش سپرد تا در گور او دفن كنند . سپس حوادث بنى حمود كه از علويان بودند پيش آمد . ميان بربرها افتراق افتاد و اندلس در آتش اختلاف بسوخت و سراسر آن غرق در فتنه شد . رؤسا چه از بربرها و چه از رجال دولت به نواحى و شهرها راندند و هر جا ميسر شد تصرف كردند . صنهاجه به ناحيهء البيره رفت . ضواحى از آن ايشان بود . زواى كه در آن روزگار بازوى بربرها بود به غرناطه داخل شد و آنجا را دار الملك خود گردانيد و قوم خود را در آنجا پناهگاه داد .\r\nولى از عواقب اعمال ناپسندى كه بربرها در ايام فتنه در اندلس مرتكب شده بودند در بيم بود . از اين رو غرناطه را رها كرد و در سال 410 بار ديگر پس از بيست سال كه از قيروان دور شده بود به قيروان باز گرديد و بر معز بن باديس نوهء برادرش بلكين فرود آمد و ديد كه دولت ايشان را در افريقيه چه مقام ارجمندى است و از حيث وسعت ملك و شمار رعايا تا چه پايهء گستردگى است . معز بن باديس او را به اكرام تمام استقبال كرد و به برترين مقامهاى دولتى فرا برد و بر ديگر اعمام و اقربا برترى داد و در قصر خويش جاى داد و همهء اهل حرم را به ديدار او برد . گويند كه او در ميان خويشاوندان خود هزار زن ديد كه همه از محارم او بودند . زاوى سر را با جسدش در گورش دفن كرد . زاوى پسر خود را در قلمروى كه در غرناطه داشت جانشين خود ساخت . او مردم غرناطه را آزرده بود . از اين رو مردم بر او بشوريدند و حبوس فرزند عم او ماكسن بن زيرى را كه در يكى از قلاع فرمان مىراند بخواندند . او نيز بيامد و در غرناطه فرود آمد و مردم با او بيعت كردند و او دولتى عظيم را تاسيس كرد . دولت\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nاو از بزرگترين دول طوايف در اندلس بود . حبوس بن ماكسن در سال 429 درگذشت .\r\nپس از او پسرش باديس بن حبوس ملقب به المظفر به حكومت رسيد . او همچنان داعى آل حمود امراى مالقه بود ، بعد از بيرون رفتن ايشان از قرطبه . زهير عامرى صاحب المريه در سال 429 به جنگ او آمد . باديس در بيرون شهر غرناطه با او نبرد كرد و به هزيمتش داد و او را به قتل آورد . مدت فرمانروايى او به دراز كشيد و همهء ملوك طوايف دست يارى به سوى او دراز كردند . يكى از اين كسان كه از او يارى طلبيد محمد بن عبد اللّه البرزالى بود ، به هنگامى كه اسماعيل بن عباد با سپاه پدرش او را محاصره كرده بود . باديس با قوم خود به يارى او رفت .\r\nابن بقنه سردار سپاه ادريس بن حمود صاحب مالقه نيز با او همراه بود . اين واقعه در سال 431 اتفاق افتاد . سپاه ابن بقنه از راه باز گرديد . اسماعيل بن عباد را طمع افزون شد و خود را به باديس و قومش رسانيد و جنگ در پيوست در اين جنگ اسماعيل شكست خورد و اسماعيل را تسليم او كردند . صنهاجيان او را كشتند و باديس سرش را نزد ابن حمود فرستاد .\r\nالقادر بن ذى النون صاحب طليطله نيز از باديس و قوم او براى دفع تطاولهاى ابن عباد و يارانش يارى مىخواست . اين باديس بن حبوس همان كسى است كه غرناطه را به صورت شهر در آورد و قلعهء آن را پى افكند و در آن قصرها ساخت و دژهاى استوار بر آورد . آثار او در بناها و قصور غرناطه هنوز هم برجاست .\r\nباديس به هنگام انقراض دولت بنى حمود در سال 449 بر مالقه مستولى گرديد و آن را بر قلمرو خويش در افزود . باديس در سال 467 بمرد . در اين هنگام دولت يوسف بن تاشفين نيز وسعت و قدرت يافته بود . پس از باديس نوادهء او عبد اللّه بن بلكين بن باديس به حكومت رسيد و بر المظفر غلبه يافت . برادر خود تميم را منشور امارت مالقه داد و كارش استقامت يافت . تا آنگاه كه يوسف بن تاشفين از آب بگذشت و آن حركت معروف است و در اخبار او مذكور .\r\nيوسف بن تاشفين در سال 483 به غرناطه رفت و عبد اللّه بن بلكين را بگرفت و اموال و ذخاير او را بستد . برادرش تميم را نيز از مالقه بياورد و هر دو را با خود به اين سوى آب آورد . عبد اللّه و تميم در سوس اقصى مسكن گزيدند و به ايشان جايى را به اقطاع داد تا هر دو در ايالت او جان به جان آفرين تسليم كردند بنى النامسى از خاندانهاى طنجه در اين عهد پندارند كه از اعقاب ايشان هستند و حال آنكه دولت تلكاته صنهاجى در افريقيه و اندلس به كلى بر افتاده است . و البقاء للّه وحده .\r\n\r\nطبقهء دوم از صنهاجه و ايشان ملثمين هستند و سخن از ملك و دولت ايشان در مغرب\r\nاين طبقه از صنهاجه ملثمين هستند كه در باديهء آن سوى ريگستانها در صحراى جنوب زندگى\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nمىكنند . آنان در جولانگاههاى خود از زمانهاى دور ، پيش از فتح اسلامى ، آن سان كه كس را از آغاز آن خبرى نيست ، مىزيسته‌اند . از واحه‌هاى خويش به صحرا مىروند و در آنجا مراد خويش مىيابند و سپس به ارتفاعات و تلول باز مىگردند و از آنجا حبوب و خورش خويش را فراهم مىآورند . بسا به جاى حبوب كه دشوار به دست مىآيد از شير و گوشت چارپايان بهره مىبرند . زيرا از عمران به دورند و به تنها زيستن خو گرفته‌اند و هر پيروزى كه حاصل كنند همه به قهر و غلبه است . اينان از حوالى حبشه كه همجوار آن بودند دور شدند و در سرزمينهايى كه ميان بلاد بربرها و بلاد سياهان است سكونت گزيدند . اين قوم لثام مىبندند يعنى با نقاب يا جزئى از دستار خويش بينى و اطراف آن را مىپوشانند . و بدين شعار از ديگر امم تميز داده مىشوند . بدين سبب ايشان را ملثم گويند . ملثمين را شمار در آن بلاد افزون گرديد و صاحب قبايل بسيار شدند چون لمتونه و مسوفه و تزيله [ 1 
  ] و تاركا و زغاوه و سپس لمطه .\r\nاينان برادران صنهاجه بودند و همه بين درياى محيط در مغرب تا غدامس از ناحيهء جنوبى طرابلس و برقه زندگى مىكردند .\r\nاز آن ميان لمتونه را بطون بسيار است . چون بنى ورتنطق [ 2 
  ] و بنى نيال بنى مولان و بنى ناسجه . مواطن ايشان از بلاد صحرا و معروف بود به كاكدم . دين ايشان مجوسى بود ، چنان كه بربرهاى مغرب همه بر اين دين بودند . ملثمين در آن سرزمينها همچنان در جولان بودند و پس از فتح اندلس اسلام آوردند . رياست ايشان در ميان لمتونه بود . از آغاز دولت عبد الرحمان بن معاويهء معروف به الداخل داراى دولتى عظيم شدند كه به پادشاهانشان يكى پس از ديگرى به ارث رسيد . از ايشان بودند : تلاكاكين بن وركوت و اراكن بن ورتنطق جد ابو بكر بن عمر امير لمتونه در آغاز فرمانرواييشان عمر برخى از اين فرمانروايان به دراز كشيد چنان كه از هشتاد نيز در مىگذشت . آنان بلاد صحرا را زير پى سپردند و با امم سياهپوست به جهاد پرداختند تا آنان را به اسلام در آورند . برخى اسلام آوردند و برخى جزيه دادند و برخى دين خويش نگاه داشتند . مسلمانان نيز از ايشان جزيه پذيرفتند . پس از تلاكاكين كه از او ياد كرديم تيلوتان به امارت رسيد .\r\nابن ابى زرع گويد : نخستين كسى از لمتونه كه در صحرا فرمانروايى يافت تيلوتان بود . او بلاد صحرا را تصرف كرد و باج و خراجهاى سياهان را بستد . چون سوار مىشد صد هزار سوار بر اسبهاى راهوار با او در حركت مىآمدند . در سال 222 درگذشت . پس از او يلتان [ 1 
  ] به حكومت رسيد او نيز در سال 287 بمرد و پس از او پسرش تميم تا سال 306 فرمان راند .\r\nصنهاجه او را به قتل آورد و اوضاعشان پريشان شد . پايان كلام ابن ابى زرع . ديگرى گويد :\r\nاز مشهورترين شاهان ايشان تينزوا پسر واشنيق پسر يزار بود . بعضى نوشته‌اند : برويان پسر\r\n\r\n\r\n","description":"","footnote":"\r\n[ ( 1 ) 
  ] نقطه گذارى اين كلمه مشكوك و نا مطمئن است .\r\n[ ( 2 ) 
  ] در نسخهء  B  : ورتنطن .\r\n","page_name":" 186 ","page_number":206},
  {"content":"\r\n\r\nواشنيق پسر يزار . سراسر صحرا را ، در عهد عبد الرحمان الناصر و پسرش الحكم المستنصر در قرن چهارم در تصرف آورد و در عهد عبيد اللّه و پسرش ابو القاسم از خلفاى شيعه با صد هزار سوار حركت مىكرد . قلمروش مسير دو ماه در دو ماه راه بود . بيست تن از ملوك سياهان تحت فرمان او بودند و همه به او جزيه مىدادند . پس از او پسرانش به فرمانروايى رسيدند .\r\nسپس كارشان روى در پريشانى و پراكندگى نهاد و به ملوك الطوائف بدل گرديد و به شعب گوناگون تقسيم شد .\r\nابن ابى زرع گويد : افتراق امرايشان پس از تميم بن يلتان بود و اين پراكندگى صد و بيست سال مدت گرفت ، تا در ميان ايشان ابو عبد اللّه بن تيفاوت معروف به نارشت لمتونى ظهور كرد . همه بر او گرد آمدند و گراميش داشتند . او نيز مردى صالح و ديندار بود . حج به جاى آورد و در سال سوم رياستش در يكى از غزواتش به قتل رسيد . پس از او دامادش يحيى بن ابراهيم كدالى به حكومت رسيد و پس از او يحيى بن عمر بن تلاكاكين . پايان سخن او . اين طبقه را نخست در مغرب و اندلس دولتى عظيم بود . سپس در افريقيه و ما به ترتيب آن را شرح خواهيم داد .\r\n\r\nخبر از دولت مرابطين كه از لمتونه بودند و فرمانروايى آنان در اندلس و مغرب و آغاز كرد و دگرگونى احوالشان\r\nملثمين در باديه‌هاى خود مىزيستند و چنان كه گفتيم بر دين مجوسى بودند تا در قرن سوم ، اسلام در ميانشان ظاهر شد . سپس براى نشر دين اسلام به سرزمينهاى همجوار كه سياهان در آنجا بودند حمله كردند و آنان را به اسلام آوردند و اين سبب قدرت دولت ايشان گرديد .\r\nسپس به فرقه‌اى چند منشعب شدند و رياست هر بطنى در خاندانى مخصوص بود . رياست لمتونه در بنى ورتانطق بن منصور بن مصالة [ 1 
  ] بن اميت بن واتمال بن تلميت بود . و او همان لمتونه بود . چون رياست به يحيى بن ابراهيم بن كدالى رسيد چون با بنى ورتانطق خويشاوندى سببى داشت به ياريش برخاستند . يحيى بن ابراهيم در سالهاى 440 براى گزاردن حج با رؤساى قوم خود بيرون رفت به هنگام بازگشت در قيروان ، شيخ مذهب مالكى ، ابو عمران فاسى را ديد . ديدار شيخ را مغتنم شمردند و به سخنان هدايت آميز او گوش نهادند . او نيز در باب فرايض دينى با آنان سخن گفت و به فتاواى خود آشنايشان نمود .\r\nامير يحيى بن ابراهيم از او خواست كه يكى از شاگردان خود را به ميان آنان فرستد تا در مسائل دينى خويش به او مراجعه كنند . او نيز كه در انجام اعمال خير مولع بود براى بر آوردن خواهش شاگرد خود اقدام كرد ولى به سبب سختى راهها و آب و هواى ناخوش آن بلاد ، از ميان شاگردان او كسى قدم در راه ننهاد . فقيه ابو عمران بناچار نامه‌اى به فقيه ديگر ،\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : بليان .\r\n","page_name":" 187 ","page_number":207},
  {"content":"\r\n\r\nبه نام ابو محمد واكاك بن زلواى لمطى نوشت . او در سجلماسه مىزيست و از ابو عمران علم آموخته بود . ابو عمران از او خواست يكى را كه به دين وفقه او اعتماد كامل دارد و بتواند با سختيهاى آن سرزمين بسازد بيابد و با او روانه سازد . او نيز عبد اللّه بن ياسين بن مكوى جزولى را با ايشان بفرستاد . عبد اللّه بن ياسين با ايشان برفت و به آنان قرآن آموخت و دين صحيح را تعليم كرد . در اين احوال يحيى بن ابراهيم بمرد و ميانشان تفرقه افتاد ، در ضمن عبد اللّه بن ياسين را نيز رها كردند زيرا تكاليف شاق بر آنان بار مىكرد چنان كه از عهدهء انجام آنها بر نمىآمدند . عبد اللّه بن ياسين نيز زهد پيشه كرد و از آنان اعراض نمود . يحيى بن عمر بن تلاكاكين از رؤساى لمتونه و برادرش ابو بكر نيز با او به زهد گراييدند و از مردم جدا شدند و در جزيره‌اى از درياى نيل كه آب اطراف آن در تابستانها واپس مىنشست و در زمستانها بالا مىآمد و رابطهء آن را با ديگر جزيره‌ها قطع مىكرد به عبادت نشستند . كسانى كه هنوز در اعماق دلشان ذره‌اى از خير بود به ايشان گوش فرا دادند و به سوى عبادتگاهشان آمدند و در آن باتلاق و در نزدشان جاى گرفتند و به آيينشان گرويدند .\r\nچون شمارشان به هزار مرد رسيد شيخشان عبد اللّه بن ياسين گفت : شمارمان به هزار تن رسيده و هزار شمار اندكى نيست كه مغلوب گردد . بر ما واجب است كه به حق قيام كنيم و مردم را به حق بخوانيم و همه را به حق واداريم . پس خروج كردند و نخست هر كس از قبايل لمتونه و كداله و مسوفه را كه سر از فرمانشان پيچيد كشتند تا همه به حق بازگشتند و به راه او آمدند . پس اجازه داد كه از اموال مسلمانان صدقه بستانند و آنان را مرابطين ناميد . زمام فرمانروايى جنگى را به دست يحيى بن عمر لمتونى داد و ريگستانها را زير پى سپردند تا به بلاد درعه و سجلماسه رسيدند در راه هر چه بود صدقات را گرفتند و بازگشتند .\r\nابو محمد واكاك لمطى به ايشان نامه نوشت و از ستمى كه بر مسلمانان ، از بنى وانودين امراى سجلماسه كه از مغراوه‌اند ، وارد مىشد ، شكايت كرد و آنان را به انتقام تحريص نمود . پس در سال 445 با شمارى گران بيرون آمدند . همه بر اسبهاى راهوار سوار و آهنگ درعه كردند .\r\nچون به ربضهاى شهر رسيدند پنجاه هزار يا چيزى نزديك به آن از اشتران و ديگر چارپايان مسعود را به غارت بردند . مسعود بن وانودين امير مغراوه و صاحب سجلماسه و درعه به دفاع برخاست . چون جنگ در پيوستند مسعود بن وانودين شكست خورد و لشكرگاه و اموالش به تاراج رفت و از سپاهيانش بسيارى كشته شدند . ياران عبد اللّه بن ياسين هر چه اشتران و چارپايان درعه بود پيش كردند و رهسپار سجلماسه شدند به جنگ وارد شدند و هر چه بقاياى قبايل مغراوه در آنجا يافتند كشتند . شهر را به صلاح آوردند و اعمال منكر را دگرگون ساختند و باجها و خراجها را برداشتند و خواستار جمع آورى صدقات شدند . آنگاه اميرى بر آنان بر گماشتند و خود رهسپار صحرايشان شدند .\r\nيحيى بن عمر در سال 447 بمرد و برادرش ابو بكر بن عمر به جاى او نشست . او مرابطين\r\n\r\n","description":"","footnote":"","page_name":" 188 ","page_number":208},
  {"content":"\r\n\r\nرا به فتح مغرب كشاند و در سال 448 به غزاى سوس رفت و ماسه و تارودنت و همهء دژها و جنگگاههايش را فتح كرد . آنگاه شهر اغمات را در سال 449 بگشود . امير آن لقوط بن يوسف بن على مغراوى به تادلا گريخت و از بنى يفرن كه در آنجا بودند يارى طلبيد . مرابطين پس از فتح بلاد مصامده در جبال درن در سال 450 در اطراف آن به پيشروى پرداختند . سپس آهنگ تادلا كردند و بر بنى يفرن فرمانروايان آنجا شكستى سخت وارد آوردند و لقوط بن يوسف بن على مغراوى صاحب اغمات را نيز با آنها به قتل آوردند . امير ابو بكر بن عمر لمتونى زن او زينب دختر اسحاق نفزاوى را كه به جمال و رياست اشتهار داشت به زنى گرفت . اين زن پيش از لقوط زوجهء يوسف بن على بن عبد الرحمان بن واطاس شيخ وريكه و هرزجه و هيلانه در دولت ايمقارن در بلاد مصامده بود . چون بنى يفرن بر وريكه تاختند و اغمات را گرفتند لقوط با اين زن - يعنى زينب - ازدواج كرد . چنان كه گفتيم پس از لقوط زينب را ابو بكر بن عمر به زنى گرفت .\r\nابو بكر بن عمر مرابطين را به جهاد برغواطه فراخواند . آنان در تامسنا و انفا و اطراف ريف غربى بودند . ميان مرابطين و اينان يك سلسله جنگها بود كه در يكى از آنها در سال 450 عبد اللّه بن ياسين كشته شده بود .\r\nمرابطين پس از عبد اللّه بن ياسين ، ، سليمان بن عدو را برگزيدند تا در مسائل دينى به او رجوع كنند . ابو بكر بن عمر در ايام امارت خود همچنان قوم را به جهاد گسيل مىداشت تا آنگاه كه كارشان به پريشانى كشيد و اثر دعوتشان از مغرب بر افتاد و در يكى از جنگهايشان سليمان بن عدو نيز در سال 451 يك سال پس از عبد اللّه بن ياسين كشته شد .\r\nآنگاه ابو بكر بن عمر به جنگ لواته رفت و آن بلاد را به جنگ فتح كرد و هر كه از قبايل زناته در آنجا يافت بكشت . اين واقعه در سال 452 اتفاق افتاد . هنوز فتح مغرب را تمام نكرده بود كه شنيد ميان قبايل لمتونه و مسوفه در بلاد صحرا خلاف افتاده است . صحرا سرزمين اصل و منشاء آنان بود و منبع عدت و آلت آنها . ترسيد مبادا اختلاف بالا گيرد و پيوندش با آنجا گسسته گردد . چارهء كار را در آن ديد كه بدان صوب در حركت آيد . آنچه اين امر را تاكيد مىكرد حركت بلكين بن محمد بن حماد صاحب قلعه در سال 453 به پيكار با او بود . امير ابو بكر به سوى صحرا در حركت آمد و پسر عم خود يوسف بن تاشفين را بر امارت مغرب گماشت و از زوجهء خود زينب دختر اسحاق نيز جدا شد تا از آن يوسف گردد . و به قوم خود ملحق شد چون بيامد شكافى را كه در اثر آن فتنه پديد آمده بود به هم آورد و باب جهاد با سياهان را بگشود و بر حدود نود مرحله از بلادشان مستولى گرديد .\r\nيوسف بن تاشفين در اطراف مغرب درنگ كرد و بلكين بن محمد صاحب قلعه به فاس در آمد و از مردم گروگان گرفت تا سر به فرمان دارند ، سپس باز گرديد . در اين احوال يوسف بن تاشفين با لشكر خود كه همه از مرابطين بودند برفت و سراسر اقطار مغرب را زير پى سپرد .\r\n\r\n","description":"","footnote":"","page_name":" 189 ","page_number":209},
  {"content":"\r\n\r\nامير ابو بكر كه به مغرب باز گرديد ، يوسف بن تاشفين را ديد كه بر او بزرگى مىفروشد . زنش زينب به او گفت كه چون با امير ابو بكر روبرو شود خود را از او برتر بشمارد ولى او را هدايا و تحف بسيار دهد . امير ابو بكر به فراست دريافت و از جنگ و خونريزى خود را به يكسو كشيد و زمام امور به دست او داد و به سرزمين خود بازگشت و در آنجا بماند تا در سال 480 بمرد .\r\nيوسف براى خود در سال 454 شهر مراكش را پىافكند . نخست در آنجا چادرها بر پا كرد سپس در آنجا مسجدى ساخت و قلعه‌اى كوچك براى اندوخته ساختن اموال و اسلحه‌اش . پسرش بعد از او در سال 526 بناى شهر و باروهايش را كامل كرد . يوسف مراكش را لشكرگاه خود ساخت تا بتواند جلو قبايل مصموده را كه به هنگام تابستان به كوه درن مىرفتند بگيرد . در ميان قبايل مغرب هيچ قبيله‌اى نيرومندتر و پر شمارتر از مصموده نبود .\r\nيوسف سپس تصميم گرفت كه قبايل مراغوه و بنى يفرن و زناته را در مغرب تعقيب كند و زمام اختيارشان به دست خويش گيرد . و بار ستم امراى ايشان از دوش رعايا بر دارد ، زيرا همگان از آن در رنج بودند . مورخان در اخبار شهر فاس و فرمانروايى ايشان در آنجا از آن ستمكاريها بسيار حكايت كرده‌اند .\r\nيوسف نخست به قلعهء فازاز رفت . مهدى بن توالا از بنى يجفش در آنجا بود . صاحب نظم الجوهر مىگويد كه ايشان بطنى از زناته‌اند . پدر توالا صاحب آن قلعه بود و پس از او به پسرش رسيد . يوسف بن تاشفين با او پيكار كرد . آنگاه مهدى بن يوسف كزنائى صاحب مكناسه از او يارى خواست مهدى را با معنصر مغراوى صاحب فاس دشمنى بود . يوسف با سپاه مرابطين به فاس رفت . معنصر لشكر به جنگ او گرد آورد ، ولى از او شكست خورد و لشكرش پراكنده شد . يوسف به اطراف فاس در آمد و همهء دژهايى را كه در پيرامون آن بود تصرف كرد و چند روز در آنجا درنگ نمود و بر عامل آن به كار بن ابراهيم دست يافت و به قتلش آورد . سپس به صفروى روى نهاد . آنجا را نيز فتح كرد . هر كه از اولاد وانودين مغراوى در آنجا بود بكشت و به فاس باز گرديد . در سال 455 شهر را به صلح بگشود . آنگاه به غماره رفت . در آنجا نيز نبردى سخت كرد و بسيارى از بلادشان را بگرفت . در اين حال مشرف بر طنجه بود . سكوت بر غواتى حاجب صاحب سبته و بقيهء امرا از موالى حموديان و اهل دعوت آنان در آنجا بودند .\r\nيوسف از آنجا بار ديگر به جنگ قلعهء فازاز باز گرديد . معنصر از پشت سر او به فاس داخل شد و آن را بگرفت و عاملش را كشت .\r\nيوسف بن تاشفين ، مهدى بن يوسف ، صاحب مكناسه را فراخواند كه با لشكرى به ياريش آيد ولى معنصر راه بر او بگرفت و پيش از آنكه دستشان به هم رسد با او جنگ در پيوست .\r\nسپاه معنصر پراكنده شد و او خود به قتل رسيد . و سرش براى دوستش و كسى كه در هنگام سختى با او يار بود يعنى حاجب ، سكوت برغواطى فرستاده شد .\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nمردم مكناسه از امير يوسف بن تاشفين يارى خواستند . سپاهيان لمتونه به محاصرهء فاس رفتند و شهر را سخت در ميان گرفتند و همهء راهها را بستند و به جنگ پاى فشردند .\r\nمعنصر چاره‌اى نداشت جز آنكه به نبرد بيرون آيد . اطرافش را گرفتند و كشتندش .\r\nپس از او قبايل زناته گرد قاسم بن محمد بن عبد الرحمان ، از فرزندان موسى بن ابى العافيه را گرفتند . آنان ملوك تازى و تسول بودند و لشكر به جنگ مرابطين بردند و در وادى صفير ميانشان نبرد افتاد . پيروزى از آن زناته بود . بسيارى از مرابطين به قتل رسيدند خبر به يوسف بن تاشفين رسيد . قلعهء مهدى را در محاصره داشت . اين قلعه از بلاد فازاز بود . يوسف در سال 456 لشكرى از مرابطين در حركت آورد و در سراسر مغرب به فتوحات پرداخت . پس بر بنى مراسن و فندلاوه غلبه يافت ، سپس بلاد ورغه را در سال 458 فتح كرد . و در سال 460 غماره را گشود در سال 462 بار ديگر فاس را مورد حمله قرار داد مدتى آنجا را در محاصره داشت . سپس به جنگ بگشود و قريب سه هزار تن از مغراوه و بنى يفرن و مكناسه و قبايل زناته را بكشت . چنان كه ديگر امكان آن نبود كه در گورهاى انفرادى به خاكشان سپارند .\r\nپس به جاى گور گودالهايى كندند و كشتگان را در خاك كردند . آنان كه از كشتن نجات يافتند به بلاد تلسمان گريختند . يوسف بن تاشفين فرمان داد همهء باروهايى را كه ميان عدوة القرويين و عدوة الاندلسيين فاصله بود خراب كردند و آن را به صورت شهرى واحد در آورد و بر گرد آن بارويى كشيد و مردم را وا داشت تا مسجدهاى بسيار بسازند و بناهاى شهر را مرمت كرد . در سال 463 به وادى ملويه رفت و بلاد و دژهاى وطاط را بگشود . در سال 465 به شهر دمنه لشكر برد و آنجا را به جنگ بگشود . سپس حصن علودان را از حصون غماره فتح كرد . در سال 467 به جبال غياثه و بنى مكود از نواحى تازى رفت و سراسر آن منطقه را بگشود . آنگاه مغرب را ميان فرزندان و امراى قومش تقسيم كرد . معتمد بن عباد او را به جهاد دعوت كرد . عذر آورد و گفت از حاجب ، سكوت برغواطى و قوم او و اولياء دولت حموديان كه در سبته‌اند بيم دارد . بار ديگر معتمد بن عباد رسولانى نزد او فرستاد او نيز سردار سپاه خود صالح بن عمران را با سپاه لمتونه بفرستاد . سكوت حاجب با قوم خود ، در بيرون شهر طنجه با او روياروى شد . پسرش ضياء الدوله نيز با او بود . سكوت شكست خورد و كشته شد و پسرش ضياء الدوله از سبته گريخت . صالح بن عمران خبر اين فتح به يوسف بن تاشفين نوشت . سپس امير يوسف بن تاشفين در سال 472 سردار خود مزدلى بن تيلنكان [ 1 
  ] بن محمد بن وركوت را كه از عشيرهء او بود با سپاه لمتونه به جنگ ملوك تلمسان كه از مغراوه بودند فرستاد . در آن ايام امير عباس بن يحيى از فرزندان يعلى بن محمد بن الخير بن محمد بن خزر در تلمسان بود چون اراضى مغرب اوسط را زير پى سپردند به بلاد زناته در آمدند و بر يعلى بن امير عباس پيروز شدند و كشتندش سپس از غزوات خود بازگشتند .\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : ملنكان و در  B  : تملنكان .\r\n","page_name":" 191 ","page_number":211},
  {"content":"\r\n\r\nيوسف بن تاشفين در سال بعد يعنى سال 473 به سوى ريف نهضت نمود و كرسيف و مليله و ديگر بلاد ريف را فتح كرد و شهر نكور را خراب كرد كه ديگر هرگز آباد نشد . آنگاه با سپاه مرابطين رهسپار بلاد مغرب اوسط شد و شهر و جده و بلاد يزناسن را بگشود و به شهر تلمسان در آمد و از مغراوه هر كه در آنجا بود بكشت و عباس بن يحيى امير تلمسان را نيز به قتل آورد . و محمد بن تينعمر مسوفى را با سپاه مرابطين در آنجا جاى داد و آن را ضميمهء قلمرو خويش ساخت و سپاهيان خود را در آن حوالى فرود آورد و شهر تاكرارت را در مكانى كه فرود آمده بود بنا كرد . تاكرارت به زبان بربرى به معنى محله است . سپس شهر تنس و وهران را گشود و جبل وانشريش را تا الجزاير تصرف كرد . آنگاه به مغرب باز گرديد و در سال 475 به مراكش در آمد . محمد بن تينعمر همچنان والى تلمسان بود تا به هلاكت رسيد و برادرش تاشفين جانشين او گرديد .\r\nپادشاه فرنگان در آن سوى دريا در اندلس بلاد مسلمانان را تهديد مىكرد . او تفرقه‌اى را كه ميان ملوك الطوائف پديد آمده بود ، مغتنم شمرده شهر طليطله را محاصره كرده بود . القادر يحيى بن ذى النون در آنجا بود . چون پايدارى نتوانست طليطله را در سال 478 تسليم او كرده بود تا در عوض بلنسيه را به او دهند . پادشاه فرنگان سپاهى از مسيحيان با او همراه كرد و او به بلنسيه داخل شد و آنجا را در تصرف آورد در حالى كه فرمانرواى بلنسيه ابو بكر بن عبد العزيز در محاصرهء طليطله جان باخته بود . پادشاه فرنگان بلاد اندلس را زير پى سپرد تا به كنار دريا رسيد در طريف . مردم اندلس را فرمانهاى او سخت ملول كرده بود .\r\nاز آنان جزيه خواست . مردم به او جزيه دادند . سپس رهسپار سرقسطه شد و ابن هود را در تنگنا افكند و مدتى در آنجا بماند تا سرقسطه را به تصرف در آورد . آنگاه معتمد بن عباد به امير المسلمين يوسف بن تاشفين نامه و پيام فرستاد كه به وعدهء خويش در باب فرياد رسى مسلمانان در اين سوى آب ، عمل كند و به جهاد فرنگان رود .\r\nمردم اندلس و همهء علماى آن ديار و خواص نيز به او نامه نوشتند و يوسف بن تاشفين را شوق جهاد در دل پديد آمد و پسر خود المعز را با سپاهى از مرابطين به سبته فرستاد . از سبته از دريا مىگذشتند . سپاه يوسف بن تاشفين از خشكى و ناوگان معتمد بن عباد از دريا سبته را محاصره كردند و المعز در ماه ربيع الاخر سال 476 شهر را تصرف كرد و ضياء الدوله [ يحيى بن سكوت 
  ] را دستگير نمود . و در بند به قتل آورد و فتح نامه به پدر نوشت . آنگاه معتمد ابن عباد با سپاه خود از دريا گذشت و در فاس با يوسف بن تاشفين ديدار كرد و او را به جهاد برانگيخت . پسر او الراضى كه كه در جزيرة الخضراء فرمان مىراند به فرمان پدر آن جزيره را به يوسف بن تاشفين سپرد تا در اين جهاد پايگاه او باشد . يوسف با سپاه مرابطين و قبايل مغرب از دريا گذشت و در سال 480 در جزيرة الخضراء قدم به خاك اندلس نهاد .\r\nمعتمد بن عباد و ابن الافطس صاحب بطليوس به ديدار او شتافتند . اذفونش ( الفونسو ) پادشاه\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nجليقيان ، امم مسيحى را در قشتاله ( كاستيل ) به قتال او بسيج كرده بود . با مرابطين در زلاقه از نواحى بطليوس رويا روى شد و در سال 481 ميان دو سپاه نبردى سخت در گرفت كه پيروزى از آن مسلمانان بود .\r\nيوسف بن تاشفين به مراكش باز گرديد و لشكرى در اشبيليه نهاد . اين سپاه تحت نظر محمد بن الحاج و مجون بن سمون بن محمد بن وركوت از افراد عشيرهء او بود از سرداران بزرگ و از خواص يوسف بن تاشفين چون الفونسو نواحى شرقى اندلس را مورد تجاوز قرار داد و امراى طوايف در برابر او پايدارى نمىتوانستند ابن الحاج در همان سال با سپاه مرابطين ، بيامد و مسيحيان را به سختى منهزم ساخت و ابن رشيق صاحب مرسيه را خلع كرد و رهسپار دانيه شد .\r\nعلى بن مجاهد از برابر او بگريخت و به بجايه رفت و بر ناصر بن علناس فرود آمد ناصر نيز او را اكرام كرد . ابن حجاف قاضى بلنسيه نزد محمد بن الحاج آمد و او را به جنگ با القادر يحيى بن اسماعيل بن مأمون از بنى ذو النون برانگيخت . اين واقعه در سال 485 بود . خبر به آلفونسو رسيد . در اطراف بلنسيه فرود آمد و آنجا را محاصره كرد تا در سال 487 به تصرفش آورد .\r\nسپس سپاهيان مرابطين آنجا را بستدند . يوسف بن تاشفين امير مزدلى را بر آن فرمانروايى داد .\r\nيوسف بن تاشفين بار دوم در سال 486 از آب بگذشت . اين بار امراى طوايف از ديدار او تن زدند كه احساس كرده بودند كه يوسف دل با آنان بد كرده است زيرا يوسف از انواع باج و خراجهايى كه آنان بر مردم بسته بودند و غرامتها و مطالبات ديگرشان ناخشنود بود و از ايشان تعهد گرفته بود كه آن باجها را لغو كنند و راه دادگرى در پيش گيرند . پس اين بار چون از دريا گذشت به ديدارش نشتافتند . جز ابن عباد كه به ديدارش شتافت و بر ضد بسيارى از ايشان سعايت كرد . در نتيجه ابن رشيق را دستگير كرد و ابن عباد به سبب عداوتى كه با او داشت بر او ظفر يافت .\r\nيوسف بن تاشفين لشكرى به المريه فرستاد . ابن صمادح از آنجا گريخت و نزد منصور بن ناصر در بجايه فرود آمد . ملوك طوايف بر اين اتفاق كردند كه ارسال هر گونه مددى را به لشكر او يا لشكرگاههايش قطع كنند . يوسف با آنان دل ديگرگون كرد و از فقها و اهل شورا در مغرب و اندلس فتوا خواست كه آنان را خلع كند و زمام امور از دستشان بستاند . فتواهاى فقها از اطراف برسيد . حتى از فقهاى مشرق كسانى چون غزالى و قاضى ابو بكر طرطوشى نيز [ كه در اسكندريه مىزيست 
  ] به جواز اين امر فتوا دادند . آنگاه روى به غرناطه آورد .\r\nفرمانرواى آن عبد اللّه بن بلكين بن باديس را از آنجا برداشت و برادرش تميم را نيز از مالقه عزل كرد . زيرا اين دو در برانگيختن آلفونسو به دشمنى با او توطئه كرده بودند . از اين پس ابن عباد از او بيمناك شد و از ديدار با او تن زد و از آن پس زبان ساعيان به كار افتاد .\r\nيوسف بن تاشفين به سبته رفت و در آنجا استقرار يافت . امير سير بن ابى بكر بن محمد بن وركوت را امارت اندلس داد و او را روانه ساخت . ابن عباد نه به استقبال او رفت و نه در حق\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nاو نيكى كرد . امير سير اين گونه اعمال او را از نظر دور نداشت و پيام داد كه بايد به فرمان امير يوسف بن تاشفين گردن نهد و به نفع او از حكومت خود را به كنارى كشد . پس ميانشان اختلاف افتاد و سير بر همهء قلمرو او غلبه يافت .\r\nهمچنين فرزندان المأمون را از قرطبه و امراى رنده و قرمونه را بر انداخت و بر همهء متصرفاتشان دست افكند و همه را بكشت . سپس به اشبيليه راند و معتمد بن عباد را در محاصره افكند . معتمدين عباد از آلفونسو يارى خواست . الفونسو براى رهايى او از محاصره بيامد ولى كارى نتوانست كرد . و دفاع سخت لمتونه او را ناتوان ساخت .\r\nمرابطين اشبيليه را در سال 484 به جنگ تصرف كردند و معتمد بن عباد را گرفتند و اسير كرده به مراكش بردند و او همچنان در بند يوسف بن تاشفين بود در زندان خود در اغمات در سال 490 بمرد .\r\nيوسف پس از اشبيليه آهنگ بطليوس كرد و فرمانرواى آن عمر بن الافطس را بگرفت و با پسرانش در روز عيد قربان سال 489 بكشت ، زيرا برايش يقين شده بود كه با الفونسو رابطه دارند و مىخواهند بطليوس را به دست او دهند .\r\nيوسف بن تاشفين در سال 490 براى بار سوم از آب گذشت و آلفونسو به سوى او در حركت آمد . آلفونسو لشكر به جنگ او بسيج كرده بود . يوسف بن تاشفين سپاهى زير نظر محمد بن الحاج روان نمود . مسيحيان شكست خوردند و مسلمانان پيروز شد .\r\nدر سال 493 امير يحيى بن ابى بكر بن يوسف بن تاشفين فرمان گرفت كه از آب بگذرد محمد بن الحاج و سير بن ابى بكر نيز به دو پيوستند و سراسر اندلس را از تصرف ملوك طوايف بيرون آوردند . و از آن ميان تنها سرقسطه در دست المستعين بن هود كه به مسيحيان متكى بود ، باقى ماند . امير مزدلى صاحب بلنسيه به غزاى برشلونه رفت و در آنجا كشتار و تاراج به راه انداخت و به جايى رسيد كه فاتحان پيش از او نرسيده بودند . سپس باز گرديد . بلاد اندلس در تصرف يوسف بن تاشفين درآمد و دولت ملوك الطوائف منقرض گرديد . مسيحيان پى در پى از مرابطين شكست خوردند و يوسف بن تاشفين امير المسلمين نام گرفت . پس به خليفه المستظهر باللّه عباسى به بغداد نامه نوشت و عبد اللّه بن محمد بن العربى المعافرى الاشبيلى و پسرش قاضى ابو بكر را نزد خليفه فرستاد . آن دو نيز با زبانى فصيح و نرم و ملاطفت آميز با خليفه سخن گفتند و مراسم ابلاغ به جاى آوردند و از او خواستند كه منشور امارت مغرب و اندلس را به نام او نويسد . خليفه نيز علم و منشور فرستاد . اين منشور هنوز هم در دست مردم باقى است . آن دو با مرسوم و منشور خليفه نزد او بازگشتند . امام غزالى و قاضى ابو بكر نيز به او نامه نوشتند و او را به دادگرى و تمسك به اعمال خير تحريض كردند و در باب ملوك الطوائف بر مقتضاى حكم خدا فتوا دادند .\r\nيوسف بن تاشفين براى بار چهارم نيز به سال 497 از آب بگذشت و به اندلس شد .\r\n\r\n","description":"","footnote":"","page_name":" 194 ","page_number":214},
  {"content":"\r\n\r\nدر اخبار بنى حماد از لشكر كشى المنصور بن الناصر به تلمسان در سال 497 به سبب فتنه‌اى كه ميان او و تاشفين بن تينعمر رخ داده بود و تصرف او اشير از متصرفات او را سخن گفتيم . اكنون مىگوئيم كه يوسف بن تاشفين با او چنين مصالحه كرد كه براى خشنودىاش تاشفين را در سال 497 عزل كند و مزدلى را از بلنسيه به آنجا فرستد و بلنسيه را به ابو محمد بن فاطمه دهد و غزوات او در بلاد مسيحيان بسيار شد .\r\nيوسف بن تاشفين در رأس سال پانصد جهان را بدرود گفت و پس از او پسرش على بن يوسف به جاى او نشست . على بن يوسف بهترين پادشاه بود . ايام فرمانروايى او دوران آسودگى بود و پيروزى اسلام بر كفر و كافران . على بن يوسف نيز به آن سوى آب لشكر برد و در بلاد دشمن كشتار كرد و اسير گرفت . آنگاه امير تميم برادر خود را بر اندلس امارت داد . طاغيه لشكر به جنگ امير نميم آورد ، نميم او را به هزيمت داد على بن يوسف در سال 503 از آب بگذشت و به جنگ طليطله رفت و در بلاد نصارى كشتار و تاراج كرد و بازگشت . پس از اين واقعه ابن رذمير ( پسر راميرو ) آهنگ سرقسطه كرد و ابن هود به دفاع لشكر بياراست . ولى مسلمانان شكست خوردند و ابن هود كشته شد . پسر راميرو شهر را محاصره كرد تا به فرمان او در آمدند .\r\nدر سال 509 موضوع ميورقه و غلبهء اهل جنوا بر آنان اتفاق افتاد . ميورقه در اين حادثه ويران گرديد و بار ديگر دست يكى از سرداران مرابطين - چنان كه به هنگام سخن در دولت ملوك الطوائف از آن ياد كرديم - آبادانى خويش باز يافت .\r\nعلى بن يوسف همچنان بر سرير اقتدار فرمان راند . در سال 526 منشور امارت غرب اندلس را به نام فرزند خود تاشفين بن على صادر كرد و او را امارت قرطبه و اشبيليه داد . زبير بن عمر را نيز با جماعتى از قومش همراه او نمود . منشور امارت شرق اندلس را نيز به ابو بكر بن ابراهيم مسوفى داد و او را در بلنسيه جاى داد . ابو بكر بن ابراهيم ممدوح ابن خفاجه است و نيز مخدوم ابو بكر بن باجهء حكيم معروف به ابن الصائغ . منشور امارت جزاير شرقى دانيه و ميورقه را هم به ابن غانيهء مسوفى داد . بدين گونه كارش استقامت گرفت .\r\nدر سال چهاردهم حكومت على بن يوسف ظهور المهدى صاحب دعوت موحدين بود .\r\nاو فقيهى علم آموخته و آگاه به فتاوى و اهل تدريس بود . امر به معروف مىكرد و نهى از منكر و در اين راه آسيبها ديده بود . در بجايه و تلمسان و مكناسه از فاسقان و ستمكاران رنج فراوان تحمل كرد . امير على بن يوسف او را به مناظره فرا خواند . مهدى در مجلس او بر خصوم خود كه همه از فقها بودند غلبه يافت و به قوم خود هرغه كه از مصامده بودند پيوست . چون على بن يوسف از عقايد او آگاه شد به جستجويش پرداخت و از هرغه او را طلب داشت . آنان از تحويل او سر بر تافتند . على بن يوسف سپاهى بر سر آن قوم فرستاد . در اين نبرد شكست خورد .\r\nزيرا قبايل هنتاته و تينملل نيز او را پناه دادند و تعهد كردند كه از او دفاع كنند و همراه او به حق قيام كنند و چنان كه در اخبار دولتشان خواهيم گفت - به دعوت براى او برخيزند .\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nمهدى در سال 526 هلاك شد . عبد المؤمن بن على كومى از اصحاب بزرگش به جاى او قرار گرفت . عبد المؤمن همهء مصامده را با هم متحد نمود و بارها به مراكش به غزا رفت .\r\nدر اندلس كار لمتونه به ضعف گراييد و كار موحدين در مغرب بالا گرفت .\r\nدر سال 537 على بن تاشفين بمرد . پسرش تاشفين بن على وليعهد او جانشين وى گرديد . ساكنان دو سوى آب - يعنى مغرب و اسپانيا - فرمانش را پذيرفتند و با او بيعت كردند .\r\nعبد المؤمن سپاهى بزرگ به جبال مغرب كشيد و تاشفين بن على در دشتها لشكر به حركت آورد تا در تلمسان فرود آمد . عبد المؤمن و موحدين در مكانى به نام كهف ضحاك ميان دو صخره از كوه تيرنى و مشرف بر دشت ، با او نبرد آغاز كردند . در آنجا مدد صنهاجه از سوى يحيى بن عبد العزيز صاحب بجايه ، همراه يا سردارش طاهر بن كباب برسيد ، ولى سپاه مرابطين درهم شكست . طاهر كشته شد و صنهاجيان كشتار شدند و تاشفين بن على به وهران گريخت و قرار بر اين نهاده بود كه به يارى لب بن ميمون فرمانده ناوگان خويش از معركه جان به در برد ولى موحدين به شهر حمله‌اى سخت كردند و به قولى در سال 541 هلاك شد . موحدين بر مغرب اوسط تسلط يافتند و قبايل لمتونه را قتل عام كردند .\r\nپس از هلاكت تاشفين بن على با پسرش ابراهيم در مراكش بيعت كردند و چون ناتوانش يافتند و عاجز خلعش كردند و با عم او اسحاق بن على بن يوسف بن تاشفين بيعت كردند . بدين منوال موحدين سراسر بلاد مغرب را از مرابطين ستاندند . اسحاق با جمعى از خواص قوم خود به نزد ايشان رفت . موحدين در مجلس عبد المؤمن همه را كشتند .\r\nعبد المؤمن و موحدين در سال 551 به اندلس درآمدند و امراى لمتونه را درهم شكستند و بلادشان را تصرف كردند و آنان هر يك به سويى گريختند . بقاياى ايشان به جزاير شرقى يعنى ميورقه و منورقه و يابسه افتادند و بر اين حال ببودند تا بار ديگر در ناحيهء افريقيه دولتى تأسيس كردند . و اللّه غالب على امره .\r\n\r\nخبر از دولت ابن غانيه از بازماندگان مرابطين و ملك و قدرت او در ناحيهء قابس و طرابلس و كشاكش او با موحدين و يارى كردن قراقوش ترك او را در كارش و آغاز كار و سرانجام او\r\nفرمانروايى مرابطين از آغاز در كداله از قبايل ملثمين بود تا آنگاه كه يحيى بن ابراهيم بمرد .\r\nميانشان اختلاف افتاد و عبد اللّه بن ياسين را نيز رها كردند . و چنان بود كه عبد اللّه بن ياسين ترك دنيا كرد و رهبانيت اختيار نمود . در اين احوال يحيى بن عمرو ابو بكر بن عمر از بنى ورتانطق از خاندانهاى رياست لمتونه دعوت آغاز كردند و جمع كثيرى از قومشان نيز با ايشان يار شدند و با ديگر قبايل ملثمين جهاد آغاز نهادند . از مسوفه هم شمار بسيارى در دعوت مرابطين\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nشركت داشتند از اين رو در اين دولت از رياست بهره‌مند بودند . على بن يحيى المسوفى از رجال ايشان و دليرانشان بود و در نزد يوسف بن تاشفين به سبب مقامى كه در ميان قوم خود داشت صاحب منزلت بود . قضا را در كشمكشى كه ميان او و يكى از رجال لمتونه اتفاق افتاد لمتونى را بكشت و دو خاندان بر ضد هم قيام كردند و يحيى به صحرا گريخت . يوسف بن تاشفين خونبهاى مقتول را پرداخت و على را پس از چند سال از فرارگاهش بياورد و زنى از خاندان خود به او داد به نام غانيه . غانيه براى على بن يحيى دو فرزند آورد يكى محمد و يكى يحيى و اين دو در سايهء تربيت و كفالت او رشد يافتند .\r\nعلى بن يوسف بن تاشفين حق دوستى و خويشاوندى به جاى آورد و يحيى بن غانيه را امارت غرب اندلس داد و او را در قرطبه فرود آورد و محمد بن غانبه ، برادر ديگر را امارت جزاير شرقى ، ميورقه و منورقه و يابسه داد . اين وقايع در سال 520 اتفاق افتاد .\r\nاز آن پس دولت مرابطين لمتونى منقرض شد و موحدين بر سر كار آمدند . از اندلس هيئتى به نزد عبد المؤمن آمد . عبد المؤمن ابو اسحاق بران بن محمد مصمودى از رجال موحدين را با آنان بفرستاد و او را فرمان نبرد با لمتونه داد . و مادر اخبار ايشان آورديم . ابو اسحاق اشبيليه را گرفت و خواستار اطاعت يحيى بن على بن غانيه شد و او را از قرطبه به جيان و قلعه آورد . و خود به غرناطه رفت تا هر كه را در آنجا از قبايل لمتونه زندگى مىكند به فرمان موحدين در آورد . يحيى بن على بن غانيه به سال 543 به هلاكت رسيد و او را در قصر باديس بن حبوس به خاك سپردند ولى محمد بن على بن غانيه همچنان به فرمانروايى خويش ادامه مىداد تا مرگش فرا رسيد و پسرش عبد اللّه به جانشينى او برگزيده شد .\r\nچون عبد اللّه بن محمد بن على بمرد برادرش اسحاق بن محمد بن على جانشين او شد .\r\nبعضى گويند كه اسحاق بعد از پدر خود محمد به حكومت رسيد . و او پدر را به سبب گرايشى كه به پسر ديگرش عبد اللّه داشت بكشت و گويند هر دو را با هم به قتل آورد . آنگاه خود زمام امور ملك به دست گرفت تا در سال 580 به هلاكت رسيد . بارى از محمد بن على هشت پسر بر جاى ماند : محمد و على و يحيى و عبد اللّه و غازى و سير و منصور و جباره . پس از او پسرش محمد به فرمانروايى رسيد . چون يوسف بن عبد المؤمن به اندلس رفت - در سال هشتاد - محمد اظهار اطاعت كرد ابن زبرتير را فرستاد تا پايه فرمانبردارى او بيازمايد چون على بن زبر تير رسيد برادرانش از اين عمل به خشم آمدند و او را گرفتند و در بند كشيدند . در اين هنگام على [ بن اسحاق 
  ] بن محمد بن على زمام امور به دست گرفت و برادران در باز گردانيدن ابن زبرتير به نزد كسى كه او را فرستاده بود تعلل كردند و مانع رسيدن ابن زبر تير به كشتيها شدند . تا خبر يافتند كه خليفه يوسف العسرى [ 1 
  ] در اركش به هنگام جهاد به شهادت رسيده و پسرش يعقوب\r\n\r\n\r\n","description":"","footnote":"\r\n[ ( 1 ) 
  ] العشرى هم خوانده مىشود .\r\n","page_name":" 197 ","page_number":217},
  {"content":"\r\n\r\nجانشين او شده است پس ابن زبر تير را بر بند بر نهادند و با سى و دو كشتى جنگى خود و ناوگان او در دريا به حركت آمدند . برادرانش يحيى و عبد اللّه و غازى نيز همراه او بودند . عم خود ابو زبير را امارت ميورقه داد و به سوى بجايه به راه افتادند و به هنگامى كه مردمش بىخبر بودند شب هنگام به شهر رسيدند . فرمانرواى بجايه السيد ابو الربيع بن عبد اللّه بن عبد المؤمن بود .\r\nبراى برخى كارها در خارج شهر به مكانى به نام ايميلول رفته بود . اهل شهر هيچ ممانعتى نكردند و مهاجمان در ماه صفر سال 581 بر شهر مسلط شدند و السيد ابو موسى بن عبد المؤمن را در بند كشيدند . او از افريقيه مىآمد و آهنگ مغرب داشت . و هر چه در خانه‌هاى سادات موحدين بود همه را تاراج كردند .\r\nوالى قلعه آهنگ مراكش داشت ، چون از اوضاع بجايه خبر يافت بازگشت تا به يارى السيد ابو الربيع پردازد . على بن [ اسحاق بن محمد بن 
  ] غانبه به سوى آن دو راند و هر دو را منهزم ساخت و بر اموال و بنهء آنها مستولى گرديد . آن دو به تلمسان گريختند و در آنجا بر السيد ابو الحسن بن ابى حفص بن عبد المؤمن فرود آمدند و به استحكام و تعمير باروهاى تلمسان پرداختند و نزد او ماندند و از او خواستند حمله را آغاز كند . على بن اسحاق بن محمد بن غانيه هر چه از اموال بود تاراج كرد و ميان عربها و كسانى كه به آنان پيوسته بودند تقسيم كرد .\r\nسپس به الجزاير راند و آنجا را فتح كرد و يحيى بن اخى طلحه را بر الجزاير بر گماشت . سپس مازونه را گشود و به مليانه رفت و آن را تسخير نمود و يدر بن عايشه را بر آن امارت داد .\r\nبه جانب قلعه در حركت آمد و سه روز آن را محاصره كرد و به جنگ بگشود . در مغرب نيز اعمالى درخشان نمود . آنگاه رهسپار قسنطينه شد . شهر در برابر او مقاومت ورزيد . گروههايى از عرب به ديدار او آمدند و بر او گرد آمدند . على بن محمد بن غانيه از آن يارى خواست عربها با حليفان خويش به ياريش آمدند . چون خبر به منصور كه در سبته بود و از جنگ باز مىگشت رسيد ، سپاهيان را در خشكى زير نظر السيد ابو زيد بن ابى حفض بن عبد المؤمن به حركت در آورد و منشور امارت مغرب اوسط را به نام او نوشت و ناوگانى از دريا فرستاد ، به سردارى احمد الصقلى و فرماندهى آن به ابو محمد بن ابراهيم بن جامع داد لشكرها به هر سو به جنبش آمدند . مردم الجزاير بر يحيى بن اخى طلحه و يارانش بشوريدند و السيد ابو زيد بر ياران ابن غانيه پيروز شد و در شلف كشتارشان كرد . ولى از سر خون يحيى بن طلحه در گذشت . يدر بن عايشه از مليانه شب هنگام خارج شده بود . سپاهى به تعقيبش رفتند و دريافتندش و او را پس از جنگى با بربرها به هنگامى كه مىخواستند در پناهش گيرند ، دستگير كردند و نزد السيد ابو زيد آوردند .\r\nابو زيد به قتلش آورد . ناوگان به بجايه شتافت و مردم بر يحيى بن غانيه بشوريدند . يحيى نزد برادرش على گريخت . على سرگرم محاصرهء قسنطينه بود و اين به هنگامى بود كه محاصره را سخت كرده بود . السيد ابو زيد با سپاه خود به تكلات از حوالى بجايه فرود آمده بود و السيد ابو موسى را از زندان آزاد كرده بود . سپس در طلب دشمن به حركت آمد . على [ بن محمد بن\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nغانيه 
  ] از محاصرهء قسنطينه در حالى كه بر شهر مستولى مىشد دست برداشت و شتابان راه صحرا در پيش گرفت و موحدين در پى او بودند تا به مقره و نقاوس رسيدند . سپس به بجايه راندند .\r\nالسيد ابو زيد لشكر گرد آورد و از پى على بن غانيه به قفصه راند و آنجا را تصرف نمود و بر توزر و قسطيله فرود آمد . مردم آن شهر مقاومت كردند . اين بود كه على بن محمد بن غانيه رهسپار طرابلس شد . قراقوش ترك مظفرى در آنجا بود . بنا بر آنچه ابو محمد التجانى در كتاب رحلهء خود آورده است . به صلاح الدين ايوبى فرمانرواى مصر برادرزادهء خود تقى الدين فرزند شاهنشاه را به مغرب فرستاد تا هر چه تواند از بلاد آنجا را بگشايد تا اگر روزى مورد بازخواست نور الدين محمود بن زنگى صاحب شام واقع شد به آنجا پناه جويد . عم صلاح الدين از وزراى نور الدين بود . چون در مصر نيرومند شده بودند از عواقب آن بيمناك شدند . پس تقى الدين را حادثه‌اى پيش آمد از راه بازگشت و قراقوش ارمنى با جمعى از سپاه خود از او جدا شد و ابراهيم بن قراتكين سلاح دار المعظمى منسوب به الملك المعظم شمس الدولة بن ايوب برادر صلاح الدين نيز بگريخت . اما قراقوش به سنتريه رفت و در سال 586 و به نام صلاح الدين و سرور خود تقى الدين خطبه خواند و خبر پيروزى خويش به ايشان نوشت . آنگاه زويله و اوجله را فتح كرد و بر بنى خطاب هوارى فرمانروايان فزان چيره گرديد . در آن ايام محمد بن الخطاب بن يصلتن بن عبد اللّه بن صنفل بن خطاب آخرين ملوك آن خاندان حكومت مىكرد . مركز مملكتش زويله بود . و آنجا را زويلة ابن خطاب مىگفتند . قراقوش او را دستگير كرد و اموالش را بستد و در بندش بداشت تا هلاك شد . قراقوش همچنان بلاد را فتح مىكرد تا به طرابلس رسيد . اعراب دباب و سليم بر او گرد آمدند و او به همراه ايشان رهسپار جبل نفوسه گرديد و آنجا را در تصرف آورد و اموال آنجا را به عرب داد كرد . مسعود بن زمام شيخ دواوده از قبايل رياح به هنگام فرارش از مغرب - چنان كه گفتيم - به او پيوست و هر دو در فتح طرابلس دست به دست هم دادند .\r\nراهزنان عرب از هلال و سليم بر او گرد آمدند . او نيز باب عطا بر روى ايشان بگشود و بر طرابلس و بلاد ماوراء - آن فرمان راند . قراقوش از ارمن بود . او را المظفرى مىگفتند زيرا مملوك الملك المظفر بود . همچنين او را الناصرى مىخواندند زيرا به نام الملك الناصر صلاح الدين خطبه خوانده بود . در امضاهاى ( ظهاير ) خود ولى امر المؤمنين - به سكون ميم - مىنوشت و علامت امضا را به خط خود در پايان نامه رقم مىزد : وثفت باللّه وحده . اما ابراهيم بن قراتكين ياور او همراه عربها به قفصه رفت و همهء منازل بين راه را تصرف كرد .\r\nبا بنى الرند رؤساى قفصه مراوده داشت و بدان سبب كه ايشان از بنى عبد المؤمن رخ برتافته بودند دست او را در شهر باز گذاشتند . پس به داخل شهر شد و به نام خلفاى عباسى و صلاح الدين خطبه خواند . المنصور ابو يعقوب يوسف موحدى به هنگام فتح قفصه او را به قتل رسانيد و ما در اخبار موحدين از آن ياد خواهيم كرد .\r\n\r\n","description":"","footnote":"","page_name":" 199 ","page_number":219},
  {"content":"\r\n\r\n\r\nبازگشت به خبر ابن غانيه\r\nچون على بن غانيه به طرابلس رسيد و با قراقوش ديدار كرد ، هر دو اتفاق كردند كه بر ضد موحدين دست يارى به هم دهند . ابن غانيه همهء اعراب بنى سليم و آنان را كه در برقه همجوارشان بودند استمالت كرد و به ميان ايشان رفت . همهء كسانى كه از فرمانبردارى موحدين انحراف جسته بودند چون قبايل جشم و رياح و اثبج از قبايل بنى هلال ، گرد او را گرفتند .\r\nولى قبيلهء زغبه با آنان همرأى نشد و به موحدين گرويد . بقاياى قوم ابن غانيه از لمتونه و مسوفه از اطراف به او پيوستند و بدين گونه كارش استوارى گرفت و بار ديگر سيادت قوم را در اين سرزمين تجديد كرد و رسوم ملك تازه گردانيد و سپاه و سلاح گرد آورد و بسيارى از بلاد جريد را فتح كرد و دعوت عباسيان را بر پاى داشت . سپس پسر خود و كاتب خود عبد البر بن فرسان الاندلسى را كه از سواران سلحشور اندلس بود نزد خليفه الناصر لدين اللّه به بغداد فرستاد و از او مدد و يارى خواست . خليفه نيز براى او منشور فرستاد و در باب او و از ديوان خليفه نامه‌اى به مصر و شام به نايب خليفه در آن بلاد ، صلاح الدين يوسف بن ايوب ، صادر گرديد . چون نامه به مصر آمد صلاح الدين نيز نامه‌اى به قراقوش نوشت و همه در نشر دعوت عباسى دست اتحاد به هم دادند .\r\nابن غانيه قراقوش را در محاصرهء قابس يارى داد و قراقوش قابس را از دست سعيد بن ابى الحسن به در آورد و يكى از موالى خود را بر آن گماشت و ذخاير خويش به آنجا حمل كرد به آن دو خبر رسيد كه مردم قفصه از فرمان ابن غانيه سر برتافته‌اند اين بار قراقوش به يارى او شتافت و قفصه را به جنگ بگشود . پس اين غانيه به توزر راند و قراقوش همچنان او را يارى مىكرد تا توزر را نيز فتح كرد . چون به المنصور [ ابو يوسف يعقوب 
  ] خبر رسيد كه ابن غانيه و قراقوش در افريقيه چه كارها كرده‌اند و در بلاد جريد چه فتوحات ، در سال 583 از مراكش در حركت آمد تا آن مهم چاره سازد و آنچه را از او گرفته‌اند باز پس ستاند . پس به تونس داخل شد و بياسود و بر مقدمه السيد ابو يوسف يعقوب بن ابى حفص عمر بن عبد المؤمن را با عمر بن ابى زيد از اعيان موحدين روانه ساخت . ابن غانيه بر حسب قرار خويش با سپاه بيامد .\r\nموحدين شكست خوردند و عمر بن ابو زيد و جماعتى از ايشان منهزم شدند و على بن زبرتير با چند تن ديگر كشته شد و هر چه متاع و اموال داشتند به غارت رفت . مهاجمان به تونس راندند . المنصور يعقوب بار ديگر سپاه گرد آورد و در برابرشان مقاومت ورزيد . اين واقعه در ماه شعبان همان سال بود . اين بار ابن غانيه و قراقوش به جريعة الذقن وا پس نشستند . مردم قابس به شهرى كه از آن قراقوش بود به فرمان المنصور در آمدند و هر چه از ياران قراقوش در نزد آنها بود تسليم كردند و به مراكش بردند . المنصور آهنگ توزر نمود و توزر را محاصره كرد . در آنجا نيز مردم تسليم شدند و هر كه را از ياران ابن غانيه يافتند تسليم او كردند .\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nالمنصور به قفصه باز گرديد و مردم به حكم او گردن نهادند و هر كه از لشكريان در آنجا يافت بكشت . ابراهيم بن قراتكين را نيز بكشت ولى بر ديگر ياران ايشان منت نهاد و آزادشان نمود . بر مردم شهر منت نهاد و حكم مساقات املاكشان را به آنان باز گرداند . سپس به جنگ عربها رفت و محلات و احيائشان را تاراج نمود تا همه به فرمان او در آمدند و آنان كه هنوز بر سر خلاف و عصيان بودند چون قبايل جشم و رياح و عاصم - چنان كه گفتيم - به مغرب گريختند . و اين واقعه در سال 584 بود .\r\nابن غانيه [ على بن اسحاق بن محمد بن على 
  ] و قراقوش بار ديگر بسيج سپاه كردند تا به بلاد جريد حمله برند . ابن غانيه در يكى از نبردهايش با مردم نفزاوه در سال 584 هلاك شد . بدين گونه كه تيرى بر او آمد كه هلاكش در آن بود . در آنجا به خاكش سپردند .\r\nپس از چندى پيكرش را به ميورقه بردند و در آنجا دفن كردند . پس از او برادرش يحيى بن اسحاق بن محمد بن غانيه به حكومت رسيد . او نيز چون برادرش با قراقوش راه دوستى و يارى پيمود .\r\nقراقوش در سال 584 به موحدين گرويد و نزد ايشان به تونس رفت . السيد ابو زيد بن ابى حفص بن عبد المؤمن او را پذيرا گرديد و چند روز نزد او بماند سپس گريخت و به قابس از بنى سليم ستم بسيار روا داشت و در قصر العروسيين هفتاد تن از آنان را به قتل آورد . از آنان جمله بود محمود بن طوق ابو المحاميد و حميد بن جاريه ابو الجوارى . آنگاه به طرابلس لشكر برد و طرابلس را فتح كرد . به بلاد جريد باز گرديد و بر بيشتر آن مستولى شد . سپس ميان او و يحيى بن غانيه خلاف افتاد . يحيى لشكر بر سر او برد قراقوش فرصت غنيمت شمرد و به كوهستان پناه برد و در آنجا پنهان گرديد . سپس به صحرا گريخت و در ودان فرود آمد و پيوسته در آنجا بود تا يحيى بن غاييه ، پس از مدتى او را محاصره كرد . انتقامجويان دباب نيز بر ضد او اجتماع كردند . ابن غانيه او را منهزم ساخت بگرفت و بكشت . پسرش به موحدين پيوست و پيوسته در حضرت بود تا ايام المستنصر [ ابو يعقوب يوسف ثانى 
  ] كه به ودان گريخت و فتنه‌ها انگيخت .\r\nبه خبر باز مىگرديم : چون يحيى ابن غانيه بر جريد مستولى شد ، ياقوت از موالى قراقوش را به تسليم فرا خواند . التجانى در رحلهء خويش چنين روايت كرده . ياقوت به طرابلس رفت . ابن غانيه در طرابلس با او نبرد كرد و محاصره‌اش به دراز كشيد . ياقوت نيكو دفاع كرد .\r\nيحيى ناوگان ميورقه را فراخواند ، برادرش عبد اللّه با دو گروه از كشتيها به ياريش آمد . يحيى بر طرابلس مستولى گرديد و ياقوت را به ميورقه فرستاد . ياقوت همچنان در ميورقه در بند بود تا موحدين شهر را تسخير كردند .\r\nاز اخبار ميورقه آنكه ، چون على بن غانيه به فتح بجايه آمد برادرش محمد و على بن زبرتير را در زندان همچنان بداشت . چون آن حوالى از فرزندان غانيه خالى گرديد و بسيارى از\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nنگهبانان دور شدند ، على بن زبرتير در زندان چند تن از اهل جزيره را بفريفت و در آنجا به نفع محمد شعار سر دادند . و قلعه را محاصره كردند . مردم قلعه چنان مصالحه كردند كه محمد را از زندانش آزاد سازند كار به دست او افتاد و به دعوت موحدين داخل شد و با على بن زبرتير نزد المنصور [ ابو يوسف يعقوب 
  ] رفت . عبد اللّه بن اسحاق پس از رفتن ايشان به ميورقه در آمد . او از افريقيه به صقليه آمد . مردم صقليه او را با چند كشتى يارى كردند و او به هنگامى كه برادرش محمد نزد المنصور رفته بود به شهر در آمد و آن را تصرف كرد و همچنان در آنجا بماند . آنگاه براى برادرش على كه در طرابلس بود يارى فرستاد - چنان كه گفتيم - آنان نيز ياقوت را نزد او فرستادند و او به زندانش فرستاد تا آنگاه كه در سال 599 موحدين بر او غلبه يافتند و او را كشتند و ياقوت به مراكش رفت و در آنجا بمرد .\r\nبازگشت به خبر : چون ابن غانيه از كار طرابلس بپرداخت ، تاشفين فرزند عم خود غازى را بر آن امارت داد و آهنگ قابس نمود . عامل موحدين عمر بن تافراكين را آنجا بيافت .\r\nفرمانرواى تونس شيخ ابو سعيد بن ابى حفص او را به قابس فرستاده بود زيرا مردم قابس پس از فرار نايب قراقوش از آنجا او را خواستار شده بودند و اين به هنگامى بود كه ابن غانيه كار طرابلس را گرفته بود . پس به غزاى قابس رفت و بر مردمش سخت گرفت تا از او امان خواستند بدان شرط كه راه بر عمر بن تافراكين گشاده دارد . ابن غانيه اين شرط بپذيرفت . او را به شهر در آوردند . ابن غانيه شهر را در سال 591 تصرف كرد . شصت هزار دينار از آنان غنيمت گرفت .\r\nدر سال 597 آهنگ مهديه نمود و بر آن غلبه يافت و محمد بن عبد الكريم ركراكى را كه در آنجا شورش كرده بود بكشت .\r\nاز اخبار [ محمد بن عبد الكريم 
  ] آنكه او در مهديه پرورش يافته و در زمرهء سپاهيان مزدور آن شهر در آمده بود . او كومى الاصل بود . مردى شجاع بود و براى خود مردها و مركبها فراهم نمود و بر اعرابى كه در آن اطراف فساد مىكردند حمله مىبرد ، و اين امر سبب شد آوازه‌اش در همه جا بپيچد ، ابو سعيد بن ابى حفص از سوى المنصور [ ابو يوسف يعقوب 
  ] - در آغاز حكومتش - به افريقيه آمد و برادر خود ابو على يونس را امارت مهديه داد و او از محمد بن عبد الكريم دو سهم از غنايم را طلب داشت . محمد بن عبد الكريم امتناع كرد . يونس او را در بند و شكنجه كشيد و به زندان عقوبت كرد . محمد بن عبد الكريم آهنگ شورش نمود و با برخى خواص او در گفتگو شد . تا در سال 595 بر ابو على يونس بشوريدند و گرفته در بندش كشيدند . و يونس در بند بماند تا برادرش ابو سعيد پانصد دينار زر خالص فداء داد و آزادش نمود . ابن عبد الكريم در مهديه راه خودكامگى پيش گرفت و به نام خود دعوت كرد و خود را المتوكل على اللّه خواند . سپس السيد ابو زيد بن ابى حفص عمر بن عبد المؤمن والى افريقيه شد و در سال 596 با محمد بن عبد الكريم در تونس نبرد كرد . محمد بن عبد الكريم در درون وادى لشكرگاه زد و سپاه موحدين از هر سو حمله كردند ابن عبد الكريم منهزمشان\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nساخت و مدتى ايشان را در محاصره گرفتند . سپس خواستند كه محاصره را پايان دهد او نيز پايان داد و از آنجا به محاصرهء يحيى بن غانيه به فاس رفت و مدتى در آنجا به جنگ پرداخت .\r\nسپس به سوى قفصه در حركت آمد و ابن غانيه از پى او بيرون شد . ابن عبد الكريم از مقابل او بگريخت و به مهديه رفت . ابن غانيه در آنجا در سال 597 محاصره‌اش كرد . السيد ابو زيد با دو گروه از جنگجويان ياريش نمود . تا آنگاه كه ابن عبد الكريم به فرمان در آمد . ابن غانيه او را بگرفت و ابن عبد الكريم در بند او به هلاكت رسيد . ابن غانيه بر مهديه مستولى شد و آن را بر قلمرو خويش چون طرابلس و قابس و صفاقس و جريد بيفزود . سپس آهنگ نواحى غربى افريقيه نمود و در باجه به جنگ رفت و منجنيقها نصب كرد و آنجا را به جنگ بگشود و ويران كرد و عامل آن عمر بن غالب را بكشت . فراريان آن به اربس و شقبناريه رفتند زيرا شهر يكسره خراب شده بود . چندى بعد ساكنانش كه از سوى السيد ابو زيد امان داده شده بودند ، بازگشتند . ابن غانيه بار ديگر به شهر لشكر برد . السيد ابو الحسن برادر السيد ابو زيد به دفاع او آمد . در قسنطينه دو لشكر روياروى شدند موحدين منهزم گشتند و او بر لشگرگاهشان غلبه يافت .\r\nسپس آهنگ بسكره نمود و بر آن غلبه يافت و دستهاى مردمش را ببريد و نگهبان شهر ابو الحسن بن ابى يعلى را بگرفت . همچنين تبسه و قيروان را فتح كرد . مردم بونه با او بيعت نمودند و او به مهديه باز گرديد . دولتش نيرومند شد . پس قصد محاصرهء تونس نمود و در سال 599 لشكر بدان سو برد . پسر عم خود على بن غازى را امارت مهديه داد . خود بر جبل الاحمر در بيرون شهر تونس فرود آمد و برادرش در حلق الوادى . سپس لشكر خود بر گرد شهر بداشتند و خندقش را بينباشتند و منجنيق و ديگر آلات نصب كردند . پس از چهار ماه از محاصرهء آن در پايان قرن ششم به تصرفش در آوردند . السيد ابو زيد و پسرانش را و همهء موحدين را كه با او بودند بگرفت . و بر مردم تونس صد هزار دينار غرامت بست و ابن عصفور كاتب خود و ابو بكر بن عبد العزيز بن سكاك را به گرفتن آن بر گماشت . آن دو مردم را به شكنجه كشيدند آنچنان كه بيشترشان مرگ را بر زندگى برگزيدند و خود را كشتند . گويند اسماعيل بن عبد الرفيع كه از خاندانهاى شهر بود خود را در چاهى افكند و هلاك كرد . آنگاه فرمان رسيد كه دست از مطالبه بدارند .\r\nآنگاه لشكر به نفوسه برد . السيد ابو زيد در لشكرگاه او در بند بود . در آنجا نيز چنان كرد كه در ديگر جايها كرده بود و هزار هزار دينار غرامت گرفت و بر مردم ستم بسيار كرد و كشتار بسيار نمود و طغيان و سركشيش افزون گرديد . خبر آنچه كه او و پيش از او ابن عبد الكريم بر سر مردم آورده بودند به محمد الناصر به مراكش رسيد . به هم بر آمد و در سال 601 به دفع او در حركت آمد .\r\nيحيى بن غانيه از حركت او خبر يافت . از تونس به قيروان رفت ، سپس به قفصه .\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nعربها گردش را گرفتند و گروگانها دادند كه در يارى و دفاع يك دل باشند . به طرة از دژهاى نفزاوه رسيد و آنجا را تاراج كرد . سپس بر مطماطه فرود آمد . الناصر به تونس راند و از آنجا به قفصه و سپس به قابس . ابن غانيه به جبل دمر پناه برد و الناصر او را رها كرده به مهديه بازگشت و شهر را در محاصره گرفت و آلات حصار نصب نمود .\r\nالناصر در سال 602 شيخ ابو محمد عبد الواحد بن ابى حفص را به قتال ابن غانيه فرستاد با چهار هزار از موحدين . در كوه تاجرا از نواحى قابس با او روبرو شد . در اين نبرد بر سپاه ابن غانيه شكست افتاد و برادرش جبارة بن اسحاق كشته شد و السيد ابو زيد از زندانش آزاد گرديد . سپس محمد الناصر مهديه را گشود . على بن الفازى به نزد او رفت . الناصر بپذيرفت و مكانت و مرتبت او بر افراشت و او را هدايا و تحف داد . آن هديه را هم در آن هنگام ناصح غلام او از سبته فرستاده بود . در آن ، دو جامهء مرصع به جواهر بود . الناصر همهء آن هدايا را تسليم او كرد و همچنان با او بود تا در جهاد شهادت يافت .\r\nالناصر يكى را از موحدين به نام محمد بن يغمور بر مهديه امارت داد و به تونس باز گرديد . سپس نگريست تا از ميان ياران چه كسى را امارت افريقيه دهد كه بتواند راه متجاوزان بر آن را ببندد و از آن دفاع كند بخصوص در برابر ابن غانيه و ياران او . اختيارش بر شيخ ابو محمد بن ابى حفص افتاد . در سال 603 - چنان كه در اخبارش آورديم . او را منشور امارت داد . الناصر به مغرب باز گرديد و ابن غانيه براى نبرد با موحدين به سوى تونس نهضت نمود . اعراب را از دواوده و غير ايشان گرد آورد . امير دواوده محمد بن مسعود بن سلطان بود دو سپاه در شبرو از نواحى تبسه روياروى شدند . سپاه ابن غانيه منهزم گرديد و او به سوى طرابلس رفت .\r\nسپس با جماعات خود از عرب و ملثمين رهسپار مغرب شد و به سجلماسه رسيد . سپاه او در راه اموال فراوان تاراج كردند و در همه جا خونريزى و فساد به راه انداختند . ابن غانيه رهسپار مغرب اوسط شد و مفسدان زناته نيز در ركاب او بودند . فرمانرواى تلمسان السيد ابو عمران موسى بن يوسف بن عبد المؤمن به نبرد او آمد . در تاهرت نبرد در گرفت . ابن غانيه او را شكست داد و فرزندش را نيز اسير كرد و به افريقيه باز گرديد . شيخ ابو محمد صاحب افريقيه با جماعات موحدين راه بر او گرفتند و غنايمى را كه همراه داشتند بستدند . ابن غانيه به جبال طرابلس پيوست و برادرش سير بن اسحاق به مراكش مهاجرت كرد . الناصر او را بپذيرفت و اكرامش كرد . سپس طوايف عرب از رياح و عوف و نفاث و هر كه از قبايل بربر كه با آنها بود به گرد ابن غانيه جمع شدند و آهنگ افريقيه نمودند . شيخ ابو محمد در سال 606 به دفاع برخاست و در جبل نفوسه با آنان مصاف داد و لشكرشان را از هم بپراكند و هر چه غنايم همراه داشتند از اسب و سلاح بستد . در اين روز محمد بن الغازى و جوار بن ويغر بن المغراوى كشته\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nشدند . همچنين پسر عمش به قتل رسيد و از عربهاى هلالى نيز امير قره - چنان كه ابن نخيل او را ناميده است - كشته شد .\r\nابن نخيل حكايت كند كه غنايم موحدين در اين روز از سپاه ملثمين هجده هزار چارپا بود و اين شكست سبب شد كه در نيرويشان سستى افتد و از هيبت و بأسشان بكاهد .\r\nقبايل نفوسه بر كاتب ابن غانيه ، ابن عصفور شوريدند و دو فرزند او را كشتند . ابن غانيه او را فرستاده بود تا خراج بستاند . شيخ ابو محمد در نواحى افريقيه به حركت در آمد تا از تاراج آنها جلو گيرد و شيوخشان را به تونس جاى داد تا مردم از شر و فساد ايشان در امان مانند . بدين گونه اوضاع افريقيه به صلاح آمد . و اين حال ببود تا در سال 618 كه ابو محمد هلاك شد . پس از ابو محمد ، السيد ابو العلى ادريس بن يوسف بن عبد المؤمن به امارت افريقيه برگزيده شد . بعضى مىگويند كمى پيش از مرگ شيخ ابو محمد در سال 618 به اين سمت منصوب گرديد . بعد از هلاكت شيخ ابو محمد ، بار ديگر ابن غانيه را هواى شورش در سر افتاد و در اينجا و آنجا دست به كشتار و تاراج زد . رعيتش از اين عمل او را سرزنش نمودند . السيد ابو العلاء به سوى او نهضت كرد و در قابس فرود آمد و در قصر العروسيين اقامت جست . پسرش سيد ابو زيد ، را با سپاهى از موحدين به درج و غدامس و سپاهى ديگر را براى محاصرهء ابن غانيه به ودان فرستاد . ابن غانيه به زاب گريخت . السيد ابو زيد از پى او برفت و در بسكره با او مصاف داد و شهر را بگرفت . ابن غانيه با جمعى از اوباش عرب و بربر جان به در بردند .\r\nالسيد ابو زيد با سپاه موحدين و قبايل هواره از پىاش روان شدند . به سال 621 در بيرون شهر تونس با او مصاف دادند . ابن غانيه و لشكر او شكست خورد و بسيارى از ملثمين كشته شدند و دستهاى موحدين از غنايم پر شد .\r\nهواره را كه اميرشان حناش بن بعرة بن ونيفن بود در اين حمله و هجوم اثرى مشهود بود و اقدامى نيكو . پس از اين واقعه به السيد ابو زيد خبر مرگ پدر برسيد . او در تونس مرده بود .\r\nاز اين رو باز گرديد . بنى ابو حفص به مكان پدرشان شيخ ابو محمد به امارت افريقيه باز گردانيده شدند . از آن ميان امير ابو زكريا عهده‌دار امر حكومت افريقيه شد . اين امير ابو زكريا جد خلفاى حفصيه است . با وجود او بناى كار اين خاندان در افريقيه استوارى گرفت . او در برابر ابن غانيه نيك پايدارى كرد و او را در اقطار افريقيه فرارى ساخت . اندك اندك دست او از مردم و رعاياى آن بلاد كوتاه شد و همچنان با مشتى عرب در آن باديه‌ها سرگردان بود . تا بالاخره گاه به سجلماسه مىرسيد در اقصاى مغرب و گاه به عقبة الكبرى از حوالى مصر . پس بر اين مذكور ، صاحب سويقه از حوالى برقه غلبه يافت و در واجر ميان متيجه و مليانه بر قبايل مغراوه كه در آنجا سكونت داشتند مستولى شد و اميرشان منديل بن عبد الرحمان را بكشت و پيكرش را بر باروى شهر بردار كرد .\r\nابن غانيه جماعتى مردان سپاهى به مزدورى گرفته بود چون از خدمت ملول شدند ،\r\n\r\n","description":"","footnote":"","page_name":" 205 ","page_number":225},
  {"content":"\r\n\r\nايشان را رها كرد از پى كار خود روند . در سال 633 درگذشت او را به خاك سپردند . نشان قبر او بر افتاده است . بعضى گويند در وادى وجران است در جنوب اربس و گويند در مليانه است در وادى شلف و گويند در صحراى باديس و بنومه [ 1 
  ] است از بلاد زاب . امر ملثمين از مسوفه و لمتونه در همهء بلاد افريقيه و مغرب و اندلس با مرگ او به انقراض كشيد و فرمانروايى صنهاجه از روى زمين بر افتاد .\r\nاو را چند دختر بود كه آنان را نزد امير ابو زكريا فرستاده بود . زيرا ميان آن دو چنين پيمانى بسته شده بود . چون خبر وفات پدرشان را شنيد در حق آنها نيكى كرد و شرايط سرپرستى به جاى آورد و بر ايشان در حضرت خويش قصرى بنا كرد . اين قصر هم بر جاى است و آن را قصر البنات گويند . دختران تحت حراست او در نعمت و مكنت بر حسب وصيت پدرشان ماندند . گويند دختران را پسر عمى بود كه يكى از ايشان را خواستگارى كرد . امير ابو زكرياء نزد او كس فرستاد و گفت : اين پسر عم تو است و از هر كس به تو سزاوارتر است . آن دختر جواب داد : اگر او پسر عم ما بود بيگانگان ما را سرپرستى نمىكردند . آن دختران ببودند تا زندگيشان پس از عمرى دراز به سر آمد .\r\nپدرم ، كه خدايش بيامرزد ، مرا حكايت كرد كه يكى از دختران را در ايام نوجوانيش ديده بود در سال 710 كه از نود سالگى در گذشته بوده . پدرم گفت : به ديدارش رفتم . از شريفترين زنان بود . روحى پاك و خلقى نيكو و صفاتى پاكيزه داشت . و اللّه وارث الارض و من عليها .\r\nاين ملثمين و قبايلشان در اين عهد در جولانگاههاى خود همجوار سياهان هستند .\r\nو ميان ايشان و ريگستانى كه هم مرز بلاد بربر در مغرب و ناحيهء افريقيه است حائل‌اند :\r\nاز سوى مغرب از يك سو به درياى محيط پيوسته‌اند و از ديگر سو يعنى از جهت شرقى تا ساحل نيل گسترده‌اند . در دو سوى دريا هر كس از ايشان به طلب ملك برخاست به هلاكت رسيد .\r\nاينان شمار اندكى هستند از مسوفه و لمتونه كه - چنان كه گفتيم - طعمهء حوادث زمان شده‌اند .\r\nامراى موحدين را در برانداختن ايشان سهم بسزايى بود . از ايشان آنان كه باقى مانده‌اند .\r\nبه همان حالت نخستين پراكنده و دستخوش اختلافات در صحرا ، زندگى مىكنند . امروز فرمانبردار ملوك سياهان هستند و باجگزار ايشان به هنگام حاجب در لشكرگاه ايشان خدمت مىكنند . حدود مرزى ايشان بر بلاد سياهان به سوى شرق برابر حدود مرزى غرب است بر بلاد مغرب اقصى و اوسط و افريقيه . مثلا كداله ايشان رو به روى ذوى حسان از قبيلهء عربى معقل است در سوس اقصى ، و لمتونه و وتريكه در مقابل ذوى منصور و ذوى عبيد اللّه نيز از معقل است و آنان اعرابى هستند در مغرب اقصى . و مسوفه در مقابل زغبه است\r\n\r\n\r\n","description":"","footnote":"\r\n[ ( 1 ) 
  ] در نسخه  D  تنومه .\r\n","page_name":" 206 ","page_number":226},
  {"content":"\r\n\r\nاعراب مغرب اوسط . لمطه در مقابل رياح است . اعراب زاب و بجايه و قسنطينه و تاركا در مقابل سليم عربهاى افريقيه قرار دارند . بيشتر مواشى ايشان شتر است چه براى معاش و چه براى بار بردن و سوارى دادن در آنجا اسب يا كم هست يا هيچ نيست . نوعى اشتران راهوار دارند كه آن را نجيب مىگويند . چون ميانشان جنگى درگير شود ، بر آنها سوار شده به جنگ مىروند . اين اشتران چونان اسبان مىتازند بسا كه اسب در تاخت به آنها نمىرسد . گاه نيز اعراب به جنگ ايشان مىروند ، بويژه اعراب بنى سعيد از باديهء رياح . چون ميان ايشان و عرب جنگ افتد به درون ريگستان واپس مىنشينند و چون عربها نيز از پى آنان روند پيش از آنكه به آب برسند راه بر آنان مىبندند از اين رو عربها از آن مهلكه‌اى كه در آن گرفتار آمده‌اند جز با تحمل مشقات زياد رهايى نتوانند . گاه نيز برخى هلاك مىشوند . و للّه الخلق و الامر .\r\nچون سخن از ملوك سياهان به ميان آمد اينك از آن گروه از ايشان كه همجوار ملوك مغرب هستند ، سخن مىگوييم .\r\n\r\nخبر از ملوك سياهان همجواران مغرب . در آن سوى بلاد ملثمين\r\nاين امت از آدميان اهل اقليم دوم‌اند و ماوراى آن تا پايان اقليم اول بل تا پايان معموره ، سراسر ميان مغرب و مشرق . در ناحيهء مغرب و افريقيه مجاور بلاد بربرند و بلاد يمن و حجاز ، در وسط و بصره و ماوراى آن از بلاد هند در مشرق . سياهان اصناف و شعوب و قبايل‌اند .\r\nمشهورترينشان در مشرق ، زنگيان و حبشيان و نوبه‌اند . اما سياهان اهل مغرب را بعدا در باب ايشان سخن خواهيم گفت .\r\nنسبشان به حام بن نوح مىرسد يعنى حبشه فرزندان حبش بن كوش بن حام‌اند و نوبه فرزندان نوبة بن كوش بن كنعان بن حام و اين قول مسعودى است . ابن عبد البر گويد : نوبه فرزندان نوبا بن قوط بن ينصر بن حام‌اند و زنگيان فرزندان زنجى بن كوش . اما ديگر سياهان فرزندان قوط بن حام‌اند . بعضى به جاى قوط بن حام ، قفط بن حام گفته‌اند .\r\nابن سعيد از قبايل و امم ايشان نوزده امت را مىشمارد . از ايشان در ناحيهء مشرق ، زنگيان‌اند بر ساحل درياى هند . منبسه متعلق به آنهاست . اينان بر آيين مجوس‌اند و همانهايند كه بردگانشان در بصره به زعامت مردى كه او را صاحب الزنج مىگفتند در عصر خلافت المعتمد على اللّه بر ضد سروران خود قيام كردند و در كنار ايشان است بربرا و اينان همان كسان هستند كه امرؤ القيس در شعر خود از ايشان ياد كرده است . در اين عصر ، اسلام در ميانشان رواج دارد . و از آن ايشان است شهر مقديشوا بر ساحل درياى هند . بازرگانان مسلمان آنجا را آبادان كرده‌اند . در جنوب و غرب آنها قبايل دمادم هستند كه برهنه پاى و برهنه تن‌اند .\r\nگويند به هنگام يورش تاتار بر عراق اينان نيز به بلاد حبشه و نوبه تاختن آوردند و چندى در آنجا درنگ كردند و سپس باز گرديدند . در كنار ايشان است حبشه با حبشيان كه بزرگترين امم سياهان‌اند .\r\n\r\n","description":"","footnote":"","page_name":" 207 ","page_number":227},
  {"content":"\r\n\r\nحبشيان همجوار يمن‌اند بر ساحل غربى دريا ، و از آن دريا گذشتند و با ذو نواس پادشاه يمن جنگيدند . دار الملكشان كعبر بود و بر آيين مسيح بودند . يك تن از ايشان - بنا بر آنچه در صحيح آمده است - در ايام مهاجرت اسلام آورد و صحابه پيش از آنكه به مدينه هجرت كنند به نزد او هجرت كردند . او نيز مأوايشان داد و در پناه خود گرفت . چون خبر مرگ او به پيامبر ( ص ) رسيد بر او درود فرستاد . نامش نجاشى بود . آنان به زبان خود نجاشى را انگاش مىگويند به كاف آميخته با جيم ( گاف ) . عربها آن را به جيم خالص تبديل كردند و ياء نسبت در آخر آن آوردند . و چنان نيست كه نجاشى عنوان همهء كسانى باشد كه بر آنان پادشاهى مىكنند بسيارى كه از آن نا آگاه‌اند چنين مىپندارند . اگر چنين بود مىبايست هنوز هم پادشاهان آن ديار را نجاشى بخوانند زيرا پادشاهى آنان همچنان بر دوام است .\r\nپادشاه حبشه در اين عهد حطى نام دارد و من نمىدانم كه اين نام خود پادشاه است يا نام عشيره‌اى است كه پادشاهى در ميان ايشان است . در مغرب آن ، شهر داموت قرار دارد .\r\nدر آنجا پادشاهى است از اعاظم ايشان و او را دولتى عظيم است . در شمال آن پادشاه ديگرى هم از حبشيان است كه نام او حق الدين محمد بن على بن ولصمع است در شهر وفات . پيشينيان او در تاريخى مجهول اسلام آوردند . جدش و لصمع فرمانبردار پادشاه داموت بود . حطى را از اين امر رگ غيرت بجنبيد و به جنگ او رفت و بر بلادش مستولى گرديد . پس همچنان جنگ و فتنه ادامه يافت و كار حطى روى به ضعف نهاد . بنى ولصمع بلاد خود را از حطى و فرزندانش باز پس گرفتند و بر وفات مستولى شدند و ويرانش كردند . به ما خبر رسيده كه حق الدين هلاك شد و برادرش سعد الدين به جاى او نشست . اينان مسلمان‌اند و گاه نسبت به حطى فرمانبردارند و گاه نافرمان . و اللّه مالك الملك .\r\nابن سعيد گويد : در كنار اينان است بجا . برخى مسلمان‌اند و برخى مسيحى . جزيرهء سواكن در درياى سوس از آن ايشان است . در كنار ايشان نوبه واقع شده است . اينان برادران زنگيان و حبشيان‌اند . شهر دنقله در غرب نيل از آن ايشان است . بيشترشان مجاوران ديار مصرند . از آنان بردگان به جاى ديگر برند . در كنار ايشان زغاوه است كه مسلمان‌اند . از شعوب ايشان است تاجره و در كنارشان كانم و اينان خلقى بسيارند . بيشترشان مسلمان‌اند . شهرستان حيمى [ 1 
  ] است . بر بلاد صحراء تا فزان غلبه دارند . با دولت حفصيان از آغاز روشى دوستانه داشته‌اند . در مغرب آنان كوكو است و بعد از ايشان نقارد و تكرور و لمى و نمنم و جابى و كورى انكرار . اينان به درياى محيط پيوسته‌اند تا غانه در مغرب . پايان كلام ابن سعيد .\r\nچون افريقيهء مغرب فتح شد و بازرگانان به بلاد مغرب داخل شدند در ميان ايشان\r\n\r\n\r\n","description":"","footnote":"\r\n[ ( 1 ) 
  ] در جغرافياى ابن سعيد : خبمى .\r\n","page_name":" 208 ","page_number":228},
  {"content":"\r\n\r\nبزرگتر از ملوك غانه نيافتند . اينان مجاور درياى محيط بودند در جانب غربى ، بزرگترين امت بودند و داراى دولت عظيم . پايتخت كشورشان غانه است كه در دو سوى رود نيل واقع شده و از بزرگترين شهرهاى عالم است و از همه آبادتر . مؤلف كتاب رجار و صاحب المسالك و الممالك از آنها ياد كرده‌اند . در همسايگى آنان از جانب شرقى امتى ديگر است . راويان پندارند نام آنان صوصو به دو صاد مضموم يا دو سين مضموم است . از آن پس امت ديگرى است به نام مالى و از آن پس امتى ديگرى به نام كوكو كه گاه آن را كاغو مىگويند . پس از آن امتى ديگر است موسوم به تكرور .\r\nشيخ عثمان فقيه از مردم غانه كه در ميان ايشان به علم و دين و شهرت از همه بيش است ، در سال 799 به مصر آمد با اهل و عيال خويش به حج مىرفت . با او در مصر ديدار كردم . گفت آنان تكرور را زغاى گويند و مالى را انكاريه .\r\nپس مردم غانه دولتشان ضعيف شد و كارشان پريشان گرديد . كار ملثمين كه همجوار ايشان بودند بالا گرفت . ملثمين در جانب شمالى ايشان در كنار بربرهايند . ملثمين بر سياهان حمله آوردند و چراگاهها و بلادشان را غارت كردند و بر آنان باج و جزيه نهادند و بسيارى از ايشان را به اسلام فرا خواندند آنان نيز به اسلام گرويدند . آنگاه دولت مردم غانه روى به اضمحلال نهاد . اهل صوصو از امم سياه كه در مجاورت آنان بودند بر ايشان غلبه يافتند و آنان را برده ساختند و در زمرهء خويش در آوردند . آنگاه مردم مالى كه بسيار شده بودند دست تطاول بر امم مجاور خود دراز كردند و بر صوصو غلبه يافتند و هر چه آنان از روزگاران قديم در دست داشتند بستدند . مردم غانه تا به درياى محيط را از جهت غربى در تصرف آوردند .\r\nاينان مسلمانان بودند . گويند نخستين كسى از ايشان كه اسلام آورد پادشاهى بود به نام برمندانه . شيخ عثمان آن را اينچنين ضبط كرده است . اين پادشاه حج به جاى آورد و فرزندانش بعد از او نيز سنت وى را رعايت مىكردند .\r\nپادشاه بزرگشان كه بر صوصو غلبه يافت و بلادشان را گشود و ملك از ايشان بستد مارى جاطه نام داشت . و مارى در لغت آنان به معنى اميرى است كه از نسل سلطان باشد و جاطه به معنى شير درنده است . سلسله نسب اين پادشاه به ما نرسيده است چنان كه گفته‌اند بيست و پنج سال بر آنان فرمان راند . چون به هلاكت رسيد پسرش منسا ولى امارت يافت .\r\nمعنى منسا ، سلطان است ولى به زبان ايشان به معنى على است . اين منسا ولى از اعاظم ملوكشان بود . در ايام الملك الظاهر بيبرس حج به جاى آورد . پس از او برادرش واتى امارت يافت و بعد از او برادرشان خليفه به امارت رسيد . تير اندازى نيكو ولى ابله بود . به سوى مردم تير مىانداخت و آنان را مىكشت . مردم برجستند و كشتندش . پس از او يكى از نوادگان مارى جاطه به نام ابو بكر به حكومت رسيد . او پسر دخترش بود . آنچنان كه رسم عجمان است\r\n\r\n","description":"","footnote":"","page_name":" 209 ","page_number":229},
  {"content":"\r\n\r\nكه خواهر و خواهر زاده را پادشاهى دهند او را نيز پادشاهى دادند . ما را نه از نسب او آگاهى است و نه از نسب پدرش .\r\nپس از او يكى از موالى ايشان به نام ساكوره بر حكومت دست يافت . شيخ عثمان نام او را به زبان مردم غانه سبكره ضبط كرده است . در ايام الملك الناصر به حج رفت و به هنگام بازگشت در تاجورا كشته شد . دولتش بزرگ و گسترده بود . در ايام او باز هم گسترش يافت و بر امم مجاور نيز مستولى گرديد و بلاد كوكو را بگرفت و در تصرف مردم مالى در آورد .\r\nچنان كه دامنهء قلمروشان از درياى محيط و غانه در مغرب و به بلاد تكرور در مشرق گسترده شد .\r\nو چون چنان تسلطى عظيم يافتند ديگر امم سياهان از آنان بترسيدند . بازرگانان بلاد مغرب و افريقيه به بلاد ايشان وارد مىشدند .\r\nالحاج يونس ترجمان تكرور گويد : آنكه كوكو را فتح كرد سغمنجه بود از سرداران منسا موسى . پس از او ساكوره به حكومت رسيد و او پسر سلطان مارى جاطه بود . پس از او پسرش محمد بن فوتم پادشاهى رسيد . سپس پادشاهى از خاندان سلطان مارى جاطه به خاندان برادرش ابو بكر منتقل شد و منسا موسى بن ابى بكر بر آنان فرمانروايى يافت . او مردى صالح و پادشاهى بزرگ بود . در باب دادگرى او حكاياتى نقل كرده‌اند . در سال 724 حج بگزارد . شاعر اندلسى ابو اسحاق ابراهيم ساحلى معروف به طويجن در مكه او را ديد و با او به كشورش رفت . ابو اسحاق در زمرهء خواص او در آمد و مورد نواخت او واقع شد . پس از او فرزندانش تا به امروز اين مقام را حفظ كرده‌اند و در « والاتر [ 1 
  ] ، » از بلاد غربى ايشان زندگى مىكنند . دوست ما المعمر ابو عبد اللّه بن خديجة الكومى كه از فرزندان عبد المؤمن است به هنگام بازگشت او از حج او را ديده است . در زاب مردى بود كه براى امام فاطمى المنتظر دعوت مىكرد . جماعتى از عرب را گرد آورد و در وار كلا بر سر او برد و بر او حمله آورد و در بندش نمود و پس از چندى آزادش ساخت . آنگاه به باديه نزد سلطان منسا موسى رفت و از او براى سركوب ايشان يارى طلبيد . خبر يافته بود كه به حج رفته ، پس در غدامس به انتظارش نشست تا مگر او را بر دشمنش يارى دهد و در كارش مدد رساند زيرا منسا موسى را در صحرا دولتى نيرومند بود . از او نيكى و خوش آمد ديد . منسا موسى وعده داد كه ياريش كند و انتقام او را بستاند و تا بلادش او را همراهى كرد . مرا گفت - و من به قول او وثوق دارم - كه من و ابو اسحاق الطويجن نيز همانند وزرا و وجوه قومش در موكب او بوديم و هر جا كه موقعيت مناسب مىافتاد گفتگو مىكرديم . در هر منزل براى ما غذاهاى لذيذ و شيرينى مىفرستاد . گفت : وسايل سفر او را دوازده هزار غلام كه همه قباهاى ديبا و حرير يمنى بر تن داشتند حمل مىكردند . حاج يونس ترجمان اين امت در مصر ، گفت : سلطان منسا موسى از\r\n\r\n\r\n","description":"","footnote":"\r\n[ ( 1 ) 
  ] ممكن است و الا تن هم خوانده شود .\r\n","page_name":" 210 ","page_number":230},
  {"content":"\r\n\r\nديار خود با هشتاد بار طلا آمد و هر بارى سه قنطار بود . كه آنها را هنگامى كه در وطن بودند غلامان و مردان حمل مىكردند ولى در سفرهاى دور و حج بر چارپايان بار مىنمودند .\r\nابن خديجه گفت : با او به پايتخت كشورش آمديم . خواست در آنجا بنايى استوار بر آورد و آن را با گچ و آهك كه در آن سرزمين چيزهايى عجيب بودند زينت دهد . ابو اسحاق طويجى براى او خانه‌اى ساخت مربع شكل و در نيكويى و زيبايى آن سعى بسيار كرد ، كه مردى صنعتگر بود . و در آن به فراوانى آهك به كار برد و با رنگهاى تند رنگ كرد . آن بنا يكى از بناهاى استوار بود و سلطان كه در سراسر مملكتش چنان بنايى نبود ، از آن در شگفت شد و طويجن را دوازده هزار مثقال زر صله داد و بيش از پيش مورد لطف خويش قرار داد و جوايز و صلات گرانبها داد .\r\nميان سلطان منسا موسى و پادشاه مغرب سلطان ابو الحسن - از بنى مرين - دوستى بود و رجال هر دو دولت ، ميانشان در آمد و شد بودند . صاحب مغرب از امتعه و تحف ممالك خود چيزهايى كه زبانزد همگان بود - و ما در موضع خود از آن ياد خواهيم كرد - مىفرستاد .\r\nاو اين هدايا را به وسيلهء على بن غانم امير معقل و اعيان رجال دولت خود گسيل مىداشت .\r\nاين دوستى همچنان در اعقاب ايشان باقى ماند . پادشاهى منسا موسى بيست و پنج سال مدت گرفت .\r\nچون منسا موسى بمرد ، زمام امورى مالى را بعد از او پسرش منسا مغا به دست گرفت معنى مغا در نزد ايشان محمد است . منسا مغا پس از چهار سال حكومت بمرد و پس از او منسا سليمان بن ابى بكر كه برادر موسى بود جانشين او گرديد . فرمانروايى او بيست و چهار سال بود .\r\nچون بمرد قسا [ 1 
  ] بن سليمان به فرمانروايى رسيد مدت حكومت او نه ماه بود پس از او مارى جاطه پسر منسا مغا پسر منسا موسى زمام امور را به دست گرفت . او نيز چهارده سال حكومت كرد . اين مرد بدترين حكام آنان بود . در ستم و تجاوز و ناپاكى و بى عفتى همانند نداشت .\r\nدر عهد او پادشاه مغرب سلطان ابو سالم پسر سلطان ابو الحسن بود . مارى جاطه براى او در سال 762 هديه‌اى عظيم فرستاد . از آن جمله حيوانى عظيم الجثه بود كه در سرزمين مغرب بسى شگفت مىنمود . معروف به زرافه . مردم مدتهاى مديدى از انواع زيورها و زينتهايى كه بر پيكر او آويخته شده بود حكايت مىكردند .\r\nقاضى ثقه ابو عبد اللّه محمد بن واسول از اهل سجلماسه مرا خبر داد - او در كوكو از بلاد ايشان زندگى مىكرد و در كار قضاوت بود و چون در سال 776 با او ديدار كردم مرا از پادشاهان آن ديدار حكايتها گفت و من همه را نوشتم . همچنين از اين سلطان جاطهء جبار كه كشورشان را به فساد كشاند و ذخايرشان را نابود ساخته بود آن سان كه نزديك بود بر او\r\n\r\n\r\n","description":"","footnote":"\r\n[ ( 1 ) 
  ] در نسخه  C  : فنبا و در  D  : قنبا .\r\n","page_name":" 211 ","page_number":231},
  {"content":"\r\n\r\nشورش كنند ، سخن‌ها گفت . و گفت در اسراف و تبذير به پايه‌اى رسيد كه سنگ طلايى را كه در ضمن ذخاير اجدادش بود بفروخت و آن سنگى بود به وزن بيست قنطار كه از معدن آورده بودند بى آنكه آن را در آتش گداخته باشند يا كار ديگرى كرده باشند . مىگفتند از نفيس‌ترين و شگفت‌انگيزترين ذخاير بوده است زيرا همانند آن به ندرت در معدنى يافت شود . آن سنگ را به بهايى اندك از او خريدند و اين به هنگامى بود كه ذخاير پادشاهان پيشين را در راه فسق و فجور و تخلف از سيرهء مرضيه به باد اسراف و تبذير داده بود . گفت : به بيمارى خواب دچار شد . و آن مرضى است كه اهل اين اقليم بويژه پادشاهان بسيار به آن مبتلا مىشوند .\r\nچنان كه بيمار همهء اوقات به خواب است و تنها اندك مدتى به هوش مىآيد و ديده مىگشايد .\r\nاين بيمارى بسى زيانمند است و به مرگ مىپيوندد . و گويد كه اين بيمارى به مدت دو سال گريبانگير او شده بود . در سال 775 بمرد . پس از او پسرش موسى به جايش نشست . او روش دادگرى پيشه نمود و در كار مردم نظر كرد و از طريقهء پدر رويگردان شد . وزيرش مارى جاطه بر امور دولت او چيره شد . مارى در زبان ايشان به معنى وزير است و معنى جاطه را نيز بيان كرديم . مارى جاطه امروز دست پادشاه را از كارها كوتاه كرده و خود بر او فرمان مىراند و بسيج سپاه و فرستادن نيرو به عهد اوست . مناطق شرقى بلاد خود را زير پى نور ديده است و به مرزهاى كوكو تجاوز كرده . همچنين در آغاز دولت براى نبرد با تكده در آن سوى بلاد در قلمرو ملثمين نيز بسيج سپاه نمود و آنجا را به سختى محاصره كرد . سپس از محاصره دست برداشت . اكنون ميانشان قرارداد صلح برقرار است .\r\nتكده در هفتاد مرحله‌اى از واركلاست در جانب غربى سمت قبلهء آن . در آنجا از ملثمين يكى است كه به سلطان معروف است . راه حاجيان سياه پوست از ديار اوست . ميان او و امير زاب و واركلا معاهدات دوستانه و ارتباط است . گفت كه شهر بزرگ مردم مالى شهر بنى ( سفيد ) است . شهرى است وسيع داراى محصولات كشاورزى و بناهاى نيكو و بازارهاى پر رونق . امروز بندرى است كه مسافران دريا از مغرب و افريقيه و مصر در آنجا پياده مىشوند و از هر جا امتعه و كالا به آنجا مىآورند . در اين ايام به ما خبر رسيد كه منسا موسى در سال 789 در گذشت و پسرش منسا مغا به جاى او نشست . او نيز يك سال يا حدود يك سال بعد كشته شد و پس از او صندكى [ 1 
  ] شوى مادر موسى به حكومت رسيد و صندكى به معنى وزير است . پس از يك سال مردى از خاندان مارى جاطه بر جست و او را بكشت . سپس از بلاد كفر مردى به نام محمود كه به منسا قو پسر منسا ولى پسر مارى جاطه بزرگ انتساب داشت بيامد و بر ملك و دولت غلبه يافت . و در سال 792 بر ايشان فرمان راند . لقب او نيز منسا مغا بود . الخلق و الامر للّه وحده .\r\n\r\n\r\n","description":"","footnote":"\r\n[ ( 1 ) 
  ]  A  و  B  : ضندكى .\r\n","page_name":" 212 ","page_number":232},
  {"content":"\r\n\r\n\r\nخبر از لمطه و كزوله و هسكوره فرزندان تصكى . اينان برادران هواره و صنهاجه‌اند\r\nگفتيم كه اين سه قبيله برادران صنهاجه‌اند و ما در هر سهء آنها تصكى لنگ دختر زجيك بن مادغس است . اما صنهاجه از فرزندان عاميل بن زعزاع است و اما هواره از فرزندان اوريغ و اوريغ فرزند تصكى است و پدرش برنس . و اما در باب نسب ديگران چيز محققى حاصل نشده است .\r\nابن حزم گويد براى صنهاجه و لمطه پدرى شناخته نيست . اين سه امت در سوس و اراضى همجوار آن از بلاد صحراء و جبال درن زندگى مىكنند . از دشت و كوهستان همه جا را پر كرده‌اند . اما لطمه بيشترشان همجوار ملثمين‌اند از صنهاجه . و ايشان را شعوب بسيار است .\r\nبيشتر چادرنشين‌اند . دو قبيله از آنان كه زكن و لخس ناميده شوند در شمار ذوى حسان از قبيلهء معقل در آمده‌اند . بقاياى لمطه در صحرايند با ملثمين و بخش بزرگى از ايشان در جهت جنوبى بلاد تلمسان و افريقيه زندگى مىكنند . از آنان بود فقيه واكاك بن زيرى مصاحب ابو عمران الفاسى كه به سجلماسه رحل اقامت افكند . شاگرد او عبد اللّه بن ياسين صاحب دولت لمتونه بود و ما از او سخن گفتيم . اما كزوله ، آنان را بطون بسيار است . بيشتر در سوس زندگى مىكنند . مجاور لمطه‌اند و با آنان در كشاكش‌اند . اكنون چادرنشينانى از ايشان در سرزمين سوس هستند . آنان را با قبايل معقل پيش از آنكه به سوس داخل شوند جنگهايى بود . چون به سوس داخل شدند بر آنان غلبه يافتند . و كزوله امروز در زمرهء همپيمانان و رعاياى ايشان‌اند .\r\nو اما هسكوره ، تا اين عهد در عداد مصامده‌اند و به دعوت موحدين پيوسته‌اند . آنان را امم بسيار و بطون گسترده‌اى است . مواطنشان در كوهستانهايشان پيوسته به كوههاى درن است و از جانب مشرق تا تادلا و از جانب جنوبى تا درعه . بعضى حتى پيش از فتح مراكش به دعوت محمد بن تومرت داخل شدند ولى تا سالهاى بعد همه به دعوت نپيوستند . از اين روست كه آنان را در شمار موحدين به حساب نمىآورند و اگر كسانى آنان را در شمار موحدين به حساب آورند ، بايد بدانند كه از پيشگامان ايشان نبوده‌اند زيرا در آغاز با امام مخالفت مىورزيده‌اند .\r\nجنگهاى ايشان با او و ياران و پيروان او همه گواه بر اين مخالفت است . در آغاز ، خلاف و عداوت با موحدين را به بانگ بلند اعلام مىكردند و مىگفتند : خدا لعنت كند هنتاته و تينملل و هرغه و هزرجه را . و چون بعدها به راه آمدند از فضيلت سبقت بىبهره ماندند ، بر خلاف هنتاته و تينملل و هرغه و هزرجه . بنابر اين گرويدن ايشان به دعوت بعد از فتح مراكش بوده است .\r\nبطون هسكوره متعدد است . از ايشان است مصطاوه و غجدامه و فطواكه و زمراوه [ 1 
  ] و\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : وزمزاوه .\r\n","page_name":" 213 ","page_number":233},
  {"content":"\r\n\r\nاينتفت و اينولتال و بنى سكور و شمارى ديگر كه از نامهايشان بىخبرم . در آخر دولت موحدين رياست ايشان از آن عمر بن وقاريط المسيب [ 1 
  ] بود . ذكر او در اخبار المأمون [ ابو العلاء ادريس 
  ] و الرشيد [ عبد الواحد بن المأمون 
  ] از بنى عبد المؤمن خلفاى موحدين در مراكش آمده است .\r\nپس از او مسعود بن كلداسن به رياست رسيد و او بود كه ابو دبوس [ ابو العلاء ادريس الواثق باللّه 
  ] را در كارش يارى داد . پندارم جد بنى مسعود بن كلداسن كه در اين عهد بر ايشان فرمان مىرانند از فطواكه باشند كه به بنى خطاب معروف‌اند . زيرا رياست در اين خاندان همچنان پيوسته بوده است .\r\nچون موحدين را كار پريشان شد ، چند بار بر بنى مرين عصيان كردند و از آن پس گاه در صلح و صفا بوده‌اند و گاه خلاف و تنافر . اينان همواره پناهگاه كسانى بودند كه از فرمان عربهاى جشم سر بر مىتافتند و شورشگران بر ضد ايشان را مأوا مىدادند .\r\nسپس دست از خلاف برداشتند و به پرداخت باج و خراج و جمع آورى آن از ميان قوم خود گردن نهادند و هر گاه كه سلطان را نياز به سپاهى مىافتاد به لشكرگاه او مىپيوستند و در اين روش چون ديگر مصامده بودند .\r\nو اما اينتيفت رياستشان در فرزندان هنو بود . يوسف بن مكنون [ 2 
  ] از ايشان بود . او دژ تافيوت [ 3 
  ] را براى خود برگزيده بود و در آنجا پناه گرفته بود . پسرانش على و مخلوف پس از او در استحكام آن مىكوشيدند . چون يوسف هلاك شد پسرش مخلوف جاى او را بگرفت و در سال 702 نفاق آشكار كرد . سپس به اطاعت گرويد . او بود كه يوسف بن ابى عباد را كه به مراكش تعدى كرده بود بگرفت - ما در اخبار او خواهيم آورد - چون از هر سو راه بر او گرفتند مخلوف بر او دست يافت و در بندش كشيد . پس از او پسرش هلال بن مخلوف به رياست رسيد و رياست در خاندان ايشان تا به امروز همچنان پيوسته است .\r\nاما بنى ايتولتال ، رياستشان در ميان فرزندان تروميت بود . در عهد سلطان ابو سعيد و پسرش ابو الحسن بزرگشان على بن محمد نام داشت . او را در خلاف و سركشى آوازه است .\r\nسلطان ابو الحسن در آغاز حكومت خود پس از مدتى محاصره او را به تسليم واداشت و در زمرهء زير دستان خود در آورد و تحت نگهدارى و عنايت خود و امراى خود قرار داد . تا در تونس در آن طاعون كشنده به هلاكت رسيد . پسرانش بعد از او امور قوم را در دست گرفتند و همچنان ببودند تا منقرض شدند . در اين عهد رياست ايشان در همان خاندان و از آن پسر عموهاى آنهاست اما فطواكه : اينان گسترده‌ترين و بزرگترين اين بطون هستند . رياست در ميان اينان\r\n\r\n\r\n","description":"","footnote":"\r\n[ ( 1 ) 
  ] چنين است در سه نسخه خطى كه مورد استفاده ماست و از نسخه  E  ساقط است .\r\n[ ( 2 ) 
  ] در نسخه‌هاى  A  و  D  : منكون .\r\n[ ( 3 ) 
  ] نقطه گذارى اين كلمه در نسخ مختلف ، مختلف است .\r\nولى در نسخه‌هاى  A  و  E  تافيوت ضبط شده .\r\n","page_name":" 214 ","page_number":234},
  {"content":"\r\n\r\nاست و به فرمانرواى كشور از ديگران نزديكترند و بيشتر به كارهاى او مىپردازند . بنى خطاب پس از انقراض موحدين به بنى عبد الحق گرايش يافتند . آنان نيز كارهايى را به ايشان و گذاشتند و از ميان شيوخشان رؤسايشان را بر برمىگزيدند . شيخ ايشان در عهد سلطان ابو يعقوب يوسف محمد بن مسعود و بعد از او پسرش عمر بن محمد بود . عمر به سال 704 در مكان خويش بمرد ، پس از او عمش موسى بن مسعود به حكومت رسيد . سلطان به سبب خلافى كه از او سر زده بود در خشم شد و به بندش كشيد . رهايى او از بند در سال 706 بود رياست هسكوره پس از او به محمد بن عمر بن محمد بن مسعود رسيد .\r\nچون دولت بنى مرين نيرومند شد و نشان فرمانروايى مصامده بر افتاد بنى مرين رؤساى ايشان را براى جمع آورى باج و خراج ، از آن رو كه به رسوم آن آگاه بودند به خدمت گرفتند .\r\nدر ميان اين قبايل از فرزندان يونس كه از هنتاته بودند و بنى خطاب كه از هسكوره بودند كس نيرومندتر نبود . بنابر اين مشاغل مهم دولت مراكش گاه به عهد اينان بود و گاه به عهدهء آنان . محمد بن عمر بعد از موسى بن على و برادرش محمد كه از شيوخ هنتاته بودند به امارت رسيد . محمد بن عمر همچنان ببود تا كمى پيش از سقوط سلطان ابو الحسن در قيروان هلاك شد .\r\nپسرش ابراهيم به تلمسان به نزد سلطان ابو الحسن رفت و چون ابو عنان به نام خود دعوت كرد باز گرديد و همانند پدر طريق فرمانبردارى در پيش گرفت . ابو عنان نيز او را به سبب عمش عبد الحق ، بنواخت و اعمال مراكش را به عهدهء او نهاد . ابراهيم از داعيان بزرگ او بود و در ياريش تحمل رنجهاى بسيار كرد . چون سلطان ابو الحسن در گذشت ابو عنان او را در بند كشيد و به زندانش فرستاد و در سال 753 كه به تلمسان مىرفت پيش از حركت به قتل رسانيد . برادرش منصور بن محمد جانشين او گرديد ، تا سال 776 كه امير عبد الرحمان مراكش را از ابو يفوس بستد . پس او را فرا خواند و بگرفت و در خانهء پسر عمش بجوين العلام بن مسرى بن مسود بن خطاب كه از زمره ياران او بود به زندانش كرد . او و پدرش از بيم فرزندان محمد بن عمر كه خود را نامزد رياست كرده بودند به بنى مرين گرايش يافته بودند . چون بجو بن العلام او را دست بسته در خانهء خود يافت بر جست و به قتلش آورد . پسرانش را نيز با او بكشت . سلطان به سبب اين عمل بر او خشم گرفت و اندكى در بندش كشيد . سپس آزادش كرد و او به استقلال در اين عهد بر هسكوره رياست يافت . و اللّه قادر على ما يشاء .\r\n\r\nطبقهء سوم از صنهاجه\r\nدر اين طبقه فرمانروايى نبوده است و حال آنكه در اين عهد بزرگترين قبايل به شمارند . بعضى از ايشان در جانب شرقى كوه درن ، ميان تازى و تادلا و معدن بنى فازاز زندگى مىكنند .\r\nآنجا كه سر كوه به اكرسلوين از بلاد نخل مىپيوندد . اين قله در كوه درن ميان بلاد ايشان و بلاد مصامده در مغرب فاصله است . سپس از اين جبال بالا مىروند و از اين قله به سوى\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nجنوب مىپيچند و به آكرسلوين منتهى مىشوند ، سپس از اكرسلوين به سمت مغرب مىروند تا درعه و تا ضواحى سوس اقصى . شهرهايش عبارت‌اند از : تارودانت و ايفرى ان فونان و غير آن . همهء اينان را صناكه با حذف هاء از صنهاجه و گردانيدن صاد به زاء و بدل كردن جيم آن به كاف كه عربهاى امروز ميان كاف و قاف يا ميان كاف و جيم تلفظ مىكنند ( گاف ) و به هنگام معرب كردن گاف را به جيم بدل كرده‌اند .\r\nاين گروه از صنهاجه را ميان قبايل غربى شمار بسيار است و نيرو و دليرى و سلحشورى و گردنفرازى افزون . و از آن ميان ساكنان كوهستان مشرف بر تادلا بيشتر به اين اوصاف متصف‌اند . رياستشان در اين عهد در ميان فرزندان عمران صناكى است . اينان در برابر قدرت دولتها ايستادگى مىكنند و سر به گيرندگان باج و خراج فرود نمىآورند . قبايل جاناته متصل به ايشان‌اند . بعضى چادرنشين‌اند و در خانه‌هاى ساخته از شاخه‌هاى درختان زندگى مىكنند و چون باران ببارد ، در نواحى بلادشان به طلب قوت به حركت مىآيند و از يتغانيمين در جانب جنوبى مكناسه تا وادى ام الربيع در شمال تامسنا در دو سوى كوه درن در حركت‌اند . رياستشان در خاندان هيرى است و او از مشاهير ايشان است . اينان به باجگيرى خو گرفته‌اند و به خوارى عادت كرده‌اند . قبايل دكاله در بسيط مغرب از ساحل ام الربيع تا مراكش پيوسته به آنهاست و جانب مغرب بر ساحل درياى محيط در ناحيهء ازمور قبيلهء ديگرى است با شمار بسيار كه از حيث موطن و نحله و باج و خراج و كارهاى ديوانى در مصامده مندرج‌اند . در اين عهد رياستشان در خاندان عزيز بن يبورك است و ذكر آن خواهد آمد . امروز به بنى بطال معروف‌اند . از قبايل صنهاجه بطون ديگرى است در جبال تازى و بالاتر از آن ، چون بنى بطويه و مجاصه و بنى وازتين [ 1 
  ] تا كوهستان لكائى از كوههاى مغرب كه معروف است به بنى لكائى به نام يكى از قبايل ايشان . بطويه را سه بطن است : بقويه در تازى و بنى رياغل در شهر المزمه و فرزندان محلى در تافرسيت . فرزندان محلى را بر ذمهء بنى عبد الحق . ملوك بنى مرين ، حقى است . مادر يعقوب بن عبد الحق از ايشان بود و يعقوب بن عبد الحق آنان را به وزارت برگزيد . از ايشان بود طلحة بن محلى و برادرش عمر ، و ما در بيان دولت ايشان از آنان ياد خواهيم كرد .\r\nپيوسته به زمين مغرب ، ميان كوههاى درن و كوههاى ريف ، در ساحل درياى روم آنجا كه مساكن غماره است - و از آن ياد خواهيم كرد - قبايل ديگرى است از صنهاجه كه برخى در ارتفاعات و برخى در دره‌ها و زمينهاى هموار زندگى مىكنند و خانه‌هايشان از سنگ و گل است . چون فشتاله و مشطه و بنى ورياكل و بنى حميد و بنى مزكلده و بنى عمران و بنى دركون و بنى ورتزر و ملوانه و بنى وامود . مواطن همهء اينان در ورغه و امر كو است . كارشان بافندگى و زراعت است از اين رو آنان را صنهاجهء جولاه گويند . اينان در شمار قبايل باجگزارند . اكثرا زبانشان عربى است و همجوار كوههاى غماره‌اند .\r\n\r\n\r\n","description":"","footnote":"\r\n[ ( 1 ) 
  ]  D  : وارتين .\r\n","page_name":" 216 ","page_number":236},
  {"content":"\r\n\r\nپيوسته به كوههاى غماره در ناحيهء ايشان كوه سريف است . موطن بنى وزروال از صنهاجه و بنى معان . اينان براى معاش خود هيچ پيشه‌اى ندارند . و آنان را صنهاجة العز مىگويند ، بدان سبب كه كوههايشان صعب العبور و دست‌نيافتنى است خراج نمىپردازند .\r\nاما آن گروه از صنهاجه كه در ازمور هستند - چنان كه گفتيم - صنهاجة الزز [ 1 
  ] ناميده مىشوند زيرا دستخوش مذلت و باجگزارى هستند . و اللّه وارث الارض و من عليها و هو خير الوارثين .\r\nبرخى چنان پنداشته‌اند كه بنى وربند از صنهاجه با بنى يزناسن و بطويه خويشاوندان مادرى هستند و اصل يزناسن ، اجناسن است و معنى آن به زبان عربى بر زمين نشسته است .\r\n\r\nخبر از مصامده از قبايل بربر و دولت و سلطنت ايشان در مغرب و سر آغاز و سرانجام ايشان\r\nمصامده فرزندان مصمود بن برنس بن بربرند . ايشان از همهء قبايل بربر بيشترند . از بطون ايشان است برغواطه و غماره و اهل كوه درن . پيوسته و از زمانهاى بسيار دور مواطن ايشان در مغرب اقصى بوده است . كمى پيش از اسلام و در صدر اسلام مصامده برغواطه سرورى داشتند ولى از آن پس تا اين زمان اين سرورى و تقدم از آن مصامده جبال درن است . در برغواطه در آن عصر ايشان را دولتى بود و در درن نيز دولت ديگر يا به عبارت ديگر دولتهاى ديگر پديد آمد .\r\nو ما از آن ياد خواهيم كرد . اكنون بر حسب آنچه به ما رسيده است از اين شعوب و دولتهايشان سخن مىگوييم .\r\n\r\nخبر از برغواطه از بطون مصامده و دولت ايشان و سرآغاز و سرانجام احوالشان\r\nاين نخستين تيره از ايشان است . در صدر اسلام به تقدم و كثرت موصوف بودند . شعوب بسيارند ولى پراكنده . مواطنشان در سرزمينهاى تامسنا و ريف و در كنار درياى محيط است ، چون سلا و ازمور و انفى و اسفى . بزرگشان در آغاز قرن دوم هجرى طريف ابو صالح بود . از سرداران ميسرة الحقير ، المطغرى بود . قيام به دعوت صفريه داشت . معزوز بن طالوت نيز با ايشان بود .\r\nسپس كار ميسره و صفريه پريشان و منقرض گرديد ولى طريف همچنان در تامسنا دعوت بر پاى مىداشت . گويند دعوى پيامبرى كرد و بر ايشان آيينى نهاد . چون بمرد پسرش صالح بن طريف به جاى او نشست . صالح نيز همراه پدر در جنگهاى ميسره شركت مىجست و در ميان ايشان از اهل علم و اهل خير بود .\r\nسپس از آيات خداوند دورى جست و دعوى پيامبرى كرد و آيينى نو نهاد كه بعد از او مردم بر آن آيين بودند و آن در كتب مورخين معروف است . مدعى بود كه قرآنى بر او نازل\r\n\r\n\r\n","description":"","footnote":"\r\n[ ( 1 ) 
  ]  B  : الزر .\r\n","page_name":" 217 ","page_number":237},
  {"content":"\r\n\r\nشده و از آن براى قوم خود سوره‌هايى مىخواند يك سوره ، سورهء خروس بود و يكى سورهء شتر و سورهء فيل و سورهء آدم و سورهء نوح و سوره‌هايى به نام بسيارى از پيامبران ديگر و سورهء هاروت و ماروت و ابليس و سورهء غرايب دنيا و در آن سوره به زعم ايشان بسيارى از دانشها بود و در آن از حلال و حرام سخن رفته بود و از شريعت و از قصص . آن سوره را در نماز مىخواندند .\r\nپيامبر خود را صالح المؤمنين خطاب مىكردند . بكرى از زمور بن صالح بن هاشم بن وراد كه از سوى پادشاهشان ابو منصور عيسى بن ابى الانصار در سال 352 به نزد الحكم المستنصر اموى به قرطبه رفت چنين حكايت مىكند :\r\nهمهء اخبار او را داورد [ 1 
  ] بن عمر المسطاسى كه با او آمده بود ، از زبان او ترجمه مىكرد گويد كه ظهور صالح در ايام خلافت هشام بن عبد الملك بود ، به سال بيست و هفتم از قرن دوم هجرى ( ؟ ) بعضى گويند ظهور او در قرن اول هجرت بود و او اين ادعا را به سبب دشمنى با رسول خدا ( ص ) يا به سبب تقليد از او چون از شأن و مقام او خبر يافت ، آشكار كرد . و قول اول درست‌تر است . سپس پنداشت كه او همان مهدى بزرگ است كه در آخر الزمان خروج مىكند و عيسى مصاحب اوست و پشت سرش نماز مىخواند و نام او در عرب صالح است و در زبان سريانى مالك است و در عجمى عالم است و در عبرانى روبيا و در بربري وريا است به معنى كسى كه بعد از او پيامبرى نيست . پس از چهل و هفت سال كه در ميان قوم بود به سوى مشرق رفت و آنان را وعده داد كه در زمان دولت هفتمين از آنها باز مىگردد و وصيت كرد كه پس از او پسرش الياس دين او را بر پاى دارد و نيز وصيت كرد با خلفاى اموى اندلس طريق دوستى در پيش گيرد و چون كارشان نيرو گرفت دين خود آشكار سازد .\r\nپس از او پسرش الياس به جايش نشست . الياس در اعيان اظهار اسلام مىكرد و در نهان بر طبق وصاياى پدر كيش كفر آميز او مىداشت . الياس مردى پاكيزه و عفيف و زاهد بود . پس از پنجاه سال رياست بمرد . پس از او پسرش يونس زمام امور به دست گرفت و دين خود آشكار كرد و به كفرشان دعوت نمود . و هر كس را كه به دين او در نيامد بكشت تا آنجا كه شهر تامسنا و هر شهر ديگرى را كه پيوسته به آن بود در آتش بسوخت . گويند هشتاد و هشت شهر را آتش زد و مردمش را به سبب مخالفت با خود طعمهء شمشير نمود . در جايى كه آن را تاملوكاف گويند و آن سنگى است بلند در وسط بازار از زمين جسته هفت هزار و هفتصد و هفتاد تن را به قتل آورد .\r\nزمور گويد : يونس به مشرق رفت و حج به جاى آورد و حال آنكه هيچيك از خاندان او ، نه پيش از او حج به جاى آوردند و نه بعد از او . پس از چهل و چهار سال از فرمانرواييش بمرد . پس از او فرمانروايى از ميان فرزندانش به در رفت و ابو غفير محمد بن معاد بن اليسع\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : ذلواد و در  E  : داود .\r\n","page_name":" 218 ","page_number":238},
  {"content":"\r\n\r\nبن صالح بن طريف به جاى او نشست و بر برغواطه غلبه يافت و دين پدران خويش بر گزيد و شوكت و عظمتش بسيار شد . او را در بربر وقايع مشهور است و روزهاى مذكور . سعيد بن هشام المصمودى در اين شعر خود به آنها اشارت كرده است :\r\n قفى قبل التفرق و اخبرينا * و قولى و اخبرى خبرا يقينا\r\nو هذى امة هلكوا و ضلوا * و خابوا لا سقوا ماء معينا\r\nيقولون النبى ابو غفير * فاخزى اللّه ام الكاذبينا\r\nالم تسمع و لم تر يوم بيت * على آثار خيلهم رنينا\r\nرنين الباكيات فبين ثكلى * و عادية و مسقطة جنينا\r\nسيعلم اهل تامسنا إذا ما * اتوا يوم القيامة مهطعينا\r\nهنالك يونس و بنو ابيه * يقودون البرابر حائرينا\r\nإذا وريا ورى رمت عليهم * جهنم قائد المستكبرينا\r\nفليس اليوم يومكم و لكن * ليالى كنتم متيسرينا \r\nابو غفير چهل و چهار زن گرفت و چهل و چهار فرزند داشت . در اواخر قرن سوم سال بيست و نهم از پادشاهيش بمرد . پس از او پسرش ابو الانصار عبد اللّه به فرمانروايى رسيد .\r\nبه همان سنت او بود . مردى مهيب بود چنان كه ملوك عصر براى او هدايا مىفرستادند و با صلات و تحف شر او از سر خود رفع مىكردند . او ملحفه‌اى بر دوش مىافكند و لنگى بر كمر مىبست و لباس دوخته نمىپوشيد و عمامه بر سر نمىنهاد . در كشور او فقط غريبان عمامه مىبستند . حق همسايه را رعايت مىكرد و به عهد خود وفا مىنمود . در سال چهل و يك از قرن چهارم بمرد . چهل و چهار سال فرمانروايى كرد . در امسلاخت به خاك سپرده شد و قبرش آنجاست . پس از او پسرش ابو منصور عيسى در سن بيست و يك سالگى به جايش نشست .\r\nبر همان سيرهء اجداد خود بود . او نيز دعوى نبوت و كهانت داشت . كارش بالا گرفت و نيرومند گرديد . قبايل مغرب به دين او اعتراف كردند .\r\nزمور گويد : از وصاياى پدرش اين بود كه اى پسر تو هفتمين امراى خاندان خويش هستى اميد است كه صالح بن طريف نزد تو آيد . زمور گويد : شمار سپاهيان او سه هزار تن از برغواطه بود و ده هزار تن از ديگران چون جراوه و زواغه و برانس و مجكصه [ 1 
  ] و مطغره و بنى دمر و مطماطه و بنى وارزكيت و نيز بنى يفرن و اصاده و ركانه و ايزمن و رصانه و رنمصزاره [ ( 2 ) 
  ] كه همه بر دين او بودند . و پادشاهانشان از آن هنگام كه بودند ساز شاهانه به كار نمىبردند پايان كلام زمور .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : مجاصه .\r\n[ ( 2 ) 
  ] در نسخهء  A  : ورنمضراره و در  E  ويمصراره .\r\n","page_name":" 219 ","page_number":239},
  {"content":"\r\n\r\nملوك دو ساحل - مغرب و اندلس - چون ادارسه و امويان و شيعه را در غزو با اين برغواطه و جهاد با ايشان در اثناى اين حوادث و بعد از آن آثار عظيمى است . چون جعفر بن على از اندلس به مغرب آمد و المنصور بن ابى عامر در سال 366 فرمانروايى مغرب به او داد در بصره ( از بلاد مغرب 
  ] فرود آمد سپس ميان او و برادرش يحيى خلاف افتاد . برادرش يحيى سپاه و امراى زناته را بر ضد او تحريض كرد . جعفر بدان سبب دست از فرمانروايى برداشت و آهنگ جهاد برغواطه كرد و اين عمل را از اعمال صالحهء خويش بر مىشمرد . جعفر با اهل مغرب و همهء سپاهيان اندلسى روان شد و در وسط بلادشان با آنان روياروى گرديد . ولى در اين نبرد شكست خورد و با برخى از سپاهيانش جان خويش برهانيد و نزد برادر به بصره رفت . سپس المنصور بن ابى عامر او را فرا خواند و او برادر خود را در امارت مغرب رها كرد و خود برفت .\r\nدر سال 368 بدان هنگام كه بلكين بن زيرى به غزاى مغرب رفت و زناته از برابر او تا باروى سبته عقب نشستند و در كوههاى صعب العبور آن ديار پناه گرفتند بلكين به آهنگ جهاد برغواطه باز گرديد و پيش تاخت . ابو منصور عيسى بن ابى الانصار همراه با قوم خود به جنگ او آمد ولى به هزيمت شد .\r\nدر اين نبرد ابو منصور كشته شد و بلكين شمشير در آنان نهاد و اسيرانشان را به قيروان فرستاد و خود در مغرب درنگ كرد و در راه قيروان هلاك شد و من نمىدانم بعد از ابو منصور چه كسى به جاى او قرار گرفت . چون عبد الملك بن المنصور غلام خود واضح را به مغرب فرستاد واضح به هنگام بازگشتش از جنگ زيرى بن عطيه به سال 389 به جنگ برغواطه رفت .\r\nاو در اين نبرد علاوه بر سپاهيان خود امراى نواحى و اهل آن ولايات را نيز به همراه داشت .\r\nاز اين رو در كشتار و اسير كردن افراط ورزيد . سپس بنى يفرن نيز پس از امارت يافتن بنى يعلى بن محمد اليفرنى به جنگ ايشان لشكر بردند و در ناحيهء سلا از بلاد مغرب نبرد در گرفت و آنجا را از قلمرو فرزندان زيرى بن عطيهء مغراوى پس از يك سلسله نبردها بيرون آورد .\r\nكار فرمانروايى يعلى به دست تميم بن زيرى بن يعلى افتاد . در آغاز قرن پنجم . او در شهر سلا و مجاور برغواطه بود . در جهاد با ايشان اثرى بزرگ داشت . اين واقعه در سال 420 اتفاق افتاد . تميم بر تامسنا غلبه يافت و از سوى خود كسى را بر آن بر گماشت و پيش از آن بسيارى را كشته و اسير كرده بود . پس از تميم بار ديگر برغواطه سر برداشت تا دولت لمتونه بر سر كار آمد . لمتونيان از مواطن خود در صحراى غربى بيرون آمدند و به بلاد مغرب رفتند .\r\nو بسيارى از سوس اقصى و جبال مصامده را تصرف كردند . سپس هواى جهاد با برغواطه در تامسنا و بلاد وابستهء آن از نواحى ريف غربى ، در سرشان افتاد . ابو بكر بن عمر امير لمتونه با مرابطين كه قوم او بودند به سوى ايشان راند . در اين نبردها حوادث مهم اتفاق افتاد چنان كه در يكى از آنها در سال 450 صاحب دعوت عبد اللّه بن ياسين كزولى كشته شد . ابو بكر و قومش پس از او همچنان به جهاد خويش ادامه دادند تا دشمن را از پاى در آوردند و آثارشان\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nرا از روى زمين بر افكندند . صاحب دولت ايشان به هنگام انقراض دولتشان ابو حفص عبد اللّه از اعقاب ابو منصور عيسى بن ابى الانصار عبد اللّه بن ابى غفير محمد بن معاد بن اليسع بن صالح بن طريف بود ، كه در اين جنگها كشته شد و با مرگ او دولتشان منقرض شد و به دست مرابطين رگ حياتشان گسسته گرديد . و الحمد للّه رب العالمين .\r\nبعضى در باب نسب برغواطه به غلط افتاده‌اند و آنان را از قبايل زناته به حساب آورده‌اند . بعضى ديگر مىگويند كه صالح يهودى و از فرزندان شمعون بن يعقوب بود كه در برباط پرورش يافت و به مشرق آمد و نزد عبد اللّه المعتزلى درس خواند و به جادوگرى اشتغال داشت و فنون ديگر بياموخت . سپس به مغرب آمد و در تامسنا فرود آمد . در آنجا قبايل نادانى از بربر يافت . در ميان آنان بزيست و صلح و صلاح پيشه نمود ولى هر چه مىگفت همه تظاهر و دروغ بود . پس مردم به او روى آوردند و پيرو او شدند و او دعوى پيامبرى كرد .\r\nبرخى او را به رباطى مىگويند ، منسوب به برباط كه در آن پرورش يافته است . برباط واديى است در فحص شريش از بلاد اندلس . برباط معرب شد و برغواط گرديد ، همهء اين سخنان را صاحب كتاب نظم الجوهر و غير او از نسب شناسان بربر آورده‌اند و همهء اينها غلطهايى آشكار است .\r\nاين قوم از زناته نيستند و شاهد اين مدعا موطن آنهاست و همجواريشان با برادرانشان مصامده .\r\nاما صالح بن طريف معروف است و از ايشان است نه از قوم ديگر . اگر در نسب او چنين بريدگى مىبود يا از نژاد ديگر بود نمىتوانست بر آن نواحى غلبه يابد و اين سنت خداست در ميان بندگانش . نسب اين مرد از برغواطه است و ايشان شعبه‌اى از شعوب مصامده‌اند و اين امرى است معروف . و اللّه ولى التوفيق .\r\n\r\nخبر از غماره كه از بطون مصامده است و بيان دولتهاى ايشان و دگرگونى احوالشان\r\nاين قبيله از بطون مصامده از فرزندان غمار بن مصمودند . بعضى گويند غمار بن مسطاف بن مليل بن مصمود و بعضى گويند غمار بن اصاد بن مصمود . بعضى از عوام گويند غماره از غمر ( فرو پوشيد ) مىآيد و اينان عربهايى بودند كه « غمروا فى تلك الجبال » از اين رو آنان را غماره گفتند و اين گونه نامگذارى شيوه‌اى عاميانه است . غماره را شعوب و قبايل بىحساب است . بطون مشهور آن عبارت‌اند از : بنى حميد و متيوه و بنى نال و اغصاوه و بنى وزروال و بجكصه . پايان مواطن ايشان جبال ريف است در ساحل درياى رومى در سمت راست سرزمين مغرب ، از غساسه ، سپس نكور ، پس باديس سپس تيكيساس ، سپس تيطاوين آنگاه سبته و سپس قصر ، تا طنجه جمعا پنج مرحله يا بيشتر . قبايل غماره در اين سرزمين در كوههاى بلندى كه به يك ديگر پيوسته و ديواره‌اى بعد از ديوارهء ديگر قرار دارد زندگى مىكنند . عرض اين زمين نيز پنج مرحله است كه تا زمينهاى قصر كتامه و وادى ورغه كشيده شده . همه مراتع\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nو چراگاهها است و اراضى مزروعى و باغها و بستانهاى انبوه .\r\nبراى تو بيان شد كه ايشان از مصامده‌اند و هنوز هم نام مصامده بر سر بعضى از شعوب آنها باقى مانده است . چنان كه ساكنان سرزمينهاى ميان سبته و طنجه را مصموده گويند .\r\nقصر المجاز كه از آنجا از خليج گذشته به طريف مىروند منسوب به آنهاست . اين قول را كه غماره از مصامده‌اند پيوسته بودن مواطنشان به مواطن برغواطه كه از شعوب مصامده‌اند تأييد مىكند . از ازغار و اصيلاست تا انفى . از آنجا مواطن برغواطه و دكاله به هم پيوسته است تا قبايل مصامده در جبال درن و آن سوى آن از بلاد جنوبى . پس مصامده ساكنان كوهستانهاى مغرب اقصايند جز اندكى از آنها كه در دشتها زيست مىكنند . اين قبيلهء غماره از آغاز فتح در اين بلاد مىزيسته‌اند و ما را از وقايع پيش از آن آگاهى نيست .\r\nمسلمانان را با ايشان در ايام فتح كشاكشها بود . بزرگترين اين كشاكشها از آن موسى بن نصير بود كه آنان را به اسلام آورد و فرزندانشان را به گروگان گرفت و به سردارى طارق بن زياد لشكر بر سر ايشان برد . اميرشان در آن عهد يوليان بود . اين يوليان همان بود كه موسى بن نصير با جمعى به نزد او رفت و يوليان او را به جنگ اندلس ترغيب كرد . چنان كه گفتيم يوليان در سبته اقامت داشت و اين پيش از بناى نكور بود . غماره را در عهد دولت اسلامى دولتهايى بود و از ميان ايشان كسانى پديدار شدند كه دعوى پيامبرى مىكردند همواره خوارج آهنگ جبال ايشان مىكردند ، زيرا جايى استوار بود و در خور پناه گرفتن در آن .\r\nما از ايشان ياد خواهيم كرد .\r\n\r\nخبر از سبته و دولت بنى عصام در آنجا\r\nسبته از شهرهاى قديمى پيش از اسلام است . در آن روز مكان يوليان پادشاه غماره بود . چون موسى بن نصير بر سر او لشكر برد با پرداخت هدايايى با او مصالحه كرد و جزيه پذيرفت .\r\nموسى بن نصير فرمان داد كه پسر خود و پسران قومش را به گروگان به او دهد . چون طارق بن زياد در طنجه قرار گرفت بر يوليان مقرر شد كه سپاهيان خود را در اختيار او بگذارد و چون طارق از آب عبور كرد و به اندلس در آمد مقرر شد كه يوليان پى در پى او را يارى رساند ، تا پيروزى مسلمانان - چنان كه گفتيم - ميسر گرديد . چون يوليان در گذشت عربها سبته را به صلح تصرف كردند و از دست قوم او بستدند و خود در آن مكان گرفتند . سپس فتنهء ميسرة الحقير پيش آمد و دعوتهاى ضلالت آميز او . بسيارى از بربرهاى غماره و ديگر جايها به او گرويدند و بربرهاى طنجه به سبته رفتند و عربها را از آنجا راندند و شهر را خراب كردند و مردمش را اسير نمودند .\r\nاز آن پس سبته خالى افتاد .\r\nآنگاه ماجكس از رجال و وجوه قبايلشان به سبته يارى نهاد . به نام اوست كه سبته را مجكسه گويند . ماجكس بار ديگر آنجا را بنا كرد و مردم به ديار خود باز گشتند ماجكس اسلام\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nآورد و به سخن اهل علم گوش فرا داد و بر اين حال ببود تا درگذشت . چون او بمرد پسرش عصام مدتى بر آن ديار فرمان راند و پس از او پسرش مجير بر مسند فرمانروايى بود . چون به هلاكت رسيد برادرش رضى به امارت رسيد . بعضى گويند كه او فرزند عصام است نه برادرش .\r\nاينان در فرمان بنى ادريس بودند . عبد الرحمان الناصر را هواى تصرف بلاد مغرب در سر افتاد و آن بلاد را از بنى ادريس مالكان هبط و غماره بگرفت ، و اين به هنگامى بود كه مكناسه و زناته آنان را از قلمروشان در فاس رانده بودند و در آنجا به دعوت الناصر قيام كرده بودند و آن دعوت در اعمال ايشان پخش كرده بودند در اين هنگام به نفع الناصر از سبته دست برداشتند و او را اشارت كردند كه سبته را از دست بنى عصام بستاند . الناصر لشكر خود را از راه دريا به سردارى نجاح ابن غفير بدان سو راند و در سال 319 آنجا را فتح كرد . رضى بن عصام تسليم شد و به فرمان او گردن نهاد و دولت بنى عصام منقرض گرديد و سبته به دست الناصر افتاد و ببود تا پس از چندى بنى حماد بر آن استيلا يافتند و در آنجا دولتى تأسيس كردند و ما از آن ياد خواهيم كرد .\r\n\r\nخبر از بنى صالح بن منصور ملوك نكور و دولت ايشان در غماره و دگرگونى احوالشان\r\nچون مسلمانان در ايام فتح بر بلاد مغرب و اعمال آن مستولى شدند و آن را پاره پاره كردند و خلفا براى جهاد با بربرها پى در پى لشكر مىفرستادند و از همهء قبايل عرب كسانى در ميان آنان بودند ، صالح بن منصور الحميرى نيز از عربهاى يمن در شمار اولين گروههايى بود كه به مغرب رفت . او را العبد الصالح مىگفتند . صالح نكور را خود تصرف كرد و وليد بن عبد الملك در سال 91 هجرى آن را به اقطاع او داد . اين سخن صاحب المقياس است . حد نكور از سمت مشرق به زواغه و جراوة بن ابى العيص منتهى مىشود در مسافت پنج روز راه . از آنجا همجوار مطماطه و اهل كبدانه و مرنيسه و غساسه ساكنان جبل هرك و قلوع جاره كه از آن بنى ورتندى است ، مىشود . و از مغرب تا قبيلهء بنى مروان از غماره و بنى حميد و تا مسطاسه و صنهاجه و آن سوى ايشان اوربه حزب فرحون و بنى وليد و زناته و بنى يرنيان و بنى مراسن حزب قاسم صاحب صا گسترده است . و نكور را تا دريا پنج ميل راه است . چون نكور به اقطاع صالح در آمد در آنجا درنگ كرد و شمار فرزندانش افزون گرديد . قبايل غماره و صنهاجه گرد او را گرفتند و بر دست او اسلام آوردند و به كار او پرداختند . صالح تمسامان را گرفت و اسلام را در آنجا رواج داد و چون بار شرايع و تكاليف بر دوش مردم سنگينى كرد مرتد شدند و صالح را اخراج كردند و مردى از نفزه را بر خود امارت دادند معروف به رندى .\r\nآنگاه پس از ارتداد توبه كردند و به اسلام بازگشتند و صالح را باز گردانيدند پس از او پسرش معتصم بن صالح جانشين او شد . مردى دلير و پاكدل و عابد بود . خود امر خطبه و\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nنماز را به عهده مىگرفت . پس از اندك مدتى بمرد . پس از او برادرش ادريس بن صالح به جايش نشست . شهر نكور را در كنار وادى پى افكند ولى به پايانش نرسانيد . در سال 243 بمرد و پس از او پسرش سعيد بن ادريس به جايش نشست و كارش بالا گرفت . نخست در شهر تمسامان بود .\r\nسپس در آغاز حكومتش به شهر نكور پرداخت و بدانجا نقل كرد . و اين همان شهرى كه امروز المزمه خوانده مىشود اين شهر ميان دو رود است يكى رود نكور كه سرچشمهء آن از بلاد كزنايه است و سرچشمه آن با رود ورغه يكى است و ديگر رود عيس كه از بلاد بنى ورياغل سرچشمه مىگيرد . اين دو رود در اكدال به هم مىپيوندند . سپس از هم جدا مىشوند و در برابر نكور در عدوة الاندلس در ناحيه بزليانه به دريا مىريزند .\r\nنكور در سال 244 با مجوس كه با كشتيهاى خود آن را مورد حمله قرار داده بودند مصاف داد و مجوس هشت روز در نكور ماندند و كشتار و تاراج كردند . سپس افراد قبايل برانس با سعيد بن ادريس دست به دست هم دادند و آنان را براندند . غماره پس از آن بر سعيد بشوريد و او را خلع كرد و مردى را از خود به نام سكن بر خود امارت دادند . سعيد لشكر گرد آورد بر دشمن تاخت و خداوند نيز او را يارى فرمود آن سان كه جمع ايشان بريشان ساخت و سردارشان بكشت و كارش قوت گرفت ، در سال 287 پس از سى سال از حكومتش بمرد پسرش صالح بن سعيد به جايش نشست . او نيز در استقامت و فداكارى شيوهء اسلاف در پيش گرفت . او را با بربرها جنگهايى بود . در سال 350 پس از شصت و دو سال فرمانروايى بمرد .\r\nپس از او پسرش سعيد بن صالح كه كوچكترين فرزند او بود به حكومت رسيد برادرش عبيد اللّه و عمش رضى بر او خروج كردند و او پس از جنگهاى بسيارى بر آنان غلبه يافت و برادرش را به مشرق تبعيد كرد و او در مكه بمرد . عم خود رضى را زنده گذاشت زيرا داماد او بود . ولى هر كس ديگر از بنى اعمام و خويشاوندان خود را كه به چنگ آورد بكشت .\r\nيكى از همان خاندان به نام سعادة اللّه بن هارون بر او خشم گرفت و به بنى يصلتن پيوست صاحب كوهستان ابو الحسين و راههايى پنهانى شهر را به آنان بنمود . آنان به لشكرگاهش در آمدند و بر او مستولى شدند و ساز و برگ او را به غارت بردند و هزارها تن از موالى او را كشتند و نكور را محاصره كردند . سپس سعيد حمله آورد و خلق بسيارى را به قتل آورد .\r\nسعادة اللّه به تمسامان گريخت و جان به سلامت برد . سعيد برادر او ميمون را بگرفت و گردن زد .\r\nسعادة اللّه به طلب صلح قدم پيش نهاد . سعيد بپذيرفت و او را در شهر نكور به نزد خود فرود آورد . سعيد سپس با قوم خود و اهل قلمروش كه از غماره بودند به بلاد بطويه و مرنيسه و قلوع جاره و بنى ورتندى به جنگ رفت . و خواهر خود را به احمد بن ادريس بن محمد بن سليمان دوست خود به زنى داد و او را به شهر نكور نزد خود آورد . پايه‌هاى دولت سعيد در آن نواحى استوار گرديد . عبيد اللّه المهدى او را به دعوت خود فراخواند و در پايان نامهء او نوشته بود :\r\n\r\n","description":"","footnote":"","page_name":" 224 ","page_number":244},
  {"content":"\r\n\r\n فان تستقيموا استقم لصلاحكم * و ان تعدلوا عنى ارى قتلكم عدلا\r\nو اعلوا بسيفى قاهرا لسيوفكم * و ادخلها عفوا و املوها قتلا \r\nشاعر او احمس طليطلى به فرمان يوسف بن صالح برادر امير سعيد او را چنين پاسخ داد :\r\n كذبت و بيت اللّه ما تحسن العدلا * و لا علم الرحمان من قولك الفضلا\r\nو ما انت الا جاهل و منافق * تمثل للجهال في السنة المثلى\r\nو همتنا العليا لدين محمد * و قد جعل الرحمان همتك السفلى \r\nعبيد اللّه المهدى به مصالة بن حبوس فرمانرواى تاهرت نامه نوشت و فرمانش داد كه به جنگ او رود . او نيز در سال 304 لشكر آورد . پنجاه و چهار سال از حكومت او گذشته بود . سعيد و قومش چندى پايدارى كردند . ولى مصاله بر آنان غلبه يافت و همه را بكشت و سرهايشان را به رقاده فرستاد . سرها را در شهر گردانيدند . بقاياشان از راه دريا به مالقه رفتند . عبد الرحمان الناصر اموى آنان را اجازت داد كه فرود آيند و در پناه خود گرفت و در اكرامشان مبالغه نمود . مصاله شش ماه در شهر نكور درنگ كرد . سپس خود به تاهرت رفت و دلول را كه از كتامه بود بر نكور امارت داد . ولى سپاهيان دلول از گردش پراكنده شدند . خبر به بنى سعيد بن صالح و قوم او در مالقه رسيد . سران ايشان ادريس المعتصم و صالح بودند به كشتى نشستند و به نكور راندند . صالح پيشى گرفت . در بندر تمسامان بربرها بر او اجتماع كردند و در سال 305 با او بيعت نمودند و او را به سبب خردساليش يتيم لقب دادند . آنگاه بر سر دلول حمله بردند و بر او و يارانش ظفر يافتند و همه را كشتند . صالح فتحنامه به عبد الرحمان الناصر نوشت و دعوت او را در قلمرو خويش بر پاى داشت . عبد الرحمان الناصر براى او هدايا و تحف و ساز و برگ فرستاد . برادرانش و قومش به او پيوستند . و همچنان بر قاعدهء اول حكومت مىكرد تا در سال 315 در گذشت .\r\nپس از او پسرش عبد البديع به حكومت رسيد و المؤيد لقب او بود . موسى بن ابى العافيه كه داعى دعوت عبيديان در مغرب بود ، لشكر بر سر او برد و او را بگرفت و بكشت و شهر را بگرفت و در سال 317 تاراج و ويران نمود . پس از چندى بقاياى آنها به شهر بازگشتند و ابو ايوب اسماعيل بن عبد الملك بن عبد الرحمان بن سعيد بن ادريس بن صالح بن منصور بر آنان امارت يافت و شهرى را كه صالح بن منصور بنا كرده بود از نو آبادان ساخت و پس از سه سال كه در آن مسكن گرفته بود ، ميسور غلام ابو القاسم بن عبيد اللّه علوى ، غلام خود صندل را به جنگ او فرستاد . اين به هنگامى بود كه در فاس فرود آمده بود . با اين صندل لشكرى فرستاد .\r\nاو جراوه را محاصره نمود ، سپس به نكور روى نهاد . ابو ايوب اسماعيل بن عبد الملك به قلعه اكدى پناه برد . صندل رسولان خود را به نزد او فرستاد . رسولان را بكشت . صندل به شتاب بيامد و هشت روز با او جنگ در پيوست . عاقبت بر او ظفر يافت و قلعه را بگرفت و كشتار و تاراج كرد و مردى از كتامه را به نام مرمازوا بر آن امارت داد . صندل به فاس رفت و مردم نكور\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nبازگشتند و با موسى بن المعتصم بن محمد بن قرة بن المعتصم بن صالح بن منصور بيعت كردند .\r\nوى در آن هنگام در كوه ابو الحسين نزد بنى يصلتن بود و به ابن رومى شهرت داشت .\r\nصاحب المقياس گويد : او موسى بن رومى بن عبد السميع بن ادريس بن صالح بن ادريس بن منصور بود . مرمازوا را با يارانش بگرفت و گردن زد و سرهايشان را به نزد عبد الرحمان الناصر فرستاد . سپس يكى از افراد خاندانش به نام عبد السميع بن جرثم بن ادريس بن صالح بن منصور شورش كرد و او را خلع نمود و در سال 329 از نكور اخراج كرد . موسى با زن و فرزند و برادرش هارون بن رومى و بسيارى از بنى اعمام و اهل بيتش به اندلس رفت . بعضى در المريه ماندند و بعضى به مالقه رفتند . مردم نكور بر عبد السميع بشوريدند و او را كشتند و جرثم بن احمد بن زيادة اللّه بن سعيد بن ادريس بن صالح بن منصور را فراخواندند . او نيز به شتاب بيامد . با او به سال 336 بيعت كردند . زمام امور به دست گرفت . او نيز چون اسلافش بر مذهب مالك عمل مىكرد . در آخر سال 360 پس از بيست و پنج سال فرمانروايى بمرد فرمانروايى در خاندان او ببود تا آنگاه كه از داجه بر وهران غلبه يافتند و اميرشان يعلى بن فتوح الازداجى در سال 406 و به قولى 410 نكور را بگرفت و ويران نمود و دولتشان بعد از سيصد و چهارده سال از زمان حكومت صالح منقرض گرديد و به بنى يعلى بن فتوح و ازداجه منتقل گرديد و تا سال 460 بر دوام بود . و اللّه مالك الامور لا إله الا هو .\r\n\r\nخبر از حاميم غمارى كه دعوى پيامبرى كرد\r\nاين قبيلهء غماره غرقه در جهالت بودند و از شرايع الهى دور و به بدويت خوگر و از خير و صلاح بر كنار . در ميان مجكسه مردى بود به نام حاميم بن من اللّه بن حرير بن عمرو بن رحفو بن از روال [ 1 
  ] بن مجكسه و ابو محمد كنيه داشت و كنيهء پدرش ابو خلف بود وى در سال 313 در كوهستان حاميم - كه به نام او ناميده شده - نزديك تيطاوين دعوى پيامبرى كرد . بسيارى از غماره به دو گرويدند و او نيز قوانين و آيينهايى از عبادات و احكام آورد و بر ايشان قرآنى ترتيب داد كه به زبان خود مىخواندند : « اى كسى كه ديده را فروغ دادى تا به دنيا بنگرد . مرا از گناه خالى گردان . اى كسى كه موسى را از دريا بيرون آوردى من به حاميم و به پدرش ابو خلف من اللّه ايمان آوردم . و سرم را و عقلم و آنچه را كه در سينه پنهان دارم و خونم و گوشتم بدان احاطه دارد ايمن گردان و ايمان آوردم به تابعيت [ 2 
  ] عمهء حاميم خواهر ابو خلف من اللّه » و اين زن زنى جادوگر بود . حاميم المفترى لقب داشت . خواهرش دبو نيز جادوگر و كاهنه بود و همواره در جنگها و خشكسالها به او استغاثه مىكردند . حاميم در جنگهاى مصموده در حوالى طنجه به سال 315 كشته شد . پسرش عيسى پس از پدر در ميان قوم مقامى ارجمند\r\n\r\n\r\n","description":"","footnote":"\r\n[ ( 1 ) 
  ] اين نام در كتاب البكرى و حفوال آمده است .\r\n[ ( 2 ) 
  ] در نسخهء  D  : تايفيت . و در  A  : بتانعنت .\r\n","page_name":" 226 ","page_number":246},
  {"content":"\r\n\r\nيافت . نزد عبد الرحمان الناصر رفت . خاندان ايشان بنى رحفو در وادى لاو و وادى داس نزديك تيطاوين مىزيستند .\r\nپس از حاميم ، عاصم بن جميل يزدجومى هم از ميان غماره دعوى پيامبرى كرد . اخبار او نقل شده است . اينان تا اين زمان هم به جادوگرى گرايش دارند .\r\nپيرانى از مردم مغرب براى من حكايت كردند كه بيشتر جادوگران ايشان زنان جوان هستند . ايشان را قوه‌اى است كه مىتوانند روحانيت هر كوكبى را از كواكب كه بخواهند جلب كنند و چون بر آن مستولى شدند به آن روحانيت مكيف شوند . از راه آن هر گونه كه خواهند در اكوان تصرف مىكنند . و اللّه اعلم .\r\n\r\nخبر از دولت ادارسه در غماره و سرگذشت ايشان\r\nعمر بن ادريس به هنگامى كه محمد بن ادريس اعمال مغرب را به رأى جده‌اش كنزه مادر ادريس ميان برادران تقسيم كرد ، خود صاحب تيكيساس و ترغه و بلاد صنهاجه و غماره شد . به قاسم بن ادريس طنجه و سبته و بصره ( از بلاد مغرب ) و متعلقات آن از بلاد غماره اختصاص يافت .\r\nسپس هنگامى كه برادرش محمد با او راه خلاف پيمود ، بر بلاد او غلبه يافت و چنان كه در اخبارشان آورده‌ايم آن را بر قلمرو خويش در افزود . سپس فرزندان محمد بن قاسم به متصرفات خويش بازگشتند و آن را تملك كردند . محمد بن ابراهيم بن محمد بن قاسم قلعهء حجر النسر نزديك سبته را پى افكند و آن را پناهگاه و ثغر قلمرو خويش گردانيد . فرمانروايى در فاس و اعمال مغرب در فرزندان محمد بن ادريس باقى ماند . سپس به فرزندان عمر بن ادريس رسيد .\r\nآخرين آنان يحيى بن ادريس بن عمر بود و او بود كه با عبيد اللّه الشيعى به دست مصالة بن حبوس سردار او بيعت كرد و مصالة منشور امارت فاس را به او داد سپس در سال 309 او را عزل كرد .\r\nدر سال 313 يكى از بنى القاسم به نام حسن بن محمد بن قاسم بن ادريس بر او خروج كرد . اين حسن را حجام مىگفتند زيرا ضربات نيزهء خود را بر حجامتگاه هماوردان خويش فرود مىآورد . حسن حجام مردى پيشتاز و پيروز جنگ بود . مردم فاس بر ريحان بن على الكتامى كه از سوى مصاله بر فاس نظارت مىكرد بشوريدند و حسن را بر خود امير ساختند . موسى بن ابى العافيه بر سر او لشكر كشيد و منهزمش ساخت و حسن پس از آن شكست بمرد . موسى بن ابى العافيه بر فاس و اعمال مغرب غلبه يافت و ادارسه را از آنجا براند و در حجر النسر كه دژ آنان بود محصور داشت . آنان به جبال غماره و بلاد ريف پناه بردند . غماره را در تمسك به دعوت ايشان آثار و مقامات است . در آن ناحيه دولتى تشكيل دادند و آن را به چند قطعه تقسيم كردند و بزرگترين قسمتهاى آن از آن بنى محمد و نيز از آن بنى عمر در تيكيساس و نكور و بلاد ريف بود . سپس عبد الرحمان الناصر روى به سرزمينهاى اين سوى دريا و دفع\r\n\r\n","description":"","footnote":"","page_name":" 227 ","page_number":247},
  {"content":"\r\n\r\nشيعيان نهاد . بنى محمد در سال 319 به سود او از سبته كنار رفتند الناصر آن را از دست الرضى بن عصام رئيس مجكسه بستد . در آنجا دعوت ادارسه رواج داشت . اين خاندان سبته را براى الناصر رها كردند و خود سر به فرمان او نهادند .\r\nسپس [ القائم 
  ] ابو القاسم بن محمد بن عبيد اللّه ، ميسور را براى جنگ با ابن ابى العافيه به هنگامى كه نقض پيمان كرده بودند و به سود امويان اندلس دعوت كرده بود ، به مغرب فرستاد . بنى محمد راه رهايى خود در آن يافتند كه به يارى ميسور برخيزند . بنى عمر صاحبان نكور نيز با آنان همرأى شدند .\r\nچون ابن ابى العافيه از شور بختى خويش رهايى يافت و در سال 325 از ناحيهء صحراء باز گرديد ، پس از ميسور نيز از مغرب ، ابن ابى العافيه با بنى محمد و بنى عمر به جنگ پرداخت و پس از آن هلاك شد . عبد الرحمان الناصر وزير خود قاسم بن محمد بن طملس را در سال 333 به جنگشان فرستاد و به ملوك مغراوه محمد بن خزر و پسرش خير نامه نوشت كه با ابن ابى العافيه با سپاهيان خود او را يارى دهند ( ؟ ) ابو العيش بن ادريس بن عمر ، معروف به ابن متأله به فرمان آمد و رسولان خويش نزد الناصر فرستاد الناصر نيز او را امان نامه داد .\r\nآنگاه پسر خود محمد بن ابى العيش را براى تأكيد اين فرمانبردارى به نزد او فرستاد . الناصر نيز بگرمى او را پذيرا شد و منشور امارت داد . ديگر ادريسيان نيز از بنى محمد تقليد كردند و خصومت بنهادند و از او امان نامه خواستند . او نيز براى همهء بنى محمد امان نامه داد و محمد بن عيسى بن احمد بن محمد و حسن بن قاسم بن ابراهيم بن محمد خود به نزد الناصر رفتند .\r\nبنى ادريس در رياست خود به اين بنى محمد باز مىگردند ، از آن هنگام كه برادرشان حسن بن محمد ملقب به الحجام در شورش خود بر ضد موسى بن ابى العافيه زمام امور را به دست گرفت . پس قاسم بن محمد ملقب به كنون را بعد از فرار موسى بن ابى العافيه بر خود رياست دادند و او بلاد مغرب را غير از فاس در تصرف آورد و دعوت شيعه آشكار كرد . تا سال 337 در قلعهء حجر النسر بمرد . پس از او ابو العيش احمد بن قاسم كنون به فرمانروايى رسيد . مردى فقيه و عالم به ايام و اخبار بود و از شجاعت و كرم بهره‌مند و به احمد فاضل شهرت داشت .\r\nدر دل به امويان اندلس گرايش داشت . تا آنجا كه به دعوت براى [ عبد الرحمان 
  ] الناصر پرداخت و بر منابر قلمرو خويش به نام او خطبه خواند و از فرمان علويان مصر بيرون آمد و سراسر مغرب تا سجلماسه با او بيعت كردند .\r\nچون مردم فاس با او بيعت كردند ، محمد بن حسن را بر ايشان امارت داد . محمد بن ابى العيش بن ادريس بن عمر بن مثاله در سال 338 از سوى پدرش به نزد الناصر رفت در آنجا از وفات پدر خبر يافت . الناصر منشور امارت قلمرو پدر به او داد و روانه‌اش ساخت . عيسى فرزند عمش ابو العيش احمد بن القاسم كنون در غيبت او بر قلمرو او در تيكيساس حمله كرده بود و آن را در تصرف آورده بود . و اموال ابن مثاله را نيز متصرف شده بود . چون محمد\r\n\r\n","description":"","footnote":"","page_name":" 228 ","page_number":248},
  {"content":"\r\n\r\nاز حضرت آمد ، بربرهاى غماره را بر سر عيسى كشيد و او را نيك گوشمال دادند و مجروح كردند و يارانش را در غماره كشتند . الناصر سرداران خود را به مغرب فرستاد . نخستين كسى كه در سال 338 از آب گذشت و بر سر بنى محمد آمد احمد بن يعلى از طبقهء سرداران بود . او را با سپاهى گسيل داشته بود . احمد بن يعلى آنان را به ويران ساختن تيطاوين فرمان داد . امتناع كردند . ولى سرانجام سر به فرمان آوردند و به ويران ساختنش گردن نهادند .\r\nچون احمد بن يعلى باز گرديد بار ديگر بشوريدند الناصر حميد بن يصل [ 1 
  ] المكناسى را با سپاهى در سال 339 روان داشت . در وادى لاو ميانشان نبردى در گرفت و از آن پس تسليم شدند . الناصر طنجه را از بنى محمد بستد . سپس سپاهيان او به ديگر سرزمينهاى مغرب تجاوز كردند و مردم همه تسليم او گشتند . امراى زناته چون امراى مغراوه و بنى يفرن و مكناسه - چنان كه گفتيم - به سود او دعوت كردند . كار بنى محمد روى در تراجع و ضعف نهاد . اميرشان ابو العيش از الناصر خواست كه اجازه دهد كه به جهاد رود . الناصر اجازت فرمود و فرمان داد براى او در هر مرحله دژى بسازند ، از الجزيره تا ثغر كه سى مرحله بود . ابو العيش لشكر به جنبش آورد و برادر خود حسن بن كنون را به جاى خود نهاد . الناصر نيز در حق او نيكى كرد و برايش هر روز هزار دينار را تبه معين كرد . ابو العيش در سال 343 در جهاد به شهادت رسيد .\r\nچون [ المعز ، ابو تميم 
  ] معد سردار خود جوهر كاتب را به مغرب فرستاد و خواست عمال آن تسليم امر او شوند حسن بن كنون از او حذر كرد و به قلعة النسر كه پناهگاهشان بود تحصن جست و از آنجا رسول فرستاد و اظهار فرمانبردارى كرد . جوهر نيز معترض او نشد . چون جوهر از ديار مغرب باز گرديد ، حسن بن كنون نيز به اطاعت [ عبد الرحمان 
  ] الناصر گراييد و بر اين حال ببود تا در سال 350 كه درگذشت .\r\nالحكم [ المستنصر بن عبد الرحمان 
  ] براى سد ثغور مغرب و استحكام امر دعوت خود بار ديگر دست به اقدام زد و عزم اولياء آنان يعنى ملوك زناته را تشحيذ كرد . و ميان آنان و زيرى و بلكين آن گذشت كه ذكر كرديم . سپس معد در سال 362 بلكين بن زيرى را به غزاى مغرب فرستاد . او از زناته خون بسيار ريخت و در ديار مغرب پيش راند . حسن بن كنون به دعوت شيعه برخاست و پيمان طاعت مروانيان را بشكست . چون بلكين باز گرديد حكم سپاهيان خود را به سردارى وزيرش قاسم بن طملس در سال 362 به اين سوى آب آورد تا با حسن بن كنون و بنى محمد نبرد كند . در اين نبرد حسن بر سپاه حكم پيروز شد .\r\nمحمد بن طملس و خلق كثيرى از سپاه و وابستگان او به قتل رسيدند . بقاياى لشكر به سبته رفتند و از حكم يارى طلبيدند . حكم يكى از موالى خود را به نام غالب كه مردى دلير و بلند آوازه بود به يارى ايشان فرستاد و او را به اموال و سپاهيان بسيار مدد رسانيد و فرمان داد\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : يصل و در  B  : مصل و در  D  لصل ( بدون نقطه )\r\n","page_name":" 229 ","page_number":249},
  {"content":"\r\n\r\nادريسيان را بركند و كوچ دهد و نزد او برد و گفت : « اى غالب برو ولى اذن بازگشتن ندارى مگر زنده و پيروز يا كشته و معذور » . خبر آمدن غالب به حسن بن كنون رسيد ، از شهر بصره ( در مغرب ) بيرون رفت و همهء اموال و حرم و ذخاير خود را به حجر النسر كه دژ مستحكم ايشان در نزديكى سبته بود نقل كرد . غالب براى رزم با او به قصر مصموده فرود آمد و جنگ آغاز كردند . غالب اموالى ميان رؤساى بربر از غماره و كسانى از لشكريان كه با حسن بودند تقسيم كرد . آنان بگريختند و تسليم او شدند . حسن بن كنون به قلعهء حجر النسر [ 1 
  ] واپس نشست و غالب از پى او آمد . حكم سپاهى از عربها و مردان مرزنشين را به ياريش فرستاد .\r\nاينان را به سردارى وزير خود فرمانرواى ثغر اعلى يحيى بن محمد بن هاشم التجيبى و جمعى از اهل بيت و حشم خود روانه داشت . در سال 363 اينان در حركت آمدند و در كنار قلعه فرود آمدند و حسن را سخت در محاصره گرفتند . حسن از غالب امان خواست . غالب بپذيرفت و دژ را از او بستد .\r\nسپس به بقاياى ادارسه كه در بلاد ريف بودند روى آورد و آنان را نيز از جاى بر كند و همه را از حصارها و دژهايشان فرود آورد . آنگاه به فاس راند و فاس را بگرفت و محمد بن على بن قشوش را امارت عدوة القرويين داد و عبد الكريم بن ثعلبة الجذامى را بر عدوة الا اندلس امارت داد . غالب در حالى كه حسن بن كنون و ديگر ملوك ادارسه را به همراه داشت به قرطبه باز گرديد . غالب در اين سفر بلاد مغرب را تسخير كرد و حكامش را به اطراف پراكنده نمود و دعوت شيعه را بر انداخت . اين وقايع در سال 364 بود . چون فاتحان بازگشتند حكم مردم را به پيشبازشان گسيل داشت و روز ورود ايشان به قرطبه يكى از روزهاى فراموش ناشدنى دولت اموى بود .\r\nحكم ، حسن بن كنون را عفو كرد و به عهد خود در حق او وفا كرد و او مردانش را عطا و خلعت و ديگر پيشكشها داد و بر ايشان رابته و اجرا معين كرد و نام هفتصد تن از حواشى ايشان را در ديوان عطا ضبط كرد و اينان همه از بزرگان مغربيان بودند . ولى پس از سه سال با حسن دل بد كرد زيرا از او قطعه عنبر بزرگى را خواست كه در ايام فرمانروايش از يكى از اعمال مملكتش در ساحل دريا برايش فرستاده بودند و حسن از آن اريكه‌اى ساخته بود كه به هنگام استراحت بر آن تكيه مىداد . حكم خواست كه آن اريكه عنبرين را به نزد او فرستد .\r\nبرخى از بنى اعمامش كه از سوء خلق و لجاج او ملول شده بودند در نزد خليفه از او سعايت كرده بودند . حسن از تقديم آن سرباز زد . خليفه بر او خشم گرفت و هر چه داشت از آن قطعهء عنبر و ديگر چيزها همه را از او بستد .\r\nسرزمين مغرب به حكم تعلق گرفت و امراى او براى دفع بلكين پاى عمل پيش نهادند\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  E  : جبل النسر .\r\n","page_name":" 230 ","page_number":250},
  {"content":"\r\n\r\nوزيرش المصحفى جعفر بن على را منشور امارت مغرب داد . يحيى بن محمد بن هاشم را فرا خواند و حسن بن كنون و همهء ادارسه را به مشرق تبعيد كرد ، زيرا هزينهء زندگى ايشان بر او گران مىآمد . و با آنان شرط كرد كه ديگر باز نگردند . آنان در سال 365 از المريه حركت كردند و چون العزيز نزار بن معد آنان را پذيرا آمد در قاهره فرود آمدند و مورد اكرام فراوان او واقع شدند و از او وعدهء نصرت يافتند .\r\nالعزيز ، حسن بن كنون را به مغرب فرستاد و نامه‌اى دربارهء او به خاندان زيرى بن مناد در قيروان نوشت كه به يارى او برخيزند . حسن بن كنون به مغرب آمد و به نام خود دعوت كرد . المنصور بن ابى عامر از اندلس سپاه به دفع او فرستاد . سپاه اندلس بر او غلبه يافت .\r\nاو را گرفتند و به اندلس فرستادند در راه چنان كه در اخبارشان آورده‌ايم كشته شد و در سال ( سفيد ) دولت ادارسه در مغرب منقرض گرديد . تا آنگاه كه بنى حمود كه خود از ايشان بودند در بلاد غماره و سبته و طنجه چنان كه انشاء اللّه تعالى خواهيم گفت . روى كار آمدند .\r\n\r\nخبر از دولت بنى حمود و موالى ايشان در سبت و طنجه و سرگذشت آنان و احوال غماره پس از ايشان\r\nادارسه را چون الحكم المستنصر از اندلس به مشرق راند نشان ايشان از بلاد مغرب بر افكند و غماره سر به فرمان مروانيان اندلس نهاد و تسليم سپاه اندلس گرديد . سپس حسن بن كنون براى باز يافتن دولت از دست رفته به مغرب باز گرديد و به دست المنصور بن ابى عامر كشته شد و با مرگ او دولت ايشان سراسر منقرض گرديد خود در ميان قبايل ديگر پراكنده شدند و هر خاندانى به جايى افتاد و پنهان گرديد . آن سان كه جامهء آن نسب از تن به در كردند و رنگ بدويت گرفتند .\r\nاز فرزندان عمر بن ادريس دو مرد در زمرهء بربرها به اندلس افتادند يكى على و يكى قاسم ، پسران حمود بن ميمون بن احمد بن على بن عبيد اللّه بن عمر بن ادريس . آوازهء آن دو در دليرى و پيشتازى در همه جا پيچيد .\r\nچون در اندلس پس از انقراض دولت عامريان بربرها فتنه بر انگيختند و سليمان بن حكم را به خلافت برداشتند و المستعين لقب دادند ، اين دو پسر حمود يعنى على و قاسم در زمرهء خواص او در آمدند و مقامى شامخ يافتند . المستعين چون در قرطبه بر سرير فرمانروايى نشست و مغاريه را منشور امارت ولايات داد ، على بن حمود را امارت طنجه و اعمال غماره داد .\r\nعلى بن حمود به قلمرو خويش رفت و با مردم آن ديار تجديد عهد كرد .\r\nچندى بعد على بن حمود سر از فرمان حكومت قرطبه برتافت و به نام خود دعوت كرد و به اندلس باز گرديد و خلافت قرطبه را تصاحب كرد و فرمان حكومت قرطبه را به نام پسرش يحيى نوشت . يحيى بعد از هلاك پدرش على به اندلس رفت تا بر سر حكومت با عمش قاسم\r\n\r\n","description":"","footnote":"","page_name":" 231 ","page_number":251},
  {"content":"\r\n\r\nمنازعه كند . پس از رفتن يحيى برادرش ادريس زمام امور طنجه و ديگر قلمرو پدر را در عدوه از مواطن غماره به دست گرفت . و چون برادرش يحيى در گذشت به مالقه رفت و رجال دولت را فراخواند و حسن پسر برادر خود يحيى را به فرمانروايى سبته و طنجه فرستاد و نجاى خادم را با او گسيل داشت تا حسن زير نظر و فرمان و راى او كار كند .\r\nچون ادريس بمرد ابن بقنه [ 1 
  ] در مالقه همهء قدرت را به دست گرفت . نجاى خادم حسن بن يحيى را بر انگيخت كه از طنجه در حركت آيد و به مالقه رود ، او نيز برفت و مالقه را بگرفت و چون او را بر تخت خلافت استقرار بخشيد به سبته باز گرديد . حسن نيز منشور حكومت مواطن غماره را به او داد . چون حسن بمرد ، نجا به اندلس رفت و قصد آن داشت كه خود همهء كارها را بر عهده گيرد . از اين رو از ميان صقالبه مردان مورد اعتماد خويش را برگزيد و همچنان بر اين حال ببود تا آنگاه كه در سبته و طنجه يكى از موالى بنى حمود به نام حاجب سكوت برغواطى كوس فرمانروايى زد . سكوت بندهء مردى آهنگر بود از موالى بنى حمود .\r\nمرد آهنگر او را از ميان اسيران برغواطه در يكى از جهادها خريده بود . سپس سكوت به دست على بن حمود افتاد و به سبب نجابت و لياقت تا آنجا فرا رفت كه بر كرسى فرمانروايى سبته و طنجه قرار گرفت و قبايل غماره از او اطاعت كردند .\r\nدولت او ادامه يافت تا زمان دولت مرابطين و غلبهء يوسف بن تاشفين بر قبايل مغراوه در فاس . بقاياى مغراوه به شهر دمنه در آخر سرزمين مغرب همجوار بلاد غماره گريختند .\r\nدر سال 371 يوسف بن تاشفين بار ديگر با مغراوه نبرد كرد و حاجب سكوت برغواطى را براى غلبهء بر آنان به يارى فراخواند . او نيز لشكر بياورد تا يوسف بن تاشفين را در مبارزه با دشمنش يارى دهد ولى پسرش را كه مردى سست رأى بود پدر را از آن كار بازداشت . چون يوسف بن تاشفين از كار مردم دمنه بپرداخت و آنان را سركوب نمود و دژ علودان از دژهاى غماره را بگشود و مغرب منقاد حكم او گرديد رو به سوى حاجب سكوت آورد و لشكرى براى گوشمال او تجهيز نمود و سردار خود صالح بن عمران را كه از رجال لمتونه بود به جنگ او نامزد نمود .\r\nرعايا از آمدن مرابطين شادمان شدند و به آنان پيوستند . خبر به حاجب سكوت رسيد . سوگند خورد كه نگذارد هيچيك از افراد رعاياى او بانگ طبلهايشان را بشنود و به شهر طنجه شهر مرزى خود رفت . پيش از اين پسرش ضياء الدوله المعز فرمانرواى آن شهر بود و عازم نبرد گرديد . دو لشكر در بيرون شهر طنجه مصاف دادند . لشكر سكوت در جنگ شكست خورد و آسياب جنگ به سود مرابطين به چرخش افتاد مرابطين به طنجه در آمدند و تسخيرش كردند .\r\nضياء الدوله به سبته گريخت .\r\nچون پادشاه مسيحيان بر بلاد اندلس چنگ افكنده بود ، ابن عباد از امير المسلمين\r\n\r\n\r\n","description":"","footnote":"\r\n[ ( 1 ) 
  ] در همه نسخ خطى : بقيه\r\n","page_name":" 232 ","page_number":252},
  {"content":"\r\n\r\nيوسف بن تاشفين يارى طلبيده بود ، يوسف تا به وعدهء خود كه يارى مسلمانان بود وفا كند و از آنان دفاع نمايد بويژه آنكه همهء مردم اندلس برايش نامه نوشته بودند ، به آهنگ جهاد در جنبش آمد . پسر خود المعز بن يوسف را در سال 376 با سپاه مرابطين به سبته فرستاد تا از آب بگذرند . سپاه مرابطين از خشكى و ناوگان مرابطين از دريا سبته را در ميان گرفتند و ضياء الدوله را اسير كردند و نزد المعز بردند . المعز از او مالى طلب كرد و ضياء الدوله جوابهاى درشت داد و در حال به قتل رسيد . آنگاه بر ذخاير او دست يافت و در آن ميان انگشترى يحيى بن على بن حمود را يافت . فتحنامه به پدر نوشت . دولت آل حمود بر افتاد و اثر فرمانرواييشان از بلاد غماره محو شد و از آن پس در اطاعت لمتونه در آمدند .\r\nچون مهدى [ محمد بن تومرت 
  ] در مغرب ظهور كرد و كار موحدين پس از هلاكت او بالا گرفت خليفهء موحدين عبد المؤمن در سال 537 و سالهاى بعد ، پيش از استيلاى او بر مراكش چنان كه در اخبارشان خواهيم آورد ، آهنگ غزاى مغرب نمود و آنگاه به سبته لشكر راند . سبته در برابر او مقاومت ورزيد و آنكه توانسته بود شهر را در برابر ايشان به مقاومت وادارد قاضى عياض مشهور بود كه در اين عهد از حيث دين و ابوت و علم و منصب بر آنان رياست داشت . در سال 541 كه مراكش فتح شد ، سبته نيز فتح شد . غماره را در اين حوادث سابقه‌اى بود كه در تمام مدت دولتشان آن را رعايت مىكردند .\r\nچون دولت بنى عبد المؤمن روى به ضعف نهاد و باد قدرتشان فرو نشست و شورشگران در نقاط دور دست پديد آمدند ، محمد بن محمد الكتامى هم در سال 525 در آنجا شورش كرد .\r\nپدرش از مردم قصر كتامه بود و از مردم دورى مىگزيد . مىگفتند علم سيميا مىداند و پسرش محمد نيز اين علم را از او آموخته بود . او را ابو الطواجن مىخواندند . محمد به سبته رفت و بر بنى سعيد فرود آمد و دعوى صناعت كيميا نمود عوام مردم در پىاش افتادند . چندى بعد دعوى پيامبرى كرد و آيينى آورد و انواع شعبده به مردم نمود . پيروانش افزون شد . و چون بر خبث باطنش آگاه شدند پيمانش را گسستند . سپاه سبته بر سر او رفت و او بگريخت . يكى از بربرها ناگهان و بىخبر به قتلش آورد .\r\nسپس بنى مرين در سال 640 بر سرزمينهاى مغرب و شهرهاى آن غلبه يافتند و سال 668 بر مركز آن يعنى مراكش مستولى گرديدند . قبايل غماره سر به فرمانشان فرود نياوردند و در برابرشان عصيان ورزيدند . به سبب امتناع ايشان شهر سبته هم در برابر بنى مرين پايدارى ورزيد و امور شهر را با شورا اداره كردند . فقيه ابو القاسم العزفى از مشايخ ايشان چنان كه خواهيم گفت زمام امور شهر را به دست گرفت - و ما از اين همه سخن خواهيم گفت - تا آنگاه كه ميان قبايل غماره و رؤسايشان جنگ و فتنه افتاد . و يكى از دو طايفه به فرمان سلطان بنى مرين در مغرب گردن نهاد و ديگران از پس هم خواه به رغبت و خواه به اكراه\r\n\r\n","description":"","footnote":"","page_name":" 233 ","page_number":253},
  {"content":"\r\n\r\nبر همان راه رفتند . پس بنى مرين به قدرت رسيدند و بر آنان عاملى گماشتند . آنگاه به سبته راندند و در سال 729 آن را از عزفيان بستدند . ما به هنگام شرح حوادث دولت بنى مرين از آن ياد خواهيم كرد . ايشان در اين ايام در بهترين احوال خود از حيث عزت و كثرت هستند . فرمانبردار آنان‌اند و به هنگام استقلال دولت باج و خراج به آنان مىپردازند . و چون دولت روى به ضعف مىنهد آنان نيز سر بر مىدارند و بار ديگر از حضرت سپاهى بر سرشان مىآيد تا به فرمانبردارى خويش باقى بمانند . مواطنشان به سبب صعب العبور بودن گذرگاهها و استوارى دژهايش براى كسانى كه مورد خشم ملوك و امرا واقع شده‌اند پناهگاهى نيكوست و شورشگران شكست خورده در اين عهد به آنجا پناه مىبرند . از آن ميان بنى يكم بهرهء بيشترى دارند زيرا جبالشان بر مواطن ديگران مشرف است و دژهايشان سر به ابر مىسايد و در فرود آن دژها گذرگاههايى است كه به سبب وزش تند باد عبور از آنها به نهايت دشوار است . اين كوه در مغرب سبته است . رئيسشان از مردم اين كوهستان است و يوسف بن عمر نام دارد با پسرانش . آنان را در آن كوهسار عزت و ثروت است . قصرها بر آورده‌اند و باغها غرس كرده‌اند . سلطان از ديوان عطاى سبته به آنان نيز چيزى عطا مىكند و در زمين طنجه آنان را ضياع و اراضى داده تا دلهايشان را به خود متمايل سازد و سبب شود كه ديگر قبايل غماره نيز به آنان تأسى جويند و به فرمانبردارى خوگر شوند . و للّه الخلق و الامر . بيده ملك السموات و الارض .\r\n\r\nخبر از ساكنان جبال درن در مغرب اقصى از بطون مصامده و بيان احوال آنان و آغاز و انجام امورشان و دگرگونى احوالشان\r\nجبال درن در دور دست مغرب است و از بزرگترين كوههاى معمورهء زمين . از اعماق ثرى تا اوج ثريا ، هياكل آن فضا را انباشته است و چون ديوارى عظيم در جانب غربى كشيده شده .\r\nآغاز آن از ساحل درياست در اسفى و مضافات آن و به سوى شرق تا مسافتى بىپايان كشيده شده . گويند به جنوب برنيق از زمين برقه منتهى مىشود . رشته‌هاى متعدد اين كوه در آن سمت كه سمت مراكش است در كنار يك ديگر آن سان قرار گرفته كه گويى صحرا به تپه مىگرايد سوار از تامسنا و سواحل مراكش تا بلاد سوس و درعه به سمت جنوب هشت مرحله يا بيشتر از ميان آنها مىگذرد . همه جا نهرهاى آب از آن مىجوشد و زمين از درخت پوشيده است و سايه‌هاى درختان كشن بر زمين افتاده . همه جا زراعت و دامدارى است و چراگاههاى حيوانات و شكارگاهها . زمين براى رشد درختان نيك آماده است و از اين رو در آمد دولت از خراج آن سامان بسيار . در آنجا از قبايل مصامده امتهايى كه جز خدا شمار آنان را نمىداند زندگى مىكنند . اينان براى خود جنگ جنگ‌گاه‌ها و دژها ساخته‌اند و خانه‌ها و قصرها بر آورده‌اند و به بركت سرزمين خود از ديگر سرزمينهاى عالم بىنياز شده‌اند . بازرگانان از سراسر آفاق به آنجا مىآيند . و مردم ديگر شهرها به آنجا آمد و شد مىكنند . همواره از آغاز آمدن اسلام و\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nپيش از آن مردمى در آن بلاد مىزيسته‌اند . ممالك و شهرهاى متعدد با شعوب و قبايل متعدد داشته‌اند . كه به سبب احياء مختلف نامهاى مختلف داشته‌اند .\r\nديارشان از اين كوهها تا ارتفاعات معدن يا بلاد بنى فازاز ، آنجا كه مواطن صنا كه آغاز مىشود كشيده مىشود . همچنين از بلاد قبله تا بلاد سوس .\r\nقبايل مصامده در اين مواطن بسيارند . از آنهاست : هرغه و هنتاته و تينملل و كدميوه و كنفيسه و وريكه و ركراكه و هزميره و دكاله و حاحه و اصادن [ 1 
  ] و بنى وازكيت [ 2 
  ] و بنى ماكر و ايلانه يا به قولى هيلانه به هاء . بعضى گويند ايلان پسر بر است كه از مصامده زن گرفته .\r\nو سپس از همپيمانان آنها شده‌اند . از بطون اصادن است : مسفاوه و ماغوس و از مسفاوه است :\r\nدغاغه و يوطانان [ 3 
  ] . و گويند كه غماره و رهون و امول از اصادن‌اند . و اللّه اعلم .\r\nو گويند كه از بطون حاحه است : زكن و لخس كه امروز در زمين سوس چادرنشين‌اند و از همپيمانان ذوى حسان از عربهاى معقل كه بر آن ديار تسلط يافته‌اند . از بطون كنفيسه است : قبيلهء سكسيوه كه در استوارترين پناهگاههاى اين جبال وطن دارند . كوهشان بر سرزمين سوس از بلاد قبله و بر ساحل درياى محيط از سمت مغرب مشرف است و به سبب برخوردارى از اين مكان استوار و دست نايافتنى بر ديگر همنوعان خويش غلبه دارند . و ما بعد از اين از آن سخن خواهيم گفت . مصامده را در صدر اسلام در اين كوهها عدد و قوت بود همواره به راه اطاعت از دين بودند و با برادران خود ، برغواطه ، كه در طريق كفر قدم مىزدند ، مخالفت مىكردند . از مشاهيرشان كسير [ 4 
  ] بن وسلاس بن شملال بود از قبيلهء اصاده ، جد يحيى بن يحيى راوى الموطا مالك . وى به اندلس رفت و در فتح اندلس در ركاب طارق كشته شد . كسانى از مصامده كه با او به اندلس رفته بودند در آنجا استقرار يافتند و اعقابشان را در دولت اموى نام و آوازه بود . همچنين پيش از اسلام از ميان ايشان ملوك و امرا برخاسته‌اند . آنان را با لمتونه ، ملوك مغرب ، جنگها بود و با امم ديگر فتنه‌ها . اينان بر گرد المهدى به هنگام دعوى او گرد آمدند و در قيام او مدد كردند . چنان كه مشهور است در عدوتين صاحب دولتى عظيم شدند كه از لمتونه به ايشان منتقل شده بود و در افريقيه از صنهاجه و ما اكنون به ذكر آن مىپردازيم . انشاء اللّه .\r\n\r\nخبر از آغاز كار المهدى و دعوت او و آنچه موحدين بر پاى دارندگان دعوت او را بود بر دست بنى عبد المؤمن از سلطنت و دولت در عدوتين و افريقيه و ابتدا و سرانجام آن\r\nپيوسته كار مصامده در جبال درن كارى عظيم بود ، و شمارشان افزون و قوت قدرتشان بسيار .\r\n\r\n\r\n","description":"","footnote":"\r\n[ ( 1 ) 
  ] در نقشه‌هاى جغرافيايى اين كلمه اصادر ضبط شده .\r\n[ ( 2 ) 
  ] در نسخه‌هاى  A  و  D  : اركيت\r\n[ ( 3 ) 
  ] در نسخهء  D  : بوطانان .\r\n[ ( 4 ) 
  ] در نسخهء  B  : كير .\r\n","page_name":" 235 ","page_number":255},
  {"content":"\r\n\r\nدر آغاز فتح آنان را با عقبة بن نافع و موسى بن نصير جنگها بود تا آنگاه كه اسلام آوردند ، و آن حوادث معروف است و مذكور . آنگاه دولت لمتونه روى كار آمد ، مسئلهء مصامده در آن ايام براى ايشان از مسائل مهم بود و مورد توجه صاحبان قدرت و دولت . پس شهر مراكش را پى افكندند تا بتوانند در جوار مواطن خود در كوه درن فرود آيند ، و درن را همواره در دسترس داشته باشند و بر مشكلاتى كه پديد مىآيد فايق آيند .\r\nدر عنفوان اين دولت ، در عهد على بن يوسف ، امام عالم شهير مصامده محمد بن تومرت صاحب دولت موحدين ، مشهور به المهدى آشكار گرديد . اصل او از هرغه بود و هرغه از بطون مصامده است و ما از بطون آن ياد كرديم . نام پدرش عبد اللّه و تومرت بود و تومرت در كودكى امغار لقب داشت . بنابر اين نسب او بدين گونه است : محمد بن عبد اللّه بن و جليد بن يا مصال [ 1 
  ] بن حمزة بن عيسى . و اين نسب‌نامه‌اى است كه ابن رشيق آورده و ابن القطان نيز آن را تاييد كرده است . بعضى از مورخان مغرب گويند كه او محمد بن تومرت بن تيطاوين بن سافلا بن مسيغون بن ايكلديس بن خالد است . برخى ديگر از مورخان پنداشته‌اند كه او نسب به اهل بيت مىرساند و گفته‌اند كه نسب او چنين است : محمد بن عبد اللّه بن عبد الرحمان بن هود بن خالد بن تمام بن عدنان بن سفيان بن صفوان بن جابر بن عطاء بن رباح بن محمد ، از فرزندان سليمان بن عبد اللّه بن حسن بن حسن بن على بن ابى طالب و سليمان برادر ادريس بزرگ است كه بسيارى از مصامده و اهل سوس نسب خود را به او مىرسانند . ابن نخيل در باب اين سليمان چنين مىگويد :\r\nسليمان در پى برادرش ادريس به مغرب آمد و در تلمسان سكونت گزيد و فرزندانش در مغرب پراكنده شدند و مىگويد هر كس كه در سوس نسب به آل ابى طالب رساند از فرزندان اوست . بعضى گويند كه المهدى از خويشاوندان ادريس است كه در مغرب به او پيوسته‌اند و رباح كه در عمود اين نسب آمده است : فرزند يسار بن العباس بن محمد بن الحسن است . در هر حال نسب او طالبى است كه در هرغه از قبايل مصامده افتاده است و چون در ميان ايشان رشد يافته چنان با آنان درآميخته كه رنگ و خوى آنان گرفته و نسب آنان پذيرفته و در شمار آنان در آمده است . خاندانش همه اهل زهد و جهاد بودند . محمد در چنين خاندانى رشد يافت و قرآن مىخواند و دوستدار علم بود . او را اسافو مىگفتند . معنى اسافو روشنايى است .\r\nزيرا به سبب درنگ بسيارش در مساجد شبانگاهها چراغها و قناديل بسيار در آنجا مىافروخت .\r\nدر آغاز قرن پنجم براى طلب علم به مشرق رفت . آنگاه به اندلس شد و به قرطبه داخل شد .\r\nقرطبه در آن ايام دار العلم بود . سپس به اسكندريه رفت و از آنجا رهسپار حج گرديد و وارد عراق شد و با بسيارى از علماى آن زمان ديدار كرد و بسى دانش آموخت . محمد را همواره\r\n\r\n\r\n","description":"","footnote":"\r\n[ ( 1 ) 
  ] در نسخهء : تامصال .\r\n","page_name":" 236 ","page_number":256},
  {"content":"\r\n\r\nابن هوا در سر بود كه قوم او به دست او صاحب دولت خواهند شد و اين چيزى بود كه كاهنان و فالگيران به او گفته بودند و از اين رو در آن ايام منتظر ظهور دولتى از مغرب بودند .\r\nگويند با ابو حامد غزالى ديدار كرد و آنچه در دل داشت با او در ميان نهاد و با او از سرنوشت اسلام در آن اقطار و اختلال دولت سخن گفت و چون امام غزالى از كسانى كه داراى عصبيت‌اند و از قبايلى كه داراى توان و قدرت‌اند سؤال كرد محمد بن تومرت از سستى اركان دولت و عدم قدرتى كه بتواند در تقويت ملك و ملت اقدامى كند حكايت كرد . محمد بن تومرت در حالى كه درياى دمان علم و شهاب فروزان دين بود ، به مغرب باز گرديد . در مشرق با ائمه اشعريان از اهل سنت آشنا شده بود و از ايشان علم آموخته بود و طريقهء ايشان را در انتصار عقايد سلف و دفاع از آن با براهين عقليه‌اى كه چون مشتى بر سينة اهل بدعت بود ، فرا گرفته بود و به آراى ايشان در باب تأويل متشابهات آيات و احاديث گرايش يافته بود و حال آنكه اهل مغرب در باب تأويل ، در عقايد سلف دور افتاده بودند . و متشابهات را به همان گونه كه نازل شده‌اند پذيرفته بودند ابن تومرت مردم مغرب را مورد طعن قرار داد و آنان را به پذيرفتن قول به تاويل واداشت و در تمام اصول عقايد ، مذهب اشاعره را پذيرفت . پس پيشوايى اشاعره را اعلان كرد و تقليد از ايشان را واجب شمرد و بر وفق آراى ايشان به تأليف كتب پرداخت . از كتابهاى اوست المرشده در توحيد . از جمله آراى او قول به عصمت امام على بن ابى طالب است آن سان كه شيعهء اماميه معتقدند و در اين باب كتاب خود را در امامت تأليف كرد . اين كتاب با اين عبارت آغاز مىشود : « اعزما يطلب » و اين عبارت به منزلهء نام كتاب تلقى شد . ابن تومرت به طرابلس رفت . شهرى كه ابتداى بلاد مغرب است . در آنجا بر طبق مذهب خويش به فتوا نشست علماى مغرب را كه از عقايد او عدول ورزيده‌اند نكوهش نمود .\r\nآنگاه به تدريس علم و امر به معروف و نهى از منكر - آن گونه كه در توانش بود - پرداخت و بدين سبب آزار بسيار ديد . سپس به بجايه رفت . در آن ايام العزيز بن المنصور بن الناصر بن علناس بن حماد از امراى صنهاجه در آنجا فرمان مىراند . العزيز مردى اسرافكار و نوشخوار و لذتجوى بود . ابن تومرت اعمال او و يارانش را انكار كرد و سخنان درشت گفت . روزى كه در كوچه‌ها به نهى از منكر پرداخته بود حوادثى رخ داد كه سبب خشم سلطان و خواص او شد . پس آهنگ آزارش نمودند . ترسان از بجايه بيرون رفت و به ملاله - يك فرسنگى بجايه - در آمد . بنى ورياكل از قبايل صنهاجه در آن ايام در ملاله بودند و آنان را نيرو و قدرت بود . او را پناه دادند . سلطان صاحب بجايه از مردم ملاله خواست كه تسليمش كنند آنان سر برتافتند و با سلطان سخنان درشت گفتند . ابن تومرت در ميان آن قوم بماند و چندى به تدريس علم پرداخت . چون از درس فراغت مىيافت نزديك شهر بر سر جاده روى صخره‌اى مىنشست . آن صخره در آن روزگار معروف شده بود . در آنجا اصحابش به ديدارش مىشتافتند و در همانجا بود كه صحابى بزرگش عبد المؤمن بن على ، با عمش كه به قصد حج بيرون آمده\r\n\r\n","description":"","footnote":"","page_name":" 237 ","page_number":257},
  {"content":"\r\n\r\nبود با او ديدار كرد و از علم او در شگفت شد و همه در خدمت او شد و آمادهء اخذ علم از او گرديد . چون مهدى به مغرب در حركت آمد او نيز در زمرهء ياران او در آمد . ابن تومرت به وانشريس وارد شد در آنجا بشير كه از آن پس يكى از اجلهء اصحاب او شد به او پيوست سپس وارد تلمسان شد . خبرش در همه جا پيچيده بود و مردم از او سخن مىگفتند . ابن صاحب الصلاة قاضى تلمسان او را فرا خواند و از اينكه چنين مذهبى آورده و با مردم سرزمينش مخالفت ورزيده است سرزنش نمود . مىپنداشت كه اگر او را نكوهش كند از عقيدهء خويش دست خواهد كشيد ولى مهدى به سخن او گوش نداد و همچنان به راه خود مىرفت تا به فاس رسيد و از آنجا به مكناسه رفت . در آنجا نيز بارها به نهى از منكر پرداخت . اوباش مردم در ميانش گرفتند و به سختى زدندش . ابن تومرت به مراكش رفت و در آنجا درنگ كرد و به نهى از منكر مشغول شد . على بن يوسف بن تاشفين را در مسجد جامع به هنگام نماز جمعه بديد و موعظه‌اش كرد و سخنان درشت گفت . روزى صورة خواهر على بن يوسف بن تاشفين را ديد كه آن سان كه عادت ملثمين است كه زنانشان حجاب نمىكنند . بدون حجاب بيرون آمده بود .\r\nابن تومرت پيش رفت و به درشتى با او سخن گفت . صوره گريان نزد برادر رفت و از آزار او شكايت كرد . على بن يوسف - چون ابن تومرت شهرتى يافته بود - در باب او با فقها به مشورت پرداخت . فقها بر او حسد مىورزيدند و به سبب اعتقادش به مذهب اشعرى در باب تأويل متشابه و انكار كردن و سرزنش نمودن ايشان به سبب جمودشان بر مذهب سلف و اقرار به آن به همان صورتى كه آمده ، از او كينه به دل داشتند . پس امير را بر ضد او بر انگيختند و به مناظره‌اش فرا خواندند . در اين مناظره او پيروز شد و از مجلس امير بيرون آمد . چون از شر آنان بيمناك بود در همان روز رهسپار اغمات شد . در آنجا نيز به نهى از منكر پرداخت و مردم شهر را بر ضد على بن يوسف تحريض كرد . خبر به على بن يوسف بردند . پس او و شاگردانش كه اينك همه از اصحاب او بودند از غمات بيرون آمدند . اسماعيل بن ايكيك كه از اصحاب او بود دويست تن از دليران قومش را فراخواند و او را به پناهگاهى در جبال مصامده بردند . نخست به ميان مسفيوه رفت ، سپس به ميان هنتاته . از مشايخ هنتاته عمر بن يحيى بن محمد بن وانودين بن على كه شيخ خاندان ابو حفص بود ، و در ميان هنتاته به بنى فاصكات معرف بودند ، با او ديدار كرد .\r\nنسب شناسانشان مىگويند فاصكات جد وانودين بوده است . هنتاته را به زبان خود يئتى مىگويند از اين رو عمر را ينتى مىگفتند . به زودى هنگام سخن از دولتشان در نسب او نيز به تحقيق سخن خواهيم گفت . سپس مهدى از نزد آنان به ايكيلين از بلاد هرغه رفت و در سال 515 در نزد قوم خود فرود آمد و براى عبادت رباطى ساخت . طلبه ( پيروان مهدى ) و قبايل گرد او را گرفتند و او كتابهاى خود المرشده و توحيد را به زبان بربرى به ايشان آموخت و در ضمن صحبت از مقصد و مقصود خويش پرده بر مىداشت . رئيس گروه عالمان مجلس\r\n\r\n","description":"","footnote":"","page_name":" 238 ","page_number":258},
  {"content":"\r\n\r\nعلى بن يوسف ، مالك بن وهيب ، چون از قضيه آگاه شد امير را به دفع او ترغيب كرد . اين مرد با نگريستن در احوال كواكب از حوادث آينده خبر مىداد . كاهنان گفته بودند كه در مغرب در ميان امتى از بربر پادشاهى پديد خواهد آمد كه شكل سكه را تغيير مىدهد و اين به هنگامى است كه ميان دو كوكب از كواكب علوى سياره قران حاصل شود . امير همواره منتظر ظهور اين قرآن بود از اين رو ابن وهيب او را گفت كه دولت خود نگه دار كه اين مرد صاحب همان قران است . و راجع به آن درهم مربع شكل ، مردم كوچه بازار سجعى سخيف ساخته بودند و مىخواندند :\r\n اجعل على رجله كبلا * لئلا يسمعك طبلا \r\nو مىپنداشتند كسى كه آن درهم مربع را رواج خواهد داد اوست . على بن يوسف بن تاشفين او را طلب داشت ولى مهدى ناپديد شده بود . سوارانى به جستجويش فرستاد ، نيافتندش .\r\nبا عامل سوس ابو بكر بن محمد لمتونى يكى از قبيلهء هرغه را به كشتن او بر گمارد . ياران او را هشدار دادند و ايشان امام را به درون پناهگاهى منيع بردند و كسانى را كه متهم به اين توطئه بودند به قتل آوردند . محمد بن تومرت مصامده را به بيعت خود دعوت كرد ، به دو شرط يكى ايمان به توحيد و يكى قتال با مجسمه در ركاب او . اين دعوت در سال 515 علنى گرديد . آنگاه چند تن از رجال خود را كه برخى از ده نفر نخستين ( اهل عشره ) بودند به نزد قبايل فرستادند و در زمرهء آنان بودند از هنتاته ابو حفص عمر بن يحيى و ابو يحيى بن يكيت و يوسف بن وانودين و ابن يغمور و از تينملل ، ابو حفص عمر بن على اصناك و محمد بن سليمان و عمر بن تافراكين و عبد اللّه بن ملويات . در قبيلهء هرغه جوش و خروشى پديد آمد و همه در بيعت او در آمدند . سپس قبايل كدميوه و كنفيسه هم با آنان همرأى شدند . چون كار بيعت كامل شد او را المهدى لقب دادند و حال آنكه پيش از آن او را امام لقب داده بودند .\r\nاصحابش را « طلبه » مىگفتند و پيروانش را « موحدين » چون شمار يارانش به پنجاه تن رسيد آنان را اهل خمسين خواند . عامل سوس ابو بكر بن محمد لمتونى به سركوبى ايشان در حركت آمد و رهسپار قبيلهء هرغه شد . آنان نيز برادران خود را از هنتاته و تينملل گرد آوردند و بر آنان تاختند و سپاه لمتونه را فرو كوفتند و اين سرآغاز پيروزى بود و امام آنان را به اين پيروزى وعده داده بود . چون پيروزى حاصل شد به ديدهء ديگر در او نگريستند و در قبول دعوت و بيعت با او بر يك ديگر پيشى گرفتند . سپاهيان لمتونه پى در پى بر سر ايشان مىتاختند و هر بار شكست مىخوردند . پس از سه سال كه از بيعتش گذشته بود به كوه قبايل تينملل نقل مكان كرد و آنجا را وطنگاه خويش ساخت و براى خود خانه‌اى و مسجدى در حوالى سرچشمهء رود نفيس در ميان آنان بنا نمود .\r\nسپس به جنگ آن گروه از مصامده كه از بيعتش سر برتافته بود ، لشكر كشيد و جنگيد تا به راهشان آورد . نخست با قبيلهء هرزجه جنگيد و بارها سركوبشان نمود تا به اطاعت\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nدر آمدند . آنگاه هسكوره را مورد حمله قرار داد . ابو درقه لمتونى در ميان آنان بود . چون مغلوب شدند ، بگريخت . بنى وازكيت از پى آنان تاختند و موحدين بسيارى را كشتند و اسير كردند .\r\nسپس به شهر عجدامه [ 1 
  ] لشكر برد . اين شهر را پيش از اين گرفته بود و يكى از اصحاب خود را به نام ابو محمد عطيه بر آنان امارت داده بود ولى مردم شهر غدر كرده او را كشته بودند .\r\nمهدى به غزاى ايشان رفت و در آنجا قتل و تاراج به راه انداخت و به تينملل باز گرديد و در آنجا اقامت گزيد ، تا آنگاه كه مسئله البشير پيش آمد و موحد از منافق جدا گرديد . اينان لمتونه را « الحشم » مىناميدند . مهدى آهنگ جنگ با ايشان نمود و همهء پيروان خود را از مصامده گرد آورد و به سوى ايشان راند . با او در كيك مصاف دادند و از موحدين شكست خوردند . موحدين تا اغمات فراريان را تعقيب كردند . در آنجا با سپاه بكو [ 2 
  ] بن على بن يوسف و ابراهيم بن تاعباست برخورد كردند . موحدين اين سپاه را نيز درهم كوفتند و ابراهيم كشته شد و موحدين تا مراكش از پى آنان تاختند . لشكر فرارى در بحيره فرود آمد . قريب به چهل هزار نفر بودند همه پياده جز چهارصد تن كه سواره بودند .\r\nعلى بن يوسف بن تاشفين بار ديگر سپاه گرد آورد و پس از چهل روز كه در دروازه‌هاى مراكش فرود آمده بودند از سوى دروازهء ايلان بر آنان زد ولى مهدى آن لشكر پراكنده ساخت و بسيارى را بكشت و بسيارى را اسير كرد . يكى از ياران مهدى به نام بشير در اين نبرد كشته شد عبد المؤمن در اين روز رشادتها نمود . چهار ماه پس از اين پيروزى محمد بن تومرت بمرد .\r\nاو اصحاب خود را موحديين ناميده بود تا به كنايه و تعريض لمتونه را كه از تأويل عدول كرده بودند و به تجسيم گرايش يافته بودند نكوهش كند . مهدى در تمام عمر زن نگرفت .\r\nجامهء او عبايى خشن و مرقع بود . با زهد و عبادت دمساز . از او هيچ بدعتى حاصل نشد .\r\nبا شيعهء اماميه در قول به وجود امام معصوم هماهنگ بود .\r\n\r\nخبر از دولت عبد المؤمن خليفه مهدى و خلفاى چهارگانه از خاندان او و وصف حال و سرگذشت ايشان\r\nچون مهدى در سال 522 - چنان كه گفتيم - به هلاكت رسيد ، پس از او بزرگترين صحابى او عبد المؤمن بن على الكومى - كه از نام و نسب او به هنگام ذكر قوم و قبيله‌اش ياد كرديم - جانشين او شد . مهدى را در مسجدش كه چسبيده به خانه‌اش در تينملل بود به خاك سپردند .\r\nيارانش از تفرق كلمه و حمله و هجوم مصامده بيمناك بودند . زيرا عبد المؤمن از نژادى ديگر بود . پس خبر وفات او را به تأخير افكندند تا ايمان به او در اعماق دلها رسوخ كند . به قولى\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : غجدامه ، در  A  عجزامه .\r\n[ ( 2 ) 
  ] در نسخه  A  مكر و در  B  نكو .\r\n","page_name":" 240 ","page_number":260},
  {"content":"\r\n\r\nسه سال . چنان نمودند كه او بيمار است و سنت او را در نماز و نيز در ميان ياران اقامه مىكردند اصحاب او چنان مىنمودند كه تنها آنان مىتوانند به عيادتش روند پس به خانهء او داخل مىشدند و در كنار قبرش مىنشستند و در حضور خواهرش زينب در باب مسائل جارى خويش به گفتگو مىپرداختند . سپس بيرون مىآمدند و تصميمى را كه گرفته بودند به اجرا در مىآوردند عبد المؤمن نيز تسليم راى آن مجمع بود . تا آنگاه كه پايه‌هاى دولتشان استوار شد و اعتقاد به او در نفوس همگان راسخ گرديد . آنگاه پرده از كار برداشتند . آن شمار كه از ده نفر نخستين باقى مانده بودند عبد المؤمن را برگزيدند . اين كار به دست شيخ ابو حفص انجام گرفت و هنتاته و ديگر مصامده نيز مدد كردند و مرگ مهدى را براى مردم آشكار كردند و گفتند صحابى او عبد المؤمن خليفهء اوست و بقيهء اصحاب نيز بدان گردن نهاده‌اند . يحيى بن يغمور از امام روايت كرد كه پس از نماز در دعاى خود مىخوانده است : اللهم بارك لى فى الصاحب الافضل . پس همگان منقاد شدند و به خلافت او رضا دادند و در سال 524 همگان با او بيعت كردند . عبد المؤمن زمام امور موحدين به دست گرفت و بار ديگر غزوات خويش از سر گرفت . نخست به تادلا لشكر برد و پيروز باز گرديد . سپس به درعه راند و در سال 526 بر آن مستولى شد سپس به تاشعبوت [ 1 
  ] حمله كرد و آنجا را بگرفت و والى آن ابو بكر بن مزروال و يارانش را كه از غماره و بنى ونام [ 2 
  ] و بنى مزردع بودند بكشت .\r\nاز آن پس مردم فوج فوج به دعوت او پيوستند . در ديگر اقطار مغرب بربرها و بر لمتونه بشوريدند . على بن يوسف ، پسر خود تاشفين را در سال 533 به قتال ايشان گسيل داشت .\r\nتاشفين بن على از ناحيهء سوس بيامد و قبايل كزوله با او يار شدند . تاشفين آنان را در مقدمه لشكر خود قرار داد . موحدين در اوايل كوهستانشان با مقدمه پيكار در گرفتند و آنان را منهزم ساختند . چون مقدمه منهزم شد ، تاشفين جنگ ناكرده بازگشت . از آن پس كزوله به دعوت موحدين در آمدند . عبد المؤمن به آهنگ جنگ با بلاد مغرب در حركت آمد و به يك سلسله جنگهاى طولانى كه از سال 534 تا 541 مدت گرفت پرداخت و به تينملل باز نگرديد تا بر سراسر دو مغرب ( مغرب اقصى و مغرب اوسط ) غلبه يافت . تاشفين لشكرى عظيم بسيج كرد و به سوى او در حركت آمد . مردم از نزد او مىگريختند و به عبد المؤمن مىپيوستند . عبد المؤمن در آن كوهستانها كه به اندازه كافى براى خوردن ميوه داشت و براى گرم كردن ، هيزم در حركت بود تا به كوهستانهاى غماره رسيد . در آن هنگام آتش فتنه و قحطى در مغرب شعله‌ور گرديد و مردم از پرداخت باج و خراج سر باز زدند و طاغيه پادشاه فرنگان در اندلس مردم را زير فشار خويش قرار داد .\r\nدر خلال اين احوال على بن يوسف امير لمتونه و پادشاه عدوتين - اندلس و مغرب -\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : تاسغيموت .\r\n[ ( 2 ) 
  ] در نسخهء  A  : وارنتى و در نسخهء  E  : ونار\r\n","page_name":" 241 ","page_number":261},
  {"content":"\r\n\r\nدر سال 537 درگذشت و امور مالك در دست پسرش تاشفين بن على قرار گرفت و حال آنكه سرگرم نبرد با عبد المؤمن بود و دشمن او را در محاصرهء خود داشت . پس از مرگ على بن تاشفين ميان دو قبيلهء لمتونه و مسوفه اختلاف افتاد . امراى مسوفه مانند براز [ 1 
  ] بن محمد و يحيى بن تاكفت و يحيى بن اسحاق معروف به انكمار كه والى تلمسان بود ، ملول شدند و با همه پيروان خود به عبد المؤمن پيوستند . لمتونه نيز عهدى را كه با آنان و ديگر مسوفه داشت نقض كرد . عبد المؤمن به حال خود ببود و لشكر به سبته برد . سبته نيك پايدارى كرد . عمدهء دفاع شهر به عهدهء قاضى عياض بود كه شهرتى فراوان داشت . و در اين زمان رياست دينى و سياسى با او بود و مردم شهر او را چون پدر خود مىدانستند . در اواخر عمرش مورد خشم دولت واقع شد و دور از سبته در تادلا درگذشت . در آن ايام عهده دار امر قضا در باديه شده بود .\r\nعبد المؤمن مىجنگيد و پيش مىتاخت تا به جبال غياثه و بطويه رسيد . آن نواحى را بگشود و در ملويه فرود آمد و دژهايش را فتح كرد . سپس در بلاد زناته قدم نهاد . قبايل مديونه به اطاعتش در آمدند . سپاهى از موحدين را به سردارى يوسف بن وانودين و ابن يرمور [ 2 
  ] به آنجا فرستاده بود . محمد بن يحيى بن فانوا عامل تلمسان با جمعى از سپاه لمتونه و زناته به دفاع بيرون آمد . موحدين ايشان را منهزم ساختند و ابن فانوا كشته شد و سپاه زناته درهم ريخت و آنان به بلاد خود باز گشتند .\r\nتاشفين ، ابو بكر بن مزدلى را بر تلمسان گماشت . عبد المؤمن در ريف بود كه ابو بكر بن ماخوخ و يوسف بن يدر امراى بنى ومانوا به او پيوستند عبد المؤمن ابن يغمور و ابن وانودين را با سپاهى از موحدين با ايشان گسيل داشت اينان برفتند و در بلاد بنى عبد الواد و بنى يلومى جمعى را كشتند و جمعى را اسير كردند . سپاه لمتونه به ياريشان آمدند . زبريتر سردار رومى نيز با آنان بود . در منداس فرود آمدند . زناته و بنى يلومى و بنى عبد الواد و شيخ ايشان حمامة بن مطهر و بنى نيكاسن و بنى ورسيفان و بنى توجين نيز با آنان بودند . اينان بر بنى ومانو تاختند و غنايمشان را از دستشان بستدند و ابو بكر بن ماخوخ را با ششصد تن از يارانش كشتند .\r\nموحدين و ابن وانودين به جبال سيرات متحصن شدند . تاشفين بن ماخوخ به عبد المؤمن پيوست و بر ضد لمتونه و زناته از او يارى خواست . عبد المؤمن با او به تلمسان رفت . سپس به سيرات لشكر برد و آهنگ جايگاه لمتونه و زناته نمود و آنان را فرو كوفت و به تلمسان بازگشت و در صخرتين از كوه بنى وريند فرود آمد .\r\nتاشفين بن على در اصطفصت قرار گرفت و جماعاتى از صنهاجه از سوى يحيى بن العزيز صاحب بجايه ، به سردارى طاهر بن كباب به نزد او آمدند . اينان به سبب عصبيت صنهاجى\r\n\r\n\r\n","description":"","footnote":"\r\n[ ( 1 ) 
  ] و در نسخه‌اى : بران .\r\n[ ( 2 ) 
  ] در نسخهء  B  : مومور و در  A  يرمون .\r\n","page_name":" 242 ","page_number":262},
  {"content":"\r\n\r\nبه يارى تاشفين و قوم او آمده بودند . چون طاهر بيامد در همان روز ورود ، از بالايى ، لشكر موحدين را نگريست و در تحقير لمتونه و اميرشان كه نتوانسته بودند از عهدهء پيكار موحدين بر آيند گفت : من آمده‌ام تا شما را بر اين مرد - يعنى عبد المؤمن - پيروز گردانم و نزد قوم خود باز گردم . تاشفين از سخن او برنجيد و فرمان داد كه به ميدان تازد . ظاهر بر دشمن حمله كرد . موحدين نيز در برابرش سخت پاى فشردند . طاهر به قتل رسيد و هرگز به لشكرگاه خود باز نگرديد . تاشفين پيش از اين سردار رومى خود زبرتير را با سپاهى گران گسيل داشته بود . زبرتير بر بنى سنوس و زناته كه در دشتهاى پهناور خود بودند حمله كرد و با غنايم بسيار بازگشت . موحدين از لشكرگاه عبد المؤمن بيرون آمدند و راه بر او گرفتند و آنان را كشتار كردند .\r\nزبرتير نيز كشته شد و پيكرش را بردار كردند .\r\nتاشفين بن على سپاه ديگرى به بلاد بنى ومانو فرستاد . تاشفين بن ماخوخ و يارانش از موحدين با او مصاف دادند و منهزمشان نمودند . اينان به هنگامى كه باز مىگشتند با سپاه بجايه بر خورد كردند و هر چه غنايم گرفته بودند از دست دادند . اين نبردها پى در پى به وقوع مىپيوست تا آنگاه كه تاشفين بن على سپاهى گران در وهران گرد آورد . پسر و وليعهد خود ابراهيم بن تاشفين را با جماعتى از لمتونه به مراكش فرستاد و احمد بن عطيه را به دبيرى او منصوب كرد و همراه او نمود و خود در سال 539 رهسپار وهران گرديد و يك ماه در آنجا چشم به راه سردار ناوگان خويش محمد بن ميمون ماند . محمد بن ميمون با ده كشتى از المريه برسيد و در نزديكى لشكرگاه او پهلو گرفت . عبد المؤمن نيز از تلمسان بيامد و شيخ ابو حفص عمر بن يحيى و بنى ومانوا از زناته را بر مقدمه بفرستاد . اينان به بلاد بنى يلومى و بنى عبد الواد و بنى ورسيفن و بنى توجين در آمدند و خونها ريختند تا به عقيدهء موحدين گردن نهادند و رؤسايشان به نزد عبد المؤمن در آمدند . يكى از ايشان سيد الناس پسر امير الناس شيخ بنى يلومى بود . عبد المؤمن ايشان را به اكرام پذيرا شد و با جماعات موحدين به وهران رفت و بر لشكرگاه لمتونه حمله‌ور گرديد و آن جمع بپراكند . تاشفين بن على به دژى در آن حدود پناه برد . موحدين آنجا را محاصره نمودند و گرداگردش را هيزم انباشتند و در آن آتش زدند . چون شب فرا رسيد تاشفين سواره از دژ بيرون آمد تا بگريزد قضا را در دره‌اى بيفتاد و بمرد . اين واقعه در بيست و هفتم ماه رمضان سال 539 بود . سرش را به تينملل فرستادند . بقاياى لشكرش به وهران گريختند و مردم شهر در محاصره افتادند تا از تشنگى به جان آمدند و همه به فرمان عبد المؤمن گردن نهادند و در روز عيد فطر تسليم شدند .\r\nخبر قتل تاشفين با فراريان سپاه لمتونه به تلمسان رسيد . در ميان ايشان بودند كسانى چون ابو بكر بن يحيى [ 1 
  ] و سير بن الحاج و على بن فيلو و جمعى ديگر از اعيان ايشان . هر كس از\r\n\r\n\r\n","description":"","footnote":"\r\n[ ( 1 ) 
  ] در نسخه  A  نجى .\r\n","page_name":" 243 ","page_number":263},
  {"content":"\r\n\r\nلمتونه كه در آنجا بود با اينان بگريخت . عبد المؤمن خود بيامد و از مردم تاكرارت هر كه را يافت بكشت . اينان شصت تن از وجوه خود را فرستاده بودند تا از عبد المؤمن بر ايشان امان خواهند . يصليتن زناتى از مشايخ بنى عبد الواد ، آنان را بديد و همه را بكشت .\r\nچون عبد المؤمن به تلمسان رسيد مردم تاكرارت را كه بيشترشان از حشم بودند قتل عام كرد ولى اهل تلمسان را عفو كرد . هفت ماه پس از فتح تلمسان سليمان بن محمد بن وانودين و به قولى يوسف بن وانودين را در آنجا امارت داد و برفت . بعضى از مورخان نوشته‌اند او همچنان تلمسان را در محاصره داشت و پيروزيها پى در پى نصيب او مىشد و در اينجا بود كه از بيعت سجلماسه خبر يافت . سپس آهنگ حركت به سوى مغرب نمود و ابراهيم بن جامع را به محاصرهء تلمسان گماشت و خود در سال 540 به فاس رفت . يحيى [ بن ابى بكر بن على 
  ] معروف به صحراوى [ كه پسر برادر تاشفين بود 
  ] به فاس رفته بود . او با بقاياى لشكر تاشفين از تلمسان به فاس رفته بود . عبد المؤمن در كنار فاس فرود آمد و از آنجا لشكرى به محاصرهء مكناسه فرستاد . سپس با ياران خود حركت كرد و بخشى از سپاه موحدين را به فاس فرمان داد ، سردار اين گروه ابو حفص و ابو ابراهيم از اصحاب دهگانه مهدى بودند . فاس را هفت ماه در محاصره داشتند . تا آنگاه كه ابن الجيانى از سران شهر با موحدين در نهان توطئه كرد و شب هنگام آنان را به شهر در آورد . صحراوى به طنجه گريخت و از آنجا به نزد ابن غانيه به اندلس رفت . عبد المؤمن سرگرم محاصرهء مكناسه بود كه خبر فتح فاس به او رسيد به فاس باز گرديد و ابراهيم بن جامع را بر آن امارت داد و يحيى بن يغمور را به محاصرهء مكناسه فرستاد . سپس خود به مراكش رفت .\r\nابراهيم بن جامع هنگامى كه تلمسان را فتح كرد ، نزد عبد المؤمن رفت و عبد المؤمن فاس را در محاصره داشت . در راه مخضب بن عسكر امير بنى مرين در اكرسيف راه بر او بگرفت و جمعى از يارانش را بكشت و اموالشان را بربود . عبد المؤمن به يوسف بن وانودين عامل تلمسان نوشت كه بر سر آنان لشكر برد . او نيز لشكرى به سردارى عبد الحق بن منغفاد شيخ بنى عبد الواد بفرستاد اينان بنى مرين را سركوب كردند و اميرشان مخضب را نيز كشتند .\r\nچون عبد المؤمن از فاس به مراكش مىرفت در راه خبر بيعت مردم سبته را شنيد .\r\nيوسف بن مخلوف از مشايخ هنتاته را بر آنان امارت داد و به سوى سلا رفت . سلا را پس از اندكى بگرفت و در آنجا در خانهء ابن عشره منزل كرد . سپس به مراكش باز گرديد و شيخ ابو حفص را به غزو برغواطه فرستاد . او نيز پس از كشتار بسيار باز گرديد . در راه به عبد المؤمن رسيد و همه به مراكش رفتند . جماعتى از قبايل لمطه به مراكش رفته بودند . موحدين تيغ در آنان نهادند و جمع كثيرى را كشتند و اموال و مواشى آنها به غارت بردند و هفت ماه در محاصرهء مراكش درنگ كردند . امير مراكش اسحاق بن على بن يوسف بود . به هنگام خبر\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nقتل پدرش مردم با او كه هنوز خردسال بود بيعت كرده بودند . چون مدت محاصره به دراز كشيد و مردم از گرسنگى به جان آمدند به جنگ موحدين از شهر بيرون تاختند . موحدين بسيارى را به قتل آوردند و در اواخر شوال سال 541 به شهر در آمدند و همهء ملثمين را كشتند .\r\nاسحاق با جمعى از اعيان قومش از معركه جان به در برد و به دژ پناهنده شد . عاقبت همگان تسليم شدند . اسحاق را در برابر عبد المؤمن حاضر آوردند و موحدين او را به دست خود كشتند .\r\nآنكه مرتكب اين عمل شد ابو حفص بن واكاك يكى از موحدين بود . با قتل او اثر ملثمين محو شد و موحدين بر همهء بلاد مغرب غلبه يافتند .\r\nسپس در ناحيهء سوس مردى از عوام سلا بر موحدين خروج كرد . محمد بن عبد اللّه بن هود نام داشت و ملقب به الهادى بود . در رباط ماسه ظهور كرد . اشرار از هر سو بر او گرد آمدند و شورشگران از سراسر آفاق به او پيوستند . مردم سجلماسه و درعه و قبايل دكاله و ركراكه و قبايل تامسنا و هواره دعوت او را پذيرفتند . و ضلالت او در همهء مغرب گسترش يافت . عبد المؤمن لشكرى از موحدين به سردارى يحيى انكمار مسوفى كه در ايام تاشفين بن على به نزد او آمده بود ، به جنگش فرستاد ولى شكست خورد و نزد عبد المؤمن باز گرديد .\r\nعبد المؤمن شيخ ابو حفص عمر بن يحيى و چند تن از مشايخ موحدين را فرستاد . اينان با ساز و برگ تمام به دژ ماسه راندند . آن مرد شورشگر با شصت هزار پياده و هفتصد سوار به مقابله با موحدين بيرون آمد و موحدين سپاه او را شكست دادند و داعى را در يك نبرد با بيشتر يارانش كشتند . اين واقعه در ماه ذو الحجهء سال 541 بود . شيخ ابو حفص فتحنامه به عبد المؤمن نوشت .\r\nاين فتحنامه به انشاى ابو جعفر بن عطيه كاتب شهير بود . پدرش ابو احمد ، كاتب على بن يوسف و پسرش تاشفين بن على بود كه به دست موحدين افتاده بود و عبد المؤمن او را عفو كرده بود .\r\nچون عبد المؤمن به فاس فرود آمد ، ابو احمد فرار كرد ولى در راه او را گرفتند و نزد عبد المؤمن آوردند . پوزش خواست از او نپذيرفت و وى را بكشت . فرزندش احمد ، كاتب اسحاق بن على در مراكش بود . عفو سلطان شامل حال او و چند تن ديگر از بقاياى آن گروه گرديد .\r\nاحمد در زمرهء اطرافيان شيخ ابو حفص در آمد و در اين سفر جنگى همراه او شد . ابو حفص او را فراخواند تا اين فتحنامه بنويسد . او نيز به خوبى از عهده بر آمد . چنان كه عبد المؤمن وى را تحسين كرد و چون به نزدش آمد نخست او را كاتب خويش ساخت ، سپس او را بر كشيد و وزارت داد احمد را نام و آوازه به همه جا پيچيد و لشكرها كشيد و اموال گرد آورد و بذل كرد و در نزد سلطان به آنچنان مقامى رسيد كه كس تا آن زمان نرسيده بود . چندى بعد اندك اندك ساعيان در كار آمدند و سعايت آنان سبب مرگش شد . خليفه عبد المؤمن در سال 553 او را از مقامش بر افكند و چنان كه مشهور است او را در زندان به قتل رسانيد .\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nچون شيخ ابو حفص از نبرد ماسه باز گرديد ، چند روز در مراكش درنگ كرد . سپس خبر يافت كه در جبال درن جمعى دعوت محمد بن عبد اللّه ، الهادى را بر پاى داشته‌اند . شيخ ابو حفص برفت و مردم نفيس و هيلانه را فرو كوفت و بسيارى را بكشت و اسير كرد تا همه سر بر خط فرمان نهادند . و بازگشت . سپس به هسكوره رفت در آنجا نيز خلقى را بكشت و دژها و جنگگاههايشان را ويران نمود . آنگاه رهسپار سجلماسه شد و بر آن مستولى گرديد و به مراكش بازگشت . بار سوم بر برغواطه لشكر كشيد اين جنگ مدتى به دراز كشيد و از آنان شكست خورد . آتش فتنه در سراسر مغرب افروخته گرديد و مردم سبته شورش كردند و يوسف بن مخلوف تينمللى را اخراج كردند و او را با جمعى از موحدين كشتند . قاضى عياض از دريا گذشت و نزد يحيى بن على بن غانيهء مسوفى والى اندلس ، به اندلس رفت . او را در جزيرهء الخضراء ديدار كرد و از او خواست كه براى سبته از سوى خود والى فرستد . او نيز يحيى بن ابى بكر صحراوى را با او بفرستاد . يحيى در آغاز خيزش عبد المؤمن در فاس بود . و چنان كه گفتيم به طنجه رفت و از دريا گذشت و به اندلس رفت و در قرطبه به ابن غانيه پيوست و در شمار ياران او در آمد . ابن غانيه يحيى بن ابى بكر را با قاضى عياض به سبته فرستاد . چون به سبته آمد و زمام كارها به دست گرفت با قبايلى كه از فرمان عبد المؤمن و موحدين سر بر تافته بودند ، چون برغواطه و دكاله دست اتحاد داد و از سبته به نزد آنان رفت . در سال 542 عبد المؤمن بر سرشان لشكر كشيد و بلادشان را زير پى سپرد تا سر به اطاعت فرود آورند و از يحيى بن ابى بكر صحراوى و لمتونه بيزارى جستند . عبد المؤمن پس از شش ماه كه از مراكش بيرون رفته بود به مراكش باز گرديد . در آنجا مشايخ قبايل از او خواستند كه يحيى را عفو كند و عفو كرد و مغرب آرامش يافت و به صلاح آمد . اهل سبته نيز به اطاعت بازگشتند ، از آنان نيز بپذيرفت . همچنين از خطاى مردم سلا نيز چشم پوشيد ولى فرمان داد كه باروى شهرشان را ويران كنند .\r\n\r\nفتح اندلس و امور مربوط به آن\r\nعبد المؤمن متوجه اندلس شد . قضيه از اين قرار بود كه چون خبر كشته شدن تاشفين بن على و در آمدن موحدين به شهر فاس به ملثمين رسيد على بن عيسى بن ميمون فرمانده ناوگان ملثمين از اطاعت لمتونه بيرون آمده و به جزيرهء قادس رفته بود و به عبد المؤمن پيوسته بود .\r\nدر آن هنگام عبد المؤمن سرگرم محاصرهء فاس بود . على بن عيسى دعوت موحدين بپذيرفت و در مسجد جامع قادس به نام ايشان خطبه خواند . و اين اولين خطبه به نام آنان در اندلس بود . اين واقعه در سال 540 رخ داد . احمد بن قسى صاحب مرتله و بر پاى دارندهء دعوت در اندلس ، ابو بكر بن حبيس [ 1 
  ] را نزد عبد المؤمن فرستاد . ابو بكر ، عبد المؤمن را در تلمسان ديد و\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : جيش و در  E  : حيسن .\r\n","page_name":" 246 ","page_number":266},
  {"content":"\r\n\r\nنامهء احمد بن قسى را به او داد . عبد المؤمن را از آنچه در آن نامه در نعت مهدى آمده بود خوش نيامد و پاسخ آن نداد . سدراى بن وزير ، صاحب بطليوس و باجه و غرب اندلس اين احمد بن قسى را مغلوب نموده بود و مرتله را از او گرفته بود . احمد بن قسى از دريا گذشت و نزد عبد المؤمن آمد . اين امر بعد از فتح مراكش به يارى على بن عيسى بن ميمون بود .\r\nاحمد نخست به سبته آمد يوسف بن مخلوف او را نزد عبد المؤمن روانه داشت . احمد بن قسى عبد المؤمن را به تصرف اندلس و بيرون راندن ملثمين از آن ديار ترغيب كرد . عبد المؤمن به سردارى براز بن محمد مسوفى كه نخست از ياران تاشفين بود و اينك به او پيوسته بود سپاهى با او روانه داشت و فرمان داد هر كس را از لمتونه يافت و يا هر كه در سر هواى شورش داشت بكشد . سپس لشكر ديگرى به سردارى موسى بن سعيد و پس از او سپاه ديگرى به سردارى عمر بن صالح صنهاجى بفرستاد . چون به اندلس رسيدند با ابو الغمر بن عزون از شورشگران شريش مصاف دادند . سپس آهنگ لبله نمودند . يكى از شورشيان به نام يوسف بن احمد بطروجى [ 1 
  ] در آنجا بود . چون همگان مطيع فرمان شدند به مرتله راندند . مرتله از آن رو كه صاحب آن احمد بن قسى به موحدين پيوسته بود . تحت فرمان بود . پس به شلب راندند و آنجا را فتح كردند و ابن قسى را بر آن امارت دادند . پس قصد باجه و بطليوس نمودند .\r\nسدارى بن وزير صاحب آن بلاد تسليم شد . سپس براز با سپاه موحدين به مرتله بازگشت و در آنجا درنگ كرد تا زمستان سپرى شد ، پس از آن آهنگ اشبيليه نمود . مردم طلياطه [ 2 
  ] و حصن القصر سر به فرمان نهادند . آنگاه ديگر شورشگران بر او گرد آمدند و اشبيليه را از دريا و خشكى محاصره كردند و در ماه شعبان سال 541 گرفتندش . ملثمين كه در آنجا بودند به قرمونه گريختند ولى هر كس از آنان كه به چنگ افتاد كشته شد . در كشاكش اين حمله عبد اللّه بن قاضى ابو بكر بن العربى بدون قصدى به قتل رسيد . فتحنامه به عبد المؤمن بن على نوشتند و هيئتى را به مراكش فرستادند . مقدم ايشان قاضى ابو بكر بن العربى بود . عبد المؤمن اطاعت ايشان بپذيرفت و همهء آنان را جوايز و صلات و اقطاعات داد و بازگردانيد . اين واقعه در سال 542 اتفاق افتاد .\r\nقاضى ابو بكر در راه بمرد و او را در مقبرهء فاس به خاك سپردند .\r\nعبد العزيز و عيسى برادران مهدى بن تومرت از مشايخ سپاه در اشبيليه بودند . در آنجا تأثير و تصرفات ناروا داشتند و به مردم شهر ستم و تجاوز بسيار مىكردند و خونها مىريختند و اموال مردم را تلف مىكردند . سپس آهنگ كشتن يوسف بطروجى فرمانرواى لبله نمودند .\r\nاو به شهر خود رفت و همهء موحدين را كه در آنجا بودند بيرون راند و دعوت ايشان منسوخ نمود . آنگاه به طلياطه و حصن القصر كس فرستاد و آن گروه از ملثمين را كه در عدوه بودند\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  E  : البطروحى .\r\n[ ( 2 ) 
  ] در نسخهء  A  : طليطله و در  E  : طليلطه .\r\n","page_name":" 247 ","page_number":267},
  {"content":"\r\n\r\nفرا خواند . ابن قسى در شلب عصيان كرد و على بن عيسى بن ميمون در جزيرهء قادس و محمد بن على بن الحجام در بطليوس . ولى ابو الغمر بن عزون همچنان در دعوت موحدين در سريش و رنده و اطراف آن پايدار ماند . ابن غانيه بر جزيرة الخضراء غلبه يافت و مردم سبته چنان كه گفتيم بشوريدند در اشبيليه عرصه بر موحدين تنگ گرديد . عيسى و عبد العزيز برادران مهدى و پسر عمشان يصليتن و همهء همراهانشان از شهر بيرون آمدند و به جبل بيستر [ 1 
  ] از دژهاى ابن عزون رفتند . ابو الغمر بن عزون بيامد و در محاصره جزيرة الخضراء دست به دست هم دادند و چون فتح ميسر شد هر كس را از لمتونه كه در آنجا يافتند كشتند . برادر مهدى به مراكش رفت .\r\nعبد المؤمن يوسف بن سليمان را با لشكرى از موحدين به اشبيليه فرستاد . و براز بن محمد را به امر جمع آورى خراج معين كرد . يوسف برفت و بر قلمرو بطروجى در لبله و طلياطه [ 2 
  ] و بر قلمرو ابن قسى در شلب غلبه يافت . سپس بر طبيره [ 3 
  ] حمله آورد . على بن عيسى بن ميمون صاحب شنتمريه اطاعت كرد . و خود با آنان به جنگ رفت . محمد بن على بن الحجام صاحب بطليوس ، هداياى خويش روان داشت . عبد المؤمن از او بپذيرفت و يوسف به اشبيليه بازگشت .\r\nدر اثناى اين احوال پادشاه فرنگان بر يحيى بن على بن غانيه در قرطبه زور آور شد ، آن سان كه ابن غانيه به سود او از بياسه و ابِده دست برداشت و او بر اشبونه و طرطوشه و لارده و افراغه و شنتمريه و ديگر بلاد و حصون اندلس غلبه يافت . و از يحيى بن غانيه خواست كه يا بر مقدار خراجى كه مىدهد بيفزايد يا قرطبه را به او واگذارد . ابن غانيه نزد براز بن محمد كس فرستاد و ماجرا بگفت . در اسجه مجمعى كردند تا چه كنند . براز بن محمد به عهده گرفت كه خليفه عبد المؤمن از او يارى خواهد كرد به شرطى كه قرطبه و فرمونه را به او واگذارد و در عوض جيان را بستاند . يحيى بن غانيه به اين امر رضا داد و پيمان بسته شد . چندى بعد نامهء عبد المؤمن حاكى از قبول اين معامله برسيد . ابن غانيه به جيان رفت . پادشاه فرنگان رهسپار جيان شد . ابن غانيه غدر كرد و چند تن از سرداران فرنگان را كه نزد او آمده بودند در قلعهء ابن سعيد در بند كشيد . پادشاه فرنگان بناچار دست از محاصرهء جيان برداشت و برفت .\r\nپس از اين واقعه ابن غانيه به غرناطه رفت . ميمون بن يدر [ 4 
  ] لمتونى و جماعتى از سران مرابطين در آنجا بودند . ابن غانيه به غرناطه رفته بود تا ميمون بن يدر را وادارد كه او نيز همانند آنچه او كرده است غرناطه را به موحدين سپارد ولى خود در آنجا بمرد . مرگ او در ماه شعبان 543 بود قبرش در آنجاست و تا اين زمان معروف است .\r\nپادشاه فرنگان فرصتى به دست آورد و به قرطبه حمله كرد . موحدين ابو الغمر بن عزون را از اشبيليه به حمايت قرطبه فرستادند . يوسف بطروجى نيز از لبله مدد فرستاد . خبر به عبد المؤمن\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : تبستر و در  B  : ببستر .\r\n[ ( 2 ) 
  ] در نسخه‌هاى  B  و  D  : طلطايه و در  E  : طلطانه .\r\n[ ( 3 ) 
  ] در نسخهء  A  و  D  : صنبره ، در  B  : صبيره .\r\n[ ( 4 ) 
  ] در نسخه‌هاى  A  و  D  : بدر .\r\n","page_name":" 248 ","page_number":268},
  {"content":"\r\n\r\nرسيد . لشكرى از موحدين به سردارى يحيى بن يغمور به قرطبه گسيل داشت . چون اين لشكرها برسيدند پادشاه فرنگان پس از چند روز كه به قرطبه آمده بود از آنجا برفت . شورشيان نزد يحيى بن يغمور آمدند و خواستند كه برايشان از عبد المؤمن امان خواهد . سپس خود به مراكش رفتند . عبد المؤمن ايشان را بپذيرفت و عفو كرد و خود در سال 545 رهسپار شهر سلا گرديد و از آنجا مردم اندلس را فراخواند . دسته دسته بيامدند و همه با او بيعت كردند .\r\nسران شورشيان نيز بيعت كردند . اينان عبارت بودند از : سدراى بن وزير صاحب باجه و يابوره و بطروجى صاحب لبله و ابن عزون صاحب شريش و رنده و ابن الحجام صاحب بطليوس و عامل بن منيب [ 1 
  ] صاحب طابيره [ 2 
  ] . ابن قسى و مردم شلب از اين جمع تخلف ورزيدند و همين امر بعدها سبب قتل آنان شد . عبد المؤمن به مراكش باز گرديد و مردم اندلس به بلاد خود و عبد المؤمن از شورشيان خواست كه همراه او باشند و آنان همچنان در خدمت او ماندند .\r\n\r\nفتح افريقيه و امور مربوط به آن\r\nعبد المؤمن از اوضاع افريقيه ، از اختلاف امرا در آنجا و تطاول عرب بر آن و آشوب و فسادى كه سراسر آن را فرا گرفته بود ، آگاه شد . شنيد كه عربها قيروان را محاصره كرده‌اند و موسى بن يحيى الرياحى المرداسى به شهر باجه در آمده و آن را تصرف كرده است . عبد المؤمن پس از مشورت با شيخ ابو حفص و ابو ابراهيم و ديگر مشايخ و موافقت آنان آهنگ جنگ افريقيه نمود و در سال 546 بدين عنوان كه به جهاد مىرود از مراكش بيرون آمد تا به سبته رسيد . در آنجا در باب اوضاع اندلس تحقيق كرد و بدين عنوان كه به مراكش باز مىگردد شتابان به سوى بجايه راند و بىخبر به الجزاير وارد شد . حسن بن على صنهاجى صاحب مهديه كه در آنجا در بند بود بيرون آمد و همراه او شد ولى در امر العلو سپاهيان صنهاجه راه بر او گرفتند . عبد المؤمن آنان را منهزم ساخت و بامداد روز بعد به بجايه داخل گرديد . يحيى بن العزيز چند كشتى در دريا براى چنين روزى آماده كرده بود ، ذخاير و اموال خود در آنها نهاد و به قسنطينه رفت . بعدها از آنجا بيرون آمد و از عبد المؤمن امان خواست و در مراكش اقامت گزيد . برايش راتبه معين كردند و مورد عنايت بود تا از جهان برفت . خدايش بيامرزاد .\r\nآنگاه عبد المؤمن سپاه موحدين را به سردارى پسر خود عبد اللّه به قلعه فرستاد . جوشن بن العزيز با جماعتى از صنهاجه در آنجا موضع گرفته بودند . عبد اللّه بر قلعه هجوم آورد و هر كه را در آنجا بود بكشت و خانه‌هاى آن را آتش زد . جوشن نيز كشته شد . گويند شمار كشتگان در اين حمله هيجده هزار نفر بود . موحدين با غنايم و اسيران بسيار بازگشتند . خبر به عربهاى افريقيه چون قبايل اثبج و زغبه و رياح و قسره رسيد . اينان در بيرون شهر باجه لشكرگاه زدند و همپيمان\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : مهيب و در  A  سيب .\r\n[ ( 2 ) 
  ] در نسخهء  B  : طلبيره .\r\n","page_name":" 249 ","page_number":269},
  {"content":"\r\n\r\nشدند كه از پادشاه خود يحيى بن العزيز دفاع كنند پس از آنجا به سوى سطيف در حركت آمدند .\r\nعبد اللّه بن عبد المؤمن با سپاه موحدين رهسپار سطيف شد . عبد المؤمن در اين ايام به مغرب رفته بود و در متيجه فرود آمده بود . چون از واقعه خبر يافت براى پسرش عبد اللّه مدد فرستاد دو سپاه در سطيف مصاف دادند . جنگ سه روز مدت گرفت . عاقبت سپاه عرب شكسته شد و مردانشان كشته شدند و زنانشان به اسارت افتادند و اموالشان به غارت رفت و پسرانشان را برده ساختند .\r\nعبد المؤمن در سال 547 به مراكش بازگرديد . بزرگان عرب ، ساكنان افريقيه نزد او آمدند و اظهار اطاعت كردند . آنان را صله داد و به نزد قومشان باز گردانيد . آنگاه فرمانروايى فاس را به پسر خود السيد ابو الحسن داد و يوسف بن سليمان را به وزارت برگزيد . پسر ديگرش السيد ابو حفص را به تلمسان فرستاد و ابو محمد بن وانودين را به وزارت او معين كرد و السيد ابو سعيد را به سبته فرستاد و وزارت را به محمد بن سليمان داد و السيد ابو محمد عبد اللّه را به بجايه فرستاد و وزير او را يخلف بن حسين قرار داد و پسر ديگر خود ابو عبد اللّه را مقام ولايت‌عهدى داد . چون برادران مهدى ، عبد العزيز و عيسى بى نصيب ماندند به خشم آمدند و به مراكش رفتند تا دست به توطئه‌اى بزنند . در آنجا برخى از فرومايگان و سفها را به سوى خود جلب كردند و عمر بن تافراكين را در مكانش در قصبه كشتند . وزير ابو جعفر بن عطيه و پس از او عبد المؤمن به آن منطقه آمدند و آتش آن فتنه فرو نشاندند . عبد المؤمن برادران مهدى و همهء كسانى را كه در آن توطئه با او يار شده بودند بكشت . و اللّه اعلم .\r\n\r\nبقيهء فتح اندلس\r\nدر سال 549 در مراكش ، به عبد المؤمن خبر رسيد كه يحيى بن يغمور صاحب اشبيليه مردم لبله را قتل عام كرده است ، زيرا مردم لبله و هيبى را كه مردى شورشگر بود يارى داده بودند و چون پوزش خواسته بودند يحيى بن يغمور نپذيرفته بود . عبد المؤمن بر يحيى خشم گرفت و او را از حكومت اشبيليه و قرطبه عزل كرد و ابو محمد بن عبد اللّه بن ابى حفص بن على تينمللى را به اشبيليه امارت داد و ابو زيد بن بكيت را به قرطبه . پس عبد اللّه بن سليمان را فرستاد و او يحيى بن يغمور را بند بر نهاد و به حضرت آورد . و او را فرمان داد كه ملازم خانهء خود باشد تا آنگاه كه او را با پسرش سيد ابو حفص به تلمسان فرستاد و كار اندلس استقامت پذيرفت .\r\nميمون يدر اللمتونى از سران مرابطين كه همچنان در غرناطه مانده بود شهر را براى موحدين رها كرد . موحدين غرناطه را گرفتند . سيد ابو سعيد صاحب سبته به فرمان پدرش عبد المؤمن از آب گذشت و به غرناطه در آمد . ملثمين به مراكش رفتند . سيد ابو سعيد لشكر به المريه برد . مسيحيانى كه در آنجا بودند امان خواستند و تسليم شدند . در اين نبرد ، وزير ،\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nابو جعفر بن عطيه نيز حضور داشت ولى ابن مردنيش از شورشگران شرق اندلس با پادشاه مسيحيان همدست شده به يارى مسيحيان المريه آمدند . از اين رو موحدين از دفاع عاجز آمدند .\r\nآنگاه در سال 551 از سوى مردم اشبيليه جمعى از مشايخ شهر نزد عبد المؤمن آمدند و از او خواستند كه يكى از فرزندانش را بر آنان امارت دهد . او نيز منشور امارت اشبيليه را به نام پسرش السيد ابو يعقوب صادر نمود . ابو يعقوب كار خود را با نبرد با على الوهيبى كه در طبيره شورش كرده بود آغاز نمود . وزير ابو جعفر بن عطيه نيز در اين نبرد همراه او بود . و هيبى به اطاعت آمد . سپس بر قلمرو سدراى بن وزير احمد بن قسى دست يافت و در سال 552 تاشفين لمتونى را در مرتله تسليم خود ساخت . مرتله جايى بود كه مرابطين آن را پايگاهى براى خود كرده بودند . ابو يعقوب پس از اين پيروزيها به اشبيليه باز گرديد و ابو جعفر بن عطيه نيز رهسپار مراكش شد . چون بيامد مغضوب واقع شد و به قتل رسيد . عبد المؤمن پس از او عبد السلام كومى را وزارت خويش داد . عبد المؤمن داماد عبد السلام بود و عبد السلام همچنان در منصب وزارت بماند .\r\n\r\nبقيهء فتح افريقيه\r\nدر سال 553 چون عبد المؤمن خبر يافت كه در بيرون شهر اشبيليه از سوى پادشاه مسيحيان بر فرزندش ، ابو يعقوب چه رفته است و بسيارى از مشايخ و حفاظ موحدين كشته شده‌اند و كسانى از شورشگران چون ابن عزون و ابن حجام جان باخته‌اند به آهنگ جهاد برخاست و سلا را در تصرف آورد . در اين احوال خبر از شورش افريقيه دادند و از ورود مسيحيان به مهديه .\r\nپس از شيخ ابو حفص را در مغرب به جاى خود نهاد و امارت فاس را به يوسف بن سليمان داد و بر بال استعجال براند تا به مهديه رسيد . مسيحيان صقليه به آنجا لشكر آورده بودند . عبد المؤمن شهر را به سال 555 به صلح بگشود و همهء بلاد ساحلى را چون صفاقس و طرابلس از دست دشمنان بستد .\r\nآنگاه پسر خود عبد اللّه را به هنگام محاصرهء مهديه به قابس فرستاد و آن را از چنگ بنى كامل رها ساخت - اين بنى كامل از قبايل دهمان يكى از بطون رياح بودند - همچنين قفصه را از بنى الورد و زرعه را از بنى بروكسن و طبرقه را از ابن علال و كوه زغوان را از بنى حماد بن خليفه و شقبناريه را از بنى عياد بن نصر اللّه و شهر ادريس را از عربها ، چنان كه در اخبار اين شورشگران در دولت صنهاجى ياد كرده‌ايم ، بستد . چون فتوحاتش به پايان رسيد در سال 556 عنان به مغرب بگردانيد . شنيد كه جماعاتى از عربهاى افريقيه بر او شوريده‌اند .\r\nلشكرى از موحدين را بر سر ايشان فرستاد . اينان به قيروان رفتند و عربها را سركوب كردند و رئيسشان محرز بن رياد الفارغى را كه از بنى على ، يكى از بطون رياح ، بود كشتند .\r\n\r\n","description":"","footnote":"","page_name":" 251 ","page_number":271},
  {"content":"\r\n\r\n\r\nاخبار ابن مردنيش كه در مشرق اندلس شورش كرد\r\nعبد المؤمن در افريقيه بود كه خبر يافت محمد بن مردنيش شورشگر شرق اندلس از مرسيه بيرون آمده و در جيان قرار گرفته است و والى جيان محمد بن على كومى نيز مطيع فرمان او شده است . پس از آن لشكر به قرطبه برده و از قرطبه به قرمونه رانده و آنجا را در تصرف آورده است .\r\nابن بكيت به جنگ او بيرون آمده ولى شكست خورده و خود كشته شده است . عبد المؤمن چون اين خبرها بشنيد خبر پيروزى خود در افريقيه را به عمال خود ، در اندلس نوشت و گفت كه به زودى به اندلس خواهد آمد ، آنگاه از دريا گذشت و در جبل الفتح قدم به خشكى نهاد .\r\nمردم اندلس و موحدينى كه در آنجا بودند بر او گرد آمدند . عبد المؤمن به مراكش بازگشت و سپاهيان خود را به جهاد فرستاد . پادشاه مسيحيان با آنان روبرو شد ، شكستش دادند و ابو يعقوب قرمونه را از ابن همشك داماد ابن مردنيش بستد . ابو يعقوب فرمانرواى اشبيليه بود و ابو سعيد فرمانرواى غرناطه . اين دو پس از اين پيروزى به ديدار خليفه به مراكش رفتند و ابن همشك به غرناطه نزديك شد و شب هنگام به يارى برخى از اهالى شهر را تصرف كرد ، موحدين به دژ پناه بردند و در محاصره افتادند . عبد المؤمن براى نجات غرناطه از مراكش بيرون آمد و به سلا رسيد .\r\nالسيد ابو سعيد را فرمان داد كه از دريا بگذرد . عامل اشبيليه عبد اللّه بن ابى حفص بن على با او ديدار كرد و هر دو رهسپار غرناطه شدند . ابن همشك به جنگشان برخاست و به هزيمتشان فرستاد . السيد ابو سعيد به مالقه باز گرديد . عبد المؤمن برادر او السيد ابو يعقوب را نيز با سپاه موحدين از پىاش روان ساخت آنان به غرناطه رفتند . اين مردنيش با جماعاتى از مسيحيان به مدد ابن همشك آمد . در دشت غرناطه مصاف در گرفت شكست در لشكر دشمن افتاد و ابن مردنيش به مكان خود در مشرق اندلس گريخت . ابن همشك به جيان رفت و موحدين از پى او روان شدند . دو سيد به قرطبه آمدند و در آنجا ماندند تا هنگامى كه السيد ابو يعقوب يوسف را در سال 558 به مراكش فراخواندند تا مقام ولايت‌عهدى يابد . اين منصب از برادرش محمد به او منتقل شده بود . ابو يعقوب يوسف در ركاب پدرش خليفه عبد المؤمن به جهاد بيرون رفت ولى در ماه جمادى الاخر همين سال در سلا عبد المؤمن را مرگ فرا رسيد .\r\nاو را در تينملل در كنار قبر المهدى به خاك سپردند . و اللّه اعلم .\r\n\r\nدولت خليفه يوسف بن عبد المؤمن\r\nچون عبد المؤمن به هلاكت رسيد ، پسرش السيد ابو حفص عمر براى برادر خود ابو يعقوب يوسف به اتفاق همهء موحدين از مردم بيعت گرفت . ابو يعقوب يوسف بويژه از شيخ ابو حفص خشنود بود و او را در مقام وزارت خويش ابقا كرد . شيخ ابو حفص وزير پدرش عبد المؤمن بود\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nكه پس از بر افتادن عبد السلام كومى به اين مقام برگزيده شده بود و در سال 555 او را از افريقيه فراخوانده بود و ابو يعلى بن جامع با او امور وزارت را حل و فصل مىكرد ، و در اين حال ببود تا عبد المؤمن هلاك شد و ابو حفص عمر براى برادر خود ابو يعقوب بيعت گرفت . سپس السيد ابو الحسن صاحب فاس پس از وفات پدرش عبد المؤمن به هلاكت رسيد و السيد ابو محمد صاحب بجايه در راه كه به حضرت مىآمد درگذشت . ابو يعقوب يوسف ، السيد ابو سعيد را در سال 560 از غرناطه بخواند و بيامد و السيد ابو حفص در سبته با او ديدار كرد .\r\nخليفه ابو يعقوب برادر خود ابو حفص را با او و سپاه موحدين به اندلس فرستاد ، زيرا خبر يافته بود كه ابن مردنيش پس از آنكه قبايل عرب زغبه و رياح و اثبج بر او گرد آمده‌اند ، آهنگ قرطبه دارد . سپاه موحدين از دريا گذشت و قصد ابن مردنيش نمود . ابن مردنيش سپاهيان خود و ياران مسيحيش را گرد آورده بود . سپاه موحدين با ايشان در دشت مرسيه مصاف داد . ابن مردنيش و يارانش شكست خوردند . ابن مردنيش خود به مرسيه گريخت موحدين از پى او به مرسيه رفتند و سراسر اراضيش را زير پى سپردند . السيد ابو حفص و برادرش ابو سعيد ، به سال 561 به مراكش بازگشتند و آتش فتنهء ابن مردنيش خاموش شد . خليفه ، برادر خود ابو زكريا را امارت بجايه داد و شيخ ابو عبد اللّه بن ابراهيم را منشور امارت اشبيليه سپس اشبيليه را به السيد ابو ابراهيم سپرد . و شيخ ابو عبد اللّه را در همان مقام وزارتش باقى گذاشت . آنگاه امارت قرطبه را به السيد ابو اسحاق داد و السيد ابو سعيد را بر غرناطه نهاد .\r\nموحدين مىخواستند بر سر نامه‌هاى خود علامتى بگذارند به خط خليفه ، پس عبارت « الحمد للّه وحده » را برگزيدند ، زيرا نامه‌هايى از امام مهدى در دست داشتند كه اين علامت را در مخاطبات خود به كار برده بود . از آن پس تا پايان دولتشان علامتشان همين بود .\r\n\r\nآشوب در غماره\r\nدر سال 562 امير ابو يعقوب يوسف به سوى جبال غماره حركت كرد ، زيرا سبع بن منغفاد ، يكى از مردم آن سامان ، در آنجا آشوبى برانگيخته بود . همسايگانش صنهاجه نيز در اين آشوب او را يارى مىدادند . امير ابو يعقوب سپاه موحدين را زير فرمان شيخ ابو حفص به غماره فرستاد .\r\nچون آشوب غماره و صنهاجه بالا گرفت خود به تن خويش نهضت نمود و آشوبگران را سركوب كرد و از بن بر كند و سبع بن منغفاد را بكشت و مادهء آن فتنه قطع كرد . آنگاه برادر خود السيد ابو على حسن را بر سبته و ديگر بلادشان فرمانروايى داد . در سال 563 موحدين گرد آمدند و تجديد بيعت كردند و او را امير المؤمنين لقب دادند . امير ابو يعقوب يوسف ، عربهايى را كه در افريقيه بودند به غزو فراخواند و بر انگيخت و در اين باب قصيده‌اى و نامه‌اى به ايشان فرستاد كه در ميان مردم مشهور است . نيز اجابت كردن و رسيدن آنان و وفودشان نيز واقعه‌اى معروف است .\r\n\r\n","description":"","footnote":"","page_name":" 253 ","page_number":273},
  {"content":"\r\n\r\n\r\nاخبار اندلس\r\nچون رشته‌هاى حكومت ابو يعقوب يوسف در اين سوى آب در مغرب استوارى گرفت نظرش به اندلس و جهاد كشيد . از غدر دشمنان - كه خدا سرنگونشان سازد - چيزها شنيده بود .\r\nاينان در شهر ترجاله و يا بره سپس در شبرينه و حصن جلمانيه روبروى بطليوس و هم در شهر بطليوس فتنه‌ها بر پا كرده بودند . ابو يعقوب يوسف ، شيخ ابو حفص را با سپاه موحدين بفرستاد و در روز گزينش و گسيل ايشان مجلس عظيم تشكيل داد . در سال 564 براى رهايى بطليوس از هوة الحصار در حركت آمد . چون به اشبيليه رسيد ، خبر يافت كه موحدينى كه در بطليوس بوده‌اند ابن الرنك [ 1 
  ] را ، كه آنان را به يارى پسر الفونسو به محاصره انداخته بود ، شكست داده اند و اكنون در دست ايشان اسير است و ژرالدو [ 2 
  ] ، دلير جليقى به دژ خود گريخته است . شيخ ابو حفض آهنگ قرطبه نمود . ابراهيم بن همشك از جيان كسى فرستاد كه با او متحد مىشود و از دوست خود ابن مردنيش مىبرد . زيرا ميانشان خلاف افتاده تا آنجا كه كار به جنگ كشيده بود . از اين رو به اطاعت شيخ ابو حفص در آمد .\r\nشيخ ابو حفص ماجرا به خليفه نوشت و از آشوب و تاراج مسيحيان در اطراف اندلس او را خبر داد . ابو يعقوب يوسف بن عبد المؤمن برادر و وزير خود السيد ابو حفص را با سپاهيان موحدين روان داشت و خود در سال 565 از مراكش حركت كرد . السيد ابو سعيد برادرش نيز در خدمت او بود . چون به اشبيليه رسيد ، ابو سعيد را به بطليوس فرستاد . او با پادشاه مسيحيان صلح كرد و بازگشت . سپس همگان به مرسيه راندند . ابن همشك نيز همراه ايشان بود . ابن مردنيش را محاصره كردند . اهل لورقه بر دعوت موحدين بشوريدند . السيد ابو حفص لورقه را تسخير كرد سپس شهر بسطه را بگشود . پسر عم ابن مردنيش ، محمد بن مردنيش صاحب المريه تسليم شد بدين گونه مال قدرت ابن مردنيش درهم شكست . خبر در مراكش به خليفه رسيد . جماعاتى از عرب افريقيه در صحبت السيد ابو زكريا صاحب بجايه و السيد ابو عمران صاحب تلمسان به نزد او آمدند . روز آمدن آنان از روزهاى ديدنى بود . چون لشكر بسيج گرديد به سوى اندلس نهضت نمود . السيد ابو عمران برادر خود را در مراكش نهاد و در سال 567 به قرطبه داخل شد و از آنجا به اشبيليه رفت . السيد ابو حفص او را در اشبيليه ديدار كرد . او از يكى از جنگهاى خود باز مىگشت .\r\nچون ابن مردنيش مدت محاصره‌اش به دراز كشيد ملول شده دست به حمله زد .\r\nبرادرش ابو الحجاج سر به فرمان نهاد و او خود در ماه رجب همان سال به هلاكت رسيد .\r\nپسرش هلال به اطاعت او در آمد . السيد ابو حفص به مرسيه شتافت و به شهر داخل شد و هلال\r\n\r\n\r\n","description":"","footnote":"\r\n[ ( 1 ) 
  ] ابن الرتك . مراد آلفونسو هنريكنر است .\r\n[ ( 2 ) 
  ] متن : جرانده\r\n","page_name":" 254 ","page_number":274},
  {"content":"\r\n\r\nدر زمرهء ياران او شد او را نزد خليفه به اشبيليه فرستاد .\r\nخليفه سپس به بلاد دشمن به غزا رفت . چندى وبده را در محاصره داشت . سپس از آنجا به مرسيه راند و در سال 568 به اشبيليه باز گرديد . هلال بن مردنيش را به مصاحب خود خواند و دخترش را به او داد و عم خود يوسف را امارت بلنسيه داد و برادر خود السيد ابو سعيد را امارت غرناطه ارزانى داشت .\r\nخليفه ابو يعقوب يوسف خبر يافت كه لشكر دشمن به سرزمين مسلمانان آمده و سردار آن كنت كوژ پشت ( قومس احدب ) است . براى پيكار بيرون آمد و در ناحيهء قلعهء رباح او را شكستى سخت داد و بسيارى را بكشت و به اشبيليه باز گرديد و فرمان داد كه بر گرد قلعه حصارى بر آورند ، چنان كه همهء آن اطراف را حراست كند . اين حصار از زمان فتنهء ابن حجاج يا كريب بن خلدون در موره ويران شده بود . اين فتنه در ايام منذرين محمد و برادرش عبد اللّه از امراى بنى اميه رخ داده بود .\r\nچون پسر آلفونسو پيمان بشكست و بر بلاد مسلمانان حمله آورد ، خليفه ابو يعقوب يوسف لشكر گرد آورد و السيد ابو حفص را بر سر او فرستاد تا در همان خانه‌اش با او بجنگد .\r\nابو حفص برفت و قنطرة السيف را فتح كرد و سپاه او را به هر سو تار و مار ساخت . سپس خليفه ابو يعقوب در سال 571 پس از پنج سال كه از آب گذشته ، به اندلس آمده بود ، به مراكش باز گرديد و فرمان امارت قرطبه را به برادرش ابو الحسن [ 1 
  ] داد و فرمان امارت اشبيليه را به برادر ديگر خود ابو على [ 2 
  ] .\r\nدر اين روزها در مراكش طاعون آمد و جمعى از بزرگان ملك چون ابو عمران و ابو سعيد و ابو زكريا هلاك شدند . شيخ ابو حفص نيز از قرطبه بيامد و در راه بمرد . او را در سلا به خاك سپردند .\r\nخليفه السيد ابو يعقوب ، برادران خود ، السيد ابو على و السيد ابو الحسن را فراخواند .\r\nابو على را امارت سجلماسه داد و ابو الحسن را به قرطبه باز گردانيد و پسران برادر خود ، ابو حفص ، را هر يك به جايى فرمانروايى داد . يعنى ابو زيد را امارت غرناطه بخشيد و ابو محمد عبد اللّه را امارت مالقه . در سال 573 بر وزراى خود بنى جامع خشم گرفت و آنان را به مارده تبعيد كرد و غانم بن محمد بن مردنيش را فرماندهى ناوگان خود داد و به غزاى اشبونه فرستاد . غانم پيروزمند با غنايم باز گرديد . در همين سال برادر و وزيرش السيد ابو حفص پس از آنكه در جهاد دستى نمود و دشمن بغايت سركوب كرد ، بمرد . پسرانش از اندلس بيامدند و خليفه را از تجاوز پادشاه مسيحيان آگاه كردند . ابو يعقوب آهنگ جهاد كرد و عربها را نيز از افريقيه فرا خواند .\r\n\r\n\r\n","description":"","footnote":"\r\n[ ( 1 ) 
  ] متن : الحسن .\r\n[ ( 2 ) 
  ] متن : على .\r\n","page_name":" 255 ","page_number":275},
  {"content":"\r\n\r\n\r\nخبر از شورش قفصه و باز گردانيدن آن\r\nعلى بن العز [ 1 
  ] معروف به الطويل از اعقاب بنى الرند ملوك قفصه - چنان كه در اخبارشان آورديم - در سال 575 [ 2 
  ] شورش كرده بود . خليفه ابو يعقوب يوسف بن عبد المؤمن خبر يافت و از مراكش به بجايه راند . در آنجا از على بن المنتصر ، آنكه عبد المؤمن قفصه را از او گرفته بود سعايت كردند كه با خويشاوند خود كه اكنون در آنجا شورش كرده است رابطه دارد و با عربها مكاتبه مىنمايد . ابو يعقوب او را بگرفت و چند نامه در نزد او يافت كه صحت اين سعايت را به اثبات مىرسانيد . آنگاه هر چه داشت از او بستد و رهسپار قفصه شد . مشايخ عرب از قبيلهء رياح نزد او آمدند و اظهار فرمانبردارى كردند . آنان را بگرمى پذيرا شد و همچنان به محاصرهء قفصه ادامه داد تا على بن العز [ 3 
  ] تسليم شد . آنگاه راهى تونس گرديد و سپاهيان عرب را به مغرب فرستاد . امارت افريقيه و زاب را به السيد ابو على برادر خود داد و امارت بجايه را به السيد ابو موسى . سپس به مراكش بازگشت .\r\n\r\nبازگشت به جهاد\r\nابو يعقوب يوسف در سال 577 از فتح اندلس باز گرديد ، برادرش السيد ابو اسحاق از اشبيليه و نيز السيد ابو عبد الرحمان يعقوب از مرسيه بيامدند . و همه رؤساى موحدين و رؤساى اندلس گرد آمدند و او را تهنيت گفتند . خليفه ابو يعقوب همه را صله داد و آنان به بلاد خود بازگشتند .\r\nسپس خبر يافت كه محمد بن يوسف بن وانودين با سپاه موحدين از اشبيليه به سرزمين دشمن به غزا رفته است و شهر يابره را محاصره كرده و اطراف آن را تاراج نموده و بعضى از دژهايش را نيز گشوده است و پس از اين پيروزيها به اشبيليه بازگشته است . همچنين عبد اللّه بن اسحاق بن جامع سردار ناوگان اشبيليه با ناوگان اشبونه در دريا برخورد كرده و آنان را شكست داده و بيست كشتى با اسيران و غنايم به چنگ آورده است .\r\nآنگاه خبر يافت كه آلفونسو پسر سانچه لشكر به قرطبه آورده و در حدود مالقه و رنده و غرناطه دست به حمله‌هايى زده است . سپس به اسجه رفته و دژ شنغيله [ 4 
  ] را تصرف كرده و مسيحيان را در آن جاى داده است و خود بازگشته است . ابو يعقوب ، السيد ابو اسحاق و مردم را به جنگ فرا خواند و دژ را چهل روز محاصره نمود . سپس خبر يافت كه الفونسو به يارى دژ از طليطله در حركت آمده . از اين رو بازگشت .\r\nمحمد بن يوسف بن وانودين با سپاه موحدين از اشبيليه به طلبيره راند . مردم شهر به دفاع بيرون آمدند ، محمد جمعى كثير از ايشان را كشت و با غنايم باز گرديد .\r\n\r\n\r\n","description":"","footnote":"\r\n[ ( 1 ) 
  ] متن : على بن المعز .\r\n[ ( 2 ) 
  ] : 557 .\r\n[ ( 3 ) 
  ] متن : المعز .\r\n[ ( 4 ) 
  ] متن : شنعيله .\r\n","page_name":" 256 ","page_number":276},
  {"content":"\r\n\r\nخليفه ابو يعقوب بار ديگر عزم جهاد تازه كرد و هر يك از فرزندان خود را به جايى از اندلس امارت داد و آنان را با لشكرى گسيل داشت . پسرش ابو اسحاق را بر روال پيشين به اشبيليه فرستاد و السيد ابو يحيى را امارت قرطبه داد و السيد ابو زيد الحرضانى را حكومت غرناطه ارزانى داشت و پسر خود السيد ابو عبد اللّه را بر مرسيه فرستاد .\r\nدر سال 579 به سلا نهضت كرد . ابو محمد بن ابى اسحاق بن جامع با سپاهى از عرب از افريقيه به دو پيوست . ابو يعقوب رهسپار فاس شد . بر مقدمه ، قبايل هنتاته و تينملل و عربها را بفرستاد . در ماه صفر سال 580 در سبته از دريا گذشت و در جبل الفتح فرود آمد و از آنجا به اشبيليه رفت . سپاهيان اندلس نيز به او ملحق شدند . آنگاه بر محمد بن وانودين خشم گرفت و او را به حصن غافق تبعيد كرد و به غزاى شنترين رفت و چند روز شهر را محاصره نمود سپس از محاصره دست برداشت و اين امر سبب پراكنده شدن لشكرش شد . در اين حال مسيحيان از دژ بيرون آمدند و خليفه را بى هيچ آمادگى و نيرويى ديدند . ابو يعقوب خود و آنان كه در حضورش بودند جنگ را بجد در ايستادند و پس از چند حملهء سخت باز گرديدند .\r\nدر اين روز خليفه كشته شد . گويند در ميدان جنگ تيرى بر او آمد و سبب مرگش شد و بعضى گويند كه بيمار شد و بمرد . خدايش بيامرزاد .\r\n\r\nدولت يعقوب المنصور\r\nچون خليفه ابو يعقوب يوسف به هنگام محاصرهء شنترين به سال 580 بمرد با پسرش يعقوب بيعت شد . يعقوب سپاه موحدين را به اشبيليه آورد و در آنجا كار بيعت به پايان آمد . شيخ ابو محمد عبد الواحد بن ابى حفص را وزارت خويش داد و مردم را به جنگ فرا خواند و به سردارى برادرش السيد ابو يحيى به جنگ گسيل داشت . چند دژ را بگرفت و در بلاد كفار كشتار نمود . سپس از دريا گذشت و به مغرب آمد در قصر مصموده ، السيد ابو زكريا بن السيد ابو حفص كه با مشايخ زغبه از تلمسان مىآمد او را ديدار كرد . يعقوب به مراكش رفت و منكرات را قطع كرد و بساط عدل گسترد و احكام دين رواج داد . نخستين حادثه‌اى كه در دولت او به وجود آمد حادثهء ابن غانيه بود .\r\n\r\nخبر دربارهء ابن غانيه\r\nدر ايام على بن يوسف بن تاشفين بود كه دشمن بر جزيرهء ميورقه حمله كرد و مبشر ، والى آن از موالى مجاهد به قتل رسيد و مردم گرفتار آشوب شدند . چون دشمن ميورقه را محاصره نمود مبشر از على بن يوسف بن تاشفين يارى خواست و دشمن پس از تصرف و تاراج جزيره هر چه بود بركند و بسوخت . آنگاه على بن يوسف بن تاشفين ، وانودين ابى بكر از رجال لمتونه را با پانصد سوار از سپاه خود به امارت آنجا فرستاد . سردار لمتونى پاى از حد خود بيرون نهاد و\r\n\r\n","description":"","footnote":"","page_name":" 257 ","page_number":277},
  {"content":"\r\n\r\nخواست در مكانى دور تر از دريا شهرى بنا كند ولى مردم شهر امتناع كردند و سردار لمتونى رئيس مردم شهر را به قتل آورد . مردم همه بشوريدند و او را گرفته به زندان كردند و خود نزد على بن يوسف رفتند و او گناهشان را ببخشود و محمد بن على بن يحيى المسوفى معروف به ابن غانيه را بر ايشان امارت داد . پيش از اين برادر محمد ، يحيى در غرب اندلس بود و در اشبيليه مىزيست . يحيى برادر خود محمد را امارت قرطبه داد ولى على بن يوسف به او نوشت كه محمد را به امارت ميورقه فرستد . محمد از قرطبه بيامد و فرزندانش عبد اللّه و على و اسحاق و زبير و ابراهيم و طلحه را نيز با خود بياورد . عبد اللّه و اسحاق تربيت يافتگان عم خود بودند و در كفالت او و فرزندخواندگان او . چون محمد بن على بن غانيه به ميورقه رسيد و انور را گرفت و در بند كشيد و به مراكش فرستاد و دمسال در ميورقه فرمان راند . يحيى بن على بن يحيى بن غانيه بمرد در حالى كه عبد اللّه پسر برادر خود محمد را امارت غرناطه داده بود و برادر او اسحاق بن محمد را امارت قرمونه . چون على بن يوسف بن تاشفين درگذشت و دولت لمتونه روى به ضعف نهاد و موحدين بر ايشان غلبه يافتند محمد بن غانيه دو پسر خود عبد اللّه و اسحاق را به ميورقه فراخواند . آن دو با ناوگان خود به پدر پيوستند و دولت لمتونه پايان گرفت .\r\nمحمد بن غانيه پسر خود ، عبد اللّه را به جانشينى برگزيد . برادرش اسحاق به رقابت با او برخاست و با جماعتى از لمتونه به توطئه كشتن او پرداخت و او را همچنين پدرش محمد را كشتند . آنگاه آهنگ قتل اسحاق كردند . اسحاق از اين امر خبر شد و با لب بن ميمون سردار ناوگان دريائى در باب ايشان در نهان به گفتگو پرداخت و همهء لمتونيان را در خانه‌هايشان فرو گرفت ، و بكشت . در سال 546 با او بيعت كردند و او فرمانرواى ميورقه باقى ماند . در آغاز كار خود به ساختن بناها و غرس درختها پرداخت ولى مردم از سوء حكومت او ملول شدند .\r\nلب بن ميمون از او بگريخت و به موحدين پيوست و اسحاق به غزو كفار مىرفت و اسيرانى را كه مىگرفت نزد خليفه ابو يعقوب يوسف مىفرستاد تا آنگاه كه اندكى پيش از هلاكت او در سال 580 در گذشت .\r\nپس از مرگ اسحاق پسرانش محمد و على و يحيى و عبد اللّه و غازى و سير و منصور و جباره و تاشفين و طلحه و عمر و يوسف و حسن ، هر يك به كارى پرداختند . پسرش محمد به امارت رسيد و نزد خليفه ابو يعقوب يوسف كس فرستاد و اظهار فرمانبردارى نمود . ابو يعقوب يوسف على بن زبرتير [ 1 
  ] را براى تحقيق در اين امر بفرستاد . برادرانش چون احساسى چنين كردند به خشم آمدند و او را بگرفتند و در بند كردند و برادر ديگر خود على را بر خود امير ساختند ، در اين حال خبر آوردند كه خليفه ابو يعقوب مرده است و پسرش يعقوب المنصور به جاى او\r\n\r\n\r\n","description":"","footnote":"\r\n[ ( 1 ) 
  ] متن : زبرتبر .\r\n","page_name":" 258 ","page_number":278},
  {"content":"\r\n\r\nنشسته . از اين رو آنان نيز ابن زبرتير را در بند كردند و با ناوگان خويش رهسپار بجايه شدند .\r\nعلى بن اسحاق برادر خود طلحه را امارت ميورقه داد و خود بىخبر راهى بجايه شد . فرمانرواى بجايه السيد ابو الربيع بن عبد اللّه بن عبد المؤمن بود . در اين هنگام براى برخى كارها از بجايه خارج شده بود . على بن اسحاق در سال 581 بر بجايه مستولى شد . سپاهيان او السيد ابو الربيع و السيد ابو موسى بن عبد المؤمن صاحب افريقيه را كه در آن ايام به بجايه آمده بود گرفتند .\r\nعلى بن اسحاق برادر خود يحيى را حكومت بجايه داد و به الجزاير رفت و آنجا را بگشود و يحيى پسر برادر خود طلحه را در آنجا نهاد و به مليانه [ 1 
  ] لشكر راند . يدر بن عايشه را نيز امارت مليانه داد . آنگاه به سوى قلعه و قسنطينه لشكر برد . خبر به المنصور يعقوب بن يوسف رسيد كه در اين هنگام از جنگ باز مىگشت و در سبته بود . يعقوب ، ابو زيد فرزند عم خود السيد ابو حفص را به جنگ او فرستاد و محمد بن ابى اسحاق بن جامع را فرماندهى ناوگان داد و ابو محمد بن عطوش و احمد صقلى را زير نظر او قرار داد .\r\nالسيد ابو زيد به تلمسان راند . در اين ايام برادرش السيد ابو الحسن والى تلمسان بود .\r\nابو زيد در استحكامات شهر نظر كرد . سپس از تلمسان لشكر بيرون آورد و در ميان رعيت نداى عفو داد . مردم مليانه بر على بن غانيه بشوريدند و او را بيرون راندند .\r\nكشتيها به الجزاير رفتند و آنجا را تسخير كردند و يحيى بن طلحه را در بند نمودند .\r\nآنگاه يدر بن عايشه از ام العلو گسيل داده شد . او همه را در شلف به قتل آورد و احمد صقلى با ناوگان خود به بجايه راند و آنجا را در تصرف آورد . يحيى ابن اسحاق بن غانيه به برادر خود على بن اسحاق پيوست . على مشغول محاصرهء قسنطينه بود . محاصره را رها كرد و برفت . السيد ابو زيد به تكلات [ 2 
  ] رفت . السيد ابو موسى از بند برهيد و در آنجا با او ديدار كرد . سپس در طلب دشمن به حركت در آمد و قسنطينه را از محاصره برهانيد و به سوى صحرا رفت . موحدين او را تا مقره و نقاوس تعقيب كردند . آنگاه به بجايه راندند . و ابو زيد در آنجا استقرار يافت .\r\nعلى بن اسحاق بن غانيه به قفصه لشكر برد و آنجا را بگرفت و توزر را مورد حمله قرار داد .\r\nتوزر مقاومت كرد و او به طرابلس راند . غزى الصنهاجى از جمع ابن غانيه بيرون آمد و به ميان احياء عرب رفت و بر اشير غلبه يافت السيد ابو زيد پسر خود ابو حفص عمر را بر سر ايشان فرستاد . غانم بن مردنيش هم با او بود . آنان را سركوب نمودند و بر مكانهاى ايشان حمله كردند .\r\nغزى كشته شد و سرش را به بجايه فرستادند و در آنجا بياويختند . برادرش عبد اللّه به او پيوست و بنى حمدون را از بجايه به سلا تبعيد كرد زيرا متهم بودند كه در فتنهء ابن غانيه شركت داشته‌اند . خليفه السيد ابو زيد را از آنجا كه بود به بجايه فراخواند و به جاى او برادر خود\r\n\r\n\r\n","description":"","footnote":"\r\n[ ( 1 ) 
  ] متن : ملويه .\r\n[ ( 2 ) 
  ]  B  و  D  : سكلات .  A  : سلات .\r\n","page_name":" 259 ","page_number":279},
  {"content":"\r\n\r\nالسيد ابو عبد اللّه را فرستاد و به حضرت باز گرديد . در اثناء اين احوال خبر رسيد على بن زبرتير بر ميورقه غلبه يافته است . از اخبار او آنكه امير يوسف بن عبد المؤمن او را به ميورقه فرستاد تا در باب وفادارى بنى غانيه يقين حاصل كند و اين در اثر درخواست برادرشان محمد بود .\r\nچون زبرتير به ميورقه رسيد آنان بر برادر خود كه اينچنين تسليم شده بود بر آشفتند و برادر خود و على بن زبرتير را بگرفتند و بند بر نهادند و برادر ديگرشان على را بر خود امارت دادند و ناوگان جنگى خود به بجايه آوردند . چون آنان دور شدند على بن زبرتير به چاره‌جويى پرداخت و با غلامان غير عرب آنان در نهان به گفتگو پرداخت كه اگر راهش بگشايند كارى خواهد كرد كه آنان آزاد شده بر سرزمينهاى خويش نزد خانواده‌هاى خود باز گردند . آنان خواست او را برآوردند .\r\nعلى بن زبرتير در قفصه بشوريد و محمد بن اسحاق را از زندانى كه در آنجا محبوس بود برهانيد و همه به حضرت رفتند . على بن غانيه در طرابلس بود كه از ماجرا خبر يافت . برادر خود عبد اللّه را به صقليه فرستاد و او از آنجا به سوى ميورقه راند و در يكى از روستاهاى آن فرود آمد و با حيله‌اى كه انديشيد بر شهر غلبه يافت . در اين هنگام آتش فتنه در افريقيه افروخته شد .\r\nعلى بن غانيه به بلاد جريد لشكر برد و بر بخش بزرگى از آن غلبه يافت در آن حال خبر استيلاى او بر قفصه برسيد . يعقوب المنصور در سال 582 از مراكش بيامد و به فاس رسيد . در آنجا بياسود و رهسپار رباط تازى شد . سپس همچنان با تعبيه به تونس راند . ابن غانيه آن گروه از ملثمين و عربها را كه در اختيار داشت گرد آورد . قراقوش غز صاحب طرابلس نيز با او يار شد يعقوب المنصور به فرماندهى ابو يوسف بن السيد ابى حفص به سوى ايشان لشكر فرستاد دو سپاه در غمره مصاف دادند سپاه موحدين شكست خورد و با كشته شدن على بن زبرتير و ابو على بن يغمور و از ميان رفتن وزير ، عمر بن ابى زيد معركه پايان گرفت بقاياى لشكر موحدين به قفصه گريختند و بسيارى از ايشان به قتل رسيد آنان كه از مرگ رهايى يافتند به تونس رسيدند يعقوب المنصور براى تلافى و جبران شكست بار ديگر لشكر بيرون آورد و به قيروان رسيد و تا حامه شتابان برفت دو لشكر پيكار آغاز نهادند لشكر در شكست ابن غانيه و يارانش افتاد ابن غانيه همراه با دوستش قراقوش جان خويش از معركه برهانيدند ولى بسيارى از سپاهيانشان كشته شدند المنصور به قابس در آمد و از حرم ابن غانيه و خويشاوندان او هر كه در آنجا بود به كشتى نشاند و به تونس برد آنگاه عنان به جانب توزر گردانيد و آنجا را بگرفت و هر كه را يافت بكشت سپس به قفصه رفت مردم قفصه پس از چند روز نبرد تسليم او شدند مردم شهر را امان داد و اصحاب قراقوش را از شهر براند و ملثمين و حشودى را كه با آنان بودند بكشت و باروى شهر ويران كرد و به تونس باز گرديد آنگاه امارت افريقيه را به السيد ابو زيد داد و در سال 584 رهسپار مغرب شد و بر مهديه گذشت و از راه تاهرت به صحرا راند . عباس بن عطيه امير بنى توجين راهنماى او به تلمسان شد . بر عم خود السيد ابو اسحاق به سبب خطايى كه از او سر زده بود خشم گرفت و او را از\r\n\r\n","description":"","footnote":"","page_name":" 260 ","page_number":280},
  {"content":"\r\n\r\nمقام خويش بينداخت . سپس رهسپار مراكش شد . گفتندش كه برادرش السيد ابو حفص والى مرسيه ، ملقب به الرشيد ، و عمش السيد ابو الربيع والى تادلا چون خبر شكست غمره را شنيده‌اند هوس دست يافتن به خلافت را در سر پخته‌اند . از اين رو هنگامى كه براى تبريك و تهنيت نزد او آمدند فرمان داد ايشان را در رباط الفتح حبس كنند تا در كارشان تحقيق كند سپس هر دو را بكشت و السيد ابو الحسن بن السيد ابو حفص را امارت بجايه داد . يحيى بن غانيه آهنگ قسنطينه نمود . السيد ابو الحسن از بجايه لشكر بر سر او برد و منهزمش ساخت و داخل در قسنطينه شد . ابن غانيه به بسكره شد و درختان آن ببريد و آنجا را به جنگ بگشود . سپس قسنطينه را محاصره نمود ولى شهر مقاومت ورزيد . از اين رو به محاصرهء بجايه رفت و در آنجا كشتار و غارت بسيار كرد اخبار آن را در آتيه خواهيم آورد .\r\n\r\nاخبار ابو يوسف يعقوب المنصور در جهاد\r\nابو يوسف يعقوب خبر يافت كه دشمن بر شلب غلبه يافته و بر سپاه اشبيليه نيز دستبردى سخت زده و گروههايى از سپاهيان دشمن در آن نواحى در آمد و شد هستند و بسيارى از دژهاى آن را تسخير كرده‌اند . ابو يوسف بن ابى حفص همهء ماجرا را براى او نوشت . پس فرمان جهاد داد و در سال 586 به قصر مصموده لشكر برد و پس از آنكه روزى چند بياسود از دريا گذشت و به جزيرهء طريف در آمد و از آنجا شتابان به شلب راند . سپاهيان اندلس نيز به او پيوستند .\r\nآنان را به محاصرهء شلب گماشت و خود به دژ طرش رفت و آن را بگشود و به اشبيليه باز گرديد .\r\nسپس در سال 587 به جنگ شلب رفت و آنجا را فتح كرد . ابن وزير پس از آنكه در راه خود چند دژ گشوده بود به نزد او آمد . چون اين فتوحات حاصل شد به پايتخت خويش باز گرديد و فرمان ولايت‌عهدى پسر خود الناصر را صادر فرمود .\r\nدر سال 588 السيد ابو زيد صاحب افريقيه همراه با مشايخ عرب - از هلال و سليم - به حضرت آمدند . آنان را با اكرام تمام در آورد و پس از ديدارى به بلاد خود بازگشتند .\r\nدر اين احوال او را از نيرومند شدن ابن غانيه در افريقيه خبر دادند و از كثرت آشوب و فساد او در آن سرزمين ، آهنگ افريقيه نمود چون به مكناسه رسيد از حوادث اندلس اخبارى شنيد كه چون از اهميت برخوردار بود روى به سوى اندلس نمود . در سال 591 به قرطبه رسيد و سه روز در آنجا بياسود ، سپس در ارك از نواحى بطليوس فرود آمد . سپاه مسيحيان با سه تن از امرايشان بيامدند اينان پسر الفونسو و ابن الرنك ( آلفونسو هنريكيز ) و الببوح بودند . مصاف در يكى از روزهاى سال 591 بود . ابو محمد بن ابى حفص در اين روز سردار سپاه مطوعه بود و برادرش ابو يحيى سردار سپاه موحدين . در اين روز مسيحيان به هزيمت رفتند و اين هزيمت مشهور است زيرا سى هزار تن از ايشان به ضرب شمشير كشته شدند . بقاياى ايشان به دژ ارك پناه بردند اينان پنج هزار تن از سرانشان بودند . المنصور آنان را به تسليم واداشت و با آزاد كردن آنان\r\n\r\n","description":"","footnote":"","page_name":" 261 ","page_number":281},
  {"content":"\r\n\r\nهمان تعداد از اسيران مسلمان را آزاد كرد . در اين روز ابو يحيى بن الشيخ ابى حفص رشادتها نمود تا كشته شد . فرزندانش را از آن پس بنى الشهيد خواندند . المنصور به اشبيليه بازگرديد .\r\nسپس در سال 592 به غزا به ناحيهء اندلس راند و چند دژ و شهر بگرفت و ويران نمود از آن جمله ترجاله و طلبيره بودند و بر طليطله مشرف شد و اراضى آن را ويران نمود و تاراج كرد و در سال 593 به اشبيله باز گرديد . نزد او در باب قاضى ابو الوليد بن رشد سعايت كردند كه در دين و عقيدهء او خلل است . حتى برخى از اين عقايد در تأليفات او و به خط او موجود است . المنصور دستور داد زندانيش كنند و سپس آزادش كرد و به حضرت خواند و ابن رشد در اين سفر وفات كرد .\r\nيعقوب المنصور از اشبيليه به غزاى بلاد پسر الفونسو رفت و در آستان شهر طليطله در آنجا خبر يافت كه صاحب بر شلونه پسر الفونسو را يارى داده است و لشكر فرستاده و اكنون همه در دشت مجريط ( مادريد ) گرد آمده‌اند . المنصور لشكر بر سر ايشان برد . چون به نزديكى آنان رسيد لشكر آلفونسو بى هيچ نبردى پراكنده شد و منصور به اشبيليه باز گرديد .\r\nآنگاه پادشاهان مسيحى رغبت كردند با او طرح دوستى ريزند . المنصور نيز اين خواست بپذيرفت . منشور امارت اشبيليه را به السيد ابو زيد بن الخليفه داد و منشور امارت بطليوس را به السيد ابو الربيع بن السيد ابى حفص سپرد و السيد ابو عبد اللّه بن السيد ابو حفص را امارت مغرب ارزانى داشت . و در سال 594 به مقر خويش باز گرديد . در اين هنگام بيمار شد و مرگش در همين بيمارى بود . پيش از مرگ خويش وصيت كرد . وصيت او مشهور شد و مردم براى يك ديگر نقل مىكردند . عيسى بن الشيخ ابى حفص به هنگام وصيت كردنش حاضر بود . در آخر ماه ربيع الاخر سال 595 بمرد خدايش بيامرزاد .\r\n\r\nخبر رسيدن ابن منقذ با هدايايى از سوى صاحب بلاد مصر\r\nدر اواخر دولت عبيديان از سال 490 فرنگان ساحل شام را تصرف كرده بودند . سپس بيت المقدس را هم تسخير كردند چون صلاح الدين بن ايوب بر مصر و شام مستولى شد عزم جهاد ايشان نمود . صلاح الدين دژهاى ايشان را يكى پس از ديگرى مىگشود تا همهء آنان را به چنگ آورد و در سال 583 بيت المقدس را فتح كرد و كليسايى را كه در آنجا پناه كرده بودند ويران نمود . امم مسيحى در هر جا كه بودند به خشم آمدند و بر ناوگان صلاح الدين در دريا راه بگرفتند صلاح الدين در سال 585 از المنصور ابو يوسف يعقوب يارى خواست و خواست تا از دريا به يارى او آيد تا عكا و صور و طرابلس را در محاصره گيرد . ابو الحارث عبد الرحمان بن منقذ باقيماندهء امراى شيزر نيز از دژهاى شام بيامد . او به هنگام اختلال دولت عبيديان بر آن بلاد مستولى شده بود .\r\nچون كار بر صلاح الدين قرار گرفت و مصر و شام در قبضهء تصرف او آمد ، بنى منقذ را فراخواند و حق و سابقهء ايشان مرعى داشت و براى انجام اين مقصود ، او را با هدايايى به\r\n\r\n","description":"","footnote":"","page_name":" 262 ","page_number":282},
  {"content":"\r\n\r\nنزد المنصور به مغرب فرستاد . اين هديه شامل دو قرآن بود كه با اسلوبى زيبا نگارش يافته بود و مقدار صد درهم روغن بلسان و بيست رطل عود و ششصد مثقال مشك و عنبر و پنجاه كمان اعرابى با زه و بيست شمشير هندى و شمارى زين اسب . ابن منقذ با اين هدايا به مغرب رسيد . المنصور در اندلس بود و او در فاس درنگ كرد تا بيامد پس به ديدار او رفت و پيام بگزارد ولى المنصور از ارسال ناوگان معذرت خواست و فرستاده باز گرديد . بعضى گويند بعدها صد و هشتاد كشتى فرستاد و مسيحيان را از سواحل شام دور داشت .\r\n\r\nدولت الناصر محمد بن المنصور\r\nچون المنصور به هلاكت رسيد پسرش محمد وليعهد او زمام امور ملك به دست گرفت و الناصر لدين اللّه لقب گرفت . ابو زيد عبد الرحمان بن موسى بن يوجان را كه پسر برادر شيخ ابو حفص بود به وزارت برگزيد و سپس ابو محمد بن شيخ ابى حفص را وزارت داد . السيد ابو الحسن بن السيد ابو حفص را امارت بجايه داد و كارهاى آن ديار به او سپرد در سال 596 از فساد اعراب و تجاوز دشمن به افريقيه خبر يافت . همچنين شنيد كه السيد ابو الحسن از ابن غانيه شكست خورده و از قسنطينه بازگشته است پس السيد ابو زيد بن ابى حفص را با سپاهى از موحدين به تونس فرستاد تا مرزهاى آن بلاد مستحكم دارد . آنگاه ابو سعيد بن شيخ ابو حفص را از پى او بفرستاد ابن غانيه در خلال اين احوال بر دژ مهديه غلبه يافت و در سال 598 در سوس مردى از كزوله موسوم به ابو قفصه آشوب بر پا نمود . الناصر سپاهيان موحدين را بر سر او فرستاد تا لشكرش را پريشان كردند و او را كشتند در ايام او فتح ميورقه . ميسر شد و اكنون خبر آن را مىآوريم .\r\n\r\nفتح ميورقه\r\nاز اخبار ميورقه يكى آنكه محمد بن اسحاق ، چون برادرانش يحيى و على به افريقيه رفتند و برادر ديگرش طلحه به ميورقه امارت يافت ، با برخى از حواشى توطئه آغاز كرد و با ابن زبرتير از بند رهايى يافت و دعوت المنصور يعقوب را بر پاى داشت . آنگاه خبر اين دعوت را با ابن زبرتير به نزد او فرستاد . المنصور نيز ناوگان خود را به سردارى ابو العلى بن جامع روان داشت تا ميورقه را در تصرف آورد ولى محمد از تسليم شهر ابا كرد و در عوض نزد پادشاه مسيحى كه در برشلونه بود كس فرستاد و از او خواست سپاهى از مسيحيان را بفرستد تا در خدمت او باشند . او نيز اجابت كرد . مردم ميورقه بدين سبب بر او بشوريدند و از دشمنى يعقوب المنصور هراسناك شدند عاقبت محمد را براندند و برادرش تاشفين را بر خود امير ساختند .\r\nخبر به على رسيد . در اين ايام در قسنطينه بود برادران خود عبد اللّه و الغازى را بر ميورقه فرستاد آن دو در نهان با مردم به گفتگو پرداختند تا تاشفين را عزل كردند و عبد اللّه را به جاى\r\n\r\n","description":"","footnote":"","page_name":" 263 ","page_number":283},
  {"content":"\r\n\r\nاو بر خود امير كردند . المنصور ناوگان خود را چند بار با ابو العلى بن جامع و يحيى بن شيخ ابو ابراهيم هزرجى فرستاد ولى مردم به دفاع پرداختند و از آنان خلق بسيارى را كشتند و كار عبد اللّه بالا گرفت اين وقايع در سال 583 اتفاق افتاد .\r\nسپس المنصور هلاك شد . الناصر به سردارى عم خود سيد ابو العلى و شيخ ابو سعيد بن ابى حفص كشتيهاى جنگى خود به ميورقه فرستاد و عبد اللّه جنگ در پيوست برادرش تاشفين و مردم او را تنها رها كردند عاقبت شكست خورد سپاه الناصر به شهر در آمد . پس از اين پيروزى ، سيد ابو العلى به مراكش باز گرديد و عبد اللّه بن طاع اللّه كومى بر شهر امارت يافت .\r\nسپس الناصر ابو زيد را به امارت ميورقه فرستاد و ابن طاع اللّه را فرماندهى دريايى داد . پس از سيد ابو زيد ، سيد ابو عبد اللّه بن ابن حفص بن عبد المؤمن و پس از او ابو يحيى بن على بن ابى عمران تينمللى به حكومت ميورقه رسيدند . در سال 627 مسيحيان ميورقه را از او بستدند .\r\n\r\nخبر افريقيه و غلبه يحيى بن غانيه بر آن و حكومت ابو محمد بن الشيخ ابو حفض\r\nچون المنصور به هلاكت رسيد كار ابن غانيه در افريقيه نيرو گرفت . الناصر پسر المنصور السيد ابو زيد و شيخ ابو سعيد بن ابى حفص را بر افريقيه امارت داد . بعضى گويند آن دو را المنصور خود امارت داده بود هرج و مرج در افريقيه افزون شد و محمد بن عبد الكريم الركراكى در مهديه شورش كرد و مردم را به خود دعوت كرد و بر سر فرمانروايى با ابن غانيه و موحدين به نزاع برخاست . و صاحب « قبة الاديم محمد بن عبد الكريم » نام گرفت . محمد بن عبد الكريم به تونس آمد و در سال 596 در قراء اطراف آن دست به آشوب زد . ابن غانيه لشكر به قابس برد و در آنجا تحصن گرفت . محمد بن مسعود بن البلط شيخ قبيلهء رياح كه از پيروان او بود ، بر او بشوريد و به يحيى بن غانيه پيوست . اين امر سبب شد كه ابن غانيه بر محمد بن عبد الكريم چيره گردد . يحيى بن غانيه آهنگ محمد بن عبد الكريم نمود و لشكر به قفصه برد و منهزمش ساخت و تا مهديه تعقيبش كرد و در آنجا با او مصاف داد . ابن غانيه از صاحب تونس السيد ابو زيد مدد خواست او نيز چند كشتى به ياريش فرستاد . محمد بن عبد الكريم در تنگنا افتاد و از ابن غانيه امان خواست و ابن غانيه امانش داد . ولى چون بيامد ، دستگيرش كرد و خود بر مهديه استيلا يافت سپس به قتلش آورد . اين واقعه در سال 599 اتفاق افتاد .\r\nالناصر ناوگان خود را با عمش ابو العلى و سپاه موحدين را به سردارى ابو الحسن بن ابى حفص بن عبد المؤمن گسيل داشت . اينان پيش از غلبهء ابن غانيه بر قلعه با محمد ابن عبد الكريم اعلان جنگ دادند . ابن عبد الكريم عذر آورد كه او نگهبان اين قلعه است از تجاوز دشمن و از عهدهء اين كار بر نمىآيد جز آنكه مورد اعتماد خليفه باشد . سيد ابو الحسن به بجايه كه مركز فرمانروايىاش بود باز گرديد و لشكر را ميان خود و برادرش سيد ابو زيد صاحب تونس\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nتقسيم كرد و اوضاع آرامش يافت . چون يحيى ابن غانيه بر مهديه غلبه يافت و بر قراقوش غز صاحب طرابلس نيز چيره گرديد - اخبار آن را در ضمن اخبار ابن غانيه آورديم - آنگاه بر بلاد جريد غلبه يافت و سپس در سال 599 لشكر به تونس برد و آنجا را به جنگ بستد و سيد ابو زيد را بگرفت و از مردم تونس اموالى را كه هزينه كرده بود طلب نمود و دست به شكنجهء آنان گشود . اين اعمال به وسيله كاتبش ابن عصفور انجام مىگرفت . در اين باز جست بسيارى از خاندانها به هلاكت رسيدند . آنگاه مردم بونه و بنزرت و شقبناريه و اربص و قيروان و تبسه و صفاقس و قابس و طرابلس داخل در دعوت او شدند . اعمال افريقيه در قلمرو او انتظام يافت . و عمال خود به اطراف فرستاد و چنان كه در اخبار او آورديم به نام بنى عباس خطبه خواند . سپس برادر خود الغازى را بر تونس امارت داد و خود به كوهستانهاى طرابلس رفت و از مردم آن حوالى هزار هزار دينار - هزار دو بار مكرر شود - غرامت گرفت و به تونس باز گرديد .\r\nالناصر از كثرت هرج و مرج در افريقيه و استيلاى يحيى بن غانيه بر آن و افتادن ابو زيد در بند او آگاه شد . با موحدين در كار او مشورت نمود . راى چنان دادند كه با ابن غانيه راه مسالمت پويد . ولى ابو محمد بن شيخ ابو حفص بر آن بود كه بايد به سوى او لشكر كشيد و او را دفع كرد . محمد ، الناصر بر راى او كار كرد و در سال 601 بدان سو نهضت نمود . به فرماندهى ابو يحيى بن زكريا الهرزجى ناوگان خود در دريا به حركت آورد . ابن غانيه ذخاير اموال و حرم خود را با على بن غازى بن محمد بن على بن غانيه به مهديه فرستاد . مردم طرابلس بر ابن غانيه بشوريدند و عامل خود تاشفين بن غازى بن محمد بن على بن غانيه را بيرون كردند .\r\nابن غانيه آهنگ طرابلس نمود و آنجا را ويران ساخت .\r\nناوگان محمد الناصر به تونس رسيد . سپاهيان به شهر در آمدند و هر كه را از متابعان ابن غانيه يافتند كشتند . آنگاه الناصر از پى ابن غانيه روان شد يحيى بن غانيه بگريخت .\r\nالناصر به مهديه شد و از آنجا ابو محمد بن شيخ ابو حفص را براى مصاف با ابن غانيه روانه نمود . ابن غانيه در تاجرا بود كه ابو محمد بيامد . نبرد در گرفت . برادرش جباره كشته شد و نيز كاتبش ابن لمطى و عاملش فتح بن محمد در زمرهء مقتولان بودند . ابن نخيل گويد : غنايمى كه از سپاه او در آن روز به دست آمد هجده هزار بار اموال و امتعه و اثاث و آلات بود . ابن غانيه با زن و فرزند خود برهيد و سيد ابو زيد را از بند آزاد كرد . نگهبانان او به هنگام هزيمت آهنگ قتلش نموده بودند . محمد الناصر ، مهديه را از دست على بن غازى معروف به الحاج الكافى بستد بدان شرط كه به عمش ملحق شود . او نيز شرط به جاى آورد و از پى كار خود رفت ولى از راه باز گرديد و آيين موحدين پذيرفت . محمد الناصر او را پذيرفت و اكرام كرد و به خود نزديك ساخت آن سان كه مزيدى بر آن نبود . او در روز العقاب كه از آن ياد خواهيم كرد كشته شد .\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nمحمد الناصر از مهديه رفت و محمد بن يغمور الهرغى را امارت مهديه داد و عبد اللّه بن ابراهيم بن جامع را امارت طرابلس و به تونس باز گرديد و تا سال 603 در آنجا درنگ كرد .\r\nبرادر خود السيد ابو اسحاق را با سپاهى از موحدين از پى دشمن فرستاد او تا آن سوى طرابلس را زير پى درنورديد و بنى دمر و مطماطه و ساكنان كوهستان نفوسه را گوشمال داد و از آنجا نيز بگذشت و به سوبقهء بنى مذكور رفت . سيد ابو اسحاق نزد برادر به تونس آمد و فتح به كمال رسيد .\r\nمحمد الناصر را بار ديگر هواى مغرب در سر افتاد . راى بر آن نهاد كه ابو محمد بن شيخ ابو حفص را كه شيخ دولت و صاحب راى او بود در مغرب گذارد ولى او نمىپذيرفت .\r\nتا آنگاه كه پسر خود يوسف بن محمد را به نزد او فرستاد و خواهش خود بازگفت . ابو محمد آمدن فرزند خليفه را بزرگ شمرد و بپذيرفت . گفتند بدان شرط كه تنها سه سال در افريقيه بماند تا كارها به صلاح آيد و استحكام يابد و بر آن شمار از سپاه كه با او مىماند خود فرمان راند .\r\nالناصر شرطهاى او را قبول كرد .\r\nالناصر به مراكش باز گرديد و در ربيع الاول سال 604 به شهر در آمد . عبد العزيز بن ابى زيد الهنتاتى را امارت عدوتين - عدوة الاندلش و عدوة القرويين - داد . وزارت بر عهدهء ابو سعيد بن جامع بود و ابو سعيد را با اين عبد العزيز دوستى بود . به هنگام بازگشت او از افريقيه سيد ابو الربيع بن عبد اللّه بن عبد المؤمن صاحب تلمسان و سجلماسه و سيد ابو الحسن بن ابى حفص بن عبد المؤمن صاحب بجايه بمردند . اين ابو الربيع پيش از اين امارت بجايه داشت و او بود كه دو باغ يكى به نام رفيع و يكى به نام بديع را در بجايه از نو تجديد كرد . بنى حماد آن دو را احداث كرده بودند ولى بعدها ويران شده بود و السيد ابو الربيع بار ديگر آنها را تجديد نمود . در سال 605 - سال بعد - السيد ابو عمران بن يوسف بن عبد المؤمن را امارت تلمسان داد . او امارت آن ديار را از السيد حسن گرفته بود . السيد ابو عمران با سپاه موحدين به تلمسان رفت و در اقطار آن طوف كرد . ابو عمران در تلمسان بود كه ابن غانيه بر سر او تاخت . لشكر موحدين شكست خورد و ابو عمران به قتل رسيد و اهل تلمسان بترسيدند .\r\nالسيد ابو زكريا از فاس به تلمسان آمد . مردم آرامش يافتند . در خلال اين احوال محمد الناصر ، ابو زيد بن يوجان را امارت تلمسان داد و او را با سپاه بفرستاد چون او برسيد ابن غانيه به جاى خود در مكانى دور دست افريقيه بگريخت . محمد بن مسعود البلط شيخ دواوده از قبيلهء رياح و غير او جمعى اعراب رياح و سليم نيز با او بودند . ابو محمد بن ابى حفص راه بر ايشان بگرفت . آنان منهزم شدند و موحدين بر محلاتشان مستولى گرديدند و هر چه در دست داشتند بستندند و آنان به اطراف طرابلس رفتند . سير بن اسحاق به دعوت موحدين گرويد و از آنان دور شد . هم در اين سال الناصر منشور حكومت جزيره ميورقه را به ابو يحيى بن ابى الحسن بن ابى عمران داد . پيش از اين فرمانرواى آنجا سيد ابو عبد اللّه بن ابى حفص بود . الناصر او را امارت\r\n\r\n","description":"","footnote":"","page_name":" 266 ","page_number":286},
  {"content":"\r\n\r\nبلنسيه داد و ابو عمران بن ياسين هنتاتى را به جاى ابو الحسن بن واكاك به مرسيه فرستاد .\r\nهمچنين السيد ابو زيد را به جاى ابو موسى بن ابى حفص به ناحيه جيان فرستاد و السيد ابو ابراهيم بن يوسف را امارت اشبيليه داد و ابو عبد اللّه بن ابى يحيى بن شيخ ابو حفص را امارت غرناطه و ما در اين باب سخن خواهيم گفت . ان شاء اللّه تعالى .\r\n\r\nاخبار محمد الناصر در جهاد\r\nچون محمد الناصر خبر يافت كه دشمن بر بسيارى از دژهاى بلنسيه غلبه يافته است مغموم و مضطرب شد و به شيخ ابو محمد بن ابى حفص نوشت و با او در باب جنگ با دشمنان مشورت كرد ولى او مخالفت ورزيد و از اقدام سر باز زد . الناصر خود از مراكش - در سال 609 - بيرون آمد و به اشبيليه رفت و بسيج نبرد نمود . سپس لشكر از اشبيليه بيرون آورد و قصد بلاد پسر الفونسو كرد و قلعه‌هاى شلبطره و اثلج را در راه بگشود . طاغيه به قلعهء رباح تاخت يوسف بن قادس در آنجا بود به محاصره افتاد . يوسف با او مصالحه كرد و خود نزد محمد الناصر رفت .\r\nالناصر يوسف را كشت و خود همچنان با تعبيه‌اى تمام در جايى به نام عقاب موضع گرفت .\r\nطاغيه آمادهء نبرد شد . فرمانرواى برشلونه نيز به ياريش شتافت . در اين نبرد مسلمانان شكست خوردند . اين هزيمت در اواخر ماه صفر سال 609 بود . الناصر به مراكش باز گرديد و در ماه شعبان همان سال در گذشت .\r\nپسر الفونسو در نهان با پسر عم خود الببوج صاحب ليون قرار گذاشته بود كه با الناصر دم از دوستى زند و كارى كند كه لشكر مسلمانان به هزيمت رود . او نيز چنان كرد .\r\nسپس به اندلس بازگشتند و بر بلاد مسلمانان حمله آوردند . السيد ابو زكريا بن ابى حفص بن عبد المؤمن در نزديكى اشبيليه آنان را شكست داد . مسلمانان خوشحال شدند و اوضاع همچنان بر دوام بود .\r\n\r\nشورش ابن الفرس\r\nعبد الرحيم بن عبد الرحمان بن الفرس از طبقهء علماى اندلس بود و به المهر شهرت داشت . روزى در مجلس المنصور حاضر شد و در آنجا در باب عقيدت خويش سخنانى گفت كه بر عاقبت كار خويش بيمناك گرديد . چون از مجلس بيرون آمد مدتى پنهان زيست تا آنگاه كه المنصور بمرد . پس از مرگ او در بلاد كزوله آشكار شد و دعوى امامت كرد و مدعى شد كه از قحطان است . مراد او ، اين سخن رسول خدا بود كه گفته است : لا تقوم الساعه حتى يخرج رجل من قحطان يقود الناس بعصاه . يملأها عدلا كما ملئت جورا . الى آخر الحديث . از شعرهايى كه به او نسبت داده‌اند اين بيتهاست :\r\n قولوا لا بناء عبد المؤمن بن على * تأهبوا لوقوع الحادث الجلل \r\n\r\n","description":"","footnote":"","page_name":" 267 ","page_number":287},
  {"content":"\r\n\r\n قد جاء سيد قحطان و عاملها * و منتهى القول و الغلاب للدول\r\nو الناس طوعا عصاه و هو سائقهم * بالأمر و النهى بحر العلم و العمل\r\nتبادروا امره فاللّه ناصره * و اللّه خاذل اهل الزيغ و الميل \r\nالناصر لشكر بر سر او فرستاد و منهزمش ساخت . او خود كشته شد و سرش را به مراكش فرستادند و در آنجا بياويختند .\r\n\r\nدولت المستنصر يوسف بن محمد الناصر\r\nچون محمد الناصر به هلاكت رسيد با پسرش يوسف ، در سال 611 بيعت شد . يوسف جوانى شانزده ساله بود و المستنصر باللّه لقب يافت . ابن جامع و مشايخ موحدين بر رأى او چيره شدند و زمام كارش را به دست گرفتند . بيعت ابو محمد بن شيخ ابو حفص كه در افريقيه بود ، به سبب صغر سن المستنصر مدتى به تاخير افتاد . ولى در اثر كوشش وزير ، ابن جامع و صاحب الاشغال ، عبد العزيز بن ابى زيد كار بيعت صورت گرفت . المستنصر بنا به اقتضاى سن جوانى به تدبير امور ملك نمىپرداخت . چند تن از « السيد » ها را به امارت اطراف فرستاد . السيد ابو ابراهيم برادر المنصور را كه الظاهر لقب داشت به امارت فاس فرستاد . ابو ابراهيم پدر المرتضى بود .\r\nعم خود السيد ابو اسحاق احول را امارت اشبيليه داد .\r\nالفونسو بر مواضعى كه موحدين از او گرفته بودند مستولى شد و پادگان اندلس را به هزيمت داد و رسول او ابن الفخار بيامد . ابن جامع كه مقام وزارت داشت با او پيمان صلح بست . سپس ابن جامع از وزارت بر كنار شد و اين بعد از هلاكت ابن ابى زيد به سعايت ابو زيد بن يوجان بود . المستنصر ابو يحيى الهرزجى را وزارت داد و ابو على بن اشرفى را منصب صاحب الاشغال داد .\r\nپس از چندى از ابن جامع خشنود شد و او را به وزارت باز گردانيد و ابو زيد بن يوجان را از ولايت تلمسان عزل كرد و ابو سعيد بن المنصور را به جاى او فرستاد و ابو زيد را به مرسيه روانه نمود و در آنجا در بندش آورد . ايام حكومت المستنصر همه در صلح و آرامش گذشت ، تا آنگاه كه در سال 613 بنى مرين در حوالى فاس آشكار شدند . المستنصر والى فاس ، السيد ابو ابراهيم را با جماعات موحدين به جنگ ايشان فرستاد . بنى مرين او را شكست دادند و اسير نمودند و چون شناختندش آزادش كردند . در اين هنگام خبر هلاكت ابو محمد بن ابى حفص صاحب افريقيه رسيد . سيد ابو العلى برادر المنصور را به امارت آن ديار گسيل داشت . ابو العلى پيش از اين والى اشبيليه بود كه پس از چندى او را به سعايت ابن مثنى از خواش سلطان عزل كرده بود . ابو العلى به افريقيه رفت و ما در اخبار فرزندان ابو حفص از او سخن خواهيم گفت .\r\n\r\n","description":"","footnote":"","page_name":" 268 ","page_number":288},
  {"content":"\r\n\r\nدر ناحيهء فاس مردى از عبيديان كه به العاضد انتساب داشت و مهدى ناميده مىشد خروج كرد . سيد ابو ابراهيم برادر المنصور كه والى فاس بود نزد پيروان او اموالى فرستاد .\r\nآنان مهدى را دستگير كرده نزد او فرستادند و او به قتلش آورد . در سال 619 المستنصر باللّه عم خود ابو محمد معروف به العادل را امارت مرسيه داد و از غرناطه عزل كرد .\r\nالمستنصر باللّه يوسف در سال 620 چشم از جهان فرو بست و اوضاع آشفته شد و ما در اين باب سخن خواهيم گفت .\r\n\r\nخبر از دولت المخلوع برادر المنصور\r\nچون المستنصر در روز عيد قربان سال 620 در گذشت ، ابن جامع و موحدين گرد آمدند و با السيد ابو محمد عبد الواحد برادر المنصور بيعت كردند . ابو محمد زمام كارها به دست گرفت و نخست ابن اشرفى را براى گرفتن اموال به مطالبه گرفت و برادر خود ابو العلى را بار ديگر امارت افريقيه داد ، در حالى كه المستنصر به عزل او فرمان داده بود ولى چون منشور ولايتش برسيد ، مرده بود . پسرش ابو زيد المشمر زمام امور به دست گرفت و ما در اخبار افريقيه از آن سخن خواهيم گفت .\r\nالمخلوع فرمانى صادر كرد كه ابو زيد عبد الرحمان بن موسى بن يوجان از بند آزاد شود و آزاد شد . ولى ابن جامع او را از اين كار منع كرد و او برادر خود ابو اسحاق را با چند كشتى فرستاد تا او را به ميورقه تبعيد كند . والى مرسيه ابو محمد عبد اللّه بن المنصور بود . ابن يوجان او را برانگيخت كه بر ضد عبد الواحد قيام كند و او را گرفت كه از المنصور شنيده كه پس از الناصر حكومت از آن او خواهد بود . مردم ابن جامع را ناخوش مىداشتند . واليان اندلس كه همه از فرزندان المنصور بودند به سخن او گوش نهادند . او نيز پس از چندى كه در بيعت با عمش در ترديد بود دعوى خلافت كرد و العادل لقب يافت . برادرانش ابو العلى صاحب قرطبه و ابو الحسن صاحب غرناطه و ابو موسى صاحب مالقه در نهان با او بيعت كردند .\r\nابو محمد بن ابى عبد اللّه ابن حفص بن عبد المؤمن ، معروف به البياسى صاحب جيان بود . مخلوع او را عزل كرد و عم خود ابو الربيع بن ابى حفص را به جاى او برگماشت البياسى بر آشفت و با العادل بيعت كرد و با ابو العلى صاحب قرطبه كه برادر العادل بود به اشبيليه رفت ، عبد العزيز برادر المنصور و المخلوع در آنجا بود و به دعوت ايشان داخل شد . ابو زيد بن ابى عبد اللّه برادر البياسى از بيعت با عادل امتناع كرد و همچنان در اطاعت المخلوع باقى ماند . العادل از مرسيه به اشبيليه رفت و با ابو زيد بن يوجان به شهر در آمد . خبر به مراكش رسيد و موحدين را بر سر المخلوع خلاف افتاد و به عزل ابن جامع و تبعيد او به ميان قبايل هسكوره مبادرت ورزيدند . ابو زكريا يحيى بن يحيى الشهيد بن ابى حفص عهده‌دار امور هنتاته شد و يوسف بن على عهده‌دار امر تينملل . ابو اسحاق بن جامع چند كشتى بفرستاد تا مانع عبور\r\n\r\n","description":"","footnote":"","page_name":" 269 ","page_number":289},
  {"content":"\r\n\r\nالعادل از درياى زقاق شود و ابن جامع را به هنگامى كه به هسكوره مىرفت در نهان گفته بود كه قصد العادل كند ولى كارش به پايان نيامد و در جايى نهان در سال 621 كشته شد .\r\nموحدين با العادل اعلام بيعت كردند . و اللّه اعلم .\r\n\r\nخبر از دولت العادل ابو محمد عبد اللّه بن المنصور\r\nچون خبر بيعت موحدين با المخلوع به العادل رسيد و نامهء ابن زكريا بن الشهيد را كه در آن قضاياى خلافت المخلوع آمده بود بخواند ، با البياسى دل بد كرد و او نيز سر به شورش برداشت و در بياسه مردم را به خلافت خود دعوت كرد و الظافر لقب گرفت و به كار پرداخت .\r\nالعادل برادر خود ابو العلى را به جنگ او فرستاد ولى البياسى مقاومت ورزيد . پس از او ابو سعيد بن شيخ ابو حفص را فرستاد ، از او نيز كارى بر نيامد ، اوضاع اندلس بر العادل بر آشفت و حملات مسيحيان بر اشبيليه و مرسيه افزون شد و العادل در مرسيه بود لشكر موحدين در طلياطه درهم شكست . خواصش او را به ابن يوجان ترغيب كردند پس رهسپار سبته شد . بياسى را در اندلس كار بالا گرفت . مسيحيان نيز او را يارى دادند العادل خود از آب گذشت و برادر خود ابو العلى را امارت اندلس داد . به هنگامى كه در قصر المجاز بود عبو بن ابى محمد بن الشيخ ابن حفص بر او داخل شد . پرسيد حال تو چون است ؟ و او اين بيت برخواند :\r\n حال متى علم ابن منصور بها * جاء الزمان اليه منها تائبا \r\nالعادل اين سخن بپسنديد و او را امارت افريقيه داد و نوشت كه السيد ابو زيد عمش بيايد و به سلا رفت و در آنجا اقامت گزيد و شيوخ جشم را فراخواند . ابن يوجان را به هلال بن حميدان بن مقدم امير خلط توجه و خصوصيتى بود . ابن جرمون امير سفيان در آمدن درنگ كرد خلط و سفيان به زد و خورد پرداختند و العادل به مراكش شتافت . به شهر داخل شد و ابو زيد بن ابى محمد بن الشيخ ابى حفص را وزارت خويش داد . و با ابن يوجان دل بد كرد . ابن الشهيد و يوسف بن على شيخ هنتاته و تينملل بر امور دولت او غلبه يافتند . سپس ميان هسكوره و خلط خلاف افتاد و در نواحى مراكش دست به آشوب زدند . ابن يوجان به جنگ ايشان بيرون رفت ولى پيروزى حاصل نكرد . آنان بلاد دكاله را ويران كردند . آنگاه العادل سپاهى از موحدين به سردارى ابراهيم بن اسماعيل بن شيخ ابو حفص به نبرد ايشان فرستاد .\r\nاو همان كسى است كه در افريقيه با خاندان شيخ ابو محمد به نزاع برخاست و - چنان كه گفتيم - منهزم شد و به قتل رسيد . ابن الشهيد و يوسف بن على براى گرد آوردن سپاهى و دفع هسكوره به ميان قبايل خود رفتند ولى هر دو به خلع العادل و بيعت با يحيى بن الناصر متفق شدند و آهنگ مراكش كردند و به قصر او داخل شدند و تاراجش نمودند . العادل را در روز عيد فطر سال 624 خفه كردند .\r\n\r\n","description":"","footnote":"","page_name":" 270 ","page_number":290},
  {"content":"\r\n\r\n\r\nخبر از دولت ابو العلى المأمون بن المنصور و مزاحمت يحيى بن الناصر او را\r\nچون المأمون از شورش موحدين و عرب بر ضد برادرش و فرو پاشيدن دولت او ، خبر يافت در اشبيليه به نام خود دعوت كرد . پس بيشتر اهل اندلس با او بيعت كردند . همچنين السيد ابو زيد صاحب بلنسيه و شرق اندلس نيز با او بيعت نمود . سپس - چنان كه گفتيم - موحدين بر العادل بشوريدند و او را در قصرش كشتند و با يحيى پسر برادرش الناصر بيعت كردند .\r\nپس به ابن يوجان در نهان نامه نوشت و در فساد امور دولت دست به اقدام زد . با هسكوره و عرب توطئه كرد و آنان به مراكش حمله نمودند و سپاهيان موحدين را در هم شكستند .\r\nابن الشهيد از توطئه ابن يوجان خبر يافت و او را در خانه‌اش بكشت و يحيى بن الناصر به پناهگاه خود رفت . موحدين او را عزل كردند و با المأمون بيعت كردند .\r\nبيشتر اين امور به دست ابو عبد اللّه حسن غريغر و السيد ابو حفص بن ابى حفص صورت گرفت . خبر به يحيى بن الناصر و ابن الشهيد رسيد . اينان در سال 626 به مراكش آمدند و آنان را كشتند . صاحب فاس و صاحب تلمسان محمد بن ابى زيد بن يوجان و صاحب سبته ابو موسى بن المنصور و صاحب بجايه پسر برادرش ابن الاطاس با المأمون بيعت كردند .\r\nفرمانرواى افريقيه از بيعت امتناع كرد و اين بدان سبب بود كه امير ابو زكريا زمام همهء كارها به دست گرفته بود - و ما در اين باب سخن خواهيم گفت - و بر دعوت يحيى بن الناصر جز افريقيه و سجلماسه جايى باقى نماند .\r\nالبياسى به قرطبه رفت و آنجا را تصرف كرد . سپس به اشبيليه راند در آنجا با ابو العلى المأمون نبرد كرد در حالى كه پادشاه مسيحيان نيز با او بود . در اين هنگام قجاطه و غير آن از دژهاى مسلمانان را به او واگذار كرده بود . المأمون در نواحى اشبيليه ايشان را شكست داد .\r\nالبياسى به قرطبه رفت . در آنجا مردم بر او بشوريدند . او به حصن المدور پناه برد و جان خويش برهانيد . وزير او ابو يبورك [ 1 
  ] بر او غدر كرد و سرش را در اشبيليه نزد ابو العلى المأمون آورد .\r\nسپس محمد بن يوسف بن هود بشوريد و مرسيه را بگرفت و بر بسيارى از بلاد مشرق اندلس - چنان كه در اخبار او آورده‌ايم - مستولى گرديد . المأمون لشكر بر سر او برد و به محاصره‌اش انداخت . چون به دو دست نيافت به اشبيليه باز گرديد . آنگاه در سال 626 به مراكش راند . و اين به هنگامى بود كه مردم مغرب او را فراخوانده بودند و بيعتهاى خويش براى او فرستاده بودند . هلال بن حميدان امير خلط نيز او را دعوت كرد . از پادشاه فرنگان نيز سپاهى از مسيحيان خواسته بود كه به يارى او آيند . او نيز با شروطى كه المأمون همهء آن شروط را\r\n\r\n\r\n","description":"","footnote":"\r\n[ ( 1 ) 
  ]  B  : ميورك .\r\n","page_name":" 271 ","page_number":291},
  {"content":"\r\n\r\nپذيرفته بود سپاهى به ياريش گسيل داشت . المأمون از آب گذشت و به اين سو آمد . مردم اشبيليه به بيعت ابن هود شتافتند . يحيى بن الناصر در برابر او برخاست ، المأمون او را منهزم ساخت و هر كه را از موحدين و عرب كه با او بودند بكشت . يحيى به كوه هنتاته گريخت .\r\nسپس المأمون به پايتخت داخل شد و مشايخ موحدين را احضار كرد و اعمال آنان را يك يك برايشان برشمرد و صد تن از اعيانشان را بگرفت و بكشت و نامه به شهرها فرستاد كه نام مهدى از سكه و خطبه حذف كنند و كلماتى را كه مهدى به زبان بربرى در اذان و نماز افزوده بود يا اين عبارت كه در اذان صبح بانگ مىكردند : « اصبح و للّه الحمد » و آيينهايى كه مخصوص مهدى و عبد المؤمن بود و به ميان فرزندانش جارى شده بود همه را منع كرد .\r\nو آنان را از اين رو كه مهدى را امام معصوم مىدانستند نكوهش كرد .\r\nمسيحيانى را كه با او آمده بودند اجازه داد كه بر طبق شرطى كه كرده بودند كليسا بسازند و ناقوسهاى خود را در آنجا به صدا در آورند . پس از او ابن هود بر اندلس مستولى شد و بقاياى موحدين را از آنجا براند و هر كس از آنان را در هر جا يافت ، بكشت . از جمله سيد ابو الربيع پسر برادر المنصور كه از سوى المأمون والى قرطبه بود ، كشته شد . امير ابو زكريا بن ابى محمد بن شيخ ابو حفص در افريقيه زمام همهء كارها به دست گرفت و در سال 627 خلع طاعت كرد و منشور امارت بجايه را به سيد ابو عمران فرزند عمش محمد الحرضانى [ 1 
  ] داد و ابو عبد اللّه اللحيانى برادر امير ابو زكريا را همراه او نمود . يحيى بن الناصر لشكر بر سر او برد و منهزم گرديد . بار ديگر لشكر برد ، اين بار همهء يارانش كشته شدند و سرهايشان بر باروى حضرت نصب شد و يحيى خود به بلاد درعه و سجلماسه گريخت .\r\nآنگاه برادر ابو العلى المأمون ، ابو موسى ، بر او بشوريد و در سبته دعوى نمود و المؤيد لقب يافت . المأمون از مراكش لشكر بيرون آورد . در راه خبر يافت كه قبايل بنى فازاز و مكلاته ، مكناسه را محاصره كرده‌اند و در آن نواحى دست به آشوب زده‌اند . المأمون براى رفع مادهء فساد به حركت آمد و تا سبته براند . سه ماه سبته را محاصره نمود . ابو موسى از ابن هود فرمانرواى اندلس يارى طلبيد . او نيز با چند كشتى به ياريش شتافت . چون المأمون از مستقر خويش پاى بيرون نهاد يحيى بن الناصر برفت و با همدستى عربهاى سفيان - كه شيخشان جرمون بن عيسى بود - و نيز ابو سعيد بن وانودين شيخ هنتاته به شهر در آمد و در آن نواحى دست به كشتار و تاراج زد . ابو العلى المأمون با شنيدن اين خبر از سبته آهنگ حضرت كرد ولى در راه ، در وادى ام الربيع در آغاز سال 630 بمرد . به هنگام آمدن او برادرش ابو موسى به طاعت ابن هود در آمد و دست او بر سبته گشاده گردانيد و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ]  B  : الخرصانى .\r\n","page_name":" 272 ","page_number":292},
  {"content":"\r\n\r\n\r\nخبر از دولت عبد الواحد الرشيد بن ابو العلى المأمون\r\nچون المأمون به هلاكت رسيد با پسرش عبد الواحد بيعت شد و الرشيد لقب گرفت . ياران المأمون مرگ او را پنهان داشتند و شتابان به سوى مراكش در حركت آمدند . يحيى بن الناصر راه بر آنان بگرفت . يحيى ابو سعيد بن وانودين را در مراكش به جاى خود نهاده بود . در اين نبرد يحيى از آنان شكست خورد و بسيارى از يارانش كه با او بودند كشته شدند . الرشيد به مراكش رسيد ، ساعتى با او در كشاكش بودند ، سپس از شهر بيرون آمدند و با او بيعت كردند . از همراهان او يكى عمش سيد ابو محمد سعد بود كه در دولتش مقامى شامخ يافت و تدبير و بست و گشاد كارها به دست او بود . پس از استقرار الرشيد در مراكش ، عمر بن وقاريط بزرگ قبيلهء هسكوره با جمعى از فرزندان و برادر المأمون كه در نزد او بودند از اشبيليه به او پيوست و اين به هنگامى بود كه مردم اشبيليه بر آنان شورش كرده بودند . اينان در سبته نزد عم خود ابو موسى ماندند و چون ابن هود سبته را گرفت به مراكش آمدند . سپس به ميان قبايل هسكوره رفتند . ابن وقاريط از الرشيد حذر مىكرد و مىخواست كه نزد او باز نگردد ولى اكنون با آوردن اين فرزندان مىخواست به او تقرب جويد . چون نزد الرشيد آمد ، الرشيد او را به نيكويى بپذيرفت و ابو محمد بن ابى سعد او را به خود نزديك ساخت و مسعود بن حميدان ، بزرگ خلط ، به مصاحبتش برگزيد .\r\nچون السيد ابو محمد در گذشت ابن وقاريط به قوم خود پيوست و در ميان آنها پناه گرفت و خلاف آشكار كرد و به نام يحيى بن الناصر دعوت نمود و قبايل موحدين را به مبارزه فراخواند . الرشيد به سال 631 داماد خود ابو العلى ادريس را به جاى خود در حضرت نهاد و لشكر به سوى ايشان برد و بر يحيى و جماعتش كه در بلاد هزرجه بودند دستبردى نيكو زد و بر لشكرگاهشان غلبه يافت . يحيى به سجلماسه گريخت . الرشيد به پايتخت خود باز گرديد .\r\nبسيارى از موحدين كه با يحيى بودند از او امان خواستند و به حضرت او آمدند . بزرگ ايشان ابو عثمان سعيد بن زكريا كدميوى [ 1 
  ] بود . باقى نيز به سعى او از پى او آمدند . شرط اينان آن بود كه آيينهاى مهدى را كه المأمون برانداخته بود اعاده كند . ديگر از كسانى كه به نزد او آمدند ، يكى ابو بكر بن يعزى تينمللى رسول يوسف بن على بن يوسف ، شيخ تينملل بود و يكى محمد بن يرزيكن هنتاتى رسول ابو على بن عزوز بود . اين دو نزد كسانى كه آنان را به رسالت فرستاده بودند ، بازگشتند و گفتند كه شرط پذيرفته آمده است . موسى بن الناصر برادر يحيى نيز با ايشان بيامد و از پى آنان ابو محمد بن ابن زكريا نيز بيامد و از تجديد آيينهاى مهدى دلشان آرامش يافت .\r\n\r\n\r\n","description":"","footnote":"\r\n[ ( 1 ) 
  ] متن : كدميونى .\r\n","page_name":" 273 ","page_number":293},
  {"content":"\r\n\r\nمسعود بن حميدان الخلطى را عمر بن و قاريط به سبب صحبتى كه ميان آن دو بود بر ضد الرشيد ترغيب كرده بود و او را به نيرو و كثرت ياران خود دلگرم ساخته بود . گويند شمار خلط در آن هنگام بيش از دوازده هزار تن بود و اين غير از پيادگان و اتباع و سپاهى لشكر بود . شيخ خلط از فرمانبردارى تن مىزد و در ارسال باج و خراج بسى درنگ مىكرد .\r\nالرشيد براى به چنگ آوردن مسعود حيله‌اى انديشيد ، بدين ترتيب كه سپاه خود را به فرماندهى وزيرش سيد ابو محمد ، به حاحه فرستاد تا مسعود فضا را خالى انگارد و بيم از دلش برود .\r\nدر اين حال او را به حضرت خواند . مسعود به حضرت شتافت . معاويه عم عمر بن وقاريط نيز با او بود . چون معاويه به قصر داخل شد گرفتندش و در ساعت به قتلش آوردند . آنگاه مسعود بن حميدان را به مجلس فراخواند تا با او سخن گويد . او را و اصحابش را نيز گرفتند و پس از كشاكش سختى كشتندش . الرشيد در اين پيكار به مقصود دل خويش رسيد . آنگاه وزير و سپاهيان خود را از حاحه فراخواند . چون خبر قتل اينان به قومشان رسيد يحيى بن هلال بن حميدان را بر خود رياست دادند و به ديگر نواحى در حركت آمدند و به دعوت به نام يحيى المعتصم پرداختند و او را از مكانش كه در دور دست صحرا بود فراخواندند . عمر بن وقاريط آنان را واداشت كه به پايتخت حمله برند سپاه مراكش به دفاع بيرون آمد . سردار اين دفاع عبد الصمد بن يلولان بود .\r\nسپاه مسيحيان كه در مراكش بود نيز به يارى الرشيد به جنگ پرداخت با اين همه لشكر مراكش شكست خورده به شهر باز گرديد . در شهر آذوقهء مردم به پايان رسيده بود . الرشيد آهنگ آن نمود كه خود را به كوهستانهاى موحدين برساند پس به سجلماسه رفت و آنجا را تصرف كرد . محاصرهء مراكش شدت گرفت يحيى بن الناصر و يارانش از قبايل هسكوره و خلط به شهر حمله كردند و مرتكب اعمال ناپسند شدند و اوضاع خلافت دگرگون گرديد . السيد ابو ابراهيم بن ابى حفص ملقب به ابن حاقه بر سلطان چيرگى يافت .\r\nدر سال 633 الرشيد از سجلماسه به قصد مراكش بيرون آمد . به جرمون بن عيسى و قومش قبايل سفيان نامه نوشت و آنان را به يارى خواند . پس از وادى ام ربيع گذشت يحيى نيز با سپاه خود بيامد . دو گروه مصاف دادند . جماعت يحيى شكست خورد و بسيارى از ايشان به قتل رسيدند و رشيد پيروزمند به حضرت داخل گرديد .\r\nعمر بن وقاريط ، خلط را اشارت كرد كه از ابن هود صاحب اندلس يارى طلبند و به دعوت او گردن نهند . پس بيعت يحيى را فسخ كردند و فرستادگان خود را در صحبت عمر بن وقاريط نزد ابن هود فرستادند . ابن وقاريط در نزد او بماند .\r\nالرشيد از مراكش لشكر بيرون آورد . خلط از مقابل او بگريختند . الرشيد به فاس رفت و وزير خود السيد ابو محمد را به غماره و فازاز براى جمع آورى باج و خراج ،\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nفرستاد . چون خلط بيعت يحيى بن الناصر را بگسست به ميان عربهاى معقل رفت . آنان پناهش دادند و وعده دادند كه ياريش كنند . ولى در اثر اختلافهايى كه ميانشان بروز كرد او را بناگاه و بى خبر كشتند و سرش را به فاس نزد الرشيد فرستادند . الرشيد سر را به مراكش فرستاد و نايب خود در مراكش ، ابو على بن عبد العزيز را به قتل عربهايى كه در بند او اسير بودند فرمان داد . از اينان بود حسن بن زيد شيخ قبيلهء عاصم و قائد و فائد پسران عامر از مشايخ بنى جابر . چون ابو على بن عبد العزيز آنان را به قتل آورد در سال 634 به نزد او باز گرديد .\r\nالرشيد خبر يافت كه ابو محمد بن وانودين صاحب درعه بر سجلماسه غلبه يافته است زيرا الرشيد چون از سجلماسه بيرون آمد يوسف بن على بن يوسف تينمللى را بر آن ديار امارت داده بود . او نيز پسر خالهء خود را كه از بنى مردنيش بود و يحيى بن ارقم بن محمد بن مردنيش نام داشت به جاى خود نهاده بود و مردى شورشگر از صنهاجه او را در خيمه‌اش كشته بود .\r\nپسرش ارقم به طلب خون پدر برخاسته بود و هر چه توانسته بود كرده بود . اكنون از الرشيد بيمناك شده كه مبادا عزلش كند و سر به شورش برداشته بود .\r\nالرشيد در سال 632 لشكر بر سر او برد . ابو محمد بن وانودين همچنان در پى چاره بود باشد كه الرشيد شهر را در تصرف آرد . چون شهر را گرفت ارقم را عفو كرد .\r\nچون ابن وقاريط به محمد بن يوسف بن هود پيوست ، در سال 634 با چند كشتى از آن ابن هود در حركت آمد و آهنگ سلا نمود . السيد ابو العلى داماد الرشيد در سلا فرمان مىراند . نزديك بود كه ابن وقاريط بر سلا غلبه يابد . در سال 635 مردم اشبيليه با الرشيد بيعت كردند و از طاعت ابن هود بيرون آمدند . عامل اين اقدام ابو عمرو بن الجد بود .\r\nاينان گروهى را نزد الرشيد به مراكش فرستادند تا با او بيعت كنند . در بازگشت گذارشان به سبته افتاد . مردم سبته نيز به ايشان اقتدا كردند و با الرشيد بيعت نمودند و امير خود ابو العباس اليانشتى [ 1 
  ] را خلع كردند و به نزد الرشيد آمدند . الرشيد نيز يكى از ايشان به نام ابو على بن خلاص را بر آنان امير كرد . چند روز پس از آمدن ايشان عمر بن وقاريط را بند بر نهاده از اشبيليه آوردند . قاضى ابو عبد اللّه المؤمنانى مردم را بر ضد او تحريض كرده بود . او از سوى رشيد به نزد ابن هور رفته بود و مردم اشبيليه را بر ضد ابن وقاريط شورانده بود . او ابن وقاريط را با گروهى از فرستادگان خويش به مراكش گسيل داشت . نخست او را در ازمور دربند كردند آنگاه بر شتر نشاندند و گرد شهر بگردانيدند و در رباط هسكوره بردار كردند . گروهى كه از اشبيليه و سبته آمده بودند باز گرديدند . الرشيد رؤساى خلط را فراخواند همه را در بند كشيد آنگاه سپاهيان خود را بفرستاد تا حله‌ها و احيائشان را تاراج كردند . سپس مشايخشان را بكشت و ابن وقاريط را نيز با آنان بكشت و ريشهء آنان را بركند .\r\n\r\n\r\n","description":"","footnote":"\r\n[ ( 1 ) 
  ]  B  : البانشتى .\r\n","page_name":" 275 ","page_number":295},
  {"content":"\r\n\r\nدر سال 636 خبر بيعت محمد بن يوسف بن نصر بن الاحمر كه در اندلس بر ابن هود شورش كرده بود برسيد . در سال 637 فتنه و آشوب در مغرب بالا گرفت و بنى مرين در آن سرزمينها پراكنده شدند . قبيلهء رياح در ازغار با آنان به پيكار پرداخت . شيخ ايشان عثمان بن نصر بود . بنى مرين آنان را منهزم ساختند و بسيارى از آنان را كشتار كردند . در سال 635 الرشيد ابو محمد عبد اللّه بن وانودين را از سجلماسه فراخواند و امارت فاس و سجلماسه و غماره و نواحى آن را از سرزمين مغرب به او داد . چون بنى مرين در مغرب آشكار شدند برفت و تار و مارشان نمود . سپس بار دوم و سوم بر ايشان تاخت و منهزمشان گردانيد . جنگ با بنى مرين دو سال مدت گرفت . آنگاه به حضرت باز گرديد . تجاوز بنى مرين در مغرب شدت گرفت . تا آنجا كه بر بنى حمامه و بنى عسكر باج و خراج بستند . و در آن نواحى دست به فساد و تباهى گشودند . در سال 639 الرشيد كاتب خود ابو حفص ابن المؤمناني [ 1 
  ] را كشت ، زيرا با بعضى از سران ملك چون عمر بن عبد العزيز بن منصور در نهان رابطه يافته بود و نامه‌اى به خط او به دستش افتاده بود ، بدين گونه كه پيك اشتباه كرده بود و نامه را به سراى خلافت داده بود .\r\nسال 640 سال وفات الرشيد بود . او در يكى از استخرهاى قصر غرق شد گويند او را از آب بيرون آوردند ولى در حال به تب مبتلا شد و هلاكتش در آن بود .\r\n\r\nخبر از دولت ابو الحسن على السعيد بن المأمون\r\nچون الرشيد هلاك شد با برادرش ابو الحسن السعيد ، به تعيين ابو محمد بن وانودين بيعت شد و السعيد المعتضد باللّه لقب گرفت . السيد ابو اسحاق بن السيد ابو ابراهيم و يحيى بن عطوش را به وزارت برگزيد . آنگاه مشايخ موحدين را در بند كشيد و اموالشان را بستد و رؤساى عرب از قبيلهء جشم را از مقربان و خواص خود ساخت . و در كار خويش به آنان استظهار نمود .\r\nشيخ قبيلهء سفيان ، كانون بن جرمون بزرگ مجلس او گرديد . از آغاز بيعتش ابو على بن خلاص [ 2 
  ] البلنسى صاحب سبته بر او بشوريد همچنين مردم اشبيليه سر به فرمان نياوردند و همه با امير ابو زكريا صاحب افريقيه بيعت كردند .\r\nآنگاه در سجلماسه عبد اللّه بن زكرياى هرزجى به سبب سخنى كه در روز بيعت الرشيد گفته بود و السعيد آن را در دل نگهداشته بود از او ببريد و با امير زكريا بيعت كرد . هم در اين سال هديهء يغمراسن بن زيان صاحب تلمسان برسيد . امير ابو زكريا صاحب افريقيه به سبب آن رهسپار تلمسان شد و بر آن مستولى گرديد ، آنگاه منشور امارت آن را به يغمراسن داد . و ما در اخبار او خواهيم آورد .\r\nسعيد در سال 642 براى تمهيد بلاد مغرب از مراكش بيرون آمد . با سعيد بن زكرياى\r\n\r\n\r\n","description":"","footnote":"\r\n[ ( 1 ) 
  ]  B  : المأمونى .\r\n[ ( 2 ) 
  ] چ : خلاط .\r\n","page_name":" 276 ","page_number":296},
  {"content":"\r\n\r\nكدميوى دل بد كرده بود . او را در لشكرگاهش در تانسفت بگرفت . برادرش ابو زيد عبد الرحمان با ابو سعيد العود الرطب بگريختند و به سجلماسه رفتند . السعيد اموالشان را كه در مراكش بود تصاحب نمود . آنگاه آهنگ سجلماسه كرد . والى سجلماسه عبد اللّه الهرزجى را به سبب برخى گردنكشيهايش دستگير نمود . ابو زيد بن زكريا الكدميوى با او غدر كرد و مردم سجلماسه را به شورش واداشت و شهر را تصرف كرد . السعيد را فراخواند ، سعيد بيامد و هرزجى را كشت . ابو سعيد العود الرطب به تونس گريخت . سپس السعيد به مغرب باز گرديد و سعيد بن زكريا را به قتل آورد آنگاه در مقرمده در حوالى شرقى فاس فرود آمد و با بنى مرين پيمان صلح بست و به مراكش بازگرديد . ابو محمد بن وانودين را بگرفت و در ازمور به زندان كرد . يحيى بن مزاحم و يحيى بن عطوش را نيز زير نظر ابن ماكسن در بند كشيد . ولى ابن وانودين حيله كرد و از زندان بگريخت . و شب هنگام خويشتن را به كانون بن جرمون رسانيد و او ساز سفرش را فراهم ساخت و چند تن از عربهاى سفيان را با او همراه نمود تا او را به قومش هنتاته رسانيد . السعيد از پى او نامه نوشت و آرامش و دلداريش داد و ابن وانودين پوزش خواست و السعيد بر او ببخشود و در تافيوت از دژهاى كوه خود با زن و فرزند مكانش داد .\r\nسپس كانون بن جرمون و قبايل سفيان بر السعيد بشوريدند . بنى جابر و خلط نيز با آنان همدست شدند . السعيد از مراكش بيرون آمد و السيد ابو اسحاق بن السيد ابو ابراهيم بن اسحاق ، برادر المنصور را وزارت داد و برادر خود ابو زيد را به جاى خود در مراكش نهاد .\r\nبرادر ديگرش ابو حفص عمر را بر سلا امارت داد . و در سال 643 از مراكش دور شد . ابو يحيى بن عبد الحق جماعات بنى راشد و بنى ورا و سفيان را گرد آورد . و چون دو گروه را نشانه‌هاى جنگ پديد آمد . كانون بن جرمون به ازمور شد و بر آن مستولى گرديد . السعيد به تعقيب او پرداخت . كانون بگريخت . السعيد راه بر او بگرفت و او را سخت فرو كوفت و بسيارى از يارانش را كه همه از قبيلهء سفيان بودند بكشت . همچنين اموال و مواشى آنان را نيز تصرف كرد . كانون با بقاياى لشكر خود به بنى مرين پيوست و السعيد به حضرت باز گرديد . در سال 643 عامهء مردم در مكناسه بر والى شهر كه از سوى السعيد بود بشوريدند و او را كشتند .\r\nمشايخ شهر از سطوت او بترسيدند و به امير ابو زكريا بن ابى حفص صاحب افريقيه گرايش يافتند و بيعت خود نزد او فرستادند . اين نامه به انشاى ابو المطرف بن عميره بود . اين اقدام به ترغيب ابو يحيى بن عبد الحق امير بنى مرين و همدستيش با ايشان صورت گرفت . نيز شرط كردند كه در صورت حمايت ابو يحيى بن عبد الحق مالى بپردازند . پس از اندكى از آنچه كرده بودند پشيمان شدند و جمعى از صلحاى خود را نزد السعيد فرستادند و هر دو جانب از يك ديگر خشنود گرديدند . در اين سال مردم اشبيليه و سبته نسبت به امير ابو زكريا حفصى\r\n\r\n","description":"","footnote":"","page_name":" 277 ","page_number":297},
  {"content":"\r\n\r\nصاحب افريقيه اظهار اطاعت كردند و ابن خلاص با پسرش هديه‌اى را در چند كشتى كه براى اين امر مهيا كرده بود نزد او روانه نمود . اين كشتيها به هنگام جدا شدن از بندر غرق شد .\r\nدر بيست و هفتم رمضان سال 646 پادشاه مسيحيان بر اشبيليه غلبه يافت . چون السعيد از بيعت مردم اشبيليه و سبته با امير ابو زكريا خبر يافت و شنيد كه بر تلمسان نيز مستولى شده و يغمراسن نيز بيعت او را پذيرفته است و اهل مكناسه و سجلماسه هم دست بيعت به او داده‌اند ، چنان ديد كه به تلمسان حركت كند و از آنجا به افريقيه رود . پس در ماه ذو الحجهء سال 645 از مراكش بيرون آمد . در راه كانون بن جرمون به او رسيد و اطاعت خويش تجديد كرد .\r\nقبايل سفيان لشكر گرد آوردند و با ديگر قبايل جشم به السعيد پيوستند . چون السعيد در تازى فرود آمد جمعى از بنى مرين از سوى اميرشان ابو يحيى بن عبد الحق نزد او آمدند و اظهار فرمانبردارى كردند و سپاهى از قوم خود را به يارى او گسيل داشتند .\r\nآنگاه ابو الحسن السعيد به تلمسان راند ، و در تامززدكت به دست بنى عبد الواد ، در ماه صفر سال 646 به هلاكت رسيد و ما در اخبار آنان از اين واقعه ياد خواهيم كرد .\r\nگويند كه اين امر به مداخله قبايل خلط بوده است . از اين رو بر لشكرگاه او حمله‌ور شدند و دشمن خود كانون را كشتند . سپاه پراكنده او به سوى مغرب در حركت آمد در حالى كه بر عبد اللّه بن السعيد گرد آمده بودند . بنى مرين در حوالى تازى راه بر ايشان گرفتند و عبد اللّه بن السعيد را كشتند . باقى به مراكش رسيدند و در آنجا - چنان كه خواهيم گفت - با المرتضى بيعت كردند .\r\n\r\nخبر از دولت المرتضى پسر برادر المنصور\r\nچون ابو الحسن السعيد به هلاكت رسيد و لشكر درهم ريخته‌اش به مراكش رسيد موحدين بر بيعت السيد ابو حفص عمر بن السيد ابو ابراهيم اسحاق برادر منصور متفق شدند و او را از سلا فرا خواندند . آنان كه از پى رفته بودند در راه تامسنا با او ديدار كردند . از سلا به مراكش مىآمد . مشايخ عرب نيز كه با او بودند با او بيعت نمودند و المرتضى لامر اللّه لقبش دادند . چون المرتضى به حكومت رسيد در همان حال ، يعقوب بن كانون را بر بنى جابر امارت داد و عم خود يعقوب بن جرمون را بر عرب سفيان و چون به مراكش در آمد ابو محمد بن يونس را وزارت داد و همهء اطرافيان و حواشى ابو الحسن السعيد را دستگير نمود .\r\nسپس برادرش السيد ابو اسحاق با جمعى از بقاياى لشكر از راه سجلماسه برسيد .\r\nالمرتضى وزارت خود به او داد و او زمام كارها از دستش بستد . ابو يحيى بن عبد الحق و بنى مرين پس از هلاكت السعيد بر رباط تازى مستولى شدند و آن را از السيد ابو على برادر ابو دبوس ابو العلاء ادريس گرفتند و او را از شهر راندند . ابو على به مراكش آمد . بنى مرين\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nپس از آن در سال 647 بر فاس مستولى شدند و ما در اخبار ايشان خواهيم آورد .\r\nدر اين سال ابو القاسم العزفى در سبته خروج كرد و ابن شهيد والى سبته را كه از خويشاوندان امير ابو زكريا صاحب افريقيه بود از آنجا اخراج كرد . و به نام المرتضى دعوت آشكار نمود - ما در اخبار دولت حفصيه و بنى العزفى در اين باب سخن خواهيم گفت - در سال 649 موسى بن زيان ونكاسنى و برادرش على بن زيان از قبايل بنى مرين به نزد المرتضى آمدند و او را به قتل بنى عبد الحق ترغيب نمودند . او نيز بسيج نبرد كرد . چون به امان يملولن رسيد ، يعقوب بن جرمون اعلام كرد كه ميان دو فريق صلح افتاده است و خود با يارانش برفت . اين امر سبب شد كه لشكريان المرتضى پراكنده شوند و بى هيچ جنگى به هزيمت روند . المرتضى به مراكش آمد و ابو محمد يونس را به سبب سعايتى كه از او شده بود از وزارت عزل كرد و او را در كوهستان موحدين همراه با اطرافيانش سكنا داد . از جمله ياران او على بن يدر نيز در سال 651 به سوس گريخت و در آنجا دشمنى آغاز كرد . سلطان لشكر بر سر او كشيد ولى بر او ظفر نايافته باز گرديد در سال 652 كارش بالا گرفت و اعراب شبانات و بنى حسان را گرد آورد و با اموال خود به تارودنت فرود آمد و آنجا را در محاصره افكند . المرتضى سپاهى از موحدين را بر سر او گسيل داشت و شهر را از محاصره برهانيد . چون آنان بازگشتند او نيز بازگشت و نامه‌اى از آن او را كه به خويشاوند خود ابن يونس نوشته بود و نيز نامهء ابن يونس را به او به خط ابن يونس بيافت . پس ابن يونس و فرزندانش را در بند كشيد و بكشت .\r\nدر اين سال مشايخ خلط را به حضرت فراخواند و بكشت زيرا در هلاكت ابو الحسن السعيد آنان نيز تأثير داشتند . در اين سال ابو الحسن بن يعلو با سپاهى از موحدين به تامسنا رفت تا در باب احوال عرب باز جست كند . يعقوب بن جرمون نيز با او بود . المرتضى فرمان داده بود كه يعقوب بن محمد بن قيطان شيخ بنى جابر را دستگير كند او نيز شيخ و وزيرش ابو مسلم را بگرفت و هر دو را بند بر نهاده به حضرت فرستاد .\r\nدر سال 653 المرتضى از مراكش بيرون آمد ، تا فاس و نواحى آن را از كسانى كه بر آن غلبه يافته بودند بستاند و تا مواطن بنى بهلول پيش راند . بنى مرين و اميرشان ابو يحيى به سوى او لشكر آوردند . در اين مكان موحدين شكست خوردند و المرتضى با سپاهى درهم شكسته به مراكش باز گرديد . از آن پس تا زنده بود با بنى مرين مدارا مىكرد . عزفى در سبته و يوسف ابن امين در طنجه - چنان كه در اخبارشان خواهيم آورد - زمام حكومت به دست داشتند .\r\nدر سال 655 لشكر به سوس برد . اين لشكر از موحدين بود به سردارى محمد بن اصناك .\r\nعلى بن يدر به جنگ بيرون آمد و سپاه موحدين را منهزم ساخت و خود در سوس به امارت نشست . هم در اين سال ابو يحيى بن عبد الحق بر سجلماسه مستولى شد و والى آن عبد الحق بن\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nاصكو را به يارى نهانى يكى از خادمان او به نام محمد القطرانى بگرفت . پدر اين محمد در نواحى سلا بازرگانى قطران بود . عبد الحق پسر اين بازرگان را كه محمد نام داشت به كارهاى مهم مىفرستاد و او را در ميان ديگر خدم خويش مقامى ارجمند داد . محمد را هواى آشوب در سر افتاد . براى انجام اين مقصود اعراب معقل را استمالت كرد . بدين گونه كه از مخدوم خود مىخواست تا نيازهاى آنان را بر آورد و خود به آنان نيكى مىكرد تا همه دوستدار او شدند .\r\nآنگاه ابو يحيى بن عبد الحق را بر انگيخت كه شهر را بگيرد . او نيز با ياران خود بيامد و جمعى را چون رسولان به شهر فرستاد تا با عبد الحق بن اصكو گفتگو كنند . محمد القطرانى ، عبد الحق بن اصكو را دستگير كرد و نزد ابو يحيى بن عبد الحق فرستاد . او نيز اسير خود را به مراكش فرستاد .\r\nقطرانى با ابو يحيى شرط كرده بود كه در قبال اين خدمت امارت سجلماسه يابد . او نيز به شرط خود عمل كرد و او را با چند تن از رجال بنى مرين به سجلماسه فرستاد چون ابو يحيى هلاك شد محمد القطرانى آنان را از شهر بيرون راند و خود زمام امور سجلماسه را بر دست گرفت و به دعوت المرتضى گرويد و از او عذر خواست . و از المرتضى خواست كه همهء امور شهر زير نظر او باشد . او نيز جز در اجراى احكام اين خواست او به انجام رسانيد .\r\nالمرتضى ابو عمر بن حجاج را به سمت قضاوت به سبته فرستاد . بعضى از سادات را نيز گسيل داشت كه در قلعه زندگى كنند و نيز يكى از سرداران مسيحى را با لشكرى براى حمايت از آن معين كرد . ابن حجاج به حيله محمد القطرانى را بكشت . اين كار به دست آن سردار مسيحى انجام گرفت . و آن سيد زمام حكومت سجلماسه به دست گرفت و به نام المرتضى فرمان راند . در اثناء اين احوال كار بنى مرين بالا گرفت و يعقوب بن عبد الحق در اراضى تامسنا فرود آمد . المرتضى سپاه موحدين را به جنگ ايشان برد . اين سپاه زير نظر يحيى بن وانودين بود .\r\nبنى مرين به وادى ام الربيع رفتند و موحدين در پى ايشان بودند . بناگاه بنى مرين به حمله بازگشتند . بنى جابر نيز غدر كردند و موحدين به ام الرجلين گريختند . شيخ عربهاى خلط على بن ابى على به بنى مرين پيوست و آنان به اوطان خود باز گرديدند .\r\nالمرتضى يعقوب بن جرمون را بر سر قبايل سفيان فرستاده بود . پسر برادر يعقوب بر سر رياست قوم خود با او به رقابت برخاسته بود . تا عاقبت يعقوب بن جرمون را بكشت . برادرانش مسعود و على بر او بشوريدند و او را كشتند . المرتضى پسرش عبد الرحمان بن يعقوب را به جاى او منصوب كرد . عبد الرحمان يوسف بن وارزك و يعقوب بن علوان را به وزارت برگزيد و خود سرگرم لذتجوييهاى خود گرديد و به راهزنى پرداخت . چندى بعد سر از فرمان پيچيد و به بنى مرين پيوست . عمش عبيد اللّه بن جرمون به جاى او نشست . او ابو زمام كنيه داشت . المرتضى نخست فرمان امارت به او داد و چون از عهده بر نيامد مسعود برادرش را فرمان امارت داد .\r\nعواج بن هلال از امراى خلط به طاعت المرتضى گراييد و از بنى مرين ببريد و نزد او آمد\r\n\r\n","description":"","footnote":"","page_name":" 280 ","page_number":300},
  {"content":"\r\n\r\nو با ياران خود در مراكش فرود آمد . عبد الرحمان بن يعقوب بن جرمون نيز از پى او برسيد المرتضى عواج را بگرفت و نزد على بن ابى على فرستاد او نيز به قتلش آورد . آنگاه عبد الرحمان بن يعقوب و دو وزيرش را نيز گرفت و همه را بكشت . پس از قتل آنان مسعود بن كانون در رياست قبايل سفيان باقى ماند و اسماعيل بن يعقوب بن قيطون بر رياست بنى جابر .\r\nدر سال 660 به هنگام بازگشت يحيى بن وانودين از واقعهء ام الرجلين ، سپاهى از موحدين به فرماندهى محمد بن على بن ازلماط به سوى سوس روان گرديد . على بن يدر با اين سپاه روياروى شد . محمد بن على منهزم گرديد و كشته شد . المرتضى بار ديگر سپاهى به سردارى وزير ابو زيد بن بكيت به جنگ على بن يدر گسيل داشت دون لوب از زعماى مسيحى در اين سپاه بود . جنگ ميان دو طرف در گرفت . موحدين با وجود كثرت و جلادت و پايدارى پيروزى حاصل نكردند . سبب آن سهل انگارى و عدم اقدام دون لوب و خارج شدن او از طاعت وزير بود . وزير ماجرا به المرتضى نوشت و او دون لوب را فراخواند . آنگاه ابو زيد بن يحيى كدميوى را فرمان داد كه راه بر او بگيرد و او را بكشد . او نيز چنان كرد . در سال 563 يعقوب بن عبد الحق با جماعت بنى مرين بيامدند و در مراكش با موحدين جنگ در پيوستند . چند روز در بيرون شهر جنگ ادامه داشت . عبد اللّه انعجوب بن يعقوب به هلاكت رسيد المرتضى تسليت به پدرش نامه نوشت و ملاطفت كرد . آنگاه باج و خراجى براى او معين كرد كه هر سال گسيل دارد و خشنود شد و از آنجا برفت .\r\n\r\nخبر از شورش ابو دبوس و غلبهء او بر مراكش و هلاكت المرتضى و حوادثى كه در دولت او گذشت\r\nچون بنى مرين پس از كشته شدن انعجوب از مراكش رفتند سردار سپاه المرتضى السيد ابو العلى ادريس ملقب به ابو دبوس ، پسر ابو عبد اللّه محمد بن السيد ابى حفص بن عبد المؤمن در اثر سعايتى كه در دل المرتضى كارگر افتاده بود از مراكش بگريخت . ابن عمش ابو موسى عمران بن عبد اللّه بن الخليفه نيز با او همراه شد . اين دو به مسعود بن كلداسن بزرگ هسكوره پيوستند او نيز پناهشان داد . از آنجا نزد يعقوب بن عبد الحق به فاس رفت ، و از او يارى خواست .\r\nيعقوب گفت بدان شرط او را يارى خواهد كرد كه در متصرفات و ذخاير شريك باشد آنگاه اموالى كه گويند پنج هزار دينار دهدهى بود ، به او ارزانى داشت و به على بن ابى على خلطى فرمان داد كه به ياريش برخيزد و آلت و عدتشان داد . ابو دبوس نزد على بن ابى على الخلطى رفت او نيز شرط يارى به جاى آورد . آنگاه به ميان هسكوره رفت و بر دوست خود مسعود بن كلداسن فرود آمد . قبايل هسكوره و هزرجه نيز اطاعت كردند .\r\nعزوز بن يبورك - بزرگ صنهاجه در ناحيهء ازمور - كه از اطاعت المرتضى سر بر تافته\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nو به يعقوب بن عبد الحق پيوسته بود نزد او كس فرستاد و جماعتى از سادات ، موحدين و سپاهيان و مسيحيان به نزد او گرد آمدند .\r\nالمرتضى در كار مسعود بن كانون شيخ قبايل سفيان و اسماعيل بن قيطون شيخ بنى جابر به شك افتاد و هر دو را بگرفت و در بند كشيد و در اثر اين اقدام بسيارى از قوم ايشان به ابو دبوس پيوستند . و چون اسماعيل بن قيطون را در بند بكشت ، برادرش سر به شورش برداشت و به ابو دبوس پيوست و علوش بن كانون هم كه بر جان برادر خود بيمناك بود چنين كرد . ابو العلى ادريس ، ابو دبوس به مراكش راند . چون به اغمات رسيد ، وزير ، ابو زيد بن بكيت را با سپاهى ديد كه براى حمايت از شهر بيرون آورده بود . چون نبرد در گرفت ابن بكيت منهزم شد و به شهر داخل شد و بسيارى از يارانش كشته شدند . ابو دبوس به سوى مراكش در حركت آمد . علوش بن كانون بر دروازهء باب الشريعه تاخت . مردم در نماز جمعه بودند .\r\nاو نيزه در در فرو برد .\r\nسال 665 در رسيد و المرتضى در مراكش بود و همچنان غافل از كار ابو دبوس و باروها از نگهبانان خالى بود . ابو دبوس آهنگ دروازهء اغمات نمود و از آنجا از باروها فرا رفت و بى خبر به شهر در آمد و آهنگ قلعه كرد و از باب الطبول به قلعه داخل شد .\r\nالمرتضى با وزير ابو زيد بن يعلوى كومى و ابو موسى بن عزوز هنتاتى بگريختند و به قبايل هنتاته پيوستند . هنتاته آنان را بگرمى پذيرفتند . المرتضى از آنجا به ميان كدميوه رفت و در راه كه مىرفت به على بن زكداز ونكاسنى رسيد . بر او فرود آمد و با او و ياران او به ميان كدميوه رفت . وزيرش ابو زيد عبد الرحمان بن عبد الكريم در آنجا بود . خواست بر او فرود آيد ولى ابن سعد اللّه او را منع كرد . المرتضى به شفشاوه راند . در آنجا چند اسب بود . على بن زكداز آن اسبها به او داد و ابن وانودين كه در لشكرگاه او در حاحه بود ، به ابن عطوش به لشكرگاهش در ركراكه نوشت كه به او بپيوندند آنان نيز به راه افتادند و بيامدند . ابو دبوس به على بن زكداز نامه نوشت و او را تحريص كرد كه نزد او رود . المرتضى بترسيد و به ازمور رفت و ابن عطوش والى آنجا او را گرفت و در بند كشيد . اين مرد داماد او بود . چون ابو دبوس بشنيد وزير خود السيد ابو موسى را فرمان داد كه از او بخواهد مكانهايى را كه ذخاير در آنها پنهان كرده است نشان دهد او پاسخ داد كه از چنين جايها خبر ندارد و سوگندها خورد و خواست كه بر او رحم آورند . ابو دبوس بر او رحمت آورد . ولى پس از چندى به ابو موسى نامه نوشت كه او را بكشد او نيز به قتلش آورد .\r\nپس از قتل او ابو دبوس به استقلال فرمان راند و الواثق باللّه و المعتمد على اللّه لقب يافت . السيد ابو موسى را و برادرش السيد ابو زيد را وزارت داد . و مالى عطا كرد و در كار ولايات نگريست و باج و خراج از رعيت برداشت . ميان او و مسعود بن كلداسن وحشتى پديد\r\n\r\n","description":"","footnote":"","page_name":" 282 ","page_number":302},
  {"content":"\r\n\r\nآمد . براى برانداختنش در حركت آمد . عبد العزيز بن عطوش كه به سفارت نزد او رفته بود سبب اين وحشت شد . نيز خبر يافت كه يعقوب بن عبد الحق در تامسنا فرود آمده است . حمد بن مخلوف هسكورى براى او هديه‌اى گران فرستاد و ميانشان عهد دوستى مؤكد شد و به وطن خود باز گرديد و حمدين به نزد واثق باز گرديد و رسيدن عبد العزيز بن عطوش با فرمانبردارى مسعود بن كلداسن موافق افتاد .\r\nابو دبوس ، پس از آنكه ابو موسى بن عزوز را امارت بلاد حاحه داد ، به مراكش باز گرديد . در راه خبر يافت كه عبد العزيز بن السعيد را هواى پادشاهى در سر افتاده است و ابن بكيت و ابن كلداسن در اين باب در نهان با او همدستى دارند . ابو دبوس ، الواثق ، از السيد ابو يزيد بن السيد ابى عمران خليفهء خود سخن پرسيد او نيز تأييد كرد كه چنين چيزهايى شنيده است پس فرمان داد او را بگيرند و بكشند . و امر او اجرا شد .\r\nسپس براى تمهيد اوضاع خود و برانداختن على بن يدر رهسپار سوس شد . و يحيى بن وانودين را براى برانگيختن قبايل سوس چون كزوله و لمطه و كنفيسه و صناكه و غير ايشان گسيل داشت . خود نيز برفت و در راه قبايل را بر مىانگيخت تا به ياريش برخيزند . در راه بر تارودنت گذشت . همه جا را ويران يافت و مگر چند خانه در خارج شهر در آنجا هيچ نبود .\r\nبر وادى سوس فرود آمد ، در دژ تيسخت پيش از اين ، اين دژ از آن صنهاجه بود و على بن يدر آن را تصاحب كرده بود . ابو دبوس حمدين پسر عم على بن يدر را كه در اين دژ بود ، چند روز در آنجا محاصره كرد . چون حمدين سخت در تنگنا افتاد . با على بن زكداز كه از مشايخ بنى مرين بود و اكنون در زمرهء ياران ابو دبوس در آمده بود در نهان به گفتگو پرداخت كه دست از خلاف بردارد و به اطاعت آيد و در عوض هفتاد هزار دينار بستاند . سلطان بپذيرفت بدان شرط كه از دژ فرود آيد . ولى حمدين بناگاه بر لشكر ابو دبوس زد و چون ياران او پايدارى نتوانستند به دژ گريختند . حمدين نيز به خانهء على بن زكداز فرار كرد . ابو دبوس على بن زكداز را فرمان داد كه او را در بند كشد . سلطان بر دژ مستولى شد . آنگاه به محاصرهء على بن يدر رفت . على بن يدر نخست به دفاع پرداخت سپس به اطاعت در آمد و رسولان خود را نزد الواثق ابو دبوس فرستاد . الواثق پس از اين فتح به مراكش باز گرديد و در سال 665 به شهر در آمد . در آنجا خبر يافت كه يعقوب بن عبد الحق نقض پيمان كرده ، سپاه برگرفته و به سوى او مىآيد . ابو دبوس مضطرب شد و از يغمراسن بن زيان امير تلمسان يارى طلبيد و هديه‌اى براى او گسيل داشت . اين هديه را ابو الحسن بن قطرال و ابن ابى عثمان به نزد يغمراسن بردند .\r\nابن ابى مديون الكاسنى [ 1 
  ] راهنماى ايشان شد و آنان را از راه باديه به سجلماسه برد . يحيى بن يغمراسن در سجلماسه بود . آنان را با چند تن از اعراب معقل نزد پدر خود فرستاد . در حوالى\r\n\r\n\r\n","description":"","footnote":"\r\n[ ( 1 ) 
  ]  A  : المساكن ، و در نسخهء  E  الونكاسى .\r\n","page_name":" 283 ","page_number":303},
  {"content":"\r\n\r\nمليانه با يغمراسن ديدار كردند . ابن قطرال در تلمسان چشم به راه حوادث مانده بود . چون يعقوب بن عبد الحق از اين واقعه آگاه شد سپاه خود را كه از بنى مرين و لشكر مغرب بود به سوى مراكش در حركت آورد . و در حوالى شهر فرود آمد . مردم آن نواحى تسليم فرمان او شدند ، ابو دبوس الواثق نيز با سپاهيان موحدين برفت . يعقوب حيله‌اى به كار برد و به سوى وادى اعفر واپس نشست ، در فاصله‌اى دور از مراكش مصاف آغاز كرد لشكر موحدين شكست خورد و بگريخت . الواثق نيز به سوى مراكش گريخت . به تعقيبش آمدند و بگرفتند و بكشتندش . يعقوب بن عبد الحق در ماه محرم سال 668 پيروزمندانه به مراكش در آمد . باقى مشايخ موحدين به پناهگاههاى خود در كوهستان تينملل گريختند . در آنجا با عبد الواحد بن ابى دبوس بيعت كردند و او را المعتصم لقب دادند . پس از پنج روز او نيز با ديگران از مراكش بيرون آمد ، و دولت بنى عبد المؤمن به پايان آمد . و البقاء للّه وحده .\r\n\r\nخبر از بقاياى قبايل موحدين كه از مصامده بودند . در جبال درن بعد از انقراض دولت ايشان در مراكش و سرگذشت ايشان تا اين زمان\r\nچون محمد بن تومرت در ميان قوم خود مصامده ، در جبال درن به دعوت پرداخت ، مبناى دعوت او نفى تجسيم بود . كه مردم مغرب به سبب اعتقاد به ترك تأويل در متشابهات دينى بر آن عقيده بودند . مهدى صراحتا كسانى را كه از نفى تجسم سرپيچى مىكردند تكفير مىكرد .\r\nاز اين رو دعوت او به دعوت به توحيد شهرت يافت و پيروانش را موحدين ناميدند . اين عنوان براى نفى مذهب مرابطين بود كه معتقد به تجسيم بودند . كسانى كه پيش از رونق يافتن محمد بن تومرت به او گرويده بودند از مزيت خاصى برخوردار بودند . مهدى نشان پيروزى خود را فتح مراكش قرار داده بود و آنان كه پيش از فتح مراكش به او ايمان آوردند اهل سابقه نام گرفتند . اهل سابقه يعنى كسانى كه پيش از فتح مراكش به او گرويده بودند - هشت قبيله بودند . هفت قبيله از مصامده بودند از اين قرار : هرغه كه قبيلهء امام مهدى بود و هنتاته و تينملل كه با قبيلهء هرغه با او بيعت كردند كه در ميان خود پناهش دهند و از او حمايت كنند . ديگر كنفيسه و هرزجه و كدميوه و وريكه . هشتمين قبيلهء موحدين قبيلهء كوميه بود ، قبيلهء عبد المؤمن صحابى بزرگ مهدى . اين قبيله بدان سبب كه عبد المؤمن از آن بود و او پيش از هر كس ديگر به مهدى گرويده بود از مزاياى ديگرى برخوردار بود . اين هشت قبيله نام سابقين به خود گرفتند و به دعوت او قيام كردند و پايه‌هاى تختش را بر دوش گرفتند [ 1 
  ]\r\n\r\n\r\n","description":"","footnote":"\r\n[ ( 1 ) 
  ] متن : بطوسن .\r\n","page_name":" 284 ","page_number":304},
  {"content":"\r\n\r\nو از اوطان خود بيرون آمدند و در اقطار ديگر همراه با او و به خاطر نفوذ عقايد پراكنده شدند .\r\nبقيه در همان جبال و اوطان خويش باقى ماندند و پس از بر افتادن موحدين مقهور و مغلوب زناته شدند و باج و خراج به عهده گرفتند و در عداد غارمين رعايا در آمدند . مردان ديگرى از زناته بر آنان امارت يافتند . و فى ذلك عبرة و ذكرى لاولى الالباب و الملك يؤتيه من يشاء .\r\n\r\nهرغه\r\nهرغه قبيلهء امام مهدى است كه پراكنده شده‌اند و در بلاد دور دست هر يك به سويى رفته‌اند .\r\nاينان در امر قيام رنج بسيار تحمل كرده‌اند و به سبب قرابت با صاحب دعوت و تعصبى كه در امر او داشتند بيش از ديگران در فروزان ساختن آتش آن دعوت خويشتن را به خطر افكنده‌اند امروزه از آنان جز مشتى مردم آن هم در نسب آميخته با ديگران باقى نمانده‌اند كه زير فرمان رجال مصامده قرار دارند و خود مالك هيچ چيز نيستند .\r\n\r\nتينملل\r\nقبيلهء تينملل نيز همانند برادرانشان هرغه در امر دعوت مهدى تعصب بسيار نشان مىدادند و در آن قيام سعى بسيار نمودند . تا آنجا كه مهدى به ميان آنان جاى گرفت و برايش خانه و مسجد ساختند . اينان نيز به همان اندازه كه از استيلا بهره‌مند بودند بعدها از فنا و تلاشى بهره گرفتند تا دورترين سرزمينهاى ممالك موحدين پيش رفتند و به كارهاى دولتى پرداختند در طول اين مدت بسيارى از رجالشان نابود شدند و جماعات و قبايل ديگرى از مصامده زمام كار ايشان به دست گرفتند . قبر مهدى محمد بن تومرت در ميان آنهاست و تا به امروز هم از تبجيل و تنظيم آن كاسته نشده است . دسته دسته در هر صبح و شام بر سر قبر او قرآن مىخوانند و زيارت مىكنند . خادمان و دربانان دارد كه زائران را به درون مىبرند و برايشان اذن دخول مىطلبند تا بر ابهت و شكوه آن افزوده گردد . زائران به هنگام زيارت صدقات خود را پيشكش مىكنند ، چنان كه در ديدار با بزرگان ملك مرسوم است . مصامده هنوز هم معتقدند كه او باز خواهد گشت و دولت او بر مشرق و مغرب عالم چيرگى خواهد يافت و جهان را پر از دادگرى خواهد ساخت . اين وعده‌اى است كه مهدى به آنان داده و در آن شك و ترديد روا نمىدارند .\r\n\r\nهنتاته\r\nاينان در امر دعوت همانند آن دو قبيله ديگرند . قبايل ديگر كه از پس ايشان آمده‌اند همه پيرو ايشان‌اند . برترى قبيلهء هنتاته به سبب كثرت افراد و نيرو و توان آن است و نيز به سبب موقعيت و مكانت شيخ ايشان ابو حفص عمر بن يحيى كه از اصحاب امام مهدى بود . هنتاته را در افريقيه دولتى بود كه از آن ياد خواهيم كرد . مواطن ايشان در جبال درن بود . درن كوهى\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nاست در مرز مراكش . چون بنى مرين بر مصامده غلبه يافتند و امر دعوت مهدى به پايان آمد ، رؤساى ايشان را كه از فرزندان يونس بودند ، نه تنها از بنى مرين وحشت و رميدگى نبود بلكه بدان سبب كه در اواخر دولت بنى عبد المؤمن مورد خشم و سخط واقع شده بودند از خواص و برگزيدگان دولت جديد به شمار آمدند .\r\nعلى بن محمد ، بزرگ ايشان ، در عهد سلطان يوسف بن يعقوب بن عبد الحق از نزديكان او بود و در سال 677 به وسيلهء نامه‌اى مجعول كه ابن مليانى از زبان سلطان به پسرش امير مراكش نوشته و در آن خواسته بود كه گروهى از مشايخ مصامده را كه در بند او بودند به قتل برساند ، به هلاكت رسيد . چون سلطان خبر يافت خشمگين شد و از اينكه از ابن مليانى غافل شده و او گريخته است پشيمان گرديد . و ما حكايت آن را در اخبار سلطان يوسف بن يعقوب خواهيم آورد .\r\nچون سلطان ابو سعيد عثمان بن يغمراسن به امارت رسيد نشان فرمانروايى از مصامده بر افتاد و همه منقاد و مطيع دولت شدند . بنى مرين برخى رجال ايشان را به آنان فرمانروايى دادند و اين فرمانروايى از يكى از آنان به ديگرى مىرسيد . تا آنگاه كه سلطان ، موسى بن على بن محمد را بر مصامده رياست داد و او را مسئول جمع خراج نمود و منشور امارت او صدور يافت آنگاه او را در مراكش فرود آورد . و او سالى چند در اين مقام ببود و جاى پاى استوار كرد .\r\nاين امارت پس از او به خاندانش به ارث داده شد و تا آنجا پيش رفتند كه نامزد امر وزارت گرديدند .\r\nچون موسى بن على درگذشت سلطان پس از او برادرش محمد را امارت داد . او نيز بر سنت برادر حكم راند و چون ديده از جهان فرو بست سلطان فرزندانش را هر يك كارى عنايت كرد . و يكى از آنان را به نام عامر را بر قومش رياست بخشيد . چون سلطان ابو الحسن به افريقيه حركت كرد از امراى مصامده عامر نيز در زمرهء همراهان او بود . چون در سال 749 واقعهء قيروان پديد آمد او را جهت گشايش در رزق بنا بر رسم موحدين شرطگى تونس دادند .\r\nسلطان ابو الحسن را با عامر انس و الفتى بود . چون سلطان ابو الحسن از تونس بيرون آمد ، بسيارى از اهل حرم و زنان و كنيزان خود را به سرپرستى عامر به كشتى نشاند . دريا طوفانى شد و ناوگان سلطان غرق گرديد ولى باد آن كشتى را كه ايشان در آن بودند به المريه از ثغور اندلس افكند . عامر اهل بيت سلطان را كه تحت سرپرستى او بودند . در المريه جاى داد .\r\nابو عنان پسر سلطان ابو الحسن كه در مغرب فرمان مىراند و زمام امور پدر در دست داشت آنان را به نزد خود فراخواند . ولى عامر از تسليم ايشان امتناع كرد زيرا نمىخواست در امانت خيانت ورزد .\r\nسلطان ابو الحسن پس از رهايى از آن واقعهء دريايى در سال 750 به الجزاير رفت و\r\n\r\n","description":"","footnote":"","page_name":" 286 ","page_number":306},
  {"content":"\r\n\r\nاز آنجا به سوى بنى عبد الواد راند ، چون شكستش دادند به مغرب آمد . و راه باديه در پيش گرفت تا به سجلماسه رسيد . پس آهنگ پسر خود ابو عنان نمود و از آنجا به مراكش رفت . مصامده و عربهاى جشم به دعوت او قيام كردند و بر او گرد آمدند . با پسر خود ابو عنان در حوالى ام الربيع روياروى شد ، شكست در سپاه او افتاد . بناچار به جبل هنتاته پناه برد . عبد العزيز بن محمد از آن پس كه عامر رفته بود ، شيخ ايشان شده بود و او نيز در زمرهء ياران بود . عبد العزيز سلطان ابو الحسن را به خانهء خود در آورد و خود و قومش در پناه دادن و جانفشانى در راه او سعى بسيار كردند و از مرگش برهانيدند و او در پناهگاه استوار ايشان بياسود . سلطان ابو عنان با همهء بنى مرين به مراكش رفتند و در خارج شهر خيمه زدند . و يك ماه براى بسيج نيرو درنگ كردند تا سلطان ابو الحسن چنان كه بعدا خواهيم گفت - در گذشت او را در تابوت نهادند و سر به فرمان ابو عنان فرود آوردند . ابو عنان اكرامشان كرد و حق آن وفادارى به جاى آورد و عبد العزيز را امارت آن ناحيه داد و عامر بزرگ قوم را از المريه فراخواند . او نيز با كسانى كه به عنوان امانت در نزد او بودند از المريه بيامد و از سلطان ابو عنان اكرام بسيار ديد .\r\nو از توجه و عنايت و نواخت او برخوردار گرديد .\r\nچون عامر بيامد ، برادرش عبد العزيز از مسند فرمانروايى به يك سو شد . و عامر او را به نيابت خويش برگزيد . سلطان در سال 752 او را منشور امارت بر همهء مصامده داد و به كار جمع آورى خراج برگماشت او نير به جد در ايستاد و مهمات امور مراكش را كفايت كرد . سلطان كه از رنج و كوشش او خبر يافت آن همه كفايت و لياقت را سپاس گفت . سلطان ابو عنان بمرد و پسرش محمد ملقب به السعيد به حكومت رسيد . وزيرش حسن بن عمر الفودودى بر او تحكم مىكرد . اين امر ميانشان سبب كينه شده بود . عامر از خشم سلطان بترسيد و از مراكش به مقام امن خويش جبل هنتاته رفت . فرزند ديگر سلطان ابو عنان ، ملقب به المعتمد را نيز با خود داشت . پدرش كمى پيش از وفات ، فرمان امارت مراكش را زير نظر عامر به او داده بود . عامر المعتمد را به كوهستان برد ، تا آنگاه كه ابو سالم در كار حكومت استوار گرديد و در سال 760 سراسر مغرب را زير فرمان آورد . عامر با جمعى از ياران خود به نزد او رفت و پسر برادرش محمد المعتمد را نيز به همراه برد . سلطان از آنان استقبال كرد و از وفادارى او سپاس گفت . عامر مدتى بر درگاه سلطان درنگ كرد . سپس سلطان منشور امارت بر قوم خود را به او داد و او را در لشكر كشى به تلمسان با خود برد و عامر همچنان مقيم درگاه بود تا كمى پيش از مرگش كه او را به مكان امارتش فرستاد .\r\nچون سلطان ابو سالم بمرد ، پس از او در مغرب عمر بن عبد اللّه بن على زمام قدرت به دست گرفت ، ميان او و عامر در دستگاه سلطنت مراسم صداقت و ملاطفت برقرار بود . آن دو دست بدست هم دادند تا آن رخنه فرو بندند . سلطان در نگهدارى بلاد مراكش به او متكى\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nشد و او را بر آن بلاد تا وادى ام الربيع امارت داد و امور آن نواحى را به دو سپرد و مغرب را ميان خود تقسيم كردند . در كشاكش ميان ابو الفضل بن سلطان ابو سالم و عبد المؤمن بن سلطان ابو على جانب ابو الفضل را گرفت و عبد المؤمن را در بند كشيد و ابو الفضل امكان يافت به حكومت رسد . در اين باب سخن خواهيم گفت .\r\nعاقبت روابط دوستانهء ميان عامر و عمر تيره شد . عمر از فاس با جماعت بنى مرين و همهء لشكر خود به سوى او در حركت آمد . عامر به كوهستان خود پناه برد عاقبت ميان او و عمر بن عبد اللّه صلح افتاد و بر همان تقسيم در بلاد مغرب رضا دادند و عمر بن عبد اللّه باز گرديد .\r\nعامر در مراكش و اعمال ان به استقلال فرمان راند تا عمر بن عبد اللّه بن دست عبد العزيز بن سلطان ابى الحسن - چنان كه خواهيم گفت - به هلاكت رسيد . ابو الفضل بن سلطان ابو سالم را در دل هواى فرو كوفتن عامر بن محمد پديد آمد ، آن سان كه عمش عمر بن عبد اللّه را فرو كوفته بود . عامر بن محمد بيمناك شد زن و فرزند و اموال گرانبها برداشت و به سراى خود در كوهستان رفت . ابو الفضل ، عبد المؤمن پسر عم خود را كه در مراكش در بند بود بكشت و از اين رو ميان او و عامر تنافر افزون شد . عامر ، سلطان عبد العزيز را فراخواند و او در سال 769 با سپاه خود از فاس در حركت آمد . ابو الفضل بگريخت و به تادلا رفت . عمش سلطان عبد العزيز او را بگرفت و بكشت - و ما در اخبار او خواهيم آورد - سلطان عبد العزيز عامر را طلب داشت كه نزد او رود . عامر از او بترسيد و به پناهگاه خود در كوهستان باز گرديد . سلطان عبد العزيز نيرو گرد آورد و مراكش و اعمال آن را به على بن اجانا داد كه از پروردگان دولت ايشان بود و فرمانش داد كه به جنگ عامر رود . عامر و قومش به دفاع برخاستند . عامر او را شكست داد و جماعتى از بنى مرين و بر كشيدگان سلطان را در جنگ اسير كرد و به زندان فرستاد . سلطان را غيرت بجوشيد و با قوم خود از بنى مرين و سپاهيان مغرب بيامد تا او را فرود آورد . يك سال اين نبرد مدت گرفت . على بن اجانا در سال 771 بر او غلبه يافت و لشكرش را بپراكند و به حضرت باز گرديد . چون مراسم عيد فطر آن سال به پايان آمد او را فراخواند و سرزنش كرد . آنگاه فرمان داد كه بخوابانندش و با تازيانه و مقرعه بزنند . چنان كردند تا جان داد . خدا گناهانش را ببخشايد . سلطان فارس پسر برادر عامر عبد العزيز را بر قوم او فرمانروايى داد . به هنگام هلاكت عمش به سلطان گرويده بود و پسرش ابو يحيى را به سبب سابقهء فرمانبردارى پيش از حمله به كوهستانشان ، عفو كرد . اين توصيه پدرش بود تا جانش در امان ماند . سلطان او را در زمرهء ياران خود آورد .\r\nچون فارس بن عبد العزيز درگذشت و در مغرب پس از هلاكت سلطان عبد العزيز به سال 774 آتش فتنه افروخته شد و اعمال مراكش در فرمان سلطان عبد الرحمان ملقب به ابو يفلوسن بن سلطان ابو على قرار گرفت ، ابو يحيى بن عامر به دو پيوست و منشور امارت بر قوم خود\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nيافت . سپس او را به گرد آورى اموال از زمان پدر خود متهم داشت . از اين رو قصد مصادرهء او نمود ابو يحيى ابن عامر بترسيد و به يكى از قبايل مصامده همجوار در اطراف سوس پناه برد و بر آنان وارد شد . هلاكتش در ميان آنان در سالهاى 780 بود . و اللّه وارث الارض و من عليها .\r\n\r\nكدميوه\r\nكدميوه ، در امر اعتقاد به محمد بن تومرت ، پيروان هنتاته و تينملل بودند . كوهستانشان پيوسته به كوهستان هنتاته بود . رؤسايشان در عهد موحدين بنى سعد اللّه بودند . چون بنى مرين بر مصامده غلبه يافتند و بر آنان باج و خراج نهادند ، يحيى بن سعد اللّه در دژ تافركا و تيسخت در جبال خود تحصن گرفت ولى عبد الكريم بن عيسى و قومش به طاعت بنى مرين در آمدند و پى در پى سپاه بر سرشان مىرفت تا سال 694 كه يحيى بن سعد اللّه وفات يافت ، در حالى كه سپاهيان يوسف بن يعقوب همچنان دژ او را محاصره كرده بودند . پس همهء دژهايش را ويران كردند و قومش را به خوارى افكندند . سلطان يوسف بن يعقوب ، عبد الكريم بن عيسى را از زمان پدرش برگزيده بود و او را بر ايشان امارت داد . سپس امراى مصامده را بگرفت و او را نيز با ديگران به زندان افكند . تا آنگاه كه ابن مليانى با آن نامهء جعلى از زبان سلطان به پسرش امير مراكش همه را به كشتن داد . عبد الكريم نيز كشته شد . فرزندانش عيسى و على و منصور همچنين پسر برادرش عبد العزيز بن محمد به قتل آمدند . سلطان از كردهء خود به خشم آمد و ابن مليانى از لشكر او كه در محاصرهء تلمسان بود بگريخت و به شهر داخل شد .\r\nپس از اين واقعه امور قبيلهء كدميوه را عبد الحق يكى از افراد خاندان سعد اللّه به عهده گرفت . او معاصر سلطان ابو الحسن و پسرش سلطان ابو عنان بود . ميان او و عامر بن محمد فتنه بود و اين عداوت ريشه در عهد قديم داشت . چون عامر امارت مراكش و همهء مصامده را يافت ، حكم امارت عبد الحق را لغو كرد و او را متهم كرد كه به خلاف دولت برخاسته و با سكسيوى شيخ عصيانگر بر ضد دولت همدستى دارد . آنگاه در سال 757 بر او حمله كرد و بر مواضعش دست يافت و به قتلش آورد و بر قبيلهء كدميوه مستولى شد . بنى سعد اللّه به فاس رفتند و در آنجا درنگ كردند تا آنگاه كه سلطان ابو سالم از دريا گذشت و پس از برادرش ابو عنان براى دست يافتن به ملك موروث بيامد و در غماره فرود آمد . در اين احوال يوسف بن سعد اللّه به نزد او آمد و به سابقهء خدمتى كه او را بود مورد نواخت وى واقع شد . و چون بر شهر جديد دست يافت و جاى پاى استوار كرد او را بر قومش امارت داد و او در تمام مدت حكومت سلطان ابو سالم در مقام خويش ببود . عامل مراكش محمد بن ابى العلى از حواشى سلطان و خاندانهاى حاكمه در مغرب بود كه سلطان به يارى و مددكارى او اعتماد داشت .\r\nچون سلطان ابو سالم درگذشت و عمر بن عبد اللّه بر ملوك بعد از او چيرگى يافت . نخست\r\n\r\n","description":"","footnote":"","page_name":" 289 ","page_number":309},
  {"content":"\r\n\r\nعامر را فرمان امارت مراكش داد تا به دو مستظهر گردد . و در اين باب به او نامه نوشت . عامر به مراكش رفت و يوسف بن سعد اللّه را بكشت ابو العلى را به خوارى افكند سپس به قتل آورد و او را به پدرش عبد الحق ملحق ساخت . مدتى چند رياست از كدميوه رخت بر بست . سپس بار ديگر در خاندان بنى سعد اللّه به آنان باز گرديد . و اللّه قادر على ما يشاء و بيده تصاريف الامور .\r\n\r\nوريكه\r\nوريكه همجوار هنتاته است . ميان ايشان از قديم فتنه بوده است و جنگ و خونريزى . در اين نبرد مداوم از هر دو طرف خلقى عظيم كشته شدند . تا آنگاه كه قبيلهء هنتاته به حكومت رسيد و بر آنان غلبه يافت . از آن پس باد شوكتشان فرو نشست و در زمره فرمانبرداران در آمدند .\r\nو اللّه وارث الارض و من عليها .\r\n\r\nسكسيوه\r\nاما كنفيسه ، بزرگترين قبايل مصامده است و داراى بطون بسيار . وسيع‌ترين بطون آن ، بطن سكسيوه است . بطون ديگر از بطون كنفيسه بسيارى از مردانشان در كشاكش امور دولتى از ميان رفته است . ولى سكسيوه را در ميان موحدين به سبب كثرت و غلبهء ايشان مكانت و عزت بود . چادرنشين و بدوى بودند و با موحدين در نعمت و تجمل كه ايشان را بود نمىآميختند .\r\nكوهستانهايى كه در آنها زندگى مىكردند ، كوهستانهايى سر به فلك كشيده و دست نايافتى بود . آن سان كه گويى ديگر كوههاى درن را در دامن خود جاى داده بود .\r\nچون دولت موحدين منقرض شد و بنى مرين بر همهء مصامده غلبه يافتند و مصامده سر به فرمان ايشان نهادند ، سكسيوه در جبال رفيع خويش پناه گرفتند و طوق اطاعت ايشان به گردن ننهادند و تا پايان نيز چنان بودند . چون سپاه بر سرشان كشيدند به گونه‌اى با دولت مماشات كردند و باج و خراجى نه آن سان كه ملزم به پرداخت آن باشند به گردن گرفتند . با وجود اين رئيس ايشان آن اموال براى خود گرد مىآورد و آنان را در تنگناها به حمايت از خود وا مىداشت و گاهگاهى نيز براى تجاوز به ديگر قبايل بسيج مىكرد . از اين رو از قوم او سكسيوه ، و كنفيسه و اعرابى كه در اراضى سوس مىزيستند لشكرگاهى ترتيب داده بود .\r\nرئيس ايشان پس از انقراض دولت عبد المؤمن ، حدو بن يوسف بود ، و حدو به زبان ايشان ، همان عبد الواحد است . عبد الواحد ، مردى مقتدر و دلير و نام آور بود . در سال 680 ، در ايام يعقوب بن عبد الحق بمرد . پسرش عمر ، جاى او بگرفت . او را اجليد مىگفتند كه به زبان ايشان يعنى سلطان . با ملوك بنى مرين در كشاكش بود . در دژ استوار خويش ، در برابرشان ايستادگى كرد . سپاهيان يوسف بن يعقوب و برادرش ابو سعيد پس از او ، با او نبرد كردند . از علم چيزى آموخته بود در كتابخانهء خود كتب بسيار گرد آورده بود و از فقه آگاه بود . احاديثى را كه در\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nكتب تدوين يافته بود از بر مىدانست و فلسفه را دوست مىداشت و كتابهاى فلسفى مىخواند .\r\nبه علومى چون كيميا و سيميا و سحر و شعبده آزمند بود . و از شرايع قديم و كتابهايى كه بر پيامبران نازل شده بود چون تورات خبر داشت با احبار يهود مجالست مىنمود آن سان كه او را به انصراف از اسلام و گرايش به يهود متهم كرده بودند . پس از او پسرش عبد اللّه بن عبد الواحد به امارت رسيد . عبد اللّه نيز بر سنت پدر بود . مخصوصا در فرا گرفتن علم سحر و توجه به صنعت كيميا . چون سلطان ابو الحسن مرينى از كار برادر خود عمر بپرداخت و فتنهء مغرب فرو نشست و همه در زير پاى او و سپاهيانش نور ديده آمد ، عبد اللّه بن عبد الواحد سكسيوى نيز به فرمان او گردن نهاد و پسر خود به گروگان او داد و هدايا تقديم داشت و شرط ضيافت به جاى آورد . سلطان بپذيرفت و خشنودى خويش به او اعلام كرد .\r\nآن هنگام كه سلطان در قيروان منكوب شد و اوضاع مغرب پريشان گرديد و بلاد مراكش از مشايخ خالى گرديد ، بزرگان مصامده را رأى بر آن قرار گرفت كه به مراكش سرازير شوند و سراسر آن را ويران سازند . زيرا از اين شهر بدان سبب كه مقر فرمانروايى و مركز بسيج سپاه بود كينه به دل داشتند . عبد اللّه سكسيوى نيز با آنان متفق شد و خراب كردن مساجد را به سبب تنفرش از آنها ، او بر عهده گرفت و اين حكايت همچنان مذكور و مشهور بماند .\r\nولى اين تصميم جامهء عمل نپوشيد زيرا دولتى مقتدر در فاس تشكيل شد و بنى مرين بر سلطان ابو عنان گرد آمدند . اينان نيز هر يك به مستقر خويش رفتند .\r\nچون سلطان ابو عنان از كار پدر خود فراغت يافت و بر مغرب اوسط مستولى گرديد و بنى عبد الواد زمام كارهاى او به دست گرفتند ، برادرش ابو الفضل كه در اندلس دور از خان و مان مىزيست ، آهنگ آن كرد كه براى طلب حق خويش از آب بگذرد و به مغرب آيد . راهنماى او را به سوس آورد و او را بر عبد اللّه سكسيوى فرود آمد . او نيز مأوايش داد و در كارى كه در پيش داشت ياريش نمود . ابو عنان چون خبر بشنيد عزم سركوب آنان نمود و وزير خود فارس بن ميمون را به جنگشان فرستاد و او لشكرهاى مغرب را در حركت آورد و در سال 754 به ساحت او فرود آمد . عبد اللّه در دامنه كوه شهرى بنا كرده بود و آن را قاهره ناميده بود .\r\nفارس بن ميمون او را سخت در محاصره افكند تا به مصالحه تن در داد بدين گونه كه شرط كرد كه پيمانى را كه با ابو الفضل بسته است لغو كند و او را واگذارد تا هر جا كه خواهد برود .\r\nچنان كه شيوهء سلطان بود با او پيمان دوستى بست و لشكر از آنجا ببرد .\r\nدر ايام سلطان ابو سالم ، پسر عبد اللّه با نام محمد و معروف به ايزم - در زبان بربرى - به معنى شير بر او خروج كرد و بر پدر غلبه يافت . عبد اللّه ، به عامر بن محمد هنتاتى بزرگ مصامده در آن عهد و عامل سلطان به ايشان پيوست و از او خواست كه به لشكرى ياريش دهد .\r\nعامر وعدهء يارى داد ولى يك سال به اهمال سپرى ساخت . عاقبت عبد اللّه نزد سلطان ابو سالم\r\n\r\n","description":"","footnote":"","page_name":" 291 ","page_number":311},
  {"content":"\r\n\r\nرفت و از او مدد طلبيد . سلطان ياريش كرد و مردم بر او گرد آمدند و مردم ولايتش را دعوت كرد كه با او همدست شوند . عبد اللّه چون سپاه گرد آورد . برفت و قاهره را محاصره نمود و پسر و يارانش را در تنگنا نهاد . عاقبت به يارى يكى از نزديكان محمد ، به شهر در آمد . در شهر نيز بر محمد بشوريدند و او از برابر پدر بگريخت و در تلاسف از نواحى جبل درن او را يافتند و كشتند . عبد اللّه بار ديگر ملك از دست رفتهء خويش به دست آورد و به استقلال فرمان راند .\r\nتا آنگاه كه پسر عمش محمد بن سليمان در حق او مكر كرد و او را به انتقام خود پدرش سليمان كه به دست عبد اللّه در دورهء اول امارتش كشته شده بود ، بكشت . و خود به فرمانروايى سكسيوه رسيد و تا سالهاى 775 ببود . در آن سال ابو بكر بن عمر بن حدو او را به انتقام خون برادرش بكشت و او زمام امور سكسيوه و متعلقات آن را به دست گرفت . چند سال پس از استقرار او يكى از بنى اعمام او ، كه از او جز نامش كه عبد الرحمان است خبر ديگرى به من نرسيده بر ضد او بشوريد . شورش او بعد از سفر دوم من از مغرب به سال 776 بوده است . بعضى از ثقات مرا از او خبر دادند كه بر ابو بكر بن عمر ظفر يافته و به قتلش آورده . عبد الرحمان تا به امروز هم كه سال 779 است بر آن كوهستان امارت دارد . سپس در سال 788 خبر يافتم كه اين عبد الرحمان كه به ابو زيد بن مخلوف بن عمر اجليد شهرت دارد به دست يحيى بن عبد اللّه بن عمر كشته شده است . و امروز او مالك آن كوهستان است و او برادر ايزم بن عبد اللّه است .\r\nو اللّه وارث الارض و من عليها و هو خير الوارثين .\r\n\r\nبقيهء قبايل مصامده\r\nبقيه قبايل مصامده غير از هفت قبيله كه بر شمرديم چون هيلانه و حاحه و دكاله و غير ايشان بسيارند . اينان برخى در فراز كوهها زندگى مىكنند و برخى در دامنهء كوهها . آنقدر كه به شمار نمىگنجند . از آن ميان ، دكاله در دامنهء كوه زندگى مىكنند در شمال در نزديكى مراكش و دريا در مغرب آنهاست . در آنجا رباط اسفى است معروف به بنى ماكر از بطون ايشان . در باب انتصاب ايشان به مصامده يا صنهاجه اختلاف است . همجوار آنان در جانب غربى در زمينى كه ميان ساحل دريا و كوه درن قرار دارد و به سوس كشيده مىشود قبيلهء حاحه جاى گرفته است .\r\nآنان خلق بسيارند كه بيشتر در خانه‌هايى كه از چوب اركان ( ارژن ؟ ) ساخته شده زندگى مىكنند . از انبوه اين درختان پناهگاه مىسازند . و از ميوهء آن روغن مىگيرند كه به منزلهء نان خورش آنهاست . و آن روغنى نيكو و خوشبو و خوش رنگ و خوش طعم است . عمال آن نواحى آن روغن را به عنوان هديه‌اى دلپذير براى حكام مىفرستند .\r\nدر اواخر مواطنشان در جوار سرزمين سوس در ناحيهء جنوبى جبال درن شهر تادنست واقع شده كه بيشتر بيشه‌هايى كه رؤساى ايشان در آنها زندگى مىكنند در آنجاست . رياست\r\n\r\n","description":"","footnote":"","page_name":" 292 ","page_number":312},
  {"content":"\r\n\r\nايشان در بطنى است از ايشان معروف به متزازه [ 1 
  ] . شيخ ايشان در عهد سلطان ابو عنان ابراهيم بن حسين بن حماد بن حسين بود . پس از او رياست به پسرش محمد بن ابراهيم بن حسين رسيد و پس از او به پسر عمشان خالد بن عيسى بن حماد . رياست او بر آن قوم تا سال 776 ايام استيلاى سلطان عبد الرحمان ابى يفلوسن [ 2 
  ] بر مراكش ادامه يافت . شيخ بنى مرين على بن عمر الورتاجى از بنى ويغلان او را كشت . و من نمىدانم از آن پس چه كسى بر آنان رياست يافت .\r\nخراج آنان و دكاله تا آنجا كه مىدانيم مقدارى بسيار است . و للّه الخلق و الامر و هو خير الوارثين\r\n\r\nخبر از بنى يدر امراى سوس كه از موحدين بودند پس از انقراض بنى عبد المؤمن و سرگذشت ايشان\r\nابو محمد بن يونس از جمله وزراى موحدين از مردم قبيلهء هنتاته بود . المرتضى او را وزارت داد . سپس بر او خشم گرفت و در سال 650 عزلش كرد و او در تا مصلحت خانه‌نشين شد و قومش و حواشى و خويشاوندانش از او دورى گزيدند . از خويشاوندان او يكى على بن يدر از بنى باداس بود كه به سوس گريخت و در سال 651 خلاف آشكار كرد و در دژ تانصاصت در دامنهء كوه ، آنجا كه وادى سوس از كوه درن بيرون مىآيد ، نزول كرد و دژ خود را استوارى بخشيد . سپس دژ تيسخت را از صنهاجه گرفت و آن را از جهت دفاعى استحكام بخشيد و پسر عم خود حمدين را در آن جاى داد . سپس بر اراضى سوس غلبه يافت و بنى حسان از اعراب معقل را از مواطنشان از نواحى ملويه تا بلاد ريف فراخواند آنان به نزد او رفتند و او به وسيلهء ايشان در نواحى سوس دست به شورش زد و بسيارى از قبايل آن حدود به فرمانش در آمدند و باج و خراج ايشان گرد آورد . على بن يدر سپس لشكر بر سر عامل موحدين در تارودنت كشيد و راهها بر او بگرفت و كارش بالا گرفت . ابو محمد بن يونس متهم شد كه با او در نهان رابطه دارد و نامه‌اى كه او به على بن يدر نوشته بود به دست افتاد .\r\nالمرتضى فرمان داد ابو محمد بن يونس را در بند كشند و سپس در سال 652 به قتلش آورد . آنگاه ابو محمد بن اصناك [ 3 
  ] را با لشكرى از موحدين و ديگر سپاهيان به غزاى بلاد سوس فرستاد . ابو محمد بن اصناك در تارودنت فرود آمد و على بن يدر در تيونيوين [ 4 
  ] تحصن جست .\r\nابن اصناك لشكر بر سر او برد ولى على بن يدر غلبه يافت و بسيارى از ايشان را بكشت . ابن اصناك با باقى لشكرش به مراكش باز گرديد . على بن يدر به همان حال عصيان بماند .\r\nالمرتضى ، محمد بن على ازلماط را در سال 660 با سپاه موحدين به جنگش فرستاد . اين بار نيز موحدين شكست خوردند و ابن ازلماط نيز كشته شد . المرتضى آنگاه وزير خود ابو زيد بن بكيت را منشور امارت سوس داد . او برفت و ميانشان نبردى سخت در گرفت و وزير بىهيچ\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : متراره .\r\n[ ( 2 ) 
  ] در نسخهء  A  و  E  يطوسن .\r\n[ ( 3 ) 
  ] نسخه  A  و  E  : اصال .\r\n[ ( 4 ) 
  ] نسخهء  A  تنونيوين و  B  تينونيوين .\r\n","page_name":" 293 ","page_number":313},
  {"content":"\r\n\r\nپيروزى باز گرديد . كار بنى يدر در بلاد سوس بالا گرفت و بسيارى از اعراب شبانات و ذوى حسان به خدمتشان در آمدند . همچنان در قبايل كزوله و لمطه و زكن و لخس از شعوب لماطه و صناكه مطيع فرمان ايشان شدند و به جمع اموال و گرد آوردن مردان جنگى پرداخت .\r\nگويند شمار سپاهيانش به هزار سوار رسيد . ميان او و كزوله خلاف افتاد و جنگهايى رخ داد كه در تمام آنها به ذوى حسان مستظهر بود .\r\nچون ابو دبوس در سال 665 بر مراكش مستولى گرديد و پايه‌هاى حكومت خويش استوار نمود از مراكش به سوى سوس در حركت آمد و بر مقدمه يحيى بن وانودين را براى گرد آورى و بر انگيختن قبايل روانه ساخت . نخست به كوهستانها روى نهاد سپس به دشت آمد و از تامسكروط تا بسيط سوس را درنورديد و بر بنى باداس قبيلهء ابن يدر در دو فرسنگى تيونيون فرود آمد و از آنجا آهنگ تيزخت نمود و بر تارودنت گذشت و نشانه‌هاى ويرانى در اثر آشوب اين يدر را در سراسر آن به چشم خود ديد . چون به دژ تيزخت رسيد بر عرصهء آن خيمه زد و اممى از قبايل مختلف را براى محاصرهء آن گسيل داشت . حمدين پسر عم على بن يدر در آنجا بود . روزى چند او را محاصره نمود . چون در تنگنا افتاد با على بن زكداز از مشايخ بنى مرين كه در زمرهء ياران ابو دبوس بود در نهان گفتگو كرد كه مىخواهد به اطاعت در آيد . سلطان نيز بپذيرفت به شرطى كه از دژ خود فرود آيد . ولى حمدين ناگهان به جنگ پرداخت . سلطان كوهستان را بگرفت و آنان به دژ خود بازگشتند و در خصومت پاى فشردند . حمدين به سراى على بن زكداز گريخت . سلطان على بن زگداز را فرمان داد او را در بند كشد . سلطان بر دژ مستولى شد و يكى از سادات را بر آن امارت داد . ابو دبوس به محاصرهء على بن يدر رفت و او را چند روز محاصره نمود و منجنيقها نصب كرد . على بن يدر چون محاصره به دراز كشيد آهنگ آن نمود كه دست از خصومت بردارد و سر به فرمان نهد . سلطان بپذيرفت و دست از محاصره برداشت و به حضرت باز گرديد .\r\nچون بنى مرين در سال 668 بر مراكش غلبه يافتند ، على بن يدر در سوس دعوى استقلال كرد و تارودنت و ايفرى و ديگر شهرها و مراكز و جنگ‌گاهها را بگرفت و با اعراب در آويخت . اين بار شكست نصيب او شد و در سال 668 به قتل رسيد .\r\nپس از على بن يدر ، پسر برادرش ، عبد الرحمان بن حسن بن يدر زمام كارها به دست گرفت و چون به هلاكت رسيد برادرش على بن حسن بن يدر به حكومت رسيد . چون ابو على بن سلطان ابو سعيد به سجلماسه رفت و اين اقدام در اثر مصالحه‌اى بود كه ميان او و پدرش پديد آمده بود - و ما در اخبار ايشان خواهيم آورد - و در سجلماسه فرود آمد و مواضع دفاعى آن را قوت بخشيد و همهء اعراب معقل را به خدمت خويش در آورد ، او را به گرفتن سوس ترغيب كردند و گفتندش كه ابن يدر را چنين و چنان اموالى است . پس از سجلماسه لشكر به سوس آورد . على بن حسن بن يدر به جبال نكيسه گريخت . و سلطان ابو على بر دژ او تانصاصت\r\n\r\n","description":"","footnote":"","page_name":" 294 ","page_number":314},
  {"content":"\r\n\r\nمستولى گرديد و ديگر شهرهاى سوس را بگرفت و ذخاير اموال او را بربود و به سجلماسه باز گرديد .\r\nسپس سلطان ابو الحسن بر او غلبه يافت و دولت بنى يدر منقرض گرديد . عبد الرحمان بن على بن حسن بن سلطان ابو الحسن پيوست و در زمرهء ياران او در آمد . سلطان ابو الحسن ، مسعود بن عيسى يرنيانى [ 1 
  ] را كه در طبقهء وزرا بود به سوس فرستاد و امارت آن نواحى به دو داد و او تا پايان عمر در آنجا بود . آنگاه پس از او برادرش حسون را به سوس امارت داد و او تا شكست قيروان در آنجا بود . چون حسون بمرد لشكرش از آنجا پراكنده شد و عربهاى بنى حسان و شبانات بر او غلبه يافتند و بر قبايلش باج و خراج نهادند . چون ابو عنان پس از پدر بر ملك مغرب مستولى شد ، به فرماندهى وزيرش فارس بن ودرار در سال 756 لشكر به غزاى سوس فرستاد و آنجا را تصرف كرد و قبايل بربر و عرب را به خدمت گرفت و در شهرهايش پادگانها بر گماشت و به مكان خويش باز گرديد ولى آن پادگانها پراكنده شده به او پيوستند .\r\nناحيهء سوس تا اين زمان در سايهء اين دولت قرار دارد . موطنى بزرگ به پهناى بلاد جريد است و هواى آن از سواحل درياى محيط تا نيل مصر از آن سوى خط استوا در جنوب سرازير مىشود و تا اسكندريه به هم پيوسته است . اين سرزمين در جنوب جبال درن است داراى آباديها و روستاها و مزارع و كشتزارها و شهرها و دژها . رود سوس از وسط آن مىگذرد ، از ميان كوه در جايى ميان كلاوه و سكسيوه به راه مىافتد و در زمين جارى است ، سپس به سوى مغرب مىپيچد و به درياى محيط مىريزد در دو سوى رود مزارع است و مردم آنجا نيشكر به عمل مىآورند . ميان مصب رود ماسه و مصب اين رود دو منزل است به سوى جنوب بر ساحل درياى محيط . در آنجا رباط ماسه است مكانى است مشهور و محل آمد و شد اوليا و عباد . عامه مىپندارند كه خروج فاطمى از آنجاست . از آنجا تا زاويه‌هاى فرزندان بو نعمان دو منزل است به سوى جنوب بر ساحل دريا و بعد از آن مصب ساقية الحمراء است و آنجا پايان جولان عربهاى معقل است هنگامى كه به زمستانگاه مىروند . در رأس وادى سوس جبل زكندر است كه جنوب جبل كلاوى است . در جنوب جبال درن ، جبال نكيسه است كه به جبال درعه مىپيوندد و آخر آنها در جانب شرقى به ابن حميدى معروف است . رود نول از كوههاى نكيسه جارى است و به سوى مغرب جريان مىيابد تا به دريا مىريزد . در كنار آن تا كاوصت است كه محل جمع آمدن بردگان و كالاهاى جنوب است . در هر سال يك روز در آنجا بازار تشكيل مىشود و بازرگانان از آفاق عالم مىآيند . در اين عهد نيز به همان شهرت بر جاى است .\r\nشهر ايفرى در دامنهء كوه نكيسه است . ميان آن و تا كاوصت دو منزل است .\r\nسرزمين سوس جولانگاههاى كزوله و لمطه است . لمطه در جانب درن است و كزوله\r\n\r\n\r\n","description":"","footnote":"\r\n[ ( 1 ) 
  ] در نسخهء  B  يرتيانى .\r\n","page_name":" 295 ","page_number":315},
  {"content":"\r\n\r\nدر جانب بيابان و ريگستان . چون قبيلهء معقل بر سرزمين سوس مسلط شد آن را به چند موطن تقسيم كرد . شبانات به كوههاى درن نزديكتر است و قبايل لمطه از حليفان ايشان‌اند و كزوله از حليفان ذوى حسان . امروز نيز اوضاع بر همان منوال است . و بيد اللّه تصاريف الامور .\r\n\r\nخبر از دولت بنى ابو حفص ملوك افريقيه از موحدين و سرآغاز كار و سرگذشت ايشان\r\nپيش از اين گفتيم كه قبايل مصامده در كوه درن و حوالى آن بسيارند چون : هنتاته و تينملل و هرغه و كنفيسه و سكسيوه و كدميوه و هزرجه و وريكه و هزميره و ركراكه و حاحه و بنى ماغوس و كلاوه و غير ايشان كه در شمار نگنجند . بعضى از اينان پيش از اسلام و بعد از اسلام در زمرهء رؤسا و ملوك بودند . هنتاته از بزرگترين و پر شمارترين و نيرومندترين قبايل است اينان در دعوت امام مهدى محمد بن تومرت از سابقين بودند و در پايه گذارى دعوت او و حكومت عبد المؤمن بعد از او تأثيرى بسزا داشتند . - و ما در اخبار ايشان گفتيم - نام هنتات جد ايشان به زبان مصامده ينتى بود و بزرگ ايشان در عهد امام مهدى شيخ ابو حفص عمر بود . بيدق گويد كه نام او به زبان ايشان فاصكات بوده است .\r\nهنتاته در اين عهد مىگويند كه نام جدشان فاصكات بوده و او در ميان قوم مردى بزرگ و متبوع بوده است و نخستين كسى بوده از ميان آن قوم كه با مهدى بيعت كرده است .\r\nآنگاه يوسف بن وانودين و ابو يحيى بن بكيت و ابن يغمور و غير ايشان از مصامده از پى او آمدند . اينان از اصحاب خاص مهدى شدند و به العشرة السابقين شهرت يافتند . ابو حفص عمر در ميان ياران مهدى قرين عبد المؤمن بود و مزيت عبد المؤمن بر او جز از حيث هم صحبتى مهدى چيز ديگرى نيست .\r\nاما در ميان مصامده ابو حفص عمر بى هيچ سخن بزرگتر از همه است . موحدين او را الشيخ مىخواندند آن سان كه مهدى را الامام و عبد المؤمن را الخليفه . اين سه نام هر سه گواه اشتراك ايشان در جلالت قدر است .\r\nدر باب نسب ابو حفص عمر گفته‌اند : عمر بن يحيى بن محمد بن وانودين بن على بن احمد بن والال بن ادريس بن خالد بن اليسع بن الياس بن عمر بن وافتن بن محمد بن نجية بن كعب بن محمد بن سالم بن عبد اللّه بن عمر بن الخطاب . نسب او را ابن نخيل و جز او از موحدين بدين سان بر شمرده‌اند . معلوم است كه اين نسبهاى قرشى در ميان مصامده چيزى مجعول است و ما علت اين پيوند زدن انساب را به يك ديگر از جهت عصبيت در مقدمهء كتاب آورده‌ايم .\r\nچون امام مهدى بن تومرت به هلاكت رسيد و عبد المؤمن را به جانشينى خود برگزيد ، عبد المؤمن از عصبيت مصامده به دور بود و تنها برتريش آن بود كه مهدى او را برگزيده بود و به دو اختصاص داشت . از اين رو مرگ مهدى را پنهان داشتند تا عبد المؤمن بتواند مصامده را\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nبا خود يار كند و مطيع خود سازد . عبد المؤمن سه سال در اين مرحله درنگ كرد . آنگاه ابو حفص عمر گفت ما تو را بر خود مقدم داشتيم همچنانكه امام تو را مقدم داشته بود ، بدان كه امر او مطاع و مجراست . سپس بيعت خود را با او اعلام داشت و بدين گونه همهء مصامده اطاعت كردند و بيعت نمودند . در ايام عبد المؤمن و پسرش يوسف ، بست و گشاد كارهاى مهم به دست او بود و با وجود او در حوادث و مشكلاتى كه پيش مىآمد به ديگرى نياز نمىافتاد .\r\nعبد المؤمن در نبردها او را مقدم مىداشت و او پيروزمند باز مىگرديد . هنگامى كه آهنگ فتح مغرب اوسط داشت ، پيش از فتح مراكش به سال 535 او را بر مقدمه فرستاد . در اين نبرد همهء زناته چون بنى ومانوا و بنى عبد الواد و بنى ورسيفان و بنى توجين و غير ايشان ، در منداس براى جنگ با موحدين گرد آمده بودند . او زناته را پس از اينكه كشتار بسيار كرد به آيين مهدى در آورد . به هنگامى كه عبد المؤمن مىخواست به مراكش داخل گردد ، كسى در ماسه بر او خروج كرده بود و بسيارى از سران غوغا به گرد او جمع شدند و گمراهى او در آن نواحى شايع شده بود و كارش بالا گرفته بود ، عبد المؤمن شيخ ابو حفص را به دفع او و ريشه كن كردن آثار غوايت او بر مقدمه فرستاد .\r\nچون عبد المؤمن آهنگ حركت به افريقيه داشت در سفر نخستين تا با ابو حفص مشورت نكرد و او تصويب ننمود پاى در ركاب نياورد . و چون از افريقيه باز گرديد و پسر خود محمد را به وليعهدى اختيار كرد و موحدين با او به مخالفت برخاستند و ولايت‌عهدى پسرش را انكار كردند ، ابو حفص را كه در اندلس بود فراخواند و او بود كه موحدين را به بيعت با محمد وادار نمود و اشارت كرد كه هيلاتن هرغى سر مخالفان را بكشد ، عبد المؤمن نيز او را بكشت و ولايت‌عهدى محمد را مخالفى نماند . چون عبد المؤمن در سال 554 براى بار دوم به عزم فتح مهديه رهسپار افريقيه شد ، شيخ ابو حفص را به جاى خود در مغرب نهاد . از وصاياى عبد المؤمن به پسرش يكى اين بود كه مىگفت كه « از اصحاب امام جز دو تن باقى نمانده‌اند : يكى ابو حفص عمر بن يحيى است و يكى يوسف بن سليمان . اما عمر يكى از علماى شماست و اما يوسف او را با لشكرى به اندلس بفرست تا از او راحت گردى . همچنين با هر يك از مصامده كه تو را ناخوش آمد چنين معامله كن . اما ابن مردنيش اگر به تو كارى نكرد به او كارى نداشته باش و منتظر فرا رسيدن مرگش باش ، افريقيه از عرب خالى گردان و همه را به بلاد مغرب كوچ بده آنان را براى جنگ با ابن مردنيش اندوخته دار چه بسا به آنان نيازت افتد . » چون ابو يعقوب يوسف بن عبد المؤمن امارت يافت شيخ ابو حفص از بيعت با او باز ايستاد ، موحدين نيز با درنگ او درنگ كردند تا آنگاه كه امر جانشينى او به اثبات رسيد .\r\nپس شيخ ابو حفص بيعت كرد و ديگران نيز بيعت نمودند و بيعت او براى يوسف و قومش بهترين بشارتها بود . در سال 563 او را امير المؤمنين خواندند .\r\nچون يوسف بن عبد المؤمن به امارت رسيد و در سال 562 فتنه‌ها در كوهستان غماره\r\n\r\n","description":"","footnote":"","page_name":" 297 ","page_number":317},
  {"content":"\r\n\r\nو صنهاجه سر برداشته بود و عامل آنها سبع بن منغفاد بود ، شيخ ابو حفص به دفع او مأمور شد .\r\nنخست لشكر فرستاد سپس خود به تن خويش بيرون آمد و از لشكر دشمن بسيارى را به قتل آورد و فتح را چنان كه گفتيم كامل ساخت .\r\nيوسف بن عبد المؤمن در سال 564 خبر يافت كه پادشاه مسيحيان بر اندلس تاخته است و شهر بطليوس را تصرف كرده است . آهنگ آن كرد كه براى حمايت شهر از آب بگذرد .\r\nابتدا لشكر موحدين را به فرماندهى شيخ ابو حفص بفرستاد و خود به قرطبه فرود آمد . و السيدهايى را كه در اندلس بودند فرمود كه هر چه شيخ ابو حفص مىگويد چنان كنند . پس بطليوس را از تنگناى محاصره برهانيد . او را در جهاد در آن بلاد مقاماتى مذكور است .\r\nچون در سال 571 از قرطبه به حضرت باز گشت در راه كه مىآمد ، در سلا درگذشت خدايش بيامرزاد . او را در سلا به خاك سپردند . پسرانش بعد از او امارت مغرب و افريقيه و اندلس يافتند و با ساداتى از فرزندان عبد المؤمن به كارهاى ملك پرداختند . مثلا المنصور ابو يوسف يعقوب پسر او ابو سعيد را ، در آغاز حكومت خود امارت افريقيه داد . اخبار او را با ابن عبد الكريم شورشگر در مهديه ، آورديم . و يحيى بن ابى محمد عبد الواحد را وزارت خويش داد و در نبرد ارك در سال 591 بر مقدمهء لشكر او بود و در آن روز آنچنان صبر و ثباتى نشان داد كه ياد آن در خاطره‌ها بماند و در همان نبردها به شهادت رسيد و فرزندانش به بنى الشهيد تا ابد الدهر شهرت يافتند و تا به امروز در تونس مشهورند . چون محمد الناصر به سال 601 از غلبه ابن غانيه بر تونس خبر يافت به افريقيه لشكر راند و آنجا را باز پس گرفت . سپس به مهديه لشكر برد . عربها به خلاف او برخاستند . ابن غرنيه آنان را گرد آورد و به قابس تاخت .\r\nالناصر ، ابو محمد عبد الواحد بن شيخ ابو حفص را با سپاهى از موحدين به آن سو فرستاد . ابو محمد در تاجرا از نواحى قابس ، در سال 602 بر ابن غانيه شكستى سخت وارد آورد و بسيارى را بكشت و اسير كرد . هم در اين پيكار جباره برادر ابن غانيه كشته شد . از آن ميان ابو زيد بن يوسف بن عبد المؤمن را كه والى تونس بود و به اسارت ابن غانيه در آمده بود ، از اسارت برهانيد ، و نزد محمد الناصر كه مهديه را در محاصره داشت باز گرديد و آمدن او سبب فتح شهر شد .\r\nاين امر سبب شد كه الناصر شيخ ابو محمد عبد الواحد را - چنان كه بعد از اين خواهيم گفت - امارت افريقيه دهد .\r\n\r\nخبر از امارت ابو محمد عبد الواحد بن شيخ ابو حفص عمر در افريقيه و اين آغاز كار ايشان در افريقيه است\r\nچون ابن غانيه و يارانش بر افريقيه چنگ انداختند و بر شهرهاى آن مستولى شدند و ابن غانيه تونس را محاصره كرد و تصرف نمود ، السيد ابو زيد امير تونس را اسير كرد . محمد الناصر در سال 601 - چنان كه گفتيم - از مغرب بيامد و آنجا را بازپس گرفت و ايشان را از\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nآن نواحى براند . سپس بر در شهر مهديه خيمه زد و شهر را محاصره نمود . ابن غانيه ذخاير اموال و زن و فرزند خويش در آنجا نهاده بود و در خلال اين احوال با ياران خود به تصرف قابس رفته بود . محمد الناصر ، ابو محمد عبد الواحد را با سپاهى از موحدين فرستاد و ابو محمد از تاجرا در حوالى قابس بر ابن غانيه تاخت و لشكرش را منهزم ساخت و بر لشكرگاهش مستولى شد هر چه بود به تاراج برد و السيد ابو زيد را از اسارت ايشان برهانيد و به نزد محمد الناصر كه مهديه را محاصره كرده بود پيروزمند باز گرديد . چون مردم مهديه در روز ورود او آن همه غنايم و اسيران ديدند ، حيرت كردند و بر دست و پاى بمردند و در خواستند كه امان يابند و تسليم شوند . پس فتح مهديه به پايان آمد و محمد الناصر به تونس باز گرديد و يك سال در آنجا بماند تا سال 603 به نيمه رسيد . در اثناى اين احوال السيد ابو اسحاق برادر خود را براى تعقيب مفسدين و محو آشوب ايشان روانه ساخت او نيز برفت و تا آن سوى طرابلس را زير پى سپرد و بنى دمر و مطماطه و نفوسه را سركوب كرد و بر زمين سرت و برقه مشرف شد و به سويقهء ابن مذكور رسيد . ابن غانيه به صحراى برقه راند و خبرش منقطع گرديد و سيد ابو اسحاق به تونس بازگشت محمد الناصر آهنگ مغرب نمود . در حالى كه افريقيه در سايهء فرمان او غنوده بود و مردم در خيمهء حمايت او آرميده بودند . در اين حال دريافت كه ابن غانيه از پس او به افريقيه باز گرديده و مراكش را تا آنجا راه درازى است . پس نياز به مردى است كه به جاى او در مغرب بماند و دستگاه خلافت را از آسيب دشمن حفظ كند و بازار ملك را گرم نگهدارد اختيارش بر ابو محمد عبد الواحد بن شيخ ابو حفص عمر افتاد . محمد الناصر از خدمات او و پدرش در دولتشان بى خبر نبود و مىدانست كه كار بنى عبد المؤمن جز به يارى فرزندان شيخ ابو حفص و همدلى ايشان صورت نبندد و پدرش ابو يعقوب يوسف المنصور شيخ ابو محمد را به او و برادرانش وصيت كرده بود و چون كارى پيش مىآمد او را به جاى خود به نماز صبح مىفرستاد .\r\nو امثال اين امور .\r\nشيخ ابو محمد [ 1 
  ] از اين امر آگاه شد و امتناع كرد . محمد الناصر خود رو در رو با او سخن گفت ، عذر آورد . آنگاه فرزند خود يوسف را فرستاد . شيخ ابو محمد يوسف بن الناصر را اكرام كرد و پذيرفت بدان شرط كه پس از انجام امور افريقيه به مغرب باز گردد و در عزل و نصب رجال آزاد باشد و آنچه مىكند دگرگون نگردد . محمد الناصر شروط او قبول كرد و در ميان مردم ندا در دادند و ولايت او را اعلام كردند و در ميان موحدين پرچم او افراشته گرديد .\r\nمحمد الناصر رهسپار مغرب شد . و شيخ ابو محمد از بجايه از او جدا شد و در دژ تونس در روز شنبهء دهم شوال سال 603 بر مسند امارت نشست و اوامر خود را صادر نمود . ابو عبد اللّه محمد بن احمد بن نخيل را به دبيرى خويش برگزيد . ابن غانيه به نواحى طرابلس باز گرديد و ياران\r\n\r\n\r\n","description":"","footnote":"\r\n[ ( 1 ) 
  ] پ : ابو عمرو .\r\n","page_name":" 299 ","page_number":319},
  {"content":"\r\n\r\nخود را از اعراب بنى سليم و بنى هلال گرد آورد . در ميان اتباع او يكى هم محمد بن مسعود البلط از دواوده بود . اينان به آشوب و فتنه‌گرى آغاز كردند . شيخ ابو محمد در سال 604 با سپاه موحدين عازم پيكار او شد . بنى عوف از سليم به نبرد او آمدند . اينان قبايل مرداس و علاق بودند . نبرد در شبرو آغاز شد و سراسر روز ادامه داشت و هر دو طرف نيك پايدارى كردند . در پايان روز سپاه ابن غانيه پراكنده شد . موحدين و عرب از پى او رفتند و اموالشان را به تاراج بردند . شيخ ابو محمد پيروزمند با غنايم بسيار به تونس باز گرديد . فتحنامه به محمد الناصر نوشت و خواست كه به وعدهء خويش وفا كند و كار اين نواحى به ديگرى واگذارد .\r\nمحمد الناصر او را سپاس گفت و عذر آورد كه اكنون در مغرب سخت گرفتار است و تعويض او ميسر نيست و به زودى در اين امر خواهد نگريست . آنگاه اموال و جامه‌هايى فرستاد كه انفاق كند يا عطا دهد . مبلغ اين اموال دويست هزار دينار و هزار و هشتصد و دو جامه و سيصد شمشير و صد اسب و اين غير از آن چيزى بود كه از سبته و بجايه براى او فرستاده بود . و وعده داد كه بر آن خواهد افزود . تاريخ اين نامه‌ها سال 605 بود و ابو محمد همچنان به كار خود مشغول بود و ميان او و يحيى بن غانيه الميورقى حوادثى پديد آمد كه به ذكر آن خواهيم پرداخت .\r\n\r\nواقعهء تاهرت و اقدام شيخ ابو محمد بن ابى حفص در تلافى و باز پس گرفتن غنايم\r\nچون يحيى بن غانيه از واقعهء شبرو برهيد ، آهنگ آن كرد كه به بلاد زناته در نواحى تلمسان رود . اين امر مقارن با وصول السيد ابو عمران بن موسى بن يوسف بن عبد المؤمن بود كه از مراكش به امارت آن ديار گماشته شده بود و اينك براى نگريستن در امور و جمع آورى خراج به بلاد زناته رفته بود . شيخ ابو محمد به ابو عمران نامه نوشت و او را از ابن غانيه بر حذر داشت و گفت كه متعرض او نشود ولى ابو عمران به سخن او گوش نداد و به تاهرت راند .\r\nابن غانيه نيز با سپاه خود به تاهرت آمد . سپاهيان ابو عمران موسى پراكنده شدند و زناته به دژهاى خود گريختند و ابو عمران نيز كشته شد و تاهرت ويران و تاراج شد و از آن پس روى آبادى نديد . ابن غانيه با غنايم و اسيران بسيار كه به دست آورده بود رهسپار افريقيه شد .\r\nشيخ ابو محمد راه بر آنان بگرفت و بسيارى از ملثمين را كشت و اسيران را آزاد كرد و غنايمى را كه به دست آورده بودند از ايشان بستد . بقاياى لشكر به طرابلس بازگشتند و كارشان به كجا كشيد ؟ سخنى است كه بدان خواهيم پرداخت .\r\n\r\nواقعهء نفوسه و هلاكت عربها و ملثمين در آنجا\r\nابن غانيه پس از واقعهء شبرو و فتح تاهرت به دست شيخ ابو محمد ، خويشتن از دست او برهانيد و به حوالى طرابلس رفت . بقاياى ملثمين و اتباع عرب او به او پيوستند . همچنين دواوده از رياح\r\n\r\n","description":"","footnote":"","page_name":" 300 ","page_number":320},
  {"content":"\r\n\r\nنيز كه رئيسشان محمد بن مسعود البلط بود ، با او يار شدند . عزم آن كردند كه بار ديگر جنگ را از سر گيرند و پيمان بستند كه از صبر و ثبات دريغ نورزند . آنگاه به راه افتادند و اعراب را در هر ناحيه كه بودند به استمالت و مهربانى با خود يار كردند تا جماعات انبوهى از رياح و زغب و شريد و عوف و دباب و نفاث بر ايشان گرد آمدند . آنگاه آهنگ افريقيه كردند ولى شيخ ابو محمد بر ايشان پيشى گرفت و قبل از رسيدن آنان در سال 606 از تونس خارج شد و شتابان بيامد . در دامنهء كوه نفوسه دو سپاه بر يك ديگر زدند و پيكار سخت شد . چون تنور جنگ تافته گرديد ابو محمد بر خيمه‌هاى ايشان حمله كرد و بعضى از فرق چون بنى عوف و بنى سليم نيز به دو پيوستند و صفوف لشكر ابن غانيه درهم ريخت . موحدين به تعقيب ايشان پرداختند تا شب تاريك شد و با غنايم و اسيران باز گرديدند . و چادرنشينان عرب نيز به اسارت در آمدند .\r\nاينان را ابن غانيه به عنوان سياهى لشكر با خود آورده بود اكنون به دست موحدين گرفتار آمدند و زنانشان به اسارت افتادند .\r\nدر نبرد ، جمع كثيرى از ملثمين و زناته و عرب كشته شدند . در زمرهء كشتگان بود :\r\nعبد اللّه بن محمد بن مسعود البلط بن سلطان ، شيخ دواوده و پسر عمش حركات بن ابى شيخ بن عساكر بن سلطان و شيخ بنى قره و جرارين و يغزن بزرگ مغراوه و محمد بن الغازى بن غانيه .\r\nابن غانيه خوار و زبون و در هم شكسته باز گرديد . شيخ ابو محمد و سپاه موحدين نيز پيروزمند و مغرور ميدان جنگ را ترك گفتند .\r\nكار ابو محمد در افريقيه بالا گرفت و علل فساد و ريشه‌هاى آشوب در آن سرزمين را بركند و خراج آن به حد كمال استيفا كرد . در خلال اين احوال نبردهاى ابو محمد مدت گرفت و در تمام مدت ، يك بار هم به هزيمت نرفت . در اين احوال الناصر بمرد و پسر خردسالش يوسف به جايش نشست و المستنصر لقب گرفت و مشايخ به سبب خردساليش به او تحكم مىكردند . فرمانروايان مراكش سرگرم فرونشاندن فتنهء بنى مرين شدند و امور افريقيه را به شيخ ابو محمد سپردند و به ثروت و نيروى او اعتماد كردند . او نيز اوضاع افريقيه را در ضبط آورد و يوسف براى نفقات و بذل و بخششهاى او اموالى برايش گسيل داشت . ابو محمد بر اين حال ببود تا سال 618 كه ديده از جهان فرو بست .\r\n\r\nخبر از مرگ شيخ ابو محمد بن شيخ ابو حفص و حكومت پسرش عبد الرحمان\r\nوفات شيخ ابو محمد در آغاز سال 618 واقع شد . چون ديده بر هم نهاد مردم به هم بر آمدند و موحدين براى انتخاب جانشين او به مشورت پرداختند و به دو گروه تقسيم شدند گروهى ابو زيد عبد الرحمان بن شيخ ابو محمد را به جانشينى او برگزيدند و گروهى طرفدار امارت ابراهيم پسر عم او اسماعيل بن شيخ ابو حفص بودند . چندى در ترديد و گفتگو سپرى شد عاقبت\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nهمگان با امير ابو زيد عبد الرحمان بن شيخ ابو محمد موافقت كردند و با او بيعت نمودند و به جاى پدر نشاندند . با انتخاب او اوضاع آرامش يافت و امير دامن اقدام بر كمر زد و دست عطا بگشود و شاعران را جايزه داد . ابو عبد اللّه بن ابى الحسين را به دبيرى برگزيد و او ماجرا به يوسف المستنصر نوشت . عبد الرحمان براى تمهيد امور نواحى و حراست اطراف مملكت با سپاه خود در حركت آمد ولى پس از سه ماه كه از حكومتش گذشته بود نامهء مستنصر كه او را از حكومت عزل كرده بود برسيد - و ما در اين باب سخن خواهيم گفت - عبد الرحمان بن شيخ ابو محمد با برادران و دبيرش ابو عبد اللّه بن ابى الحسين به مغرب رفت و به مراكش پيوست .\r\n\r\nخبر از حكومت سيد ابو العلا بر افريقيه و پسرش ابو زيد بعد از او و اخبار ايشال و اعتراض ايشال در دولت حفصيه\r\nچون خبر مرگ ابو محمد بن ابى حفص به مراكش رسيد با عزل السيد ابو العلا از اشبيليه و احضار او به مراكش مقارن افتاد المستنصر بر او خشم گرفته بود . او ابو العلا ادريس بن يوسف بن عبد المؤمن برادر يعقوب المنصور و عبد الواحد مخلوع بود كه بعد از يعقوب به امارت رسيد ابو العلا براى بهبود اوضاع و احوال خويش به وزير ابن المثنى توسل جست او نيز نزد خليفه شفاعت كرد تا فرمان حكومت افريقيه به نام او صدور يافت . نامهء ولايت او به افريقيه رسيد و نيز در آن نامه ابراهيم بن اسماعيل بن شيخ ابو حفص به نيابت او معين شده بود كه تا آمدن او به افريقيه عهده‌دار كارها گردد و هم در آن نامه آمده بود كه فرزندان شيخ ابو محمد به حضرت حركت كنند . نامه در ماه ربيع الاول سال 618 خوانده شد و ابراهيم بن اسماعيل به نيابت برخاست و احمد المشطب را به وزارت خويش برگزيد . برخى از خواص او بر او چيرگى يافتند و او را به سختگيرى نسبت به خويشاوندان واداشتند و او با فرزندان شيخ ابو محمد رفتارى ناشايست در پيش گرفت و مىپنداشت دولت او امتداد خواهد يافت . السيد ابو العلا در ماه ذو القعدهء همان سال به افريقيه رسيد و در دژ تونس فرود آمد و پسرش السيد ابو زيد در قصر ابن فاخر در درون شهر قرار گرفت و كارها ترتيب داد .\r\nپس از يك ماه محمد بن نخيل دبير شيخ ابو محمد را و برادرانش ابو بكر و يحيى را گرفت و اموالشان را مصادره نمود و املاك و عقارشان در تصرف آورد . يوسف المستنصر از او خواسته بود كه چون به تونس رفت چنين كند . زيرا در ايام رياستش در خدمت شيخ ابو محمد از او شكايتها كرده بودند و نامه‌ها نوشته بودند . ابو العلا همه را در بند كشيد سپس او و برادرش يحيى را يك ماه پس از زندانى شدنشان بكشت . محمد بن نخيل از زندان گريخته بود ولى او را گرفتند و كشتند . ابو بكر را به زندان زير زمينى مهديه بردند و در آنجا زندانى كردند .\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nدر سال 619 السيد ابو العلا با سپاه موحدين به نواحى قابس رفت تا ريشهء فتنهء ابن غانيه را بر كند و به قصر العروسيين وارد شد ، و پسر خود السيد ابو زيد را با سپاهى از موحدين به درج و غدامس در بلاد صحرا فرستاد تا خراج آن را گرد آورند . و در همان حال لشكرى براى جنگ با ابن غانيه به ودان گسيل داشت . وعده نهاد كه چون از غدامس باز گردد در آنجا به آن لشكر پيوندد . در راه ، اعراب به تحريك ابن غانيه چند بار با آنان در آويختند . با مالى كه ابن غانيه بذل كرده بود سپاه از هم گسست و سپاهيان به قابس رفتند و السيد ابو زيد در غذامس بود كه خبر پراكنده شدن لشكر به او رسيد . او نيز نزد ابو العلا پدر خود آمد و ماجرا باز گفت . ابو العلا سردار لشكر را بسى سرزنش كرد و قصد كشتن او نمود . ولى او را بيمارى عارض شد و به تونس باز گرديد . در آنجا خبر يافت كه ابن غانيه از ودان به سوى زاب در حركت آمده است و اهل بسكره به فرمانش در آمده‌اند . السيد ، ابو زيد را با سپاه موحدين به سوى او روانه نمود . ابن غانيه به درون ريگستان رفت و به دو دسترسى نيافتند .\r\nالسيد ابو زيد به بسكره باز گرديد و به پاداش گناهى كه مردم بسكره كرده بودند شهر را تاراج و ويران نمود و به تونس بازگشت . آنگاه گفتندش كه ابن غانيه به اطراف افريقيه بازگشته است و اخلاطى از عرب و بربر بر او گرد آمده‌اند . السيد ابو زيد را با سپاه به سوى او فرستاد . ابو زيد در قيروان فرود آمد ولى ابن غانيه از آن سو به تونس لشكر آورد .\r\nالسيد ابو زيد كه جماعاتى از عرب و هواره با زن و فرزند و مواشى خود با او بودند قصد او كرد و در آغاز سال 621 نبرد در گرفت . موحدين جنگ را نيك پاى داشتند و هواره و شيخشان بعرة بن حناش جانفشانيها كردند . ملثمين شكست خوردند و جنگ با كشته شدن بسيارى از اصحاب ابن غانيه پايان گرفت و موحدين بر لشگرگاهشان مستولى شدند .\r\nدر تونس خبر درگذشت السيد ابو العلا به پسرش ابو زيد رسيد . ابو العلا در ماه شعبان سال 620 مرده بود . چون ابو زيد از نبرد ابن غانيه فراغت يافت به تونس باز گرديد و ديگر به تعقيب او نپرداخت . از آنجا خبر مرگ پدر و شكست ملثمين را به يوسف المستنصر نوشت .\r\nالمستنصر او را عزل كرده بود و ابو يحيى بن ابى عمران تينمللى را به جاى او منصوب كرده بود و او خبر نداشت . المستنصر پس از آن در سال 620 بمرد و عبد الواحد المخلوع ابن يوسف بن عبد المؤمن به جاى او نشست . او آن فرمان را لغو كرد و به ابو زيد نامه نوشت كه در مقام خويش باقى بماند . عبد الواحد دست او را در كارها گشاده گردانيد تا هر چه خواهد بر مردم ستم كند . اين امر سبب شد كه مردم از او رويگردان شدند و بزرگان برميدند . بخصوص با رفتار ناپسندى كه با خاندان ابو محمد بن ابى حفص كرده بود مردم با او دل بد كرده بودند .\r\nتا آنگاه كه او را عزل كرد و چنان كه خواهيم گفت ديگرى را به جاى او معين كرد .\r\nابو زيد بن ابو العلا با همهء اموال و ذخاير و زن و فرزند خويش به كشتى نشست و به مراكش رفت .\r\n\r\n","description":"","footnote":"","page_name":" 303 ","page_number":323},
  {"content":"\r\n\r\n\r\nخبر از حكومت ابو محمد عبد اللّه بن ابو محمد بن عبد الواحد بن شخ ابو حفص و حوادث دولت او\r\nچون ابو محمد عبد الواحد المخلوع به هلاكت رسيد و ابو محمد عبد اللّه العادل حكومت يافت ، ابو محمد عبد اللّه بن ابى محمد عبد الواحد امارت افريقيه يافت ، يحيى بن اطاس تينمللى را امارت بجايه داد و ابن يغمور را از آنجا عزل كرد و به ابو زيد نوشت كه بيايد . ابو محمد عبد اللّه به پسر عمش موسى بن ابراهيم بن شيخ ابو حفص نوشت كه تا هنگامى كه او برسد از سوى او نيابت كند - السيد ابو زيد در ماه ربيع الاخر سال 623 بيرون آمد و ابو عمران موسى در فرمانروايى افريقيه مستقل شد و اين نيابت نزديك به هشت ماه مدت گرفت . در اين هنگام ابو محمد عبد اللّه از مراكش به افريقيه رسيد .\r\nچون ابو محمد عبد اللّه به بجايه رسيد ، برادر خود امير ابو زكريا يحيى را از پيش فرستاد تا طبقات مردم را به استقبال او بسيج كند . پس در ماه شعبان همان سال به تونس رسيد .\r\nدر راه كه به تونس مىرفت قبيلهء ولهاصه را سركوب نمود . رؤساى ايشان فرزندان شداد ، گرد آمده بودند تا در ناحيهء بونه راه بر او بگيرند . ابو محمد برادر خود امير ابو زكريا يحيى را براى بر افكندن آنان و بيرون آوردن طبقات مردم تونس جهت استقبال بفرستاد . در ماه رمضان امير ابو زكريا با طبقات مردم بيرون آمدند و در طيف او را ديدار كردند . ابو محمد عبد اللّه در ماه ذو القعده ، يعنى اواخر آن سال به تونس رسيد . ابو عمران از نيابت به يكسو شد . سپس برادرش ابو ابراهيم در ماه صفر سال 624 از مغرب برسيد ، او را بر بلاد قسطيله امارت داد و برادر ديگر خود امير ابو زكريا يحيى را بر قابس و حوالى آن . اين واقعه در ماه جمادى الاول همان سال بود . ابو محمد عبد اللّه بعد از استقرار در تونس خبر يافت كه ابن غانيه به جنگ داخل بجايه شده و از آنجا به تدلس تخطى كرده و در آن نواحى آشوب و تاراج به راه انداخته است .\r\nابو محمد عبد اللّه برادران خود را چنان كه گفتيم منشور امارت داد و خود از تونس بيرون آمد .\r\nو به فحص ابه در آمد و بر سر قبيلهء هواره تاخت . زيرا گفته بودند سعى در فساد دارند . دست لشكريان خود بر آنان گشوده داشت . مشايخشان را در بند كشيد و به مهديه فرستاد . سپس در پى ابن غانيه روان شد تا به بجايه رسيد . اوضاع آن سامان آرامش يافت . سپس رهسپار متيجه و مليانه گرديد . در آنجا خبر يافت كه ابن غانيه قصد سجلماسه دارد . از آنجا به تونس باز گرديد و در رمضان سال 624 به شهر در آمد و همچنان زمام حكومت بر دست داشت تا امير ابو زكريا بر او بشوريد و بر او غلبه يافت و ما در اين باره سخن خواهيم گفت .\r\n\r\n","description":"","footnote":"","page_name":" 304 ","page_number":324},
  {"content":"\r\n\r\n\r\nخبر از امارت امير ابو زكريا يحيى بنيانگذار دولت آل ابو حفص در افريقيه و بر فرازندهء پرچم ايشان در فرمانروايى و اين آغاز دولت آنهاست\r\nچون العادل در سال 624 در مراكش كشته شد و با ابو العلاء ادريس المأمون در اندلس بيعت شد ، مأمون به نزد ابو محمد عبد اللّه كس فرستاد تا از او بيعت بستاند . نيز هر كه از موحدين در آنجاست بيعت كنند . المأمون حكومت خود را بر خلاف قانون آغاز كرد يعنى چند روز پيش از مرگ برادرش العادل دعوى خلافت كرد . ابو محمد نپذيرفت و رسولان او را باز گردانيد . المأمون به برادر او ابو زكريا يحيى هم كه فرمانرواى قابس بود چنين نامه‌اى نوشت و منشور امارت افريقيه را به او داد . ابو زكريا براى او بيعت گرفت . در اين باره ابن مكى بزرگ مشايخ قابس او را راهنمون بود . اين خبر به ابو محمد عبد اللّه رسيد و از تونس به سوى آنان روان گرديد . چون به قيروان رسيد ، موحدين حركت او را براى جنگ با برادرش نكوهش كردند و از گرد او پراكنده شدند و عزلش كردند و پيكى نزد برادرش ابو زكريا يحيى فرستادند و چون برسيدند با او بيعت كردند و او را به لشكرگاه خود بردند . ابو محمد عبد اللّه خود را خلع كرد . سپس امير ابو زكريا به تونس داخل شد و در ماه رجب سال 625 به شهر در آمد و ابو محمد را در قصر ابن فاخر جاى داد و كاتب او ابو عمرو را بگرفت . ابو عمرو را ابو محمد به دبيرى خويش برگزيده بود ولى بر انديشهء او غلبه يافت و او را بر ضد برادرش تحريك كرد . امير ابو زكريا او را به انواع عذابها معذب نمود تا به هلاكت رسيد . سپس برادر خود ابو محمد را از راه دريا به مغرب فرستاد و خود به استقلال زمام حكومت به دست گرفت و ميمون بن موسى هنتاتى را به وزارت خويش برگزيد و كارهايش استقامت گرفت .\r\n\r\nخبر از استقلال امير ابو زكريا يحيى در فرمانروايى\r\nچون ابو زكريا شنيد كه المأمون موحدين را در مراكش كشته است و مخصوصا از هنتاته و تينملل بسيارى را به قتل رسانيده ، حتى برادران خود ابو محمد عبد اللّه المخلوع و ابراهيم را كشته است ، و در باب عصمت ، عقيدهء مهدى را انكار كرده و ديگر عقايد او را چون اذان گفتن به زبان بربرى و گفتن كلماتى خارج از اذان در اذان صبح مردود دانسته و شكل درهم را از مربع به مدور تغيير داده و ديگر سنتهاى مهدى را بر افكنده و رسوم دعوت را ديگرگون ساخته و اصول دولت را مبدل نموده و نام امام را از خطبه و سكه بر انداخته و به آشكار او را لعنت كرده است ، آهنگ خلاف نمود . رسيدن اين اخبار با آمدن رسولان المأمون و خبر از ولايت او موافق افتاد . ابو زكريا رسولان را باز گردانيد و در سال 626 او را خلع كرد و به نام يحيى پسر برادر او محمد الناصر كه در جبال هساكره مىزيست دعوت نمود . ولى پس از چندى\r\n\r\n","description":"","footnote":"","page_name":" 305 ","page_number":325},
  {"content":"\r\n\r\nدريافت كه يحيى مردى ناتوان است اين بود كه خود دعوى استقلال كرد و بر ذكر امام مهدى بسنده نمود و خود را الامير خواند و بر سر مكتوبات خويش علامت خاص خود را رقم زد .\r\nسپس در سال 634 براى خود بيعت گرفت و نام خود بعد از نام امام مهدى در خطبه بياورد .\r\nولى فقط خود را امير مىخواند و المؤمنين را به آن نيفزود . اولياى دولت او در اين باب اصرار مىورزيدند كه « المؤمنين » را به « امير » بپيوندد و او امتناع مىكرد . تا آنجا كه يكى از شعرا در مطلع قصيده‌اى در مدح او اين بيت را آورد :\r\n الاصل بالامير المؤمنينا * فانت بها احق العالمينا \r\nابو زكريا آنان را از گفتن چنين سخنانى نهى نمود و تا پايان حكومتش بر همين منوال بود .\r\n\r\nخبر از فتح بجايه و قسنطينه\r\nچون امير ابو زكريا يحيى در تونس به استقلال فرمانروايى آغاز كرد و بنى عبد المؤمن را خلع كرد ، به سال 626 به قسنطينه رفت و چند روز شهر را در محاصره گرفت . سپس ابن علناس با او در نهان به گفتگو پرداخت و چنان كرد كه بتواند بناگاه به شهر در آيد و والى آن پسر سيد ابو عبد اللّه الخرصانى [ 1 
  ] بن يوسف العشرى را اسير كند . آنگاه ابن نعمان را بر آن امارت داد و خود به بجايه رفت و بجايه را فتح كرد و والى آن ابو عمران بن ابى عبد اللّه الخرصانى را در بند نمود و هر دو را از راه دريا به مهديه فرستاد . و در آنجا بر ايشان ارزاق و راتبه معين كرد و زن و فرزندانشان را با ابن اوماز [ 2 
  ] به اندلس فرستاد اينان در اشبيله مسكن گزيدند . محمد بن جامع و پسرش و پسر برادرش جابر بن عون بن جامع از شيوخ مرداس عوف را و نيز ابن ابى الشيخ بن عساكر از شيوخ دواوده را بسته در بند به مهديه روانه نمود . همهء اين اسيران در زندان زير زمينى محبوس شدند . برادر او ابو عبد اللّه اللحيانى كارگزار بجايه در زمرهء ياران او در آمد .\r\nو سپس مقامات بلند يافت آن سان كه چون از تونس بيرون مىرفت او را به جاى خود مىنهاد .\r\nو هم در اين سال وزير خود ميمون بن موسى را حبس كرد و اموالش را بستد و او را به قابس فرستاد و او مدتى در آنجا زندانى بود . سپس به اسكندريه تبعيدش كرد و به جاى او ابو يحيى بن ابى العلاء بن جامع را به وزارت برگزيد . چون ابو يحيى بمرد ابو زيد پسر برادر ديگرش را وزارت داد و اور در آن مقام ببود تا بمرد .\r\n\r\nخبر از هلاكت ابن غانيه و حركت سلطان ابو زكريا يحيى به بجايه و حكومت پسرش امير ابو يحيى زكريا بر آن\r\nچون امير ابو زكريا يحيى در افريقيه استقلال يافت و از فرمان بنى عبد المؤمن بيرون رفت همت به دفع يحيى بن غانيه از نواحى اعمال خود گماشت و او را از اطراف طرابلس و زاب و\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : الخرصانى .\r\n[ ( 2 ) 
  ] در نسخهء  B  : اومازير .\r\n","page_name":" 306 ","page_number":326},
  {"content":"\r\n\r\nواركلا براند . و چون در تعقيب ابن غانيه به وار كلا در آمد در آنجا مسجدى بنا كرد و سپاهيان خويش در آن اطراف فرود آورد تا مانع بازگشت او شود . ابن غانيه با پيروان خود از اعراب سليم و هلال و ديگر قبايل همچنان در جنگ و گريز بود تا در سال 631 درگذشت و نسلش برافتاد و خداوند آثار فتنهء او از روى زمين محو كرد . با مرگ او كار دولت حفيصه استقامت پذيرفت و ابو زكريا يحيى جاى پاى استيلا استوار كرد و استقرار يافت . آنگاه هواى تصرف مغرب در سرش افتاد . پس در سال 632 به عزم بلاد زناته در مغرب اوسط از تونس نهضت نمود و شتابان به بجايه راند و پس از درنگى در آنجا به الجزاير رفت و آن را فتح كرد و بر آن از سوى خود والى بر گماشت . سپس به بلاد مغراوه لشكر برد . بنى منديل بن عبد الرحمان به اطاعت او در آمدند ولى بنى توجين اظهار مخالفت نمودند از اين رو در بطحاء فرود آمد و سركوبشان نمود و رئيس ايشان عبد القوى بن العباس را بگرفت و در بند كرد و به تونس فرستاد و مغرب اوسط را زير پى سپردند و به مستقر خويش باز گرديد . چون از مغرب باز گرديد ، پسر خود امير ابو يحيى زكريا را امارت بجايه داد و در آنجا فرود آورد و يحيى بن صالح بن ابراهيم هنتاتى را به وزارت او برگزيد و عبد اللّه بن ابى تهدى را سمت مشاور او داد و عبد الحق بن ياسين را مسئول جمع آورى خراج نمود . همهء اينان از هنتاته بودند . آنگاه وصيت نامهء خويش را كه شامل نصايحى در باب دين و ملك و سياست بود برايش بفرستاد . نص اين وصيت نامه را به سبب نتيجهء شريفى كه در بر دارد و نيز به سبب غرابت معنى آن در آتيه خواهيم آورد .\r\n\r\nخبر از سطوت سلطان به هواره\r\nقبايل هواره را در افريقيه ، از آغاز فتح اسلامى ، به سبب كثرت افراد كر و فرى بود و دولت عبيديان را بدان علت كه در فتنهء ابو يزيد دست داشتند با آنان پيكار بود . و ما در اخبار ايشان خواهيم آورد . بقايايى از ايشان در كوه اوراس و بعد از آن در بلاد افريقيه و سرزمينهاى آن تا ابه و مرماجنه و سبته زندگى مىكردند . چون دولت صنهاجه به وسيلهء موحدين منقرض شد و اعراب هلال و سليم بر نواحى افريقيه غلبه يافتند . اين بقايا راه و رسم اعراب را برگزيدند و در لباس پوشيدن و ديگر امور ظاهرى و باديه‌نشينى از آنان تقليد نمودند . زبان خود را نيز رها كردند و به زبان عربى سخن گفتند تا آنجا كه آنچنان به فراموشيش سپردند كه گويى اصلا به چنان زبانى سخن نمىگفته‌اند . مغلوبان در اقتدا به كسانى كه بر آنان غالب شده‌اند چنين‌اند .\r\nهواره در آغاز دولت موحدين كه عبد المؤمن و قومش را پيروزى بود به آنان گرويدند و چون امير ابو زكريا در حكومت دعوى استقلال نمود و دولت از بنى عبد المؤمن به بنى ابو حفص منتقل شد سر از اطاعت برتافتند و از دادن خراج امتناع كردند و به راهزنى مشغول شدند و سلطان به كار ايشان پرداخت . ابو زكريا در سال 636 چنان نمود كه به غزا مىرود و\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nساكنان كوه اوراس را به خدمت فراخواند . آنان نيز در لشكرگاه او گرد آمدند . سپس با سپاه خود كه همه از موحدين و عرب بودند بر سر ايشان تاخت و جمعى را بكشت و جمعى را اسير نمود و اموالشان را بستد . رئيس ايشان ابو الطيب بعرة بن حناش در اين حمله كشته شد .\r\nبرخى نيز تا جان خويش برهانند هر چه داشتند بنهادند و بگريختند اين حمله سبب شد كه آن وحدت كه ايشان را بود نقصان يابد و باد شوكتشان فرونشيند و از آن پس سر به فرمان آورند .\r\n\r\nخبر از شورش هرغى در طرابلس و سرانجام كار او\r\nاين مرد از مشايخ موحدين بود و نامش يعقوب بن يوسف بن محمد الهرغى بود و ابو عبد الرحمان كنيه داشت . امير ابو زكريا او را امارت طرابلس و اطراف آن داده بود و سپاهى از موحدين با او همراه كرده بود كه او را از اعراب دباب از بنى سليم - حمايت كنند . ابو عبد الرحمان به كار پرداخت و به جمع آورى خراج از رعايا مشغول شد و جمعى از عرب و بربر را كه در آن حوالى بودند به كار گرفت و ميان او و جواهرى روابط دوستى برقرار شد . چون در سال 639 جواهرى كشته شد - چنان كه خواهيم گفت - يعقوب الهرغى بترسيد و چون امير ابو زكريا او را فراخواند از رفتن تن زد و برادر خود را نزد او فرستاد و اين امر بيشتر سبب تنافر گرديد . يعقوب هرغى چون وضع را چنان ديد از آنجا كه مقدار گزافى اموال خراج براى خود ضبط كرده بود و مردم شهر نيز از آن آگاهى داشتند دعوى خودكامگى و استقلال كرد . مردم را بيم آن بود كه پيشدستى كند و به يارى اعراب از آنان انتقام كشد . اين بود كه حمله آوردند و او و برادرش و پيروان و ياران ايشان را در شبى كه بامدادش آهنگ شورش داشتند دستگير نمودند و خبر به امير ابو زكريا دادند . از آنجا فرمان قتلشان صادر گرديد . همه را كشتند و سرهايشان را به سراى سلطان فرستادند و پيكرهايشان را از باروى طرابلس بياويختند تا عبرت بينندگان باشد .\r\nشعرا به تهنيت پيروزى در اين اقدام ، قصايد پرداختند .\r\nاز كسانى كه در اين واقعه كشته شدند يكى محمد پسر قاضى القضاة مراكش ابو عمران بن عمران بود . اين مرد به تونس آمد و آهنگ طرابلس نمود و به ابن هرغى رسيد .\r\nبعد از گرفتار شدن هرغى در حق او سعايت كردند كه خطبهء روز بيعت را او خوانده و همين سبب مرگ وى شد .\r\nدر مهديه مردى بود از داعيان ، معروف به ابو حمراء . به دليرى و سلحشورى مشهور بود . به فرماندهى ناوگان جنگى منصوب شد . چند بار به جنگ رفت . تا آنكه بيمش در دل كافران افتاد و سواحل مسلمانان از تجاوز ايشان در امان ماند و نام و آوازه‌اش در همه جا پيچيد . گفتند كه او نيز با جواهرى و هرغى رابطه داشته و قاضى مهديه ابو زكريا البرقى ، از دسيسه ايشان خبر داشته است . سلطان والى مهديه ابو على بن ابو موسى بن ابى حفص را به قتل او فرمان داد و گفت قاضى را دست بسته به حضرت فرستد . چون قاضى به تونس رسيد و\r\n\r\n","description":"","footnote":"","page_name":" 308 ","page_number":328},
  {"content":"\r\n\r\nسلطان در كار او به تحقيق پرداخت تبرئه شد . از اين رو او را به شهر خود باز فرستاد و در حضرت مرد ديگرى از سپاهيان بود كه در كار ايشان دخالت داشته بود و در قيام ايشان سعى كرده بود او نيز به قتل رسيد . اين مرد را با رحاب بن محمود ، امير دباب وابستگى بود . سلطان به يكى از حادثه‌جويان زناته فرمان داد كه او را بكشد . او نيز او را بى خبر و ناگهان بكشت و خونش هدر شد . آنگاه يك يك كسانى را كه در اين توطئه به نحوى دست داشته بودند بكشت تا ريشهء فساد بركنده شد و شوائب فتنه محو گرديد .\r\n\r\nخبر از بيعت بلنسيه و مرسيه و مردم شرق اندلس\r\nبه هنگام فرو نشستن باد قدرت بنى عبد المؤمن ابو جميل زيان بن ابى الحملات ، مدافع بن الحجاج بن سعد بن مردنيش در بلنسيه استقرار يافت و سيد ابو زيد بن سيد ابو حفص مغلوب او شد .\r\nهم در اين اوان بود كه ابن هود بر المأمون خروج كرد و المأمون با ابن هود به نبرد پرداخت و شورش ابن الاحمر در ناحيهء آراگون ( ارجونه ) بالا گرفت و اوضاع اندلس پريشان گرديد .\r\nو پادشاه قشتاله به ثغور اندلس از هر سو تجاوز آغاز كرد و پادشاه آراگون به بلنسيه لشكر برد و آن را محاصره نمود . در سال 633 دشمن را براى محاصرهء مسلمانان هفت موضع بود : دو موضع در بلنسيه و جزيرهء شقر و شاطبه و موضعى در جيان و موضعى در طبيره و موضعى در مرسيه و موضعى در لبله و موضعى در جنوه براى محاصرهء سبته .\r\nپادشاه قشتاله شهر قرطبه را گرفت و پادشاه آراگون بر بسيارى از دژهاى بلنسيه و جزيره پيروز شد و براى محاصرهء بلنسيه ، دژ انيشه را بنا نهاد و سپاه خود در آن مستقر ساخت و باز گرديد زيان بن مردنيش عزم آن كرد كه با لشكرى كه پادشاه در آن دژ نهاده است پيكار كند ، پس مردم شاطبه و شقر را بر انگيخت و به سوى ايشان رفت ولى مسلمانان شكست خوردند و بسيارى از ايشان كشته شدند . از جمله ابو الربيع بن سالم شيخ محدثين اندلس شهادت يافت و آن روز روزى عظيم بود . سپس لشكر دشمن دسته دسته به بلنسيه آمدند و پادشاه آراگون در سال 635 لشكر آورد و شهر را محاصره كرد و در فرو كوفتن آن سعى بسيار كرد . بنى عبد المؤمن در مراكش كارشان روى در تراجع نهاده بود و بنى ابو حفص در افريقيه قدرت يافته بودند . ابن مردنيش و مردم شرق اندلس ، امير ابو زكريا را به حمله ترغيب كردند و بيعت خود براى او فرستادند و ابن مردنيش كاتب خود فقيه ابو عبد اللّه بن الابار را به دادخواهى نزد او فرستاد . اينان بيامدند و بيعت خود اعلام كردند و آن روز از روزهاى ديدنى و فراموش ناشدنى در پايتخت بود . ابن الابار ، اين قصيدهء خود را با روى سين بخواند و از سلطان خواست كه در اين هنگام به داد مسلمانان رسد . و آن قصيده اين است :\r\n ادرك بخيلك خيل اللّه اندلسا * ان السبيل الى منجاتها درسا\r\nو هب لنا من عزيز النصر ما التمست * فلم يزل منك عز النصر ملتمسا \r\n\r\n","description":"","footnote":"","page_name":" 309 ","page_number":329},
  {"content":"\r\n\r\n و حاش مما تعانيه حشاشتها * فطالما ضاقت البلوى صباح مسا\r\nيا للجزيرة اضحى اهلها جز را * للنائبات و امسى جدها تعسا\r\nفي كل شارقة المام بائقة * يعود مأتمها عند العدى عرسا\r\nو كل غاربة اجحاف نائبة * تثنى الامان حذارا و السرور أسا\r\nتقاسم الروم لانالت مقاسمهم * إلا عقائلها المحجوبة الانسا\r\nو في بلنسية منها و قرطبة * ما يذهب النفس او ما ينزف النفسا\r\nمدائن حلها الاشراك مبتسما * جذلان و ارتحل الايمان منبئسا\r\nو صيرتها العوادى عائثات بها * يستوحش الطرف منها ضعف ما انسا\r\nما للمساجد عادت للعدى بيعا * و للنداء يرى اثنائها جرسا\r\nلهفا عليها الى استرجاع فائتها * مدارسا للمثانى اصبحت درسا\r\nو اربعا غنمت ايدى الربيع بها * ما شئت من خلع موشية و كسا\r\nكانت حدائق للاحداق موئقة * فصوح النضر من ادواحها و عسا\r\nو حال ما حولها من منظر عجب * يستوقف الركب او يستركب الجلسا\r\nسرعان ما عاث جيش الكفر و احربا * عيث الدبا في مغانيها التى كبسا\r\nو ابتز بزتها مما تحيفها * تحيف الاسد الضارى لما افترسا\r\nفاين عيش جنيناه بها خضرا * و اين غصن جنيناه بها سلسا\r\nمحا محاسنها طاغ اتيح لها * ما نام عن هضمها حينا و ما نعسا\r\nو زج ارجاءها لما احاط بها * فغادر الشم من اعلامها خنسا\r\nخلاله الجو و امتدت يداه الى * ادراك ما لم تنل رجلاه مختلسا\r\nو اكثر الزعم بالتثليث منفردا * و لو رأى راية التوحيد ما لبسا\r\nصل حبلها ايها المولى الرحيم فما * ابقى المراس لها حبلا و لا مرسا\r\nو احى ما طمست منها العداة كما * احييت من دعوة المهدى ما طمسا\r\nايام صرت لنصر الحق مستبقا * و بت من نور ذاك الهدى مقتبسا\r\nو قمت فيها لامر اللّه منتصرا * كالصارم اهتز او كالعارض انبجسا\r\nتمحو الذى كتب التجسيم من ظلم * و الصبح ماحية انواره الغلسا\r\nهذى رسائلها تدعوك من كتب * و انت افضل مرجو لمن يئسا\r\nو افتك جارية بالنجح راجية * منك الامير الرضى و السيد الندسا\r\nخاضت خضارة يعلوها و يخفضها * عبابه فتعانى اللين و الشرسا\r\nو ربما سمحت و الريح عاتية * كما طلبت باقصى شده الفرسا\r\nتؤم يحيى بن عبد الواحد بن ابى * حفص مقبلة من تربه القدسا\r\nملك تقلدت الاملاك طاعته * دينا و دنيا فغشاها الرضى لبسا \r\n\r\n","description":"","footnote":"","page_name":" 310 ","page_number":330},
  {"content":"\r\n\r\n من كل غاد على يمناه مستلما * و كل صاد الى نعماه ملتمسا\r\nمؤيد لورمى نجما لاثبته * و لو دعا افقا لبى و ما احتبسا\r\nامارة تحمل المقدار رايتها * و دولة عزها يستصحب القعسا\r\nيبدى النهار بها من ضوئه شنبا * و يطلع الليل من ظلمائه لعسا\r\nكانه البدر و العلياء حالته * تحف من حوله شهب القنا حرسا\r\nله الثرى و الثريا خطتان فلا * أعز من خطتيه ما سما و رسا\r\nيا ايها الملك المنصور انت بها * علياء توسع اعداء الهدى تعسا\r\nو قد تواترت الانباء انك من * يحيى بقتل ملوك الصفر اندلسا\r\nطهر بلادك منهم انهم نجس * و لا طهارة ما لم تغسل النجسا\r\nو اوطى الفيلق الجرار ارضهم * حتى يطاطى راس كل من رأسا\r\nو انصر عبيدا باقصى شرقها شرقت * عيونهم ادمعا تهمى زكا و خسا\r\nهم شيعة الامر و هى الدار قد نهكت * داء متى لم تباشر حسمه انتكسا\r\nاملاء هنيئا لك التمكين ساحتها * جردا سلاهب او خطية دعسا\r\nو اضرب لها موعدا بالفتح ترقبه * لعل يوم الاعادى قد أتى و عسا \r\nامير ابو زكريا خواست ايشان را اجابت كرد و چند كشتى پر از طعام و سلاح و اموال با ابو يحيى بن يحيى الشهيد ابو اسحاق بن ابى حفص بر ايشان گسيل داشت كه بهاى آن صد هزار دينار بود . اين كشتيها به هنگام محاصرهء ايشان برسيد ، ولى در بندر دانيه پهلو گرفت و هر چه آورده بود در آنجا خالى كرد و بازگشت زيرا كسى از سوى ابن مردنيش نيامد كه آن متاعها و سلاحها به او تسليم شود . محاصرهء مردم بلنسيه سخت شد و آذوقه پايان يافت و بسيارى از مردم از گرسنگى هلاك شدند . عاقبت تصميم به تسليم شهر گرفته شد . خايمه [ 1 
  ] پادشاه آراگون در ماه صفر سال 636 شهر را در تصرف آورد و ابن مردنيش از آنجا بيرون آمده به جزيرهء شقر رفت . در آنجا از مردم براى ابو زكريا بيعت گرفت و ابن الابار به تونس باز گرديد و بر سلطان فرود آمد و در زمرهء اصحاب او در آمد . دشمن در محاصرهء ابن مردنيش در جزيره شقر پاى فشرد و او را از آنجا به دانيه راند . ابن مردنيش در ماه رجب همان سال به دانيه رفت و در آنجا براى امير ابو زكريا بيعت گرفت .\r\nسپس با مردم مرسيه در نهان به گفتگو پرداخت . در آغاز آن سال براى ابو بكر العزيز بن عبد الملك بن خطاب بيعت گرفته بودند . ابن مردنيش مرسيه را در ماه رمضان همان سال بگشود و ابو بكر را بكشت و از آنان براى ابو زكريا بيعت گرفت . سراسر بلاد شرقى در فرمان او در آمد . گروهى را كه به تونس فرستاده بود در سال 637 باز گرديدند و منشور امارت آن بلاد\r\n\r\n\r\n","description":"","footnote":"\r\n[ ( 1 ) 
  ] متن : جاقمه .\r\n","page_name":" 311 ","page_number":331},
  {"content":"\r\n\r\nرا براى او آوردند . ابن مردنيش همچنان در آنجا فرمان مىراند تا آنگاه كه ابن هود به مرسيه غلبه يافت و او از آنجا به لقنت رفت . اين واقعه در سال 638 اتفاق افتاد و در آنجا بماند تا طاغيه بر شلونه در سال 644 او را از آنجا براند و از آب گذشته به تونس آمد . و البقاء للّه .\r\n\r\nخبر از جوهرى ، آغاز و پايان كارش\r\nنام اين مرد ، محمد بن محمد الجوهرى بود . در خدمت ابن اكما زير هنتاتى والى سبته و غماره از اعمال مغرب اشتهار داشت . مردى كاردان و جاه طلب بود . چون به تونس آمد به امور دولت پرداخت در ضمن بررسيهايش ديد خراج چادرنشينان افريقيه اعم از بربرها و اعراب ضبط نشده و به ديوان نرسيده است . دريافت كه آن مال را عمال و واليان خود بر گرفته‌اند .\r\nاين بود كه به افريقيه رفت و خراج گرد آورد و ديوان خراج در ضبط آورد چنان كه خود منطقه‌اى منفرد شد با اين اقدام نام او بر سر زبان ديگر عمال افتاد . سلطان ابو زكريا او را از مقربان خود ساخت و به نصايح و راهنماييهايش گوش نهاد . اين وقايع با مرگ ابو الربيع كنفيسى معروف به غريغر كه صاحب الاشغال پايتخت بود مقارن افتاد و به جاى او برگزيده شد . در حالى كه چنين منصبى را جز به بزرگان مشايخ موحدين نمىدادند ، سلطان به او داد ، زيرا به كفايت او و رنجى كه در انجام مهمات امور تحمل مىكرد آگاه بود . جوهرى نيز از مقام جديد خويش براى بر آوردن نيازهاى خويش بهره مىجست و آن را وسيلهء رسيدن به آرزوهاى خود قرار داد .\r\nنشان سپهسالاران گرفت و صاحب خيل و رباط گرديد و آنان را هر گاه كه نيازش مىافتاد براى سركوب باديه‌نشينان به كار مىبرد .\r\nدر اثناء اين احوال ابو على بن النعمان و ابو عبد اللّه بن ابى الحسن را بدان سبب كه احترام و خضوع لازم به جاى نياورده بودند مورد خشم قرار داد و آن دو نيز نزد سلطان از او به سعايت پرداختند و سلطان را از غائله عصيان او بيمناك كردند . از سوى ديگر گاهگاه نيز از او اعمالى سر مىزد كه به زيان سلطان بود . مثلا روزى سلطان در باب ارزيابى نيروى يكى از اهل خلاف و عصيان با او مشورت مىكرد ، گفت : مرا بر درگاه تو هزار سپاهى است هر جا خواهى ايشان را گسيل دار . سلطان از او روى برگردانيد و آن سخن را دليل بر صحت سخن ساعيان گرفت . و بدان هنگام كه سلطان ، عبد الحق بن يوسف بن ياسين را با زكريا فرزند خود به بجايه فرستاد ، جوهرى اظهار كرد كه اين اقدام به سعى او بوده است و بايد تعهد كند كه به دستورهاى او عمل نمايد و با برنامه‌هاى او كار كند . عبد الحق اين سخن با امير ابو زكريا بگفت ، سلطان به هم بر آمد و از استبداد و تحكم جوهرى سخت به خشم آمد . همهء اين امور گرد آمدند تا محقق شد كه جوهرى را قصد خودكامگى است . پس سلطان ابو زكريا در سال 639 او را بگرفت و او را به دست دشمنانش ابن برعان [ 1 
  ] و ندرومى سپرد تا از او سخن پرسند . جوهرى بر\r\n\r\n\r\n","description":"","footnote":"\r\n[ ( 1 ) 
  ] نسخهء  A  : نريمان . نسخهء  B  : برتمار .\r\n","page_name":" 312 ","page_number":332},
  {"content":"\r\n\r\nعذاب و شكنجه تاب آورد . روزى او را مرده در زندانش يافتند . گويند خودش را خفه كرده بود .\r\nپيكرش را بر راه افكندند . آنان كه از مردن او خوشدل بودند به انواع مورد اهانتش قرار دادند .\r\nوالى اللّه المصير .\r\n\r\nخبر از فتح تلمسان و دخول بنى عبد الواد در دعوت حفصيه\r\nامير ابو زكريا از آن پس كه در افريقيه دعوى استقلال كرد و آنجا را از خاندان عبد المؤمن - چنان كه گفتيم - جدا ساخت ، همواره آهنگ آن داشت كه به مراكش دست اندازى كند و بر كرسى دعوت استيلا جويد و مىپنداشت كه اين كار به يارى زناته صورت خواهد پذيرفت و به نيروى ايشان به آن هدف عالى خواهد رسيد . از اين رو با امراى زناته در نهان رابطه بر قرار كرد و نامه و رسول مىفرستاد و با احيائى از بنى مرين و بنى عبد الواد و توجين و مغراوه دوستى مىورزيد . يغمراسن از آن هنگام كه به اطاعت خاندان عبد المؤمن در آمده بود در قلمرو خويش دعوت ايشان بر پاى مىداشت و همچنان با دوستانشان دوست بود و با دشمنانشان سر ستيز داشت . الرشيد - از بنى عبد المؤمن - در حق او نيكى بسيار كرد و شرايط دوستى و يك رنگى به جاى آورد و براى او هدايا و تحف مىفرستاد . سلطان ابو زكريا از پيوستن الرشيد و يغمراسن در بيم افتاد و خواست كه كارى كند كه يغمراسن به او تقرب جويد . در همين احوال عبد القوى ، امير بنى توجين ، و چند تن از فرزندان منديل بن عبد الرحمان ، امراى مغراوه ، از ستم يغمراسن به دادخواهى نزد او آمدند و كار يغمراسن را بس حقير جلوه دادند و او را برانگيختند كه بر تلمسان دست يابد و زناته را با خود متحد سازد تا با نيرويى كه گرد مىآورد بتواند دولت موحدين را در مراكش زير پاى در درنوردد . اين سخنان سبب شد كه ابو زكريا موحدين و ديگر سپاهيان را به حركت به سوى تلمسان بسيج كند . در اين لشكر كشى اعراب بدوى از بنى سليم و رياح را كه در طاعت او بودند نيز شركت داد . در سال 639 با چنين لشكرى گران پاى در ركاب آورد و بر مقدمه عبد القوى بن العباس و فرزندان منديل بن محمد را براى گرد آورى سپاه از اوطانشان زناته ، قبايل وابسته به ايشان و نيز احياء زغبه احلاف خود از اعراب بفرستاد و مقرر داشت كه در مرزهاى بلادشان به آنان خواهد رسيد . چون به صحراى زاغز در جنوب تيطرى كه پايان جولانگاههاى رياح و سليم در ناحيهء مغرب بود رسيد ، عربها از حركت با زن و فرزند در ركاب سلطان تن زدند و عذرها آوردند . امير ابو زكريا چاره‌اى جز اظهار لطف و مدارا نداشت . عربها باز هم همراه او حركت كردند . تا به تلمسان رسيدند . در آنجا سپاهيان موحدين و زناته و عرب تجمع كردند . و رسولان به سوى يغمراسن روان شدند و او را به اطاعت دعوت كردند ولى نوميد باز گرديدند . چون سپاهيان موحدين به ساحت شهر فرود آمدند و يغمراسن و جماعتش براى گفتگو بيرون آمدند ابو زكريا آنان را زير باران تير گرفت . آنان بگريختند و پشت ديوارها پنهان شدند و از حمايت باروها باز ماندند و جنگجويان توانستند از\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nبارو فرا روند . يغمراسن ديد كه شهر در محاصره در آمده خود را به دروازهء عقبه رسانيد ، در حالى كه خويشاوندان و خواصش گرداگرد او را گرفته بودند . موحدين راه بر او گرفتند . برخى از دليرانش فداكاريها نمودند و او را از معركه به در بردند و به صحرا شدند . سپاه مهاجم به درون شهر در آمدند و دست به قتل و تاراج گشودند . حتى زنان و كودكان را نيز كشتند و همهء اموال به تاراج بردند .\r\nچون جوش و خروش كارزار فرو نشست و توفان ضرب و طعن بيارميد و آتش جنگ خاموش گرديد و موحدين بصيرت خويش يافتند ، امير ابو زكريا نگريست تا چه كسى را به امارت تلمسان و مغرب اوسط گمارد تا آن را از اقامهء دعوت بنى عبد المؤمن مصون دارد و از آن دفاع كند . امراى زناته از آن كار ناتوانى نمودند كه مىدانستند يغمراسن مردى دلير است و بدين آسانيها بينيش به خاك ماليده نخواهد شد .\r\nاز آن سو يغمراسن به اطراف لشكرگاه تاخت مىآورد و سپاهيان را از آنجا مىربود .\r\nيغمراسن پس از چندى هيئتى را نزد سلطان ابو زكريا فرستاد و خواستار اتحاد با او بر ضد صاحب مراكش شد و خواست تلمسان و افريقيه را به او دهد و از ميان موحدين تنها به دعوت او گردن نهد . ابو زكريا اجابت كرد . پس مادرش سوط النساء نزد سلطان آمد تا معاهده بسته شود . سلطان او را به اكرام تمام در آورد وصله‌اى بس كرامند داد . سلطان او را بخوشى بپذيرفت و بنيكى باز گردانيد . سلطان برخى اعمال افريقيه را به يغمراسن داد و دست عمال او را در گرد آوردن خراج گشاده گردانيد و خود پس از هفده شب كه در آنجا درنگ كرد باز گرديد .\r\nدر اثناء راه بعضى از موحدين وسوسه‌اش كردند كه چون دور شدند يغمراسن خودكامگى پيشه خواهد ساخت . بهتر است برخى از رقباى او از قبيلهء زناته و امراى مغرب اوسط را در آنجا بگذارد تا سد راه تطاول او شوند و او را بدان راه برند كه خواست و نيت سلطان است .\r\nابو زكريا اجابت كرد و عبد القوى بن عطيهء توجينى و عباس بن منديل مغراوى و منصور المليكشى را در آنجا نهاد و فرمان داد رسوم دربار او در آنجا بر پاى دارند و خود شادمان و سرخوش كه دولتش آنچنان امتدادى يافته و به آرزوى دل خود در مطيع ساختن مغرب و انقياد مردم آن و تبديل دعوت بنى عبد المؤمن به دعوت خود رسيده است ، به تونس باز گرديد و به شهر در آمد و بر سرير اقتدار تكيه زد و شعرا مدايح پرداختند و او صلات و جوايزشان داد و در سراسر آفاق نظرها متوجه او شد . و ما در اين باب سخن خواهيم گفت .\r\n\r\nخبر از دخول مردم اندلس در دعوت حفصيه و وصول بيعت مردم اشبيليه و بسيارى از ديگر شهرها\r\nابو مروان احمد الباجى از اعقاب ابو الوليد و ابو عمر و بن الجد ، از اعقاب الحافظ ابو بكر معروف ، در اشبيليه بودند . اين دو عزت و جلال خويش از نيايشان به ارث برده بودند . خلفا نيز\r\n\r\n","description":"","footnote":"","page_name":" 314 ","page_number":334},
  {"content":"\r\n\r\nدر اين باره حق ايشان را رعايت مىكردند . ابو مروان و ابو الوليد در ميان اهل بلد خود متبوع و مطاع و معزز بودند . سادات بنى عبد المؤمن به مشاورت با ايشان راغب بودند و در مسائل اشبيليه با آن دو گفتگو مىكردند . در عدوة الاندلس از زمان وفات مستنصر برخى نا آراميها به وجود آمده بود كه سادات بنى عبد المؤمن خود سبب آن بودند . و در مشرق اندلس محمد بن هود و زيان بن مردنيش شورش كردند و در مغرب آن ابن الاحمر . ابن هود بر موحدين غلبه يافت و آنان را از قلمرو خويش در اندلس براند و چون در سال 626 اشبيليه را گرفت از موحدين هر كه را در آنجا يافت در بند كشيد . سپس در سال 629 بر او بشوريدند و برادرش ابو النجاة سالم را از شهر بيرون راندند و با ابو مروان احمد الباجى بيعت كردند و او را المعتضد لقب دادند . ابو مروان ، ابو بكر بن صاحب الرد را به وزارت برگزيد و قرمونه نيز در قلمرو او در آمد . محمد بن هود . ابو مروان صاحب الرد را به وزارت برگزيد و قرمونه نيز در قلمرو او در آمد . محمد بن هود . ابو مروان را محاصره نمود و او با محمد بن الاحمر شورشگر ارجونه و بلاد جيان پس از آنكه قرطبه را گرفت دست اتحاد داد . ابن هود بر سرشان لشكر برد و با آنان مصاف داد ولى منهزم شد و آنان پيروزمند بازگشتند . ابو مروان الباجى به اشبيليه داخل شد و در خارج شهر لشكرگاه زد .\r\nابن الاحمر همواره مترصد بود كه ضربت خويش بر اشبيليه فرود آورد . اين بود كه خويشاوند خود ، ابن اشقيلوله را با مردم ارجونه و مسيحيان به خيمه سراى ابو مروان الباجى فرستاد ، آنان حمله كردند و او و وزيرش را در سال 631 گرفتند و كشتند . ابن الاحمر وارد اشبيليه شد ولى پس از يك ماه مردم بر او بشوريدند و به اطاعت هود در آمدند . ابن هود برادر خود ابو النجاة سالم را بر ايشان امارت داد . چون محمد بن هود در سال 635 هلاك شد مردم اشبيليه به فرمان الرشيد ابو محمد عبد الواحد فرمانرواى مراكش در آمدند و السيد ابو عبد اللّه بن السيد ابى عمران را بر خود امير كردند . الرشيد نيز منصب او را تأييد و تصويب كرد و دعوت الرشيد ، همچنان در آن ديار ادامه يافت تا سال 640 كه درگذشت . هنگامى كه امير ابو زكريا تلمسان را گرفت و بر اعمال مغرب مسلط گرديد ، آنان نيز به مردم مشرق اندلس چون بلنسيه و مرسيه اقتدا كردند و با امير يحيى ابو زكريا بن ابى محمد بن ابى حفص بيعت كردند مردم شريش و طريف نيز به آنان اقتدا نمودند و رسولان خود را در سال 641 فرستادند و بيعت كردند و از او خواستند يكى از خويشاوندان خود را به امارت آنان معين كند . او نيز ابو فارس ، فرزند عم خود را به امارت برگزيد ابو فارس نيز به اشبيليه رفت و زمام امور در دست گرفت .\r\nابن الجد هر چند در آغاز از چنين اقدامى پشتيبانى مىنمود ولى بعدها در سال 643 بر او بشوريد و از اشبيليه به سبته طردش كرد و زمام امور اشبيليه به دست گرفت و دست به سوى پادشاه مسيحيان دراز كرد و با او پيمان دوستى بست و هر كس از اهالى مغرب را كه در شمار\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nسپاهيان بودند اخراج كرد و نامش را از ديوان اسقاط نمود . پس سپاهيان او را به دستور سردارشان شفاف بكشتند و شفاف خود زمام امور اشبيليه را به دست گرفت و ابو فارس بن ابى حفص را بياورد و او را در تحت فرمان امير ابو زكريا بر خود امارت داد . پادشاه مسيحيان از اين حوادث به خشم آمد و قرمونه و مرشانه را تصرف كرد و براى محاصرهء اشبيليه در حركت آمد . از او خواستار مصالحه شدند . نپذيرفت . كار ادارهء شهر به شورايى از سردار سپاه شقاف و ابن شعيب و يحيى بن خلدون و مسعود بن خيار و ابو بكر بن شريح مفوض شد و همه در پايان به ابو فارس بن ابى حفص رجوع مىكردند .\r\nاشبيليه دو سال در محاصره باقى ماند . ابن الاحمر با سپاه مسيحيان گرداگرد شهر را فرو گرفته بودند . امير ابو زكريا براى مردم شهر مدد فرستاد و ناوگانى زير نظر ابو الربيع بن الغريغر تينمللى به سوى او روانه كرد و فرمان داد كه ناوگان بصره نيز با او همراه شوند . اينان به رود اشبيليه رسيدند . ولى ناوگان مسيحيان بر مرسيه غلبه يافتند و او باز گرديد . دشمن در سال 646 پس از آنكه ابن الاحمر آنان را به سپاه و آذوقه يارى داده بود شهر را به صلح گرفتند .\r\nپادشاه مسيحى ، عبد الحق بن ابى محمد البياسى از آل عبد المؤمن را بر شهر امارت داد . و الامر للّه .\r\n\r\nخبر از بيعت اهل سبته و طنجه و قصر ابن عبد الكريم و سرگذشت ايشان و سرانجام كارشان\r\nمردم سبته پس از بر افتادن ابو العلاء ادريس المأمون و بيرون شدن برادرش ابو موسى از سبته و واگذاشتن آن به ابن هود ، پس از چندى شورش كردند و قشتينى [ 1 
  ] والى ابن هود را از آنجا راندند و احمد اليانشتى را بر خود امير كردند و او را الموفق ناميدند . سپس به فرمان ابو محمد عبد الواحد الرشيد به هنگامى كه در سال 635 مردم اشبيليه با او بيعت كردند ، گردن نهادند و اليانشتى و پسرش را گرفتند و سيد ابو العباس بن سيد ابو سعيد را كه والى غمراة ( ؟ ) بود بياوردند و بر خود امير كردند . سپس الرشيد حكومت سبته را به ابو على بن خلاص داد . ابو على از مردم بلنسيه بود كه به خدمت الرشيد پيوست و در آنجا راه ترقى پيمود . الرشيد او را با ارجاع چند كار بيازمود تا به امارت سبته برگزيد . ابو على در سبته استقرار يافت و يوسف بن الامير را به عنوان سردار سپاه اندلسى به طنجه فرستاد و قلعهء شهر را نيز به دو سپرد . چون الرشيد در سال 640 درگذشت و كار امير ابو زكريا در افريقيه بالا گرفت و بر تلمسان غلبه يافت و بسيارى از شهرهاى اندلس با او بيعت كردند ابو على بن خلاص نيز روى خود به سوى او باز گردانيد .\r\nابو على بن خلاص اموال گرد مىكرد و رجال را مىنواخت . به دعوت ابو زكريا داخل\r\n\r\n\r\n","description":"","footnote":"\r\n[ ( 1 ) 
  ] در نسخهء  D  : الفشتينى .\r\n","page_name":" 316 ","page_number":336},
  {"content":"\r\n\r\nشد و رسولان نزد او فرستاد و بيعت خويش اعلام داشت . مردم قصر ابن عبد الكريم نيز به او اقتدا كردند و بيعت خود نزد امير ابو زكريا فرستادند . ابو زكريا ، ابن خلاص را منشور امارت سبته و متعلقات آن داد . ابو على هدايايى با كشتى كه به همين منظور آماده كرده و آن را ميمون نام نهاده بود همراه با پسرش ابو القاسم به نزد سلطان فرستاد . اديب ابراهيم بن سهل نيز با او بود . چون كشتى از ساحل جدا شد ابو القاسم بمرد . چون كشتى بازماندگان را از اشبيليه باز گردانيد ابن خلاص از مرگ پسر غمگين شد و از سردار خود ابو الربيع بن الغريغر خواست كه او را با همهء خان مان به تونس برد . آنگاه با همهء خاندان و اموال و ذخاير در حركت آمد .\r\nچون به بندر و هران رسيد ، در ساحل فرود آمد كه بيارامد . براى او انجير آوردند چون بخورد در روده‌اش انسدادى پديد آمد و هلاك شد . وفات او در سال 646 بود . سلطان ابو زكريا امارت سبته را به ابو يحيى بن زكريا فرزند عمش ابو يحيى الشهيد بن شيخ ابو حفص داد و ابو عمر بن ابى خالد اشبيلى را براى جمع آورى خراج با او همراه كرد . او دوست شفاف و دشمن ابن جد بود . چون شفاف كشته شد به حضرت پيوست . امير ابو زكريا او را كارگزار سبته نمود و او بر همين حال ببود تا آنگاه - چنان كه خواهيم گفت - كه عزفى در سبته خودكامگى پيشه ساخت .\r\n\r\nخبر از بيعت المريه\r\nچون محمد بن هود در سال 635 در المريه درگذشت وزيرش ابو عبد اللّه محمد بن الرميمى در آنجا به دعوى برخاست و شهر را در ضبط خويش آورد . ابن الاحمر او را در تنگنا نهاد .\r\nابو عبد اللّه محمد بن الرميمى در سال 640 كه همهء شرق اندلس به طاعت امير ابو زكريا در آمده بود ، بيعت خويش به او اعلام داشت . ابن الاحمر همچنان او را در محاصرهء خود داشت .\r\nتا در سال 643 بر او غلبه يافت و ما در اخبار ابن الاحمر از آن ياد خواهيم كرد . ابو عبد اللّه از المريه با اهل و اموال و ذخاير به سبته رفت . ابو على بن خلاص او را اكرام كرد و در حق او نيكى نمود و در خارج شهر در بستانهاى بنيونش جاى داد . تا آنگاه كه براى شورش بر ضد ابن خلاص به توطئه شورش پرداخت . ابن خلاص از او بيمناك شد و با او دل بد كرد .\r\nچون كشتى از اشبيليه حركت كرد ابو عبد اللّه رميمى بر آن سوار شد و به تونس رفت و بر امير ابو زكريا فرود آمد و از او نيز اكرام فراوان يافت و در تونس وطن گزيد و ضياع و روستا خريد و قصرهايى بلند بر آورد و در آنجا بماند تا به هلاكت رسيد . و البقاء للّه وحده .\r\n\r\nخبر از بيعت ابن الاحمر\r\nمحمد بن الاحمر در ارجونه كه شهر ابن هود بود او را مورد حمله قرار داد و جيان و قرطبه و اشبيليه و غرب اندلس را از او گرفت و كشاكش او با ابن هود به دراز كشيد تا ابن هود\r\n\r\n","description":"","footnote":"","page_name":" 317 ","page_number":337},
  {"content":"\r\n\r\nسر به فرمان او آورد . ابن هود پس از چندى بر او بشوريد و در سال 636 با الرشيد بيعت كرد و اين هنگامى بود كه مردم اشبيليه و سبته با او بيعت كرده بودند . وضع بر همين منوال بود تا آنگاه كه الرشيد به هنگام اوج دولت امير ابو زكريا در افريقيه ، درگذشت . ابن الاحمر به ابو زكريا گرايش يافت و ابو بكر بن عياش از مشايخ مالقه را با جمعى نزد او فرستاد . امير ابو زكريا او را با اموالى براى هزينه‌هاى جهاد باز گردانيد . از آن پس تا سال 647 كه بمرد هر ساله آن اموال را براى او گسيل مىداشت . پس از مرگ او ابن الاحمر خود را از بند فرمانبردارى او برهانيد و خود به استقلال فرمان راند .\r\n\r\nخبر از بيعت سجلماسه و شكسته شدن آن\r\nعبد اللّه بن زكريا الهزرجى از مشايخ موحدين بود و والى سجلماسه از سوى بنى عبد المؤمن .\r\nچون عبد الواحد الرشيد بمرد و در سال 640 با برادرش سعيد بيعت شد ، نزد او از هزرجى سعايتهاى سخت نمودند ، چنان كه به خشم آمد و او را مورد عتاب قرار داد . ولى هزرجى به سخن او گوش نداد و نامه‌اش را بر دريد . هزرجى از اين عمل بر جان خود بيمناك شد . چون شنيد كه امير ابو زكريا بر سجلماسه و اطراف آن استيلا يافته است به او نامه نوشت و فرمانبردارى خويش اعلام داشت . امير ابو زكريا منشور امارت سجلماسه و اطراف آن را برايش فرستاد و در سجلماسه به نام ابو زكريا خطبه خواند . ابو زيد كدميوى بن و اكاك و ابو سعيد عود الرطب از مراكش نزد او گريختند . ابو زيد نزد او در سجلماسه ماند و ابو سعيد به تونس رفت . على السعيد ملقب به المعتضد باللّه در سال 641 يا به قولى در سال 640 لشكر آورد . زيرا اين مشايخ از لشكرگاه او گريخته بودند . السعيد به مردم سجلماسه پيام فرستاد ، ابو زيد كدميوى نيز مردم را در نهان برانگيخت تا بر هرزجى غدر كردند و بر او بشوريدند . هزرجى از سجلماسه بيرون رفت و ابو زيد زمام امور آنجا را به دست گرفت و ماجرا به على السعيد بنوشت ، السعيد عمل او را سپاس گفت . و از خطاى گذشته او درگذشت . هزرجى را بعضى از اعراب گرفتند به دست السعيد دادند . السعيد او را بكشت و سرش را به سجلماسه فرستاد تا در آنجا نصب كردند .\r\nاز آن پس سجلماسه نيز در قلمرو بنى عبد المؤمن در آمد . تا در موضع خود از ديگر اخبار آن ياد كنيم .\r\n\r\nخبر از مكناسه و پيشينهء آن در فرمانبردارى بنى مرين\r\nميان بنى عبد الواد و بنى مرين از آغاز كه در باديه بوده‌اند فتنه‌ها و جنگها بوده است و هر يك از ايشان را ياران و پيروان و هم پيمانانى . چون دولت بنى عبد المؤمن روى به ضعف نهاد هر يك از آن دو خاندان نيز بر موطن خويش غلبه يافتند . بنى عبد الواد به سبب دوريشان از مراكش پايتخت كشور و مركز اجتماع سپاه و سران قبايل ، پيش از بنى مرين دعوى استقلال\r\n\r\n","description":"","footnote":"","page_name":" 318 ","page_number":338},
  {"content":"\r\n\r\nكردند . چون امير ابو زكريا افريقيه را به زير فرمان آورد و مغرب اوسط را زير پى سپرد و تلمسان را فتح كرد ، بنى عبد الواد از او اطاعت كردند و بنى مرين در اين هنگام از غائله ايشان بيمناك شدند و ترسيدند كه مبادا امير ابو زكريا ايشان را بر ضدشان يارى دهد . از اين رو نسبت به امير ابو زكريا در قول و عمل راه مدارا پيش گرفتند و از دور اظهار اطاعت نمودند و به اكرام او را مورد خطاب قرار دادند و حق خلافت را در حق او رعايت نمودند و وعده دادند كه او را در امر دعوتش يارى رسانند و پيشاپيش لشكر او به مراكش روند . آنگاه آن شمار از قبايل مغرب و شهرهاى آن را كه در زير نفوذشان بود به اطاعت از ابو زكريا و بيعت با او فرا خواندند . همواره روابط ميان ايشان و ابو زكريا بدين منوال بود و اميرشان عثمان بن عبد الحق و برادرش محمد بن عبد الحق از اين شيوه پيروى مىكردند و رسولان پى در پى مىآمدند تا آنگاه كه الرشيد هلاك شد و امير ابو زكريا بر تلمسان غلبه يافت و قبايل زناته در مغرب اوسط به دعوت او داخل شدند و مردم شهرهاى مغرب و اندلس زير فرمان او قرار گرفتند .\r\nاهالى مكناسه به امير ابو يحيى ابو بكر بن عبد الحق گرايش داشتند . والبى را كه از مراكش آمده بود و به آنها ستم روا داشته بود برجستند و كشتند و نزد امير ابو يحيى بن عبد الحق پيام دادند ولى او آنان را به اطاعت از امير ابو زكريا دعوت كرد . نامهء مردم مكناسه كه به انشاى قاضيشان ابو المطرف بن عميره بود ، در سال 643 ارسال گرديد . ابو يحيى بن عبد الحق ضمانت كرد كه آنان را حمايت كند . چون خبر به ابو الحسن على السعيد رسيد به خشم آمد و آهنگ مكناسه نمود . مردم بترسيدند و بار ديگر اطاعت خود را به او اعلام داشتند و صلحا و علماى خود را نزد او فرستادند و گفتند آن پيمان پيشين شكسته‌اند و خواستار بخشايش گناهان خويش‌اند . على السعيد عذر ايشان بپذيرفت تا آنگاه كه حوادثى كه منجر به هلاكت او شد پيش آمد و آن قصه‌اى معروف است .\r\n\r\nخبر از هلاكت امير ابو يحيى زكريا وليعهد ابو زكريا در مكان خدمتش در بجايه و وليعهدى برادرش محمد به جاى او\r\nامير ابو زكريا پسر خود ابو يحيى زكريا را به ثغر بجايه كه مركز مملكت بنى حماد بود امارت داده بود و امور الجزاير و قسنطينه و بونه و زاب را در سال 633 - چنان كه گفتيم - زير نظر او قرار داده بود ، او نيز در قلمرو خود به استقلال فرمان مىراند . از آن رو كه مردى بزرگوار و در سلك اهل علم و دين منتظم بود و به دادگرى معروف بود ، نامزد جانشينى پدر بود ، امير ابو زكريا در سال 638 او را به وليعهدى برگزيد و بزرگان مملكت را گرد آورد و آنان را به شهادت گرفت و فرمان داد كه نامش را در خطبه‌ها بعد از نام او بياورند و براى او وصيت نامه‌اى نوشت كه ميان مردم دست بدست مىگشت و در آن آورده بود كه « . . . نخستين چيزى كه بر كسى كه خداوند زمام امر مردم را به دست او داد واجب است اين است كه\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nخشنودى خداى عز و جل را در هر كار كه قصد آن مىكند در نظر داشته باشد و در هر كار كه مىكند از حمايت مسلمانان و جنگ و جهاد ، به حول و قوهء بارى تعالى توكل كند . » سپس گفت كه « چون كارى اضطراب‌انگيز پيش آمد يا خبرى سهمناك شنيدى ، از جادهء عقل پاى بيرون منه و از خشم دورى گزين و به عواقب اقدام خويش بينديش . نه چون جاهلان به تهور كار كن و نه چون تن آسايان از اقدام بازايست . و بدان كه چون مشكلى پيش آمد كه راه رهايى از آن بر خود بسته ديدى ، كليد گشودن آن شكيبايى و دور انديشى است و مشورت با عقلاى سپاه و رؤساى ايشان و كار آزمودگان خردمند ايشان . آنگاه اقدام به هر عملى و در هر كار توكل بر خداوند را از نظر دور مدار . به بزرگان و خردان سپاه خويش بر حسب قدر و مرتبت ايشان نيكى كن . هرگز با خردان چنان رفتار مكن كه با بزرگان زيرا خردان بر تو دلير شوند و بر خود مغرور و بزرگان با تو دل بد كنند . آنگاه احسان تو در حق ايشان به مفسدت بدل گردد بلكه همواره بزرگانشان را پدر و خردانشان را به جاى فرزند گير و با ايشان فروتنى كن و رحمت آور و در كارها مشاورت نماى و چون عزم كارى كردى بر خداى توكل كن كه خداى توكل كنندگان را دوست دارد . خود را خرد بشمار و حقير . كارهاى خويش كوچك به شمار آور و سخن چاپلوسان كه تو را به غلط مىاندازند و مىگويند كه تو از همهء مردم به قدر برترى و از همه بخشنده‌ترى و از همه نيكسيرت ترى و از همه شكيباترى در گوش مگير كه اين سخنان همه فريب و بهتان و باطل است » .\r\n« و بدان كه هر كه براى خدا تواضع كند خدا قدر او بر افرازد . بر تو باد بلنجست\r\n[ ؟ 
  ] احوال رعيت خود و نگريستن در كارهاشان و پرسش از سيرت داورانشان مباد از مصالح آنان غفلت ورزى و حتى يك تن از ايشان را فرو گذارى . چون ترا براى رفع مشكل و دفع اندوهى فرا خواندند ، آن مهم از پيش پايشان بردار . از خرد و كلان هر كس را كه از حق عدول كرد كيفر ده . در رفع مشكلات رعيت و متظلمان به يك تن بسنده مكن بلكه مردانى راستگوى و معتمد و مطمئن برگزين كه در هر كار بيشتر از هر چيز خدا را در نظر داشته باشند و در رفع نيازهائى كه بندگان او به تو دارند ، زود اقدام كنند . زيرا اگر در اين گونه امور به يك تن بسنده كنى بسا كه هواى نفس او به انحراف از حق وادارش سازد و غيرت و حميت او را از حق دور دارد و سخن راست واگذارد . چون كسى از تو دادخواهى كند و تو در راه بودى او را به پيش خود فراخوان و از او سخن پرس تا قصهء خويش بشرح باز گويد . و با او مشفقانهء سخن گوى و به دو گوش فرا دار كه اين گوش فرا داشتن و مهربانى كردن او را بزرگترين دلگرمى است و سياست و رياست در نفوس خاص و عام را بزرگترين پايه و اساس . و بدان كه خون و مال مسلمانان بر هر كه به خدا و روز قيامت ايمان دارد حرام است مگر به موجبى كه در كتاب خدا و سنت آمده است و اقاويل و ادلهء شرعى آن را تأييد كرده باشد . يا مفسدى باشد كه راه\r\n\r\n","description":"","footnote":"","page_name":" 320 ","page_number":340},
  {"content":"\r\n\r\nمسلمانان مىزند و اموالشان را مىربايد در اين حال جز شمشير چارهء كار نيست » . و در جاى ديگر گويد : « بدان كه ايثار سود آورترين كارهاست و قناعت مالى است كه پايان نمىپذيرد .\r\nبرخى از مفسران در اين آيه  « وَ تَرَكْنا عَلَيْهِ فِي الْآخِرِينَ »  گويند كه مراد اعمال نيكى است كه آدمى در دنيا مىكند و سبب بقاى نام او مىگردد . از اين دنيا تو را جامه‌اى كه تن خويش بدان بپوشانى و اسبى كه بر آن سوار گردى و از بندگان خدا دفاع كنى كافى است . اميد است كه چون اين وصيت مرا پيش چشم داشته باشى ، هيچ پيروزى نماند مگر آنكه خدا براى تو ميسرش سازد و در همه حال تأييدات او همراه تو باشد . خداوند تو را از آن جمله قرار دهد كه مىشنوند و در مىيابند و به دعوت به راه هدايت پاسخ مىدهند . زيرا خدا بر هر كارى تواناست و از هر كس به اجابت شايسته‌تر . و لا حول و لا قوة الا باللّه العلى العظيم و حسبنا اللّه و نعم الوكيل . » چون امير ابو يحيى به ولايت‌عهدى نامزد شد بر عظمت و قدرت او در افزود و مردم به او اميدها بستند و او همچنان به كار نظر كردن در علم و توجه به دين بود . در سال 646 درگذشت . سلطان ابو زكريا غمگين شد و شعرا در رثاى او و تعزيت پدر قصايد پرداختند و بدين طريق آتش اندوه سلطان را بيشتر مىافروختند و غم او را تازه مىكردند . پس از پسر متوفاى خود ، پسر ديگرش امير ابو عبد اللّه محمد را در حضور بزرگان قوم به ولايت‌عهدى برگزيد و خواص دولت تأييد و تصديق خود را ذيل آن محضر رقم زدند . و ما در باب خلافت او از اين پس سخن خواهيم گفت .\r\n\r\nخبر از هلاكت سلطان ابو زكريا و حوادث بعد از او\r\nسلطان ابو زكريا از تونس به قسنطينه رفت تا در اوضاع آن بنگرد . چون به باغايه رسيد سپاهيان خويش عرض داد . در آنجا دواوده نزد او آمدند شيخ ايشان موسى بن محمد بود كه پيش از اين دم از نافرمانى زده بود ولى اينك قدم در جادهء فرمانبردارى مىزد . در آنجا سلطان بيمار شد و به قسنطينه باز گرديد ، و بهبود يافت . چون حركت كرد و به بونه رفت ، بيمارى او عود كرد و چون در بيرون شهر بونه فرود آمد بيمارى شدت گرفت و هفت روز باقى مانده از جمادى الاخر سال 647 پس از بيست و دو سال فرمانروايى بمرد .\r\nدر مسجد جامع بونه به خاكش سپردند . سپس در سال 666 به هنگامى كه مسيحيان ، تونس را محاصره كرده بودند جسد او را به قسنطينه منتقل كردند . بعد از هلاكت او با پسر و وليعهدش ابو عبد اللّه محمد بيعت شد . خبر هلاكت امير ابو زكريا در آفاق منتشر شد . بسيارى از ساكنان بلاد دور دست نقض بيعت كردند و دعوت حفصيه را به يكسو نهادند . ابن الاحمر نام حفصيان را از خطبه بينداخت و يغمراسن بن زيان صاحب مغرب اوسط نيز چنان كرد .\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nاينان مدت زمانى بر اين حال ببودند تا واقعهء محاصرهء تلمسان پيش آمد كه از آن ياد خواهيم كرد . چون خبر درگذشت ابو زكريا به سبته رسيد ، ابو يحيى بن الشهيد از سوى او عامل آن شهر بود . همچنين ابو عمرو بن خالد و سردار سپاه ، شفاف ، نيز در آنجا بودند . مردم شهر بشوريدند و ابو خالد و شفاف را كشتند . و ابو يحيى بن الشهيد را از شهر بيرون راندند . ابو يحيى به تونس رفت . عامل اصلى اين شورش حجبون رنداحى بود ولى به تحريك ابو القاسم عزفى .\r\nبزرگان شهر به امارت عزفى متفق شدند و به ابو حفص عمر المرتضى گرايش يافتند اين واقعه در سال 647 بود . مردم طنجه نيز از مردم سبته متابعت كردند و ابن الامير در آنجا زمام امور بر دست گرفت . او يوسف بن محمد بن عبد اللّه بن احمد الهمدانى بود كه از سوى ابو على بن خلاص بر آن شهر امارت داشت . چون كار به دست عزفى و سردار سپاه حجبون رنداحى افتاد او بر خلاف ايشان به دعوت حفصيه وفادار ماند . سپس به نام خلفاى عباسى خطبه خواند و حفصيان را نيز با آنان در خطبه شريك گردانيد . و بر اين حال ببود تا بنى مر بن او را به غدر كشتند . و ما از آن ياد خواهيم كرد . پسرانش به تونس رفتند . دامادشان قاضى ابو الغنم عبد الرحمان بن يعقوب شاطبى نيز با او بود . او نيز با قوم خود به هنگام جلاى وطن به طنجه رفته بود . و در آنجا مانده بود و خاندان بنى الامير با خاندان او زناشويى كرده بودند . اينان نيز همراه ايشان به تونس آمدند . چون مراتب ديندارى قاضى و فضل و علم او به احكام و وثائق معلوم شد در تونس مدتى منصب قضا يافت و در آن مقام صاحب شهرت شد .\r\nچون خبر هلاكت امير ابو زكريا به صقليه رسيد ، مسلمانان در شهر بلرم بودند .\r\nمسيحيان با شنيدن اين خبر دست به آشوب و اغتشاش زدند و به ايشان حمله‌ور شدند . مسلمانان به دژها و كوههاى صعب العبور پناه بردند و مردى شورشگر را از بنى عبس بر خود رياست دادند طاغيه آنان را در پناهگاههايشان محاصره نمود . عاقبت آنان را فرود آورد و از دريا گذرانيد و به ساحل بلاد خود برد و در حبسگاههاى خود جاى داد . آنگاه به جزيرهء مالطه حمله برد و مسلمانانى را كه در آنجا بودند بيرون راند و به برادرانشان ملحق نمود . طاغيه بر صقليه و جزاير آن دست يافت و سخن كفر خود را جانشين كلمهء اسلام نمود و اسلام را از آن ديار محو كرد . و اللّه غالب على امره .\r\n\r\nخبر از بيعت سلطان ابو عبد اللّه المستنصر و حوادث ايام او\r\nچون امير ابو زكريا در بيرون شهر بونه ، در سال 647 درگذشت ، مردم بر پسرش امير ابو عبد اللّه گرد آمدند . عمش محمد اللحيانى ، از خواص و اهل لشكرگاه براى او بيعت گرفت .\r\nابو عبد اللّه به تونس حركت كرد و در سوم رجب همان سال به پايتخت در آمد . در روز ورود ، با او تجديد بيعت شد و المستنصر باللّه لقب يافت . پس از چندى باز بيعت تجديد شد و براى\r\n\r\n","description":"","footnote":"","page_name":" 322 ","page_number":342},
  {"content":"\r\n\r\nعلامت خلافت ، اين عبارت : « الحمد للّه و الشكر للّه » اختيار گرديد . المستنصر زمام امور در دست گرفت و يكى از خواص پدر خود كافور خصى را بگرفت ، او وكيل خرج دربار بود ، و به مهديه فرستاد . آنگاه فرمان داد كه عمال و كارگزاران از قلمرو خويش براى او بيعت بگيرند . ابو عبد اللّه بن ابى مهدى را به وزارت برگزيد و ابو زيد توزرى را منصب قضا داد . ابو زيد ، فرزند عم او محمد اللحيانى را كه چنان كه خواهيم گفت بر ضد او شورش كرد تعليم مىداد .\r\n\r\nخبر از شورش فرزند عم او محمد اللحيانى و كشته شدن او و پدرش\r\nامير ابو زكريا را دو برادر بود : محمد كه به سال بزرگتر بود و به سبب بلندى ريشش ( لحيه ) او را لحيانى مىگفتند و ديگر ابو ابراهيم . ميان اين سه برادر مخالصت و مصافات بود ، آن سان كه در بيان نگنجد . چون امير ابو زكريا بمرد و پسرش عبد اللّه المستنصر به جايش نشست ، عبد اللّه ، محمد بن ابى مهدى هنتاتى را به وزارت برگزيد او بزرگ قوم خود بود و اميد آن داشت كه به سبب جوانى عبد اللّه ، خود زمام همهء امور را در دست گيرد . عبد اللّه جوانى در حدود بيست ساله بود . ولى از آن رو كه عبد اللّه المستنصر را بندگانى از ملتهاى ديگر بود كه همه در اندلس پرورش يافته بودند ، اين كار به دشوارى ميسر مىشد پدرش ابو زكريا از ميان ايشان رجال دولت را برگزيده بود و سپاهى از موحدين ترتيب داده بود و مراكز مهم دولتى در دست ايشان بود . محمد بن ابى مهدى چون كارى نتوانست كرد برادران ابو زكريا را وسيله قرار داد و در نزد آنان از اينكه فرصت مهمى را از دست داده‌اند ، تأسف خورد ولى از آن سو هم به آرزوى خود نرسيد . آنگاه بار ديگر به پسر محمد لحيانى مراجعه كرد او اجابت نمود و ابن ابى مهدى در نهان با او بيعت نمود و وعدهء ياريش داد . عم سلطان ، محمد اللحيانى خبر به سلطان داد و او را از غائله پسر خود بر حذر داشت . قاضى ابو زيد توزرى نيز از روى نصيحت سخنانى به او گفت .\r\nابن ابى مهدى در بيستم جمادى سال 648 بر مسند وزارت قرار گرفت و وزير ابو زيد بن جامع را بگرفت و با مشايخ موحدين بيرون آمدند و با ابن اللحيانى در خانهء او بيعت كردند .\r\nسلطان ابو عبد اللّه المستنصر نيز ياران خود را بسيج كرد . و ظافر را به سردارى آنان برگزيد و به جنگ با شورشيان فرمان داد . در مصلى ، مكانى در بيرون شهر دو گروه را مصاف افتاد .\r\nابن ابى مهدى كشته شد و نيز ابن وازكلدن و سپاهشان پريشان گرديد . ظافر به خانهء لحيانى عم سلطان رفت و او و پسرش صاحب بيعت را بكشت و سرهايشان را نزد سلطان فرستاد .\r\nدر راه كه مىرفت ابو ابراهيم و پسرش را نيز بكشت و منازل موحدين را تاراج نمود و ويران كرد . چون شورش و التهاب فرو نشست سلطان به كار لشكر پرداخت و اوليا و ياران را بنواخت و ارزاقشان را روان ساخت و به تفقد حالشان پرداخت . عبد اللّه بن ابى الحسين را كه در آغاز دولت او را از مقامش بر افكنده بودند و به سبب تطاول و تجاوز ابن ابى مهدى ناتوان شده بود\r\n\r\n","description":"","footnote":"","page_name":" 323 ","page_number":343},
  {"content":"\r\n\r\nبه مقام اولش باز گردانيد و اوضاع مملكت استقامت يافت . عبد اللّه بن ابى الحسين از ظافر سعايت كرد و عمل او را در كشتن دو عموى سلطان در عين بىگناهى تقبيح نمود . ظافر چون خبر يافت از خشم سلطان بترسيد و به دواوده پيوست . عامل اصلى اين سعايتها هلال غلام او بود . هلال جانشين ظافر شد و ظافر به عربها پناه برد و در كنار ايشان مطرود بزيست تا آنگاه كه خود منشاء حوادثى گرديد .\r\n\r\nخبر از آثارى كه در ايام سلطان ابو عبد اللّه المستنصر از او ظاهر شد\r\nيكى از آن آثار شروع در برخى اعمال شاهانه بود . نخست ترتيب شكارگاهى در ناحيهء بنزرت بود ، كه در سال 650 آنجا را براى شكار اختيار كرد . فرمود تا ديواره‌اى بر زمينى كه وسعت آن در تحديد نمىگنجيد به نحوى كه دسته‌هاى وحوش از داخل شدن به آن بيمى نداشته باشند بكشند . چون عزم شكار مىكرد با چند تن از غلامان خاص و شكاربانان خود با يوز و باز و سگان شكارى به درون اين محوطهء وسيع مىرفت و آنان را به رمانيدن حيوانات وحشى مىفرستاد ، وحوش چون به ديواره‌ها مىرسيدند راه گريز خويش بسته مىديدند آنگاه باقى روز خود شكار مىافكند و اين يكى از پرشكوهترين چيزهايى بود كه ساخت . ديگر آنكه ميان كاخهاى خود و باغهاى رأس الطائبه [ 1 
  ] دو ديوار كشيد به فاصلهء ده زراع يا در همين حدود و به ارتفاع ده زراع ، آن سان كه چون اهل حرم از كاخها به باغها مىرفتند از بين آن دو ديوار مىگذشتند و چشم كسى به آنها نمىافتاد . اين نيز يكى از بناهاى فخيم در ايام دولت جاويد او بود . آنگاه فرمود تا ايوانى عظيم در برابر سرايش بر آورند كه به گنبد اساراك مشهور بود .\r\nو اساراك به زبان مصمودى به معنى فراخ است . اين ايوان سقفى بلند داشت و عرصه‌اى بس پهناور و درش به مغرب باز مىشد و در هر طرف سى در داشت و هر درى را دو مصراع بود از چوب و هر مصراع به هنگام باز كردن و بستن به گروهى مردان نيرومند نياز داشت . در بزرگ آن به سمت مغرب به پلكانى باز مىشد به پهناى ايوان شمار اين پله‌ها در حدود پنجاه بود . دو در در دو طرف داشت كه به دو راهرو به ديوار ايوان منتهى مىشدند و از آنجا به درون ايوان مىپيچيدند . سلطان به هنگام بار عام در اعياد يا آمدن رسولانى از بلاد ديگر در آنجا بر تخت خود با ابهت و جلال مىنشست .\r\nديگر از آثار او احداث سراى بستان مشهورى است به نام بستان ابو فهر شامل درختانى از هر نوع ميوه چون انجير و انار و خرما و انگور و ديگر ميوه‌ها و انواع درختان .\r\nو هر صنف از درختان در زمينى كنار يك ديگر غرس شده بود . حتى در مكانى درختان سدر و مغيلان و درختان وحشى برى كاشته بود و آنجا را بيشه مىخواند . در وسط بستانسراى ليمو و\r\n\r\n\r\n","description":"","footnote":"\r\n[ ( 1 ) 
  ] در نسخهء  A  الطابيه .\r\n","page_name":" 324 ","page_number":344},
  {"content":"\r\n\r\nنارنج و سرو و ريحان و ياسمين و خيرى و نيلوفر و امثال آن كاشته بودند . در ميان اين باغها باغى پهناور بود و در وسط آن آبگير بزرگ همانند درياچه‌اى كه آب از يك قنات قديمى به آن مىريخت . اين قنات ميان چشمه‌هاى زغوان و قرطاجنه ، از درون زمين جارى بود .\r\nو باز در وصف اين سراى بستان گفته‌اند كه آبگير به قدرى پهناور بود كه زنان حرمسرا بر قايقها سوار مىشدند و بر روى آن به گونه‌اى مسابقه مىدادند . در دو طرف آبگير دو گنبد بود روبروى هم يكى كوچكتر از ديگرى بر پايه‌هاى مرمر بر آورده با سقفى از چوب و منقش به نقشهاى بديع . همچنين در اطراف باغ غرفه‌هايى بود رو به روى يك ديگر و قصرهايى دلپذير كه آب در آنها جارى بود . سلطان برخى مجالس بزرگ خود را در اين بستانسراى تشكيل مىداد و وصف آن در سراسر آفاق پراكنده شد .\r\n\r\nخبر از فرار ابو اسحاق برادر او و بيعت قبيلهء رياح با او و حوادثى كه مقارن با اين احوال بود\r\nامير ابو اسحاق ابراهيم تحت سرپرستى برادرش المستنصر بود و از سوء خلق و تحكم او در رنج بود . و سلطان نيز از او بيمناك بود . سلطان در سال 651 براى برخى امور ملك از پايتخت بيرون رفت و ابو اسحاق از لشكرگاهش بگريخت و به دواوده از قبيلهء رياح پيوست . آنان در روايا از نواحى نقاوس با او بيعت كردند و گرداگرد او را گرفتند و سر به فرمانش نهادند . از جمله كسانى كه با او بيعت كردند يكى هم ظافر غلام پدرش بود كه با المستنصر در نزاع بود .\r\nاينان پس از بيعت رهسپار بسكره شدند و آنجا را محاصره كردند . فضل بن على بن الحسين بن مزنى از مشايخ آن شهر شعار فرمانبردارى از ابو اسحاق آشكار ساخت ولى بزرگان شهر براى كشتن او دست به اقدام زدند . فضل بگريخت و در زمرهء ياران ابو اسحاق در آمد . سپس مردم بسكره بيعت كردند و مطيع او شدند . از آنجا به قابس رفتند و بر در شهر فرود آمدند . عربها از هر سو به ياريش شتافتند . سلطان المستنصر به كار او پرداخت و فرزندانش را بگرفت و همه را در قلعه حبس كرد و بر آنان موكلان گماشت . فضل بن على بن الحسين حيله‌اى به كار برد و رابطهء ميان ظافر و ابو اسحاق را تيره ساخت بدين گونه كه در تونس از روى نصيحت به خواهرش القا كرد كه ابو اسحاق بايد از ظافر بيمناك باشد ، او نيز برادر را آگاه كرد ، ابو اسحاق با ظافر دل بد كرد و از او جدا شد . ظافر نيز به مغرب رفت و از آنجا رهسپار اندلس گرديد . با رفتن ظافر جمع امير ابو اسحاق پريشان گرديد . و او خود نيز به تلمسان رفت و از آنجا رهسپار اندلس گرديد و بر سلطان محمد بن الاحمر فرود آمد . ابن الاحمر به رعايت حق پدرش ، براى او راتبه معين كرد . ابو اسحاق در آنجا در چند جنگ شركت جست و در جهاد فداكاريها نمود . سلطان المستنصر پى در پى براى ابن الاحمر هدايا و تحف مىفرستاد و مشايخ موحدين براى تحقيق در حال ابو اسحاق به نزد او مىرفتند . تا سلطان زنده بود اين وضع بر دوام بود . و ما از دوران\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nحكومت ابو اسحاق بعد از اين سخن خواهيم گفت . چون سلطان المستنصر بمرد ظافر از اندلس به بجايه آمد و پسر خود واثق را نزد ابو اسحاق فرستاد و گفت عزم سفر حج دارد . ابو اسحاق كه از وجود او در اضطراب بود شيخ موحدين ابو هلال عياد [ 1 
  ] بن محمد هنتاتى صاحب بجايه را فرمان داد كه در نهان او را بكشد . او نيز چنان كرد و خونش هدر شد . فرزندانش نزد بنى توجين ماندند سپس همه نزد ابو اسحاق آمدند . بيد اللّه تصاريف الامور .\r\n\r\nخبر از بنى نعمان و به خوارى افتادن آنان و سپس خروج ايشان در زاب\r\nابن بنى نعمان از مشايخ و رؤساى هنتاته بودند . آنان را در دولت امير ابو زكريا ظهور و مكانت بود . حكومت قسنطينه خاص آنان بود كه خود يا خويشاوندانشان بر آن فرمان مىراندند در آغاز دولت المستنصر بود كه به اين منصب رسيدند . بزرگشان ابو على ناميده مىشد و پس از او ميمون و عبد الواحد بودند . آنان در فتنهء لحيانى دست داشتند . چون المستنصر پيروز شد و جاى پاى استوار كرد آنان را منكوب نمود . و در سال 651 دستگير كرد و ابو على را به اسكندريه تبعيد نمود و ميمون را كشت و كارشان به انقراض كشيد . در اين احوال در زاب شخصى خروج كرد به نام ابو حماره . سلطان از تونس بيرون آمد و قصد زاب نمود . و او و يارانش را سركوب نمود و بگرفت و بكشت و سرش را در تونس بياويختند . سلطان به مقر او رفت و در آنجا فرود آمد و بر شمارى از بنى سليم خشم گرفت و آنان را به مهديه برد و در زندان زير زمينى خود حبس نمود و پيروزمند و با غنايم به تونس بازگرديد .\r\n\r\nخبر از دعوت مكه و دخول مردم آن به دعوت حفصيه\r\nفرمانروايان مكه و متوليان امور آن از سادات و شريفان فرزندان فاطمه ( س ) از نسل پسرش حسن بن على صلوات اللّه عليهم اجمعين ، ابو نمى و برادرش ادريس بودند . اينان از آن هنگام كه صلاح الدين يوسف بن ايوب كرد ، دعوت عباسيان در مصر و شام و حجاز تجديد كرد ، از بر پاى دارندگان دعوت عباسى بودند . امور مراسم و ولايت مكه همچنان در دست او و پسران و موالى او بوده است تا اين زمان . ميان ملوك حفصيه و شريف مكه دشمنى و نزاع بود .\r\nدر خلال اين احوال مغولان بر بغداد غلبه يافتند و رسم خلافت را در آن ديار بيفكندند و دعوت حفصيان در افريقيه آشكار شد و مردم سراسر بلاد به اطاعت ايشان در آمدند .\r\nابو محمد بن سبعين صوفى در مكه سكونت داشت . او از شهر خود مرسيه به تونس آمده بود و سپس به مكه رفته بود . ابو محمد بن سبعين حافظ علوم شرعى و عقلى بود و در طريق رياضت به زعم خود در طريق صوفيه گام مىزد و در تصوف از آيينى غريب سخن مىگفت يعنى\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  عباد .\r\n","page_name":" 326 ","page_number":346},
  {"content":"\r\n\r\nمعتقد به وحدت وجود بود و ما در باب صوفيان غالى كه سخن گفته‌ايم از آن ياد كرده‌ايم .\r\nمعتقد بود كه در سراسر اكوان تصرف مىكند . اين عقايد سبب شد كه او را تكفير كنند و به فسق متهم سازند . ابو بكر بن خليل السكونى شيخ متكلمين در اشبيليه و تونس سخن او انكار كرد . مشايخ اهل فتوا و حاملان سنت نيز با او به خصومت برخاستند و بر اعتقادات او انگشت تهمت نهادند . چون اوضاع را ناخوش يافت از آنجا به مشرق مهاجرت كرد و در مكه فرود آمد و در جوار امن حرم بياراميد و با شريف مكه دست دوستى داد . چون شريف مكه تصميم گرفت كه با المستنصر صاحب افريقيه بيعت كند ابن سبعين او را در آن كار تحريص نمود و نامهء بيعت را خود انشاء كرد و به خط خود نوشت . چون بيعت نامه به حضرت رسيد سلطان بزرگان ملك و ديگر مردم احضار فرمود و در آن جمع قرائت شد . خطيبشان قاضى ابو البراء برخاست و از اينكه مردمى از اهل بيت پيامبر و ساكنان حرم شريف مكه با سلطان بيعت كرده‌اند سپاس گفت و آن را نشانهء رفعت مقام دولت خواند . آنگاه سلطان را دعا كردند و آن جمع پراكنده شد و آن روز از روزهاى ديدنى و فراموش ناشدنى بود .\r\n\r\nخبر از آمدن رسولان بنى مرين و سپاهيان و غير ايشان\r\nبنى مرين - چنان كه گفتيم - به اطاعت امير ابو زكريا در آمدند و به دعوت حفصيان داخل شدند و رعايايى را كه در تحت فرمانشان بودند به آن دعوت داخل كردند ، مانند اهل مكناسه و تازى و قصر و همه براى سلطان خراج فرستادند و او را به خضوع مخاطب ساختند .\r\nچون سلطان ابو زكريا بمرد و پسرش المستنصر به امارت رسيد اين امر با حكومت المرتضى در مراكش مقارن افتاد . سپس ميان حفصيان و دولت مراكش جنگ در گرفت و ما در اين باب سخن گفتيم و سخن خواهيم گفت . با وجود اين امير ابو يحيى بن عبد الحق بيعت مردم فاس با المستنصر را اعلام داشت و در سال 652 جمعى از مشايخ بنى مرين را نزد او فرستاد .\r\nامير ابو يحيى در دولت او مقام و مرتبتى يافت . سلطان رسولان را با عزت تمام استقبال كرد و آنان نزد آنكه به رسالتشان فرستاده بود بازگشتند . چون امير ابو يحيى بن ابى بكر بن عبد الحق درگذشت و برادرش ابو يوسف يعقوب بن عبد الحق به امارت رسيد ، او نيز بار ديگر رسولان و هداياى خود بفرستاد و از او خواست بر ضد المرتضى ياريش كند تا چون مراكش را گرفت دعوت او بر پاى دارد . همواره روابط دوستانه برقرار بود تا زمان فتح برسيد .\r\nدر سال 655 هداياى ملك كانم از ملوك سياهان برسيد . او فرمانرواى برنو بود و مواطن او در جهت جنوبى طرابلس . از جمله هدايا زرافه بود كه حيوانى عجيب و بد منظور است . ورود اين حيوان به تونس غلغله بر پا كرد و مردم شهر دسته دسته به تماشاى آن گرد آمدند و از ديدن اين حيوان كه گويى هر عضو آن از حيوانى ديگر به عاريت گرفته شده بود دچار شگفتى شدند .\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nدر سال 658 دون برادر پادشاه قشتاله كه ميان او و برادرش خلاف افتاده بود بيامد .\r\nسلطان او را نيز به اكرام تمام بپذيرفت و با او چنان رفتار كرد كه با بزرگان قوم و عظماى ملوك رفتار مىكرد . او نيز در دولت او مكانى ارجمند يافت . اين هيئتها يكى از پس ديگرى مىآمدند و سبب برافراشته شدن نام و قدر دولت المستنصر مىشدند .\r\n\r\nخبر از كشته شدن ابن الابار و سرگذشت او\r\nالحافظ ابو عبد اللّه بن الابار از مشايخ اهل بلنسيه بود . در حديث و ادب عربى علامه بود و در ترسل و شعر در نهايت بلاغت . نخست در بلنسيه سمت دبيرى سيد ابو عبد اللّه بن ابى حفص بن عبد المؤمن را داشت آنگاه به دبيرى پسرش ابو زيد منصوب شد و با او هنگامى كه به كيش مسيحيت گراييد به دار الحرب رفت و پيش از آنكه مورد مؤاخذه واقع شود باز گرديد . سپس به كار دبيرى ابو جميل زيان ابن مردنيش پرداخت . چون خايمه به بلنسيه آمد و نبرد آغاز كرد ، ابو جميل زيان بن مردنيش گروهى از بلنسيه را نزد امير ابو زكريا فرستاد و اعلام داشت كه مردم بلنسيه با او بيعت كرده‌اند ، ابن الابار نيز در ميان اين جمع بود . ابن الابار در مجلس امير ابو زكريا حاضر شد و قصيدهء سينيه [ 1 
  ] خود را خواند و از او دادخواهى نمود . سلطان به ياريشان اقدام كرد و چند كشتى جنگى از اموال و آذوقه و لباس مدد فرستاد چون برسيدند دشمن محاصره را سخت كرده بود و راه ورود نبود و خايمه بر بلنسيه غلبه يافت . ابن الابار كه از توجه ابو زكريا به خود سرخوش بود با زن و فرزند خويش به تونس باز گرديد و در نزد سلطان مكانى ارجمند يافت و از سوى سلطان منصب نگارش علامت بر فراز نامه‌هاى سلطان به او واگذار شد و مدتى در اين شغل ببود . سلطان پس از چندى اين مقام را به ابو الحسين احمد بن ابراهيم الغسانى داد . سلطان خط مشرقى را بيش از خط عربى مىپسنديد و او خط مشرقى را نيكو مىنوشت . ابن الابار از اينكه ديگرى را به جاى او برگزيده‌اند غمگين شد . چون در آن زمان در حضرت سلطان كسى در ترسل به پايهء او نمىرسيد همچنان نگاشتن نامه‌ها به عهدهء او بود و او چون نامه‌اى مىنوشت خود علامت را با همان خط مغربى بر بالاى آن رقم مىزد . سلطان او را به سبب سرپيچى از فرمان مورد عتاب قرار داد . ابن ابار خشمگين شد و قلم به سويى افكند و خواند :\r\n اطلب العز فى لظى و ذر الذل * و لو كان في جنان الخلود \r\nساعيان اين خبر به سلطان بردند . فرمان داد كه ابن الابار در خانهء خود بماند . در اين مدت ابن الابار رساله‌اى تأليف كرد به نام « اعتاب الكتاب » كه در آن از كاتبانى سخن مىگفت كه\r\n\r\n\r\n","description":"","footnote":"\r\n[ ( 1 ) 
  ] مراد قصيده‌اى است با اين مطلع : ادرك بخيلك خيل اللّه اندلسا / ان السبيل الى منجاتها درسا . كه از آن ياد كرديم .\r\n","page_name":" 328 ","page_number":348},
  {"content":"\r\n\r\nمورد عتاب واقع شده‌اند و سپس پوزش خواسته‌اند و از خطايشان در گذشته‌اند . ابن الابار با اين رساله كه نزد سلطان فرستاد در خشنودى خاطر و جلب رضايت او سعى كرده بود . آنگاه فرزند او المستنصر را شفيع قرار داد و سلطان بر او ببخشود و از گناهش بگذشت و بار ديگر منصب دبيرى خويش به دو داد . چون امير ابو زكريا بمرد المستنصر او را بر كشيد و با طبقه‌اى از مردم اندلس و تونس كه در مجلس حضور مىيافتند به مجلس خود فراخواند . ابن الابار مردى مغرور و خود پسند و تنگ حوصله بود . گاه المستنصر را به هنگام گفتگو تحقير مىكرد و تصرفات او را به ديده انتقاد مىنگريست . از اين رو المستنصر را با او خصومت افتاد بويژه آنكه ابن الابار همواره اندلس را بر ديگر بلاد برترى مىداد .\r\nابو الحسين احمد بن ابراهيم به سبب كينهء ديرينه از او نزد سلطان فراوان سعايت مىكرد . سبب آن بود كه چون ابن الابار در كشتى از بلنسيه آمد در بنزرت فرود آمد و نامه‌اى به او نوشت و غرض از رسالت خويش باز گفت . در آن نامه پدر ابو الحسين را به « المرحوم » توصيف كرده بود . چون او را آگاه كردند كه هنوز « مرحوم » نشده خنديد و گفت : پدرى كه مرگ و زندگيش دانسته نيست مردى گمنام است . اين خبر به ابو الحسين بردند ، در دل نهان داشت تا زمانى تلافى كند . اكنون كه به وزارت رسيده بود ، سلطان او را واداشت كه ابن الابار را از بجايه فراخواند . سلطان از او خشنود شد و او را از بجايه بخواند و به جاى پيشين در مجلس بنشاند . ابن الابار بار ديگر چنان كه خوى او بود به بدگويى و آزار سلطان پرداخت . از جمله روزى سلطان مىخواست به طالع فرزند خود الواثق آگاه شود . ابن الابار روز ديگر كاغذى آورد كه تاريخ ولادت و طالع الواثق را در آن نوشته بود . گفت كه چون در ستاره نگريسته است طالع او را نحس يافته . سلطان فرمان داد او را دستگير كنند . آنگاه به خانه‌اش ريختند و نوشته‌ها و كتابهايش را بردند . در ضمن تفتيش نوشته‌ها به كاغذى برخوردند كه در آن ابياتى بود با اين آغاز :\r\n طغى بتونس خلف * سموه ظلما خليفه \r\nسلطان خشمگين شد و گفت شكنجه‌اش كنند . سپس زير ضربات نيزه كشتندش اين واقعه در اواسط محرم سال 658 بود . آنگاه جسدش را آتش زدند و همهء كتابها و نوشته‌ها و يادداشتهايى كه از اين و آن شنيده بود و دواوينش را با او در آتش سوختند .\r\n\r\nخبر از كشته شدن لليانى و سرگذشت او\r\nاصل اين مرد از لليانه است از قراء مهديه - لام اول مضموم و لام دوم مكسور است - پدرش عامل مهديه بود و پسرش ابو العباس در آنجا پرورش يافت . خواندن و نوشتن آموخت و در علوم زبان حاذق گرديد . نزد ابو زكريا البرقى علم فقه آموخت . سپس به مطالعهء مذاهب فلاسفه پرداخت . براى طلب معاش كارهاى ديوانى را برگزيد و مأمور جمع آورى خراج گرديد .\r\n\r\n","description":"","footnote":"","page_name":" 329 ","page_number":349},
  {"content":"\r\n\r\nآنگاه متهم شد كه اموال ديوانى را خود بر گرفته و مصادره شد . چون آن اموال را ادا كرد از حبس و مرگ برهيد . به سبب كفايت و لياقتى كه در امور گرد آورى اموال خراج از آن برخوردار بود در كارهاى عمال نواحى مىنگريست و همواره تقصيرهاى آنان آشكار مىساخت و اين امر سبب مىشد كه آن عمل به ديگرى واگذار شود .\r\nبسيارى از اين عمال از متعلقان ابن ابى الحسين رئيس دولت بودند و هر يك خدمتى كرده و حقى بر او داشتند . از اين رو ابن ابى الحسين محارم راز سلطان و موالى خاص او را بر ضد لليانى تحريض كرد و اينان نزد سلطان سعايت كردند كه او را در مهديه آهنگ شورش است و سلطان را با او دل بد شد . روزى ابو العباس الغسانى نزد سلطان آمد و سلطان تا نظر او را در باب قتل لليانى بداند گفت : « اليوم يوم المطر » غسانى در پاسخ گفت : « و يوم دفع الضرر » سلطان دريافت . سلطان خواست كه بر آن بيفزايد ، غسانى اين مصراع خواند : « و العام عام تسعة كمثل عام الجوهرى » و اين ترغيب سلطان در كار لليانى بود . سلطان فرمان داد او را و ابن العطار را گرفتند . ابن العطار نيز از عمال او بود . و ابو زيد بن يغمور را مأمور كرد كه از آنان سخن پرسد و شكنجه كند تا همهء اموالشان را بستاند . در اين باز جست بيشتر توجه به لليانى بود . روزى در ايام باز جست هر روز بامدادان پگاه به محل كار خود مىرفت . گفتند كه قصد فرار به صقليه داشته است . از چند تن كه در اين كار با او دست داشتند سخن پرسيد آنان اقرار كردند . پس لليانى را به هلال سر كردهء غلامان غير عرب كه از بربرها بود سپردند .\r\nهلال او را بزد تا بمرد . سپس جسدش را به دست اوباش داد . آنان به هر سو كشيدند و سرش را بريدند . سپس خويشاوندانش و يارانش را به شكنجه و حبس كشيدند تا همه نابود شدند .\r\n\r\nخبر از شورش ابو على مليانى در مليانه بر دست امير ابو حفص\r\nمغرب اوسط ، از تلمسان و اعمال آن تا بجايه ، از آن زمان كه پدرش ابو زكريا بر آن غلبه يافته بود و تلمسان را فتح كرده بود و يغمراسن به اطاعت او در آمده بود در فرمان سلطان بود . ميان زناته در اين حدود فتنه و جنگ بود آن سان كه شيوه قبايل بزرگ است . مليانه در قسمت مغراوه در ناحيه‌اى متعلق به بنى ورسفيان بود . اينان باديه‌نشين بودند . گاه كه سايهء دولت اندكى در آن نواحى رو به ضعف مىرفت سر بر مىداشتند . ابو العباس مليانى از مشايخ مليانه مردى فقيه و راوى و ديندار بود . از اطراف به نزد او مىآمدند و كسب علم مىكردند . تا آنگاه كه رياست شوراى شهرش به او رسيد . پسرش ابو على جوانى عارى از صفات پسنديده و غرقه در غرور و جاه‌طلبى و پيرو هواهاى جوانى خويش بود . چون قدرت دولت را در آن نواحى ناچيز يافت در دلش هواى فرمانروايى پديد آمد و از فرمان خاندان ابو حفص سر بيرون كرد و دعوتشان به يكسو افكند و خود را فرمانروا خواند . خبر به سلطان ابو زكريا رسيد . برادر خود امير ابو حفص را همراه با ابو زيد بن جامع و طاغيه و برادر آلفونسو و طبقات سپاه نامزد فرو نشاندن آن فتنه نمود .\r\n\r\n","description":"","footnote":"","page_name":" 330 ","page_number":350},
  {"content":"\r\n\r\nدر سال 659 از تونس بيرون آمد و شتابان به مليانه راند و مدتى آنجا درنگ كرد و شهر را محاصره نمود تا به غلبه تصرف كرد . ابو على مليانى بگريخت و به بنى يعقوب از آل عطاف يكى از شعوب زغبه پيوست . آنان پناهش دادند و به مغرب اقصى بردند ابو على در آنجا ماند تا آنگاه كه بار ديگر به اخبار او باز گرديم .\r\nامير ابو حفص به مليانه داخل شد و پايه‌هاى قدرت خويش در آن نواحى مستحكم گردانيد و ابن منديل امير مغراوه را به امارت آن گماشت و در آنجا نيز چون ديگر بلاد مغراوه به نام سلطان خطبه خواندند امير ابو حفص به تونس باز گرديد . در راه نامهء سلطان به او رسيد كه فرمانروايى بجايه را به او مىداد . از آنجا كه ابو حفص جوار سلطان را بيشتر دوست مىداشت از اين فرمان ناخشنود شد . چندى در ترديد ماند عاقبت رأيش بر شيخ ابو هلال عياد بن سعيد هنتاتى كشيد و او را به جاى خود به بجايه فرستاد . امير ابو حفص به حضرت آمد تا زمان خلافتش كه از آن ياد خواهيم كرد . برادرش ابو بكر بن امير ابى زكريا بار دوم كه به تونس آمد در سال 661 بمرد . خليفه و خويشاوندان و مردم سوگوار شدند و خليفه بر جنازهء او حاضر شد . و البقاء للّه وحده .\r\n\r\nخبر از فرار ابو القاسم بن ابى زيد بن شيخ ابو محمد و خروج او از ميال قبايل رياح\r\nابو القاسم بن ابى زيد پسر عم خليفه بود و از او راتبه مىگرفت . پدرش ابو زيد بعد از پدر خود شيخ ابو محمد ، در مغرب عهده‌دار كارهايى بود . ابو القاسم در زمرهء همراهان ابو زكريا در آمد .\r\nامير ابو زكريا نيز دربارهء او به فرزند خويش سفارش كرد . تا آنگاه كه ابو القاسم را هواى خروج در سر افتاد و چون قضيه فاش شد و در دهان مردم افتاد سخت بترسيد . سبب آن بود كه سلطان سكه‌اى از مس ضرب كرده بود كه به بهاى آن از نقره حساب مىشد . شبيه سكه‌هاى فلوس در مشرق بود . تا مردم را در معاملات تسهيلاتى پديد آمده باشد . و نيز بدان سبب كه سكه‌هاى نقره‌اى به وسيلهء يهوديان مغشوش شده بود هم در وزن و هم در ريخت . سلطان سكهء خود را حندوس ناميد . اين سكه‌ها نيز گرفتار فساد تدليس شد و مردم خيانت پيشه آن را ضرب كردند با وزن كمتر . چون چنين فسادها بروز كرد سلطان نيز شدت عمل به خرج داد و گروهى از قلابان را دست بريد يا بكشت . كسانى كه با سكه‌ها سرو كار داشتند دچار ترديد شدند و مردم ناخشنودى نمودند و از سلطان خواستند كه آن را ملغى كند و كم كم كار به فتنه و آشوب كشيد . در خلال اين احوال معلوم گرديد كه محرك اين فتنه ابو القاسم بن ابى زيد بوده است .\r\nسلطان سكه را ملغى كرد ولى متوجه اعمال پسر عم خود ابو القاسم گرديد . چون ابو القاسم دريافت كه سلطان با او نظرى ديگر دارد بترسيد ، تا ترسش به عصيان بدل شد و در سال 661 از حضرت بگريخت و به قبيلهء عرب بنى رياح پيوست و بر اميرشان شبل بن موسى بن محمد رئيس دواوده فرود آمد . با او بيعت كرد . و به ياريش برخاست . ابو القاسم خبر يافت كه سلطان\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nپاى در ركاب آورده به سوى او مىآيد . از خشم سلطان هراسناك شد و اعراب نيز مضطرب شدند ابو القاسم را بيم آن بود كه چون سلطان برسد عربها او را تسليم سلطان كنند از اين رو از نزد ايشان برفت . نخست به تلمسان رفت و از آنجا به كشتى نشست و خويشتن به اندلس افكند و با پسر عم خود امير ابو اسحاق هر دو در تبعيدگاههاى خود در اندلس ماندند . در آنجا نيز اعمالى ناشايست از او بروز كرد و بىشرميها نمود . چون خشم فرمانروايان را بر انگيخت به مغرب رفت و در تينملل مدتى بزيست و سپس به تلمسان رفت و در آنجا بمرد . امير ابو اسحاق همچنان در جوار بنى الاحمر بماند و ما به ذكر اخبار او خواهيم پرداخت .\r\n\r\nخبر از رفتن سلطان ابو عبد اللّه المستنصر به مسيله\r\nچون به سلطان خبر رسيد كه ابو القاسم بن ابى زيد ، پسر عمش از بنى رياح بيعت گرفته و از ميان آنان به مغرب آمده است در سال 664 با سپاهيان موحدين و ديگر طبقات سپاه براى استقامت كار وطن و محو آثار فساد او و به فرمان در آوردن اعراب پاى در ركاب آورد . و يك يك بلاد را درنورديد تا به بلاد رياح رسيد . شبل بن موسى و قومش دواوده به باديه گريختند .\r\nسلطان در مسيله فرود آمد كه پايان اوطان رياح بود . در آنجا محمد بن عبد القوى امير بنى توجين - از زناته - بار ديگر اظهار اطاعت كرد و به زيارت او تبرك جست . سلطان المستنصر نيز او را بپذيرفت و به جاى او نيكى كرد و خلعتها و ديگر جوايز چون اسبان راهوار با زين و ستام زرين به او ارزانى داشت و براى او خيمه‌هاى وسيع از كتان بر پاى داشت . و بسى اموال و مواشى و سلاح و شهرى را كه مقر او بود و نيز اوماش از اعمال زاب را به او اقطاع داد و او از نزد سلطان به وطن خود باز گرديد .\r\nسلطان به تونس باز گشت در حالى كه دلش لبريز از كينهء رياح بود و سر آن داشت كه به نحوى به چارهء آن مهم پردازد . دو روز پس از بازگشتش به حضرت در سال 665 هلال از موالى او بمرد . او را القائد مىگفتند وى را در دولت مقامى بود همپايهء سلطان . مردى دلير و نيكو كار و مهربان و اهل مدارا و دوستدار اهل علم و حاجتمندان بود . در امور خير آثارى مشهور دارد .\r\nسلطان از هلاكت او سوگوار گرديد .\r\n\r\nخبر از كشته شدن مشايخ دواوده\r\nشبل بن موسى و قومش - از دواوده - در سرپيچى از فرمان سلطان محمد المستنصر مرتكب اعمالى شدند و با هر كس از اين خاندان كه به نزدشان مىرفت بيعت مىكردند و او را به پادشاهى بر برمىگزيدند نخست با امير ابو اسحاق ابراهيم بيعت كردند و پس از او با ابو القاسم بن ابى زيد ، پسر عم سلطان . سلطان در سال 664 بدان سو نهضت فرمود و اوطانشان را زير پى سپرد و آنان به صحرا شدند و از دور پيام دادند كه در فرمان اوىاند ، سلطان نيز به همين\r\n\r\n","description":"","footnote":"","page_name":" 332 ","page_number":352},
  {"content":"\r\n\r\nاكتفا نمود و به تونس باز گرديد . آنگاه به ابو هلال عياد عامل بجايه كه از مشايخ موحدين بود ، پيام داد كه در حق ايشان نيكى كند تا بدون آنكه تعهدى كرده باشد به نزد او آيند .\r\nسلطان احلاف و هم پيمانان خود را از كعوب و بنى سليم و دباب و افاريق بنى هلال گرد آورد و در سال 666 با سپاه موحدين و ديگر طبقات لشكر از تونس بيرون آمد . بنى عساكر بن سلطان ، برادران بنى مسعود بن سلطان - از دواوده - به نزد او آمدند . المستنصر مهدى بن سلطان را بر قوم او و خاندانهاى ديگر رياح امارت داد . بنى مسعود بن سلطان راه صحرا در پيش گرفتند و بگريختند و سلطان از پى آنان بود تا به نقاوس رسيدند و در ارتفاعات زاب لشكرگاه ساختند .\r\nرسولانشان را پى در پى نزد ابو هلال فرستادند تا مگر واسطه شود كه سپاه سلطان باز گردد . او نيز اشارت كرد كه هيئتى نزد سلطان فرستند آنان بپذيرفتند .\r\nاميرشان شبل بن موسى بن محمد بن مسعود و برادرش يحيى و پسر عموهايشان فرزندان زيد بن مسعود سباع بن يحيى بن دريد و پسرش و طلحة بن محمود بن دريد و حداد بن مولا هم بن خنفر بن مسعود و برادرش بيامدند . در حال آنان را و دريد بن تازير از شيوخ كرفه را بگرفت و اموالشان را برد و پيكرهايشان را در زرايه آنجا كه با ابو القاسم بن ابى زيد بيعت كرده بودند بياويخت و سرهايشان را به بسكره فرستاد تا در آنجا نصب كردند . آنگاه شتابان به احياء ايشان تاخت و حله‌هايشان را در ارتفاعات زاب غارت كرد . ساكنان آن حله‌ها سوار شده بگريختند و جان خود و فرزندانشان را نجات دادند . سپاه سلطان در پى ايشان بود تا از رود راشدى در جنوب زاب گذشتند . آغاز اين رود كوه راشدى است در جنوب مغرب اوسط و به سوى مشرق مىرود ، از زاب مىگذرد و به شوره‌زار نفزاوه از بلاد جريد فرو مىرود . چون از آن وادى گذشتند و به بيابان تشنه و سوزان و سنگلاخ در آمدند ، نام آن بيابان حماده بود ، سپاهى كه در تعقيبشان بود بازگرديد و سلطان پيروزمند از غزاى خويش بازگشت شعرا در تهنيت اين پيروزى قصايد پرداختند بقاياى دواوده به نزد ملوك زناته رفتند . بنى يحيى بن دريد بر يغمراسن بن زيان فرود آمدند و بنى محمد بن مسعود بر يعقوب بن عبد الحق . آنان پناهشان دادند و مهربانيها نمودند و صلات و اموال دادند و اسب و اشتر بخشيدند .\r\nآنان به مواطن خويش باز گرديدند و بر وار كلا و قصور ريغه غلبه يافتند و آنها را از تصرف سلطان به در كردند . سپس به زاب رفتند . عامل زاب ابن عتوكه در مقره بود براى دفع ايشان سپاه گرد آورد و با آنان در حدود اراضى زاب مصاف داد . منهزمش ساختند و از پى او رفتند تا در قطاوه بر او دست يافتند و كشتندش ، پس بر زاب و كوه اوراس و بلاد حفصه مستولى شدند . دولتهايى كه از آن پس بر سر كار آمدند آن ولايات به اقطاع ايشان دادند و ملك ايشان گرديد .\r\n\r\n","description":"","footnote":"","page_name":" 333 ","page_number":353},
  {"content":"\r\n\r\n\r\nخبر از طاغيه افرنجه و نبرد او با تونس همراه با مسيحيان\r\nاين امت معروف‌اند به افرنچه ، عامه آنها را افرنسيس مىگويند منسوب به بلدى از امهات بلادشان كه افرانسه ناميده مىشود . نسب اينان به يافث بن نوح مىرسد . فرنگان در سرزمينهاى شمالى آن سوى درياى رومى در جانب غربى آن ، ميان شبه جزيرهء اندلس و خليج قسطنطينيه زندگى مىكنند . در سمت مشرقشان روم و در جانب غربيشان سرزمين جليقيه است . همانند روميان بر كيش مسيحى هستند و اين كيش را از روميان فرا گرفته‌اند . چون دولت روميان روى در تراجع نهاد آنان نيرومند شدند و از دريا گذشتند با روميان به افريقيه آمدند و آنجا را تصرف كردند و در شهرهاى بزرگ آن چون سبيطله و جلولا و قرطاجنه و مرناق و باغايه و لميس و غير آن وارد شدند و بر همهء بربرهايى كه در آن حوالى بودند غلبه يافتند و آنان را به كيش خود در آوردند و مطيع فرمان خويش ساختند .\r\nآنگاه اسلام آمد ، عربها آن شهرها و ديگر شهرهاى افريقيه را از آنان بستدند سواحل شرقى و جزاير بحرى چون اقريطش و مالطه و صقليه و ميورقه را نيز به تصرف در آوردند و آنان را به آن سوى آب به اراضى خود باز گردانيدند . سپس از خليج طنجه گذشتند و گوتها و جليقيان و بشكنس را مغلوب ساختند و شبه جزيرهء اندلس را تسخير كردند و از ارتفاعات عبور كردند و به اراضى اين فرنگان در آمدند و همه را زير پى سپردند و دست به آشوب و كشتار و تاراج زدند . از آغاز دولت بنى اميهء اندلس پيوسته سپاه صوائف ( تابستانى ) به آن بلاد تاخت مىآورد .\r\nواليان افريقيه نيز چون اغلبيان و آنان كه پيش از اغلبيان بودند سپاه مسلمانان را در خشكى و دريا به جنگ ايشان گسيل مىداشتند تا جزايرى را كه متعلق به آنان بود گرفتند و در سواحل كشورشان پياده شدند . از آن پس همواره دلهايشان لبريز از كينهء مسلمانان بود و در صدد آن بودند كه روزى اراضى از دست رفتهء خويش باز ستانند .\r\nاراضى سواحل شام به آنان نزديكتر بود ، پس در آنها نفوذ نمودند . چون دولت روم قسطنطينيه و رم به هم پيوست و اين فرنگان نيز نيرومند شدند ، اين ايام مقارن اوج خلافت در مشرق بود . مسيحيان براى غلبه بر معاقل شام و ثغور آن در حركت آمدند و بسيارى از آن را تصرف كردند و بر مسجد الاقصى مستولى شدند و در آن كليساى بزرگى به جاى مسجد بنا نهادند . آنگاه بر مصر و قاهره بارها حمله كردند تا زمانى كه خداوند صلاح الدين بن ايوب كرد صاحب مصر و شام را در اواسط قرن ششم به عنوان سپر مدافع اسلام و عذابى اليم براى كافران برگزيد . او قدم مردانگى در جهاد در پيش نهاد و هر چه مسيحيان گرفته بودند باز ستد و مسجد الاقصى را از لوث كفرشان پاكيزه ساخت . صلاح الدين در گرماگرم غزو جهاد جان باخت .\r\nدر قرن هفتم در عهد الملك الصالح صاحب مصر و شام و در ايام ابو زكريا در تونس\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nبار ديگر مسيحيان آهنگ نبرد بلاد اسلام نمودند و در دمياط فرود آمدند و شهر را گشودند و بر قراء مصر غلبه يافتند . الملك الصالح در خلال اين تجاوز به هلاكت رسيد و پسرش الملك المعظم به حكومت نشست . مسلمانان در ايام فيضان نيل فرصت غنيمت شمردند و از ميان نيزارها و باتلاقها راهى گشودند و لشكرگاهشان را محاصره كردند و جمع كثيرى از ايشان را كشتند و سلطانشان را در معركه اسير كردند و نزد الملك المعظم آوردند . او را در اسكندريه در بند نمود و مدتى دراز در زندان بماند سپس شرط كردند كه اگر مسلمانان دمياط را باز پس گيرند ، آزادش نمايند . آنان نيز به شرط خويش وفا كردند . پس ميان دو طرف مصالحه پديد آمد و پيمان صلح بسته شد . ولى پادشاه پيمان صلح را به زودى نقض كرد و آهنگ تونس نمود تا ستمى را كه به زعم ايشان بر بازرگانان كشورشان رفته بود رفع كنند . مىگفتند مالى از لليانى طلب داشتند چون سلطان لليانى را سركوب نمود ، آنان آن مال را كه قريب به سيصد هزار دينار بود طلب نمودند ولى براى اثبات مدعاى خويش سندى در دست داشتند . از اين رو به پادشاه خود شكايت بردند . پادشاه به خشم آمد . و اينان در روزگارانى كه تونس گرفتار قحطى و مرگ و مير بود . به تصرف آن ترغيبش نمودند .\r\nفرنسيس ، طاغيهء فرنگان را كه سن‌لويى پسر لويى نام داشت و به زبان ايشان « روادو فرانس » يعنى پادشاه فرانسه خوانده مىشد بفرستاد و نزد ملوك مسيحى كس فرستاد و آنان را به جنگ فراخواند و نيز نزد آن كس كه به زعم ايشان خليفهء مسيح بود نيز پيام دادند او نيز پادشاهان مسيحى را به يارى وى فرا خواند و براى هزينه‌هاى جنگى دست او را در اموال كليساها گشاده گردانيد . خبر بسيج مسيحيان به جنگ در ديگر بلادشان شايع شد . كسانى كه دعوت او را براى جنگ با بلاد مسلمانان اجابت كردند ، از پادشاهان مسيحى يكى انكنار ( ريشارد شيردل ) بود و ديگر پادشاه اسكوسيا و پادشاه تورك و پادشاه برشلونه و نام او ديدراگون بود و جماعتى ديگر از ملوك ديار فرنگان . ابن اثير چنين آورده است : مسلمانان در هر ثغرى كه بودند متوجه حملهء مسيحيان شدند . سلطان فرمان داد كه در همهء قلمرو او آلت و عدت نبرد فراهم نمايند و فرمود تا در شهرهاى مرزى باروها را مرمت كنند و غلات بيندوزند .\r\nبازرگانان مسيحى از آمدن به بلاد مسلمانان باز ايستادند . سلطان رسولان خود نزد فرنسيس فرستاد تا از اوضاع و احوال او با خبر شود و نيز براى مصالحه شرايطى پيشنهاد كند ، شايد او را از عزمش منصرف دارد . براى مقدمات كار مصالحه هشتاد هزار دينار زر با خود بردند .\r\nفرنسيس زرها بستد و خبر داد كه جنگ او در سرزمينهاى مسلمانان خواهد بود . چون مال را طلبيدند بهانه آورد كه او در اخذ آن مال مباشرت نداشته است . عاقبت نتيجهء مذاكرات آن شد كه رسولى از سوى فرمانرواى مصر به نزد او رود . چون رسول نزد فرنسيس حاضر آمد و خواستند كه بنشيند ننشست و اين اشعار ابن مطروح شاعر سلطان را خواندن گرفت :\r\n\r\n","description":"","footnote":"","page_name":" 335 ","page_number":355},
  {"content":"\r\n\r\n قل للفرنسيس اذا جئته * مقال صدق من وزير فصيح\r\nآجرك اللّه على ماجرى * من قتل عباد نصارا المسيح\r\nاتيت مصرا تبتغى ملكها * تحسب ان الزمريا طبل ريح\r\nفساقك الحين الى ادهم * ضاق به عن ناظريك الفسيح\r\nو كل اصحابك اودعتهم * بسوء تدبيرك بطن الضريح\r\nسبعون الفا لا يرى منهم * الا قتيل او اسير جريح\r\nالهمك اللّه الى مثلها * لعل عيسى منكم يستريح\r\nان يكن البابا بذا راضيا * و رب عسر قد أتى من نصيح\r\nفاتخذوه كاهنا انه * انصح من شق لكم او سطيح\r\nو قل لهم ان ازمعوا عودة * لاخذ ثار او لفعل قبيح\r\nدار ابن لقمان على حالها * و القيد باق و الطواشى صبيح \r\nيعنى خانهء ابن لقمان كه در اسكندريه بود و فرنسيس را در آن به بند كشيده بودند هنوز بر جاى است و طواشى در عرف مردم مصر غلام اخته شده است . چون شعر خواندنش به پايان آمد آن طاغيه جز به خود خواهى و سركشى نيفزود و از نقض عهد در نبرد تونس به سبب چيزهايى كه از آنان شنيده است و مخالفتهايى كه شده معذرت خواست و رسولانى را كه آن روز از ديگر جايها آمده بودند نيز باز پس فرستاد . رسولان سلطان باز گرديدند و هشدار دادند كه جنگ حتمى است . طاغيه سپاه گرد آورد و بر كشتيهاى خود سوار كرد و در آخر ماه ذو القعدهء سال 668 روانهء تونس نمود . سپاه در سردانيه و بقولى در صقليه گرد آمدند . سپس وعده‌گاه را بندر تونس معين كرد و فرمان حركت داد . سلطان نيز مردم را هشدار داد كه اينك دشمن مىرسد و بايد كه آمادهء نبرد شدند . لشكرها از نزديكترين شهرها بيامدند و براى آگاهى از اخبار چند زورق روان داشت و منتظر نتيجه ماند .\r\nكشتيهاى جنگى پى در پى در بندر قرطاجنه آمدند و سلطان با اهل شورا چه آنها كه در اندلس بودند و چه موحدين به گفتگو پرداخت كه آيا آنها را رها كند كه در ساحل پياده شوند يا مانعشان گردد كه پاى به ساحل نهند . بعضى گفتند مانع ايشان شود تا ذخيرهء غذا و آبشان پايان يابد و خود مجبور به بازگشت گردند . ديگران گفتند اگر از بنادر تونس كه داراى پادگان و نگهبان و ساز و برگ است بروند به ثغور ديگر خواهند رفت و آنجا را خواهند گرفت و قتل و تاراج خواهند كرد . آنگاه غلبه بر ايشان كارى دشوار باشد . سلطان اين راى را پسندند و رها كرد تا در ساحل قرطاجنه فرود آمدند . سواحل رودس پر از جنگجويان اندلس بود ، چه سپاهيان و چه مطوعين ( داوطلبان ) شمار اينان به چهار هزار مىرسيد . فرماندهشان محمد بن الحسين رئيس الدوله بود .\r\n\r\n","description":"","footnote":"","page_name":" 336 ","page_number":356},
  {"content":"\r\n\r\nمسيحيان در ساحل جاى گرفتند . شش هزار سوار و سى هزار پياده . پدرم براى من از پدر خود - خدا هر دو را بيامرزد - حكايت كرد كه شمار كشيشهايشان از كوچك و بزرگ سيصد بود . هفت سردار بزرگ داشتند چون فرانسيس و برادرش جرول [ 1 
  ] صاحب صقليه و صاحب جزاير و زوجهء طاغيه به نام رينه و صاحب بر كبير ( فرانسه ) بيشتر اهل اخبار آنان را پادشاهان مىخواندند و مىپنداشتند شاهان مختلفى هستند كه اينك براى غزو تونس دست اتحاد به هم داده‌اند و حال آنكه چنين نبود . يك پادشاه بود و آن طاغيهء فرانسه بود و برادرش و سردارانش كه هر يك از آنان را به سبب قوت و شدت و سلحشوريش يك پادشاه مىخواندند .\r\nاينان سپاه خود را در شهر كهن قرطاجنه بداشتند . ديوارهاى شهر كهن شكسته بود چون آنجا را لشكرگاه ساختند با الواح چوب شكافها و خرابيهاى بارو را سد كردند و كنگره‌ها را ترميم نمودند و گرداگرد آن خندقى ژرف و پهناور كندند و در آنجا موضع گرفتند . سلطان از اينكه دامن حزم و احتياط از دست هشته بود پشيمان گرديد و گفت كاش آن شهر كهن ويران كرده بود يا مانع ورود آنان شده بود . پادشاه و سپاهش شش ماه همچنان در تونس درنگ كردند .\r\nو با كشتيها از صقليه ساز و برگ و مردان مسلح و آذوقه مىرسيد .\r\nگروهى از مسلمانان در بحيره به حركت در آمدند ، عربها نيز از پى آنها رفتند ، ناگهان با دشمن برخورد كردند با آنان به زد و خورد پرداختند بر آنان پيروز شدند و آنچه داشتند به غنيمت گرفتند و محل استقرارشان را نيز شناختند . آنگاه زورقهايى كه در آنها تير اندازان نشسته بودند بر روى آب روانه كردند اينان راه آمد و شد بر كشتيها بستند . سلطان نيز به اطراف كشورش كس فرستاد و مدد طلبيد و از هر ناحيه مدد رسيد . ابو هلال صاحب بجايه بيامد و جماعات عرب و سدويكش و ولهاصه و هواره برسيدند ، زناته ملوك مغرب نيز بيامدند و محمد بن عبد القوى لشكر بنى توجين را تحت فرمان پسرش زيان گسيل نمود . سلطان نيز لشكر بيرون آورد . هفت تن از موحدين را بر سراسر لشكر از سپاهيان مزدور و مطوعه فرماندهى داد . اينان اسماعيل بن كلداسن و عيسى بن داود و يحيى بن ابى بكر و يحيى بن صالح و ابو هلال عياد صاحب بجايه و محمد بن عبو بودند . و فرمان داد كه در امور به يحيى بن صالح و يحيى بن ابى بكر مراجعه كنند .\r\nاز مسلمانان لشكر بى حساب گرد آمد . صلحا و فقها و مرابطون نيز به عزم جهاد بيرون آمدند . سلطان با بطانه و خواص خود چون شيخ ابو سعيد معروف العود الرطب و ابن ابى الحسين و قاضى ابو القاسم بن البراء و برادر الفونسو در ايوان خود نشست و جنگ در پيوست . در اواسط محرم سال 669 در منصف مصاف دادند . در اين روز از اين سو يحيى بن صالح و از آن سو جرول دست به حمله زدند . از دو گروه خلقى كشته شدند . مسلمانان يكى از شبها دل بر\r\n\r\n\r\n","description":"","footnote":"\r\n[ ( 1 ) 
  ] ممكن است كارول يا گارول باشد .\r\n","page_name":" 337 ","page_number":357},
  {"content":"\r\n\r\nهلاك نهادند و بر لشكرگاه حمله كردند و پس از آنكه قريب به پانصد تن از مسيحيان را كشتند بر آنان غلبه يافتند . و چادرها بر پاى بود . سلطان فرمان داد كه گرداگرد لشكرگاه خندق بكنند . كندن آغاز كردند حتى شيخ ابو سعيد خود به كندن خندق پرداخت . مسلمانان در تونس در رنج بودند و هر كس گمانى مىكرد . سلطان قصد آن كرد كه از تونس به قيروان رود . در اين احوال خداوند دشمنشان را هلاك كرد و پادشاه بمرد . گفتند به مرگ طبيعى مرده است و گفتند همچنانكه ايستاده بود تيرى سرگردان از كمانى ناشناخته بر او آمده بود . و گفتند به بيمارى و با دچار شده بود و گفتند - و اين بعيد مىنمايد - كه سلطان همراه با ابن جرام دلاجى شمشيرى زهرآگين برايش فرستاد و هلاكتش در آن بود . در هر حال چون او بمرد مسيحيان گرد آمدند و با پسرش دمياط بيعت كردند . اين پسر را از آن روى كه در دمياط متولد شده بود بدين نام مىخواندند . لشكر خصم پس از اين واقعه آهنگ بازگشت نمود . زمام امور به دست ملك بود . او نزد سلطان المستنصر كس فرستاد كه هزينهء بازگشت آنان را تأمين كند تا باز گردند . چون عربها مىخواستند به زمستانگاه خود روند ، سلطان بپذيرفت .\r\nآنگاه مشايخ فقها را براى منعقد كردن پيمان صلح در ماه ربيع الاول سال 669 بفرستاد .\r\nاين كار از مذاكره و كتابت به قاضى ابن زيتون محول شد . قرار داد صلح به مدت پانزده سال منعقد گرديد . ابو الحسن على بن عمرو و احمد بن الغماز و زيان بن محمد بن عبد القوى ، امير بنى توجين ، آن محضر امضاء كردند . جرون صاحب جزيرهء صقليه تنها در باب جزيره خويش معاهدهء صلح بست . مسيحيان ناوگان خود بردند و در دريا دچار طوفانى سهمگين شدند كه بسيارى از ايشان به هلاكت رسيد . سلطان اموالى را كه بايد به مسيحيان دهد ميان مردم سرشكن كرد .\r\nهمه به طوع و رغبت سهم خود پرداختند . گويند مقدار ده بار شد . مسيحيان نود منجنيق در قرطاجنه رها كردند و رفتند .\r\nسلطان المستنصر ، صاحب مغرب و ديگر ملوك را از دفاع مسلمانان و عقد قرارداد صلح آگاه نمود . آنگاه فرمود تا قرطاجنه را خراب كنند و بناهايش را با خاك يكسان سازند .\r\nفرنگان بازگشتند و اين آخرين بار بود كه خودنمايى كردند و ابراز قدرت نمودند . از آن پس همواره در سراشيب ضعف و نقصان بودند و كشورشان تقسيم شد . صاحب صقليه از يك سو دعوى استقلال كرد . همچنين صاحب ناپل و جنوه و سردانيه نيز كوس جدايى زد . خاندان قديم پادشاهى آنها تا اين زمان در نهايت ضعف و سستى باقى است . و اللّه وارث الارض و من عليها و هو خير الوارثين .\r\n\r\nخبر از هلاكت رئيس الدوله ابو عبد اللّه محمد بن ابى الحسين و ابو سعيد العود الرطب\r\nاصل اين مرد از بنى سعيد است بنى سعيد رؤساى القلعه در مجاورت غرناطه بودند . بسيارى از\r\n\r\n","description":"","footnote":"","page_name":" 338 ","page_number":358},
  {"content":"\r\n\r\nايشان در ايام موحدين در اندلس و مغرب حكومت داشتند . جد او ابو الحسن سعيد در قيروان صاحب مشاغل بود و اين نواده‌اش در كفالت او پرورش يافت . چون معزول شد و به مغرب رفت در سال 604 در بونه وفات كرد و نواده‌اش محمد بن تونس باز گرديد . در اين عهد شيخ ابو محمد بن ابى حفص صاحب افريقيه بود . وى به خدمت فرزند او ابو زيد در آمد . چون ابو زيد بعد از وفات پدر به امارت رسيد محمد زمام اختيار او به دست گرفت . سپس السيد ابو على از مراكش به افريقيه آمد و ابو زيد به مراكش رفت ، محمد بن ابى الحسين به تونس شد و به امير ابو زكريا پيوست و اين در آغاز كار ابو زكريا بود . محمد در دستگاه او نيز صاحب مقامى رفيع شد . او همواره در خدمت ملوك مردى مقبل بود . چون المستنصر حكومت يافت چندى او را به همان منوال بداشت سپس بعد از واقعهء لحيانى با او دل بد كرد . ساعيان از خواص المستنصر نيز دست به كار شدند و شايع كردند كه او با ابو القاسم فرزند مخدوم خود ابو زيد بن شيخ ابى محمد در نهان مراوده داشته است . سلطان بر او خشم گرفت و مدت نه ماه در خانهء خود زندانيش كرد . سپس آزادش نمود و به مقامى كه داشت باز گردانيد و از دشمنانش انتقام گرفت .\r\nمحمد بن الحسين بر همهء امور سلطان چنگ افكند تا در سال 672 در گذشت .\r\nپسر عمش سعيد بن يوسف بن ابى الحسن از صاحبان مشاغل دربار بود . مالى گران اندوخت و از شغلى كه در حضرت داشت به هر چه مىخواست رسيد . رئيس ابو عبد اللّه از انواع علوم آگاه بود و در لغت دستى قوى داشت و شعر نيكو مىگفت و در ترسل استاد بود . او را تأليفى چند است . چون الخلاصه و آن ترتيب كتاب المحكم ابن سيده است به شيوهء صحاح جوهرى و اختصار آن .\r\nابو عبد اللّه در رياست خود مردى بود با رأيى استوار و نيرومند و با همتى عالى و محتاط در خدمت . شعر نيز مىگفت . التجانى و ديگران از شعر او نقل كرده‌اند . از قصايد معروف او چكامه‌اى است در خطاب به عنان بن جابر از زبان امير ابو زكريا ، به هنگامى كه علم مخالفت بر افراشت و از پى ابن غانيه رفت . اين قصيده در روى راء سروده شده و پيش از آن قصيده‌اى در روى دال سروده بود . او را پسرى بود به نام سعيد . در زمان پدر ترقى كرد و به مقامات مهم دولتى رسيد . و مورد حسد واقع شد و به غايت آمال خود نرسيد .\r\nسه سال پس از هلاكت او ، شيخ ابو سعيد عثمان بن محمد هنتاتى معروف به العود الرطب به هلاكت رسيد . خاندان او در مغرب ، معروف به بنى ابى زيد بودند . از ايشان بود عبد العزيز معروف به صاحب الاشغال ، در ايام السعيد به سبب رفتار ناخوش آيندى كه با او شده بود از مغرب گريخت و در سال 641 به سجلماسه رفت . عبد اللّه الهرزجى در آنجا شورش كرده بود . و با امير ابو زكريا بيعت كرد و عبد اللّه او را به تونس برد و بر امير ابو زكريا فرود آمد امير او را در زمرهء طبقات مشايخ موحدين و اهل مجلس خود جاى داد . سپس نزد پسرش المستنصر پس از سركوبى بنى نعمان بهره‌مند شد ، آن سان كه همانند و همسرى نداشت و بر\r\n\r\n","description":"","footnote":"","page_name":" 339 ","page_number":359},
  {"content":"\r\n\r\nرأى و تدبير او چيره شده بود . در سال 673 بمرد . پس از او نام نيكش باقى ماند و از خاص و عام براى او طلب آمرزش مىكردند . و اللّه مالك الامور .\r\n\r\nخبر از شورش مردم الجزاير و فتح دوبارهء آن\r\nچون مردم الجزاير ديدند كه قدرت دولت در ميان زناته و مردم مغرب اوسط روى به ضعف نهاده ، در سرشان هواى استقلال پديد آمد و خواستند خود زمام امور خويش به دست گيرند .\r\nپس ربقهء طاعت از گردن بينداختند و اعلام نقض بيعت كردند .\r\nسلطان المستنصر در سال 669 لشكر فرستاد و فرمانرواى بجايه ، ابو هلال عياد بن سعيد هنتاتى ، را فرمان سركوبى شورشيان داد . ابو هلال در سال 671 با سپاه موحدين برفت و مدت يك سال بر در شهر درنگ كرد . چون مردم نيك به دفاع برخاستند ، دست از محاصره بداشت و به بجايه باز گرديد و در سال 673 در لشكرگاه خود در موطن بنى ورا بمرد .\r\nسلطان در سال 674 آهنگ نبرد با ايشان كرد و سپاه خود را از خشكى و دريا بر سرشان گسيل داشت . ابو الحسن بن ياسين را فرماندهى سپاه تونس داد . و به عامل بجايه نوشت كه او نيز سپاهى ديگر از دريا و خشكى به فرماندهى ابن ابى الاعلام روانه دارد . اين لشكرها از دريا و خشكى الجزاير را محاصره كردند و محاصره را شدت بخشيدند . سپس به يك بار حمله آوردند و شهر را بگشودند و دست به قتل مردم و غارت منازل يازيدند و به بسيارى از دختران تجاوز كردند و مشايخ شهر را گرفتند و دست بسته به تونس فرستادند و آنان را در قصبه به زنجير كشيدند . تا الواثق يحيى بن المستنصر پس از هلاكت پدر ، آنان را برهانيد .\r\n\r\nخبر از هلاكت سلطان المستنصر و وصف برخى از احوال او\r\nسلطان پس از فتح الجزاير براى شكار و باز جست از حال عمال ، از تونس به سفر رفت .\r\nدر سفر بيمار شد و به سراى خويش باز گرديد و بيماريش شدت يافت و شايعات در باب مرگ او قوت گرفت . روز عيد قربان سال 675 در حالى كه به دو مرد تكيه كرده بود بيرون آمد و پاهايش بر زمين كشيده مىشد ، به سختى بر منبر نشست و براى مردم سخن گفت . چون به خانه بازگشت در همان شب بمرد . رضوان اللّه عليه .\r\nابو عبد اللّه محمد المستنصر از ملوك آل ابى حفص پادشاهى بزرگ بود و بلند آوازه .\r\nشهرهاى دو سوى ساحل ( يعنى افريقيه و مغرب و اندلس ) به او دست بيعت داده بودند . در آن زمان هر جا شاعرى مفلق يا كاتبى بليغ يا عالمى نحرير يا پادشاهى شكوهمند و يا دليرى سلحشور بود بويژه از سرزمين اندلس در حضرت او جاى داشت و در پناه او مىزيست زيرا رسوم خلافت در عصر او در شرق و غرب عالم اسلامى مندرس شده بود و تنها در ايوان او\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nبود كه آوازهء فرمانروايى خاموش نشده بود زيرا طاغيه شهرهاى بزرگ و مراكز فرمانروايى را در مشرق اندلس و مغرب آن تصرف كرده بود . در سال 633 قرطبه را گرفته بود و در سال 636 بلنسيه را تصرف كرد و در سال 646 اشبيليه را . تتر بر بغداد ، دار الخلافهء عرب در مشرق و پايتخت اسلام ، در سال 656 مستولى گرديد . بنى مرين دولت بنى عبد المؤمن را بر انداختند و بر مراكش دار الخلافهء موحدين ، در سال 658 چيره گرديدند همهء وقايع در عهد او و عهد پدرش بود . در تمام اين احوال دولت ايشان از قوت و قدرت و رفاه برخوردار بود و در جمع خراج موفق و به سپاه از همه بيش . او را در ابهت و جلال اخبارى است مشهور در جنگها و فتوحات آثارى است معروف . در ايام او تونس شهرى عظيم شد و مردم آن در نعمت و راحت بودند . لباسهاى زيبا مىپوشيدند و بر مراكب راهوار سوار مىشدند و از جهت ابنيه و خوراك در سطحى بالا قرار داشتند و در اين راه به غايت رسيدند . سپس بعد از او راه بازگشت در پيش گرفتند . و اللّه مالك الامور و مصرفها .\r\n\r\nخبر از بيعت الواثق يحيى بن المستنصر مشهور به المخلوع و ذكر احوال او\r\nچون سلطان المستنصر در سال 675 - چنان كه گفتيم - درگذشت ، موحدين و ديگر مردم بر حسب طبقات خويش بر پسرش يحيى گرد آمدند و در همان شب وفات پدر با او بيعت كردند بيعت روز بعد نيز ادامه داشت و او را الواثق باللّه لقب دادند . الواثق كار خويش با رفع مظالم آغاز كرد ، زندانيان را آزاد نمود و سپاهيان و اهل ديوان را عطا داد ، مساجد را اصلاح كرد و بسيارى از باج و خراجها را از مردم برداشت . شعرا در مدح او شعر سرودند و از او جوايز كرامند گرفتند . عيسى بن داود را از حبس برهانيد و به مقام نخست خويش باز گردانيد .\r\nمتولى گرفتن بيعت از مردم و عهده‌دار امور او سعيد بن يوسف بن ابى الحسين بود كه در دولت مقامى ارجمند داشت و در بزرگى اشتهار . او نيز زمام امور به دست گرفت و همچنان بر آن حالت ببود تا زمان به خوارى افتادنش فرا رسيد .\r\n\r\nخبر از به خوارى افتادن سعيد بن ابى الحسين و خودكامگى ابن الجبر\r\nنام ابن الجبير يحيى بن عبد الملك الغافقى است . كنيهء او ابو الحسن است . اندلسى است . و از مردم مرسيه . به هنگام استيلاى دشمن بر شرق اندلس از آنجا مهاجرت كرد . در صناعت دبيرى استاد بود و جز اين هنرى نداشت . نخست كارگزار برخى اعمال شد . سپس به خدمت سعيد بن ابى الحسين در آمد و به دبيرى او منسوب گرديد . سپس سرپرست ديوان شد و كارش بالا گرفت .\r\nدر خلال اين احوال با الواثق پسر سلطان المستنصر رابطه‌اى دوستانه يافت و چون الواثق به حكومت رسيد منزلت او فرا برد و مشاور خاص خود گردانيد و نگاشتن علامت خود را بر\r\n\r\n","description":"","footnote":"","page_name":" 341 ","page_number":361},
  {"content":"\r\n\r\nسر نامه‌ها به او واگذار نمود . اما سعيد بن ابى الحسين مزاحم و رقيب او بود و ميان ايشان از پيش نقار بود . يحيى ، سلطان را بر ضد او بر انگيخت و برگرفتن اموال او ترغيب نمود .\r\nالواثق پس از شش ماه كه از امارتش سپرى شده بود ، سعيد بن ابى الحسين را در سال 676 ، بگرفت و در قصبه در بند نمود . همچنين ابن ياسين و ابن صياد و چند تن ديگر را دستگير كرد و مدافع از موالى خود را مقام صاحب الاشغال داد . و ابو زيد بن ابى الاعلام را كه از موحدين بود به مصادرهء اموال و بازجست ابن ابى الحسين مأمور نمود .\r\nهمواره از اموال او مىگرفتند تا مدعى شد كه ديگر فقير شده و هيچ ندارد سوگندش دادند ، سوگند خورد . آنگاه زدندش ، اقرار كرد كه فلان مقدار از اموالش نزد گروهى به امانت است . آن اموال نيز از آنان بستدند . سپس يكى از غلامانش جايى را در خانه‌اش نشان داد كه دفينهء او بود . بشكافتند ، نزديك ششصد هزار دينار زر بيرون آوردند . از آن پس سخن او باور نداشتند و همچنان شكنجه‌اش مىنمودند تا در ماه ذو الحجهء همان سال هلاك شد .\r\nپيكر او را در جايى كه كس از آن خبر نيافت دفن كردند . ابو الحسن الجبر زمام قدرت به دست گرفت و برادر خود ابو العلى را به امارت بجايه فرستاد . عاقبت مشايخ و خواص سلطان از خودسريها و خودكامگيهاى او به جان آمدند . از جمله آنكه مىبايست همه بامدادان پكاه بر در سراى او حاضر آيند و بال اين گونه اعمال او به دولت باز گرديد . و ما از آن سخن خواهيم گفت .\r\n\r\nخبر از آمدن سلطان ابو اسحق ابراهيم بن يحيى از اندلس و دخول مردم بجايه در فرمان او\r\nسلطان المستنصر در سال 660 امارت بجايه را به ابو هلال عياد بن سعيد هنتاتى داد و او آن ناحيه را به برادر خود امير ابو حفص واگذار كرد . - چنان كه گفتيم - ابو حفص والى بجايه بود تا در سال 673 در مواطن بنى ورا به هلاكت رسيد . پس از ابو حفص ابو هلال امارت آن ديار را به پسر خود محمد بن ابى هلال داد . محمد همچنان در آن مقام ببود تا المستنصر به هلاكت رسيد و پسرش الواثق حكومت يافت . محمد به فرمانبردارى شتافت و رسولانى از بجايه به تونس فرستاد و بيعت خويش اعلام داشت . آنگاه ابو الحسن الجبر كه امور دولت را در قبضهء خود داشت برادرش ادريس را به عنوان صاحب الاشغال به بجايه فرستاد . ادريس به جمع اموال پرداخت و بر مشايخ تحكم نمود . محمد بن ابى هلال از خودكامگى او برنجيد و سر فرود نياورد . ادريس را هواى سركوبى او در سر افتاد . محمد بن ابى هلال بيمناك شد و بعضى از خواصش را به قتل او بر انگيخت . و در اين باب با سلطان گفتگو كرد و در اول ماه ذو القعدهء سال 677 بر او حمله‌ور شدند همچنانكه در درگاه سلطان نشسته بود كشتندش و سرش را نزد عوام انداختند تا بازيچهء دست ايشان شود .\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nاين واقعه با وارد شدن سلطان ابو اسحاق به تلمسان موافق افتاد . چون خبر مرگ برادر خود شنيده بود مصمم شده بود كه براى طلب حق خود - پس از زمانى ترديد - به تونس آيد . از اين رو به تلمسان در آمد و بر يغمراسن بن زيان وارد شد . او نيز مقدمش را گرامى داشت و براى او محفلى بزرگ ترتيب داد . مردم بجايه و ابن ابى هلال نيز چنين كردند و چون از خشم سلطان مىترسيدند ، به سلطان ابو اسحاق گرايش يافتند و با او بيعت نمودند و رسولان خود نزد او فرستادند و به خروج بر ضد الواثق ترغيبش كردند . ابو اسحاق بپذيرفت و در آخر ماه ذو الحجهء همان سال به نزد ايشان آمد . موحدين و بزرگان بجايه با او بيعت كردند و محمد بن ابى هلال به كار او قيام كرد . سپس با سپاه خود به قسنطينه رفت . عبد العزيز بن عيسى بن داود در آنجا فرمان مىراند . در برابر او موضع گرفت . ابو اسحاق از آنجا برفت و باقى سرگذشت را خواهيم آورد .\r\n\r\nخبر از بيرون آمدن امير ابو حفص با سپاه خود براى نبرد با سلطان ابو اسحاق . سپس دخول در فرمان او و خلع الواثق\r\nچون به الواثق و وزير خودكامه‌اش ابن الجبر خبر رسيد كه سلطان ابو اسحاق به بجايه آمده است ، لشكر به جنگ او بسيج كرد و سردارى سپاه به عم خود ابو حفص داد و ابو زيد بن جامع را به وزارت او برگزيد و از تونس لشكر بيرون آورد . لشكرگاهش در بجايه پريشان گرديد .\r\nالواثق امارت قسنطينه را به عبد العزيز بن عيسى بن داود داد ، زيرا عبد العزيز داماد ابن الجبر بود . عبد العزيز به قسنطينه رفت و امير ابو اسحاق را از دخول به شهر منع كرد . سپس ابن الجبر در باب خروج امير ابو حفص از تونس راى دگرگون كرد و مىخواست لشكر او را از هم بپاشد .\r\nالواثق به ابو حفص و وزير او ابن جامع نامه‌هايى نوشت و آن دو را بر ضد هم تحريك كرد .\r\nولى آن دو پس از مذاكره‌اى اتفاق كردند كه به نام امير ابو اسحاق خطبه بخوانند . و اين خبر به او رسانيدند . الواثق در تونس بود كه از ماجرا آگاه شد . در حالى كه از همهء خواص و نگهبانان خود مأيوس شده بود . پس يقين كرد كه پادشاهيش از دست رفتنى است . بزرگان را گرد آورد و در حضور آنان خويشتن را خلع كرد و زمام خلافت به دست عمش ابو اسحاق سپرد . اين واقعه در غرهء ماه ربيع الاول سال 678 بود . و از كاخهاى شاهى به قصبه و در سراى اقورى نقل كرد و دولتش منقرض شد . و البقاء للّه وحده .\r\n\r\nخبر از استيلاى سلطان ابو اسحاق بر پايتخت\r\nچون نامهء امير ابو حفص و ابن جامع ، از باجه به دست سلطان ابو اسحاق رسيد شتابان به سوى آنان در حركت آمد . سپس خبر يافت كه برادرزاده‌اش الواثق را در تونس خلع كرده‌اند .\r\nهمگان بسوى تونس عزيمت كردند و مردم پايتخت از هر طبقه كه بودند به استقبالشان آمدند\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nو اظهار فرمانبردارى كردند . در اواسط ماه ربيع الاخر سال 678 به حضرت در آمد . محمد بن ابى هلال شيخ دولت او شد . فرمان حاجبى را به ابو القاسم بن شيخ ، دبير ابن ابى الحسين داد و ابو بكر بن الحسن بن خلدون را صاحب الاشغال نمود ابو بكر بن الحسن با پدر خود حسن با جماعتى از اشبيليه نزد امير ابو زكريا آمده بود . حسن به مشرق رفت و در آنجا بمرد و پسرش ابو بكر در تونس ماند . امير ابو اسحاق در آغاز ورودش او را منصب صاحب الاشغال داد و حال آنكه اين مقام را جز به موحدين به كسان ديگرى نمىسپردند . همچنين فضل بن على بن مزنى را منشور امارت زاب داد . اين فضل بن على بن مزنى در ايام غربت در اندلس همدم و همراه او بود و اكنون اين حق گزارده مىشد . برادرش عبد الواحد را امارت قسطيليه داد . سپس ابن الجبر را گرفت و در بند كشيد و به دست موسى بن محمد بن ياسين سپرد تا از او سخن پرسد و اموالش را مصادره كند . در ضمن باز جست به مقدارى ادعيه و طلسمات مختلفه با اشكال و صور گوناگون برخورد كردند . گفتند بدين وسيله مخدوم خود را سحر مىكرده است . اين امر سبب تشديد عذاب او شد در بازجست و شكنجه سپس هلاكت او با او چنان كردند كه او با سعيد بن ابى الحسين در ايام دولتش كرده بود . در ماه جمادى الاولاى همان سال درگذشت و اللّه لا يظلم مثقال ذرة .\r\nچون سلطان ابو اسحاق بر كرسى فرمانروايى نشست در استحكام جوانب خلافت خويش كوشيد و محمد بن ابى هلال را بگرفت و در سال 676 بكشت ، زيرا احتمال مىداد از او در حق دولتش شرى زايد كه محمد بن ابى هلال را در فتنه انگيزى سابقهء ديرين بود .\r\n\r\nخبر از كشته شدن ابو زكريا يحيى [ دوم 
  ] الواثق و پسرش\r\nچون الواثق از حكومت خلع شد و به سراى اقورى رفت ، چند روز در آنجا ماند . او را سه پسر خردسال بود : فضل و طاهر و طيب . هر سه با او بودند . سپس نزد سلطان ابو اسحاق سعايت كردند كه او را آهنگ شورش است و با برخى از رؤساى مسيحى لشكر در نهان گفتگو كرده است .\r\nسلطان مضطرب شد و فرمان داد او را در همان قلعه‌اى كه در ايام برادرش المستنصر او و فرزندانش را در بند كشيده بودند ، در بند كشند . سپس در همان شب كسى را فرستاد تا او و پسرانش را سر ببرد . اين واقعه در ماه صفر سال 679 اتفاق افتاد . با قتل مدعيان ، پايه‌هاى حكومتش استوارى گرفت و عنان فرمانروايى به فرزند خود داد . و ما پس از اين در اين باره سخن خواهيم گفت .\r\n\r\nخبر از حكومت امير ابو فارس بن سلطان ابى اسحاق بر بجايه در عهد پدرش و سبب اين امر\r\nسلطان ابو اسحاق را پنج فرزند بود : ابو فارس عبد العزيز كه از همه بزرگتر بود و ابو محمد\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nعبد الواحد و ابو زكريا يحيى و خالد و عمر . سلطان المستنصر آنان را به هنگام فرار پدرشان حبس كرده بود . ابو اسحاق در ايام دولت او به ميان قبايل رياح گريخته بود . اينان در يكى از حجره‌هاى قصر زندانى بودند ولى برايشان راتبه‌اى معين كرده بود . ايشان در سايه كفالت او و بر سفرهء رزق او پرورش يافتند . تا آنگاه كه پدرشان سلطان ابو اسحاق بر ملك مستولى شد .\r\nاينان نيز به عزت و اعتبار رسيدند و كسانى را كه در حقشان نيكى كرده بودند بر كشيدند . پسر بزرگتر ابو فارس ، نامزد ولايت‌عهدى نيز بود . از كسانى كه مورد نواخت ابو فارس قرار گرفت و در سايهء محبت و عنايتش بيارميد ، احمد بن ابى بكر بن سيد الناس و برادرش ابو الحسين بودند .\r\nسبب اين نواخت آن بود كه پدرشان ابو بكر بن سيد الناس از خاندانهاى اشبيليه و از حافظان حديث بود و در فقه بر مذهب داود ظاهرى و اصحاب او بود . مردم اشبيليه را بخصوص در ميان ديگر ساكنان اندلس با امير ابو زكريا يحيى بن عبد الواحد بن ابى حفص و فرزندانش ، از آن هنگام كه امارت جانب غربى اندلس را به عهده داشتند ، روابط دوستى بود . چون طاغيه بر سرزمين اندلس چنگ افكند و ثغور آن را تصرف كرد و به شهرهاى بزرگ و كوچك آن تجاوز نمود ، بزرگان و صاحبان خاندانها به مغرب اقصى و اوسط و افريقيه مهاجرت كردند و قصد آنان ، به سبب قدرت و شوكت دولت حفصيان رفتن به تونس بود . چون حافظ ابو بكر اختلال احوال اندلس و سرنوشت شوم آن و خفت و خوارى ساكنانش را ديد تصميم گرفت كه به سبب سابقهء معرفتى كه ميان او و خلفاى افريقيه و مغرب بود به تونس مهاجرت كند ، پس از دريا گذشت و در تونس فرود آمد . سلطان نيز از او بگرمى استقبال كرد و به تدريس علم ، در مدرسه‌اى كه مادرش ام الخلائف تأسيس كرده بود و در كنار حمام الهوا جاى داشت ، برگماشت . پسرانش احمد و ابو الحسين در جو دولت و دامن كفالت آن به سبب تقربى كه پدرشان داشت ، تربيت شدند ، ولى از طلب علم به طلب دنيا گراييدند و به پيمودن مدارج دولتى مشتاق شدند و با پسران سلطان ابو اسحاق در حجره‌هاى قصر نشست و برخاست نمودند .\r\nاين حجره‌ها همان جايى بود كه عمشان آنها را بعد از رفتن پدرشان در آنجا محبوس نموده بود .\r\nاينان با آن محبوسين در آميختند و از خدمت دريغ نورزيدند . چون سلطان ابو اسحاق به امارت رسيد و ابو فارس پسر خود را به ولايت‌عهدى برگزيد ، او نيز احمد بن سيد الناس را مرتبت بخشيد و بلند نامش ساخت و بر او خلعت كرامت خود پوشيد و حاجب خود گردانيد . همچنين برادرش ابو الحسين در نزد او از مرتبتى شايان بهره‌مند گرديد . چون اين دو برادر منزلت يافتند خواص سلطان به رشك آمدند و سلطان ابو اسحاق را بر ضد فرزندش بر انگيختند و او را از پسر بيمناك ساختند و گفتند كه احمد بن سيد الناس او را به شورش وا مىدارد . عامل اصلى در اين سعايت عبد الوهاب بن قائد الكلاعى بود از بزرگان دبيران و وجوه ايشان ، كه در آن ايام نگاشتن علامت بر عهدهء او بود . سلطان پسر سيد الناس را در سال 679 در آخر ربيع الاول به قصر خود\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nفرا خواند . در آنجا زير ضربات شمشيرش گرفتند و كشتند و جسدش را در حفره‌اى پنهان كردند .\r\nخبر به امير ابو فارس رسيد جامهء عزا پوشيد و سوار شده نزد پدر رفت ، پدر او را تعزيت گفت و گفت : از ابن سيد الناس مكر و خدعه‌اى نسبت به دولت آشكار شده بود و جامهء سياه به دست خود از او دور نمود . ابو الحسين از اين مهلكه برهيد و پس از چند روز كه متوارى بود با ديگر رجال دستگاه امير ابو فارس دستگير شد و به بند در آمد ولى از زندان آزاد شد و ما به ذكر سرگذشت او خواهيم پرداخت . سلطان پسر خود را نوازش كرد و كينه از دل او بزدود و منشور امارت بجايه و اعمال آن را به او داد و او را به عنوان اميرى مستقل به بجايه فرستاد .\r\nجد من ، محمد بن ابى بكر بن حسن بن خلدون را نيز به عنوان حاجب با او روانه نمود . ابو فارس در سال 669 به بجايه رفت و تا پايان دولتش در امارت آن ديار بود . و ما از آن ياد خواهيم كرد .\r\n\r\nخبر از شورش ابن الوزير در قسنطينه و كشته شدن او\r\nنام اين مرد ابو بكر بن موسى بن عيسى بود و از كوميه از خاندان موحدين بود . در خدمت ابن كلداسن از مشايخ موحدين بود كه در ايام المستنصر بعد از ابن النعمان امارت قسنطينه يافت .\r\nابن كلداسن به حضرت آمد و ابن الوزير به نيابت او در قسنطينه ماند . او را توانگرى و توان بود . سلطان امور آن شهر را زير نظر او قرار داد و حكومتش ادامه يافت تا المستنصر هلاك شد و اوضاع ملك پريشان گرديد . سپس الواثق او را امارت داد . آنگاه سلطان ابو اسحاق .\r\nابن الوزير مردى سركش و جاه طلب بود . دانست كه قسنطينه به منزلهء دژ استوار آن سرزمين است از اين رو در سرش هواى سركشى افتاد و خودكامگى آغاز نهاد . با مردم رفتارى ناپسند داشت . از اين رو مردم به سلطان ابو اسحاق شكايت بردند و از او يارى خواستند . سلطان در اطوار و حركات او نشانه‌هاى انحراف از فرمان ديد . ابن الوزير چون از شكايت مردم خبر يافت نامه‌اى در اعتذار نوشت و آنچه دربارهء او گفته بودند انكار كرد . سلطان نيز بپذيرفت و از خطايش چشم پوشيد . چون امير ابو فارس در سال 679 رهسپار بجايه گرديد و از محل امارت او بگذشت ابن الوزير از ديدار با او تن زد و جمعى از صلحا را نزد او فرستاد و پوزش خواست و خواستار عطوفت گرديد . ابو فارس نيز خشنودى خويش به او ارزانى داشت . چون ابو فارس دور شد و به بجايه رفت آهنگ شورش نمود و با پادشاه آراگون كه با سپاه مسيحيان در مرز ايستاده بود مكاتبه كرد كه به ياريش شتابد . او نيز وعده داد كه ناوگان خود را خواهد فرستاد . پس خلع بيعت اعلام كرد و در پايان سال 680 دعوى استقلال نمود .\r\nامير ابو فارس از بجايه با سپاه خود به سوى او در حركت آمد . اعراب و سوارانى از قبايل نيز گرد آمدند . چون ابن الوزير چنين ديد برخى از مشايخ اهل قسنطينه را به شفاعت نزد امير ابو فارس فرستاد . امير ابو فارس از آنان رخ بر تافت و در اول ماه ربيع الاول سال 682\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nبه قسنطينه در آمد و شهر را در محاصره گرفت و منجنيقها نصب كرد و جايگاه تير اندازان او را درهم كوفت . يك روز يا بخشى از روز ، نبرد مدت گرفت . پس از باروها فرا رفتند . عامل اصلى فرا رفتن از باروها حاجب او محمد بن ابى بكر بن خلدون بود . ابن الوزير به هنگام فرو كوفتن شهر چندى مقاومت كرد . عاقبت به محاصره در آمد و او و برادر و پيروانشان به قتل رسيدند و سرهايشان را بر بارو نصب كردند . امير ابو فارس در كوچه‌هاى شهر به حركت در آمد تا مردم سكون و آرامش يافتند . سپس فرمان داد باروى شهر را مرمت كردند و پلها را اصلاح نمودند و به قصر داخل شد و فتحنامه به پدر نوشت . ناوگان مسيحيان بنابر وعده‌اى كه با ابن الوزير نهاده بودند به بندر رسيدند ولى كار از كار گذشته بود و سعيشان به هدر رفته بود . امير ابو فارس سه روز پس از پيروزى به بجايه حركت كرد و در آخر ماه ربيع الاول همان سال به شهر داخل گرديد .\r\n\r\nخبر از برگزيده شدن پسران سلطان ابو اسحاق به سردارى سپاه و حركت او به اطراف\r\nسلطان فرزندان خود را براى ادارهء امور مملكت انتخاب مىكرد و آنان را به اطراف كشور مىفرستاد تا در اين كار ورزيده و آموخته شوند . در رجب سال 681 پسر خود ابو زكريا را با سپاهى از موحدين و ديگر سپاهيان به قفصه فرستاد تا امور آن را بررسى كند و بر جمع آورى خراج ناظر باشد . ابو زكريا بن ابى اسحاق برفت و مأموريت خويش انجام داد و در ماه رمضان همان سال به تونس باز گرديد . سپس پسر ديگر خود ابو محمد عبد الواحد را با سپاهى به موطن هواره فرستاد تا اموال مقرر از باج و خراج بستاند . عبد الوهاب بن قائد الكلاعى را نيز با او همراه كرد تا ميان او و مردم واسطه باشد . چون ابو محمد عبد الواحد به قيروان رسيد از ظهور آن مرد كه به ادعاى باطل برخاسته بود خبر يافت . او در ميان دباب در نواحى طرابلس قيام كرده بود . خبر به سلطان نوشت و از پى كار خويش رفت . چون دعوت آن مرد انتشار يافت به تونس باز گرديد .\r\n\r\nخبر از زناشويى ميان دختر سلطان ابو اسحاق و عثمان بن يغمراسن\r\nچون سلطان ابو اسحاق از دريا گذشت و براى به دست آوردن ملك خويش از اندلس به اين سوى آب قدم نهاد ، بر يغمراسن بن زيان فرمانرواى تلمسان فرود آمد . يغمراسن براى او مراسمى شايان ترتيب داد و مردم را نيز به استقبال او فرستاد و چنان كه عادت او و اسلافش بود با او بيعت كرد زيرا مىدانست كه او از ديگران به اين امر سزاوارتر است . و وعده داد كه او را در برابر دشمنانش يارى كند و مدد رساند تا به هدف خويش نايل آيد . آنگاه سلطان يكى از مخدرات خيام خلافت را نامزد پسر او عثمان بن يغمراسن نمود چون سلطان ابو اسحاق به تونس\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nدر آمد و اركان دولتش استوارى گرفت ، يغرماسن پسر خود ابراهيم را كه ابو عامر كنيه داشت با گروهى از قوم خود روانه داشت تا مراسم عقد را به پايان آورد . سلطان در حق آنان نيكى كرد و نيازشان بر آورد . اينان روزى چند در حضرت درنگ كردند سپس در سال 681 شادمان و سرخوش به مواطن خويش باز گشتند . چون عثمان در رسيد با دختر سلطان ازدواج كرد و اين دختر ، عقيلهء قصور ايشان و از مفاخر دولتشان بود و سبب بلندى نام و آوازهء خاندان يغمراسن و قوم او گرديد تا پايان روزگار .\r\n\r\nخبر ظهور احمد بن مرزوق بن ابى عماره معروف الدعى\r\nنام او احمد بن مرزوق بن ابى عماره بود از خاندانهاى بجايه كه از مسيله آمده بودند . احمد در بجايه پرورش يافت . پيشهء خياطى داشت و مردى جاهل و بى هنر بود . در سر هواى پادشاهى مىپخت زيرا برخى از فالگيران او را خبر داده بودند كه در آينده پادشاه خواهد شد . از وطن خود هجرت كرد و به صحراى سجلماسه رفت . در آنجا با اعراب معقل در آميخت و مدعى شد كه به اهل بيت پيامبر نسب مىرساند و گفت فاطمى است ، همان فاطمى كه منتظر ظهور او هستند و گفت كه مىتواند هر فلزى را به زر بدل كند . مردم گردش را گرفتند و روزى چند در اطراف او گفتگوها كردند .\r\nطلحة بن مظفر از شيوخ عماريه - يكى از بطون معقل - براى من حكايت كرد كه او را در ايام ظهورش در ميان قبايل معقل ديده است كه چون خواستند به آنچه ادعا مىكند عمل كند ، نتوانست و رسوا شد و چون به سبب ناتوانيش در اثبات مدعا از گردش پراكنده شدند شروع به سير و سفر كرد تا به اطراف طرابلس رسيد و بر دباب فرود آمد و در آن ميان با غلامى به نام نصير كه از موالى الواثق بن المستنصر و ملقب به نوبى بود صحبت داشت .\r\nاين غلام ميان او و فضل پسر سرور خود شباهتى يافت . در حال به پاى او افتاد و گريستن گرفت . احمد بن مرزوق بن ابى عماره پرسيد چرا مىگريى . او قصه باز گفت . ابن ابى عماره گفت اگر مرا يارى كنى كارى مىكنم كه انتقام خون ايشان از قاتلشان بستانم .\r\nنصير نزد امراى عرب رفت و ندا داد كه اينك پسر مولاى من . و چنان كرد كه آنان نيز تصور كردند كه او همان فضل است . سپس نصير گفتگوهايى را كه ميان معقل و واثق رفته بود ، براى ابن ابى عماره نقل كرد و او نيز تا ترديد از دل اعراب بزدايد همان سخنان را بر ايشان حكايت كرد ، اعراب تصديق كردند و مطمئن شدند و با او بيعت نمودند . مرغم بن صابر بن عسكر ، امير دباب ، عهده‌دار امور او شد و اعراب را به گرد او جمع آورد و به سوى طرابلس در حركت آمدند . محمد بن عيسى الهنتاتى در آن ايام فرمانرواى طرابلس بود . اين محمد به عنق الفضه معروف بود . در برابر مهاجمان مقاومت ورزيد . ابن ابى عماره با يارانش از آنجا\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nبر سر قبايل مجريس رفت كه در زنزور سكونت داشتند و نيز هواره كه در همان نواحى بودند و آنان را فرو كوفت . سپس در اين نواحى به حركت آمد و از قبايل لمايه و زواغه و زوازه باج و خراج گرفت . همچنين از نفوسه و غريان و مقر از بطون هواره به جمع اموال پرداخت .\r\nسپس به قابس راند . عبد الملك بن مكى در ماه رجب سال 681 با او بيعت نمود و قول داد كه فرمانبردار او باشد بدين اميد كه در سايهء او به استقلالى كه آرزو داشت برسد . پس خلافت او را اعلان كرد و در ميان قوم خود ندا در داد . بنى كعب از قبيلهء سليم كه در اين ايام رياستشان در بنى شيخه و با عبد الرحمان [ در متن سفيد 
  ] بن شيخه بود به خدمت او در آمدند .\r\nاز جربه و حامه و قراى نفزاوه نيز بيعت رسيد . ابن ابى عماره به توزر و بلاد قسطيله راند ، در آنجا نيز فرمانش را اطاعت كردند . آنگاه به قفصه بازگشت . در قفصه هم با او بيعت كردند و كارش بالا گرفت و آوازه‌اش در همه جا پيچيد . سلطان ابو اسحاق براى جنگ با او لشكر بسيج كرد و از تونس بيرون آمد و ما در آتيه در اين باره سخن خواهيم گفت .\r\n\r\nخبر از پراكنده شدن سپاه سلطان ابو اسحاق و حركت او از تونس\r\nچون كار ابن ابى عماره در نواحى طرابلس بالا گرفت و بسيارى از مردم شهرها به فرمانش در آمدند سلطان لشكر گرد آورد و به سردارى پسر خود امير ابو زكريا به جنگ او فرستاد . امير ابو زكريا از تونس بيرون آمد و در قيروان نزول نمود . در آنجا از مردم باج و خراج گرفت و اموالى گرد آورد سپس براى نبرد با ابن ابى عماره بيرون آمد در راه خبر يافت كه او بر قفصه مستولى شده و چون شايعات در لشكرگاه قوت گرفت و سپاهيانش پراكنده شدند ، به تونس باز گرديد . در روز آخر رمضان همان سال وارد تونس شد . ابن ابى عماره نيز از قفصه بيرون آمد و به قيروان داخل گرديد . مردم قيروان با او بيعت كردند . مردم مهديه و صفاقس و سوسه نيز به آنان اقتدا كردند و دست بيعت به او دادند و شايعات در تونس افزون شد . در اواسط شوال فرمان داد كه در بيرون شهر لشكرگاه بر پاى دارند . و در ميان مردم اعلام جهاد نمود و جمع كثيرى در لشكرگاه گرد آورد و رهسپار مهديه شد . مىخواست ريشهء اين فساد از بن بركند . ابن ابى عماره از قيروان به قصد مصاف بيرون آمد و به سوى سلطان ابو اسحاق راند .\r\nطبقات سپاهيان و مشايخ موحدين بدوى روى آورده بودند . اينان به سبب گرايشى كه به بنى المستنصر خليفهء خود داشتند و ستمى كه بر الواثق و فرزندان او از سوى عمشان رفته بود از قيام ابن ابى عماره خشنود بودند ، و چون بزرگ دولت ، موسى بن ياسين ، و جمع كثيرى از موحدين از او جدا شدند و دشمن را روياروى ديد كارش پريشان شد . تخت فرمانروايى رها كرده به بجايه گريخت و ما در اين باب سخن خواهيم گفت .\r\n\r\n","description":"","footnote":"","page_name":" 349 ","page_number":369},
  {"content":"\r\n\r\n\r\nخبر از رفتن سلطان ابو اسحاق به بجايه و داخل شدن ابن ابى عماره به تونس و سرگذشت او در تونس\r\nچون در آخر ماه شوال سال 681 لشكر سلطان ابو اسحاق پراكنده شد ، خود با جمعى از خواص خويش و لشكريانش رهسپار بجايه گرديد . سلطان بر تونس گذشت و اندكى در كنار شهر توقف كرد تا زن و فرزندش را نيز با خود همراه ساخت . هوا بشدت سرد بود و سلطان در زير ريزش باران و برف با اندك آذوقه‌اى كه با خود داشتند به راه افتاد . سلطان اموال خود را براى جلب قبايل در راه به آنان بخشيده بود . سلطان به قسنطينه رفت . عامل شهر عبد اللّه بن يوقيان هرغى مانع دخول او به شهر شد . از برخى روستاها براى او آذوقه آوردند و سلطان به سوى بجايه راند . ابن ابى عماره به تونس داخل شد . موسى بن ياسين را به وزارت خويش برگزيد و ابو القاسم احمد بن شيخ را مقام حاجبى داد . صاحب الاشغال ابو بكر بن الحسن بن خلدون را گرفت و مصادره كرد و براى گرفتن اموالش شكنجه نمود . آنگاه او را خفه كرد . امور جمع آورى خراج را به عبد الملك بن مكى رئيس قابس داد . لوازم پادشاهى را تمام كرد و كارهاى مملكت و بلاد را ميان دولتمردانش تقسيم كرد و به غزو بجايه رفت .\r\n\r\nخبر از تسلط امير ابو فارس بر كار هنگام آمدن پدر به نزد او\r\nدر ماه ذو القعدهء همان سال سلطان ابو اسحاق ، رانده از ملك خويش و عارى از كسوت سلطنت ، به بجايه رسيد . پسرش ابو فارس بر او عصيان ورزيد و به قصر خود راهش نداد . سلطان در روض الرفيع فرود آمد . پسر از او خواست خود را خلع كند ، او نيز خود را خلع كرد . جمعى از بزرگان موحدين و مشايخ بجايه به آن شهادت دادند . امير ابو فارس پدر را به قصر الكوكب برد و مردم را به بيعت خود فراخواند . در آخر ماه ذو القعده با او بيعت كردند و المعتمد على اللّه لقب گرفت . آنگاه ياران خود را از رياح و سدويكش فراخواند و براى جنگ با ابن ابى عماره از بجايه بيرون آمد و برادر خود امير ابو زكريا را به جاى خود نهاد . عمش امير ابو حفص و برادرانش نيز با او به جنگ رفتند . بقيهء اين ماجرا را ذكر خواهيم كرد .\r\n\r\nخبر از حركت امير ابو فارس براى نبرد با ابن ابى عماره . سپس منهزم شدنش از برابر او و كشته شدن برادرانش در جنگ و اثر اين حادثه در هلاكت پدرشان سلطان ابو اسحاق و فرار برادرشان امير ابو زكريا به تلمسان\r\nچون ابن ابى عماره خبر يافت كه امير ابو فارس زمام ملك از دست پدر به در آورده و اكنون براى نبرد با او لشكر بسيج كرده است ، همهء خاندان حفصى را دستگير كرد و پس از آنكه مىخواست همه را بكشد ، به بند در كشيد ، و با موحدين و ديگر طبقات سپاه ، در ماه صفر سال\r\n\r\n","description":"","footnote":"","page_name":" 350 ","page_number":370},
  {"content":"\r\n\r\n682 از تونس به حركت در آمد و برفت تا به مرماجنه رسيد . در سوم ماه ربيع الاول دو سپاه مصاف دادند . نبرد يك روز تمام ادامه يافت . صفوف لشكر امير ابو فارس در هم ريخت و يارانش او را واگذاشتند تا در معركه كشته شد و لشكرگاهش به غارت رفت و همهء برادرانش در اسارت ، به قتل رسيدند . عبد الواحد را ابن ابى عماره به دست خود كشت . عمر و خالد و محمد بن عبد الواحد را نيز كشتند و سرشان را به تونس فرستادند و بر نيزه كردند و در شهر بگردانيدند سپس بر سر باروى شهر بر افراشتند . عمش امير ابو حفص از معركه برهيد .\r\nخبر شكست و كشته شدن ابو فارس ، به بجايه رسيد ، مردم مضطرب شدند و به هم بر آمدند . قاضيشان ابو محمد عبد المنعم بن عتيق الجزايرى مردم را گرد آورد تا در آن باب با آنان سخن گويد . مردم با او ستيزه كردند . فرزند قاضى با مردم در آويخت و كشته شد . سپس قاضى را از شهر بيرون كردند . سلطان ابو اسحاق و پسرش امير ابو زكريا به تلمسان رفتند .\r\nمردم بجايه محمد بن اسرعين [ 1 
  ] را بر خود امير ساختند و او به اطاعت ابن ابى عماره در آمد و به تعقيب سلطان ابو اسحاق و پسرش از شهر خارج شد . او را در كوهستان بنى عنبرين - از زواوه - بيافت و بگرفت . امير ابو زكريا نجات يافت و به تلمسان رسيد . سلطان ابو اسحاق را به بجايه بردند و بند بر نهادند . خبر به تونس رسيد . ابن ابى عماره ، محمد بن عيسى بن داود را فرستاد كه او را بكشد . در آخر ماه ربيع الاول سال 682 به قتل رسيد و حكومتش منقرض شد و للّه عاقبة الامور .\r\n\r\nخبر از ظهور امير ابو حفص و بيعت با او و حوادث بعد از آن\r\nگفتيم كه امير ابو حفص در نبرد برادرزادگانش با ابن ابى عماره در مرماجنه شركت داشت و پياده از معركه بگريخت و خود را به قلعهء سنان كه پناهگاه هواره و نزديك به ميدان كارزار بود ، رسانيد . سه تن از يارانش مدد كرده او را بدين پناهگاه رسانيدند : ابو الحسين بن ابى بكر بن سيد الناس و محمد بن قاسم بن ادريس فازازى و محمد بن ابى بكر بن خلدون كه نياى نزديك اين مؤلف است . چه بسا امير از رفتن باز مىماند و آنان او را بر دوش خود حمل مىكردند .\r\nچون به قلعهء سنان رسيد خبر نجات او بر سر زبانها افتاد .\r\nابن ابى عماره بر عرب سخت گرفت و در فرمانروايى رفتارى بس ناپسند پيشه كرد .\r\nدر روز ورودش به تونس مردم از تجاوز عربها شكايت كردند . بر فور سه تن از ايشان را بگرفت بكشت و بر دار كرد . آنگاه شيخ موحدين عبد الحق بن تافراكين را براى قطع ريشهء فسادشان بفرستاد و فرمان داد هر چه بيشتر خونشان را بريزد و او نيز هر كس را كه ديد به ديار عدم فرستاد . آنگاه مشايخ بنى علاق را بگرفت و قريب به هشتاد تن از ايشان را به زندان فرستاد .\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : اسرغين .\r\n","page_name":" 351 ","page_number":371},
  {"content":"\r\n\r\nچون عربها آن همه ستم ديدند راه ديگر در پيش گرفتند و از امير ابو حفص خبر يافتند كه در قلعهء سنان است . پس نزد او رفتند و در ماه ربيع الاول سال 683 با او بيعت كردند و مقاديرى ساز و برگ نبرد و چند خيمه برايش گرد آوردند . ابو الليل بن احمد اميرشان عهده‌دار تنظيم كارها شد . خبر به ابن ابى عماره رسيد ، به برخى از دولتمردانش بدگمان شد و ابو عمران بن ياسين شيخ دولت خود را گرفت و نيز ابو الحسن بن ياسين و ابن وانودين حسين بن عبد الرحمان سرور زناته را در بند كشيد و شكنجه نمود و اموالشان به زور بستد و آنان را به قتل آورد . اين اعمال مردم را دردمند نمود و كار او روى در پريشانى نهاد . و از آن سخن خواهيم گفت .\r\n\r\nخبر از بيرون آمدن ابن ابى عماره به جنگ و بازگشتن او و استيلاى سلطان ابو حفص بر ملك او و هلاكت او\r\nچون سلطان ابو حفص آشكار شد و عربها با او بيعت كردند مردم پايتخت شنيدند و گرد او را گرفتند . ابن ابى عماره نيز دست به كشتار دولتمردان خود زد و آنان نيز كينهء او به دل گرفتند .\r\nبراى قتال با ابو حفص لشكر از تونس بيرون آورد ولى در لشكرگاهش تزلزل افتاد و شكست خورده بازگشت . مردم آن بلاد در فرمان سلطان ابو حفص در آمدند سلطان به تونس راند و در مكانى نزديك به شهر فرود آمد . ابن ابى عماره هم لشكر در بيرون شهر روبروى او بداشت .\r\nميان دو طرف چند روز نبرد ادامه يافت . و هر روز مكر و حيلهء او بيشتر آشكار مىشد و مردم بيشتر از او برائت مىجستند تا عاقبت خواستند او را تسليم كنند . ابن ابى عماره از لشكرگاه خود بيرون رفت و در جايى پنهان گرديد . سلطان ابو حفص در ماه ربيع الاخر سال 683 به تونس در آمد ابن ابى عماره در تونس پنهان گرديد و در هر جا به جستجوى او پرداختند . عاقبت چند روز پس از داخل شدن سلطان به شهر او را در خانهء يكى از مردم عادى شهر يافتند به نام ابو القاسم قرمادى . خانه را در حال خراب كردند و او را گرفته نزد سلطان بردند . سلطان بزرگ ملك را گرد آورد و او را توبيخ كرد و سخن پرسيد . اعتراف كرد كه ادعايش در باب اينكه از خاندان ايشان است باطل است . سلطان فرمان شكنجه و قتلش را داد . چون كشتندش پيكرش را در كوچه‌هاى شهر كشيدند و سرش را بر نيزه كردند . عبد اللّه بن يغمور عهده‌دار قتل او بود . سلطان ابو حفص عمر بر سرير فرمانروايى تكيه زد . او را المستنصر لقب دادند .\r\nمردم دسته دسته به بيعت او در آمدند . مردم شهرهاى دور چون طرابلس و تلمسان و شهرهاى ميان آنها بيعت خويش فرستادند . سلطان شيخ ابو عبد اللّه الفازازى را سردارى سپاه خويش داد و مسئول امور جنگى و امور حوالى شهر ساخت عربها را اقطاع داد تا حق ايشان را در قيام به امر او ادا كرده باشد و حال آنكه آنان را پيش از آن اقطاعى نبود و خلفاى پيش از او از اين كارها تحاشى مىكردند و بدين گونه باب كرم بر رخ ايشان نمىگشودند . سلطان ابو حفص\r\n\r\n","description":"","footnote":"","page_name":" 352 ","page_number":372},
  {"content":"\r\n\r\nعمر در عين آرامش و خوشى در پايتخت خويش به فرمانروايى نشست . به باقى ماجرا خواهيم پرداخت .\r\n\r\nخبر از استيلاى دشمن بر جزيرهء جربه و ميورقه و نبرد ابو حفص عمر در مهديه و لشكر كشى او به سواحل\r\nاز بزرگترين حوادث در ايام فرمانروايى اين سلطان ، تجاوز دشمن بر جزاير شرقى بود . ناوگانشان در ماه رجب سال 683 به جزيرهء جربه حمله كرد . رياست آن جزيره با محمد بن سمون [ 1 
  ] شيخ وهبيه و يخلف بن امغار [ 2 
  ] شيخ نكاره بود و اين دو ، دو فرقه از خوارج بودند . مراكيا صاحب صقليه به نيابت از فدريك پسر ريداكون پادشاه برشلونه با ناوگان خود بيامد . گويند شمار كشتيهايش از كوچك و بزرگ ، هفتاد كشتى بود . چند بار جربه را محاصره كردند . سپس بر آن غلبه يافتند و شهر را تاراج كردند و مردمش را اسير و برده ساختند . بقولى پس از آنكه چاهها را از آنان انباشتند هشت هزار تن را به اسارت بردند . اين واقعه يكى از دردناكترين وقايع مسلمانان است . سپس در ساحل آن دژى بنا كردند و از سلاح و سپاهى بينباشتند و مقرر كردند كه مردم صد هزار دينار در سال بپردازند . و بر اين اتفاق كردند . مراكيا در آغاز قرن هلاك شد و جزيره همچنان در تصرف مسيحيان باقى ماند تا آنگاه كه در اواخر سال 740 - چنان كه خواهيم گفت - خدا آن را به مسلمانان باز گردانيد .\r\nدر سال 685 دشمن بر جزيرهء ميورقه پيروز شد . طاغيهء برشلونه با كشتيهاى خود با بيست هزار سوار جنگجو بيامدند . نخست به ميورقه رفتند - چنان كه گويى جمعى از بازرگانان هستند - و از ابو عمر بن حكم رئيس آن خواستند كه اجازه دهد به خشكى آيند و آب برگيرند .\r\nاو نيز اجازت داد . چون به ساحل آمدند ، بانگ جنگ بر آوردند و حمله كردند و سه روز مسلمانان از آنان خون ريختند و شمار كشتگان از چند هزار افزون شد . در تمام اين احوال طاغيه در ميان سردارانش از حمله خوددارى مىكرد . روز سوم كه هزيمت در قومش افتاد ، با سپاه خود حمله كرد مسلمانان منهزم شدند . مسلمانان به قلعه خود رفتند و در آنجا تحصن گزيدند . مسيحيان به ابن حكم و زن و فرزند او و حواشى او امان دادند كه بيرون رود ، آنان به سبته رفتند و باقى در زير حكم دشمن باقى ماندند . آنان را به جزيرهء همجوارشان منورقه كوچ دادند و همهء ذخاير و ساز و برگى را كه در آنجا بود تصرف كردند . و الامر بيد اللّه .\r\nدر سال 686 ، سال بعد مسيحيان به غدر بر مرسى الخرز غلبه يافتند . بدين گونه كه باروهاى آن را سوراخ كردند و به شهر در آمدند و هر چه بود بردند . مردمش را اسير كردند و خانه‌هايش را آتش زدند . سپس بر بندر تونس گذشتند و به بلاد خود باز گرديدند . در آن سال\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : سمو و در نسخهء  B  سموم .\r\n[ ( 2 ) 
  ] اومغار .\r\n","page_name":" 353 ","page_number":373},
  {"content":"\r\n\r\nيا در سال 687 كشتيهاى دشمن به مهديه تجاوز كرد . در آنجا سوارانى براى دفاع آمده بودند .\r\nسه روز جنگ در پيوستند و در هر روز پيروزى نصيب مسلمانان شد . سپس از سوى مردم اجم مدد رسيد و دشمن منهزم شد چنان كه چند كشتى نيز از دست دادند و سرافكنده و نوميد بازگشتند و خدا نعمتش را تمام كرد .\r\n\r\nخبر از استيلاى امير ابو زكريا يحيى ، المنتخب لاحياء دين اللّه بر ثغر غربى بجايه و الجزاير و قسنطينه و آغاز اين حوادث و سرانجام آن\r\nامير ابو زكريا بن سلطان ابو اسحاق از حيث تربيت براى امور كشوردارى و همت بلند و حسن سيرت در فرمانروايى و مخالطت با اهل علم به گونه‌اى بود كه همه بدان گواهى مىدادند .\r\nاو همان كسى است كه در برابر سراى اقورى كه محل سكونتش در تونس بود مدرسه‌اى پىافكند . چون پس از هلاكت پدرش در بجايه ، از مهلكه برهيد بر خويشاوند خود عثمان بن يغمراسن كه در تلمسان بود وارد شد . پس از او پروردهء پدرش و برادرش ابو الحسين بن ابى بكر بن سيد الناس نيز به دو پيوست . ابو الحسين با امير ابو حفص نجات يافته و به مرماجنه افتاده بود . چون عربها با ابو حفص بيعت كردند و در او آثار دست يافتن به ملك پديد آمد ابو الحسين ديد كه سلطان فازازى را بر او برترى نهاده است ، او را رها كرد و به تلمسان رفت و به ابو زكريا پيوست و او را به طلب ملك برانگيخت . ابو زكريا آنگاه از بازرگانان بجايه كه در آنجا بودند مالى وام كرد تا هزينهء ابهت پادشاهى خود كند . پس رجال را گرد آورد و در حق ياران نيكى كرد .\r\nاين خبر كه ابو زكريا آهنگ خروج دارد فاش شد ولى عثمان بر يغمراسن كه دست بيعت به ابو حفص عمر داده بود او را از عزمش منع كرد ، زيرا اطاعت از سلطان ابو حفص را بر خود لازم مىشمرد ، زيرا از سنن آنها بود كه همواره مطيع فرمان پادشاهان تونس باشند .\r\nاما امير ابو زكريا كار خويش از دست ننهاد و بدين بهانه كه به صيد مىرود از شهر بيرون آمد . در ايامى كه در ميان آنان مقام كرده بود ، نخجيرافكنى آموخته بود . ابو زكريا به داود بن هلال بن عطاف امير بنى يعقوب پيوست و بنى عامر از قبيلهء زغبه نيز با او يار شد .\r\nعثمان بن يغمراسن از داود خواست كه او را گرفته به نزد وى فرستد . يعقوب براى رعايت حقوق كه از او بر ذمه داشت از اين فرمان سر بر تافت و با او و قومش به پايان بلاد زغبه رفت . اينان بر عطية بن سليمان بن سباع از رؤساى دواوده فرود آمدند . ايشان اطاعت كردند و همه رهسپار ضواحى قسنطينه شدند و عرب و سدويكش نيز به فرمان او گردن نهادند .\r\nدر سال 683 وارد بلد شد . عامل آن در آن ايام اين يوقيان از مشايخ موحدين بود .\r\nو متصدى امر جمع آورى خراج ابو الحسن بن طفيل . ميان او و عامل كينه‌اى بود . ابو الحسن بن طفيل با ابو زكريا دربارهء تسليم شهر به او ، در نهان به گفتگو پرداخت و گفت : خواهم كه\r\n\r\n","description":"","footnote":"","page_name":" 354 ","page_number":374},
  {"content":"\r\n\r\nپس از پيروزى شهر در دست من و دامادم باشد . ابو زكريا اين شرط بپذيرفت و او را بر شهر بلد استيلا داد و او دعوت ابو زكريا بر پاى داشت . و ابو زكريا خود به بجايه راند . شنيده بود كه در بجايه در ميان مردم برخى كشمكشهاست كه به خلاف و جدايى انجاميده است . اينان امير ابو زكريا را به شهر خود فرا خواندند . او نيز شتابان برفت و در سال 684 آن را تصرف كرد .\r\nگويند تصرف بجايه قبل از تصرف قسنطينه بوده است . و آن سان كه ما از مشايخ خود شنيده‌ايم اين درست است . مردم الجزاير و تدلس نيز اعلام فرمانبردارى كردند و او بر سراسر ثغور غربى مستولى شد و به المنتخب لاحياء دين اللّه ملقب گرديد ، ولى به احترام عمش كه در مراكش بر مسند خلافت نشسته بود از پذيرفتن عنوان امير المؤمنين خوددارى ورزيد . آنگاه ابو الحسين بن سيد الناس را مقام حاجبى خويش داد . ملك او و ملك فرزندانش در اين ناحيهء غربى تأسيس گرديد و كشور به دو قسمت تقسيم شد . تا آنگاه كه ملوكى كه بعد از او آمدند به اين وضع پايان دادند و بر حضرت تونس مستولى شدند و شرح حوادث آن بيايد .\r\n\r\nخبر از حركت امير ابو زكريا يحيى به ناحيهء طرابلس و رفتن عثمان بن يغمراسن به بجايه در ايام غيبت او\r\nچون امير ابو زكريا بر ناحيهء غربى مستولى گرديد و آن را از قلمرو تونس خارج ساخت ، آهنگ حركت به تونس نمود و در سال 685 بدان صوب در حركت آمد . عبد اللّه بن رحاب بن محمود از مشايخ دباب به نزد وى آمد . فازازى او را از ورود به حوالى تونس باز داشت و او به قابس در آمد و آنجا را محاصره نمود . او را در اين نبرد پيروزى حاصل شد و روزى مدافعان جنگجوى شهر شكست خوردند . او جمعى را كشت و جمعى را اسير كرد و ربض را ويران نمود و خانه‌هايى را كه در بيشه‌ها و نخلستانهايش بود آتش زد و به مسراته عزيمت نمود . چون به الابيض رسيد قبايل جوارى و محاميد و آل سالم و عربهاى برقه به اطاعتش در آمدند .\r\nدر مسراته بود كه خبر يافت كه عثمان بن يغمراسن آهنگ نبرد بجايه كرده است . ماجرا چنين بود كه امير ابو زكريا چون به طلب ملك خود از تلمسان بيرون آمد عثمان بن يغمراسن بدين اقدام راضى نبود و از ديگر سو داود بن عطاف كه او را پناه داده بود از باز پس فرستادن او خوددارى كرده بود عثمان بن يغمراسن سخت به خشم آمد و كينه‌ور شد . پس با صاحب تونس تجديد بيعت كرد و على بن محمد الخراسانى را كه از پروردگان او بود از جانب خود به تونس فرستاد . امير ابو زكريا نيز بر بنى توجين و مغراوه در مغرب اوسط غلبه يافت . اين امور مردم پايتخت را ملول كرد و ابو حفص از اينكه امير ابو زكريا به شهرهاى دور دست قلمروش پى در پى مستولى مىشود به هم بر آمد و با عثمان بن يغمراسن در نهان به مذاكره پرداخت كه به مركز ابو زكريا يعنى بجايه حمله كند . باشد كه او را از پيروزى باز دارد . عثمان بن يغمراسن به سال 686 به بجايه لشكر برد و چند روز بر در شهر مقام كرد . ضواحى بجايه نيكو مقاومت ورزيده و او\r\n\r\n","description":"","footnote":"","page_name":" 355 ","page_number":375},
  {"content":"\r\n\r\nجز بر چند ويرانه دست نيافت . امير ابو زكريا به سال 686 به بجايه باز گرديد . تا باقى سرگذشت او بيايد .\r\n\r\nخبر از آغاز خود سرى مردم جريد\r\nگاهگاهى ميان سداده و كنومه از اعمال تقيوس جنگ و فتنه مىافتاد . در يكى از اين نبردها پسرى از شيخ سداده كشته شد . پدر سوگند خورد كه به انتقام خون او شيخ كنومه را به دست خود بكشد . عامل توزر محمد بن يحيى بن ابى بكر تينمللى بود از مشايخ موحدين . شيخ كنومه با او رابطهء دوستى مستحكم كرد و او را مالى بخشيد تا در برابر دشمنش به ياريش برخيزد .\r\nاو نيز به تونس نامه نوشت و اعلام كرد كه مردم سداده عصيان كرده‌اند و مردم نفطه و تقيوس نيز با آنان همدست شده‌اند . پس با سپاهى گران از مردم توزر بيرون آمد و با آنان مصاف داد .\r\nعاقبت به دادن گروگان و بذل مال راضى شدند ولى او نپذيرفت . در اين حال مردم نفزاوه به يارى ايشان برخاستند و بر لشكر توزر زدند سپاه توزر منهزم شد و جمع كثيرى از ايشان كشته و اسير گرديدند . اين واقعه در سال 686 بود . سپس بار ديگر بسيج نبرد كرد و چند موضع را تصرف نمود . اين بار نيز ميان دو طرف طرح صلح افتاد بدين شرط كه آنچه بر عهده گرفته‌اند بپردازند اين شرط نيز قبول افتاد و اين - چنان كه خواهيم گفت - آغاز خود سرى اهل جريد بود .\r\n\r\nخبر از خروج عثمان پسر سلطان ابو دبوس در اطراف طرابلس و دعوت به خود\r\nچون ابو دبوس آخرين خلفاى بنى عبد المؤمن در مراكش ، به سال 668 كشته شد و فرزندانش پراكنده شدند و از جايى به جايى ديگر رفتند ، يكى از ايشان ، به نام عثمان به مشرق اندلس افتاد و بر طاغيهء برشلونه در آمد و او نيز مقدمش را گرامى داشت . در آنجا با اعقاب عم خود سيد ابو زيد المنتصر برادر ابو دبوس ديدار كرد . آنان نيز در سايهء حمايت دشمن به سر مىبردند .\r\nخاندان عم او در آن ديار صاحب مكانت و جاه بودند ، زيرا سيد ابو زيد از دين اسلام برگشته بود و به دين مسيحى گرويده بود . اينان فرا رسيدن اين خويشاوند را مغتنم شمردند و با او بيعت كردند . اين امر مصادف شد با اسير شدن مرغم بن صابر بن عسكر شيخ قبيلهء جوارى از بنى دباب . او را دشمنان در سال 682 از ميان مردم صقليه در نواحى طرابلس اسير كرده و به اهالى برشلونه فروخته بودند و طاغيه او را خريده بود و در نزد او اسير مانده بود تا آن هنگام كه عثمان بن ابى دبوس به برشلونه وارد شد . عثمان بن ابى دبوس كمر همت بر ميان زد تا حق از دست رفتهء خود را بطلبد و در هر جا كه شده دعوت موحدين را بر پاى دارد . ولى پيروزى را در صورتى ميسر مىديد كه اين دعوت را در نقاط دور دست ، دور از تعرض پادگانهاى مخالف بر پاى دارد . پس از دريا گذشت و به طرابلس رفت . طاغيه به سبب لطفى كه در حق او داشت\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nمرغم بن صابر را به خواست او آزاد كرد و با او پيمانى بست كه در اين مهم ياريش كند . آنگاه بر ايشان ناوگانى ترتيب داد پر از مردان جنگجو و آذوقه . عثمان نيز متعهد شد كه در برابر مالى بپردازد . اين لشكر در سال 688 در طرابلس فرود آمد . مرغم قوم خود را بسيج كرد و تحت فرمان عثمان بن ابى دبوس قرار داد و اينان با او و سپاه او كه از مسيحيان بودند به شهر در آمدند و آنجا را سه روز محاصره نمودند و دست به اعمالى ناپسند زدند . سپس مسيحيان با ناوگان خود بيامدند و در نزديكترين بنادر به شهر ، پهلو گرفتند . عثمان بن ابى دبوس و مرغم پس از آنكه لشكرى در محاصرهء طرابلس بداشتند در نواحى آن به حركت در آمدند و هر چه باج و خراج بود بستدند و بنابر شرطى كه كرده بودند آن اموال به مسيحيان پرداختند و آنان با ناوگان خود بازگشتند . عثمان بن ابى دبوس با عربها همچنان در حركت بود . ابن مكى كه او نيز همانند ابى دبوس مردى خود كامه بود او را به نزد خود فراخواند ولى اين پيمان دوستى به انجام نرسيد و او در جربه در سال [ در متن سفيد است 
  ] هلاك شد و اللّه وارث الارض و من عليها .\r\n\r\nخبر از هلاكت ابو الحسين بن سيد الناس صاحب بجايه و حكومت ابن ابى جبى به جاى او\r\nپيش از اين از ابتداى كار اين مرد سخن گفتيم ، كه او در تلمسان به امير ابو زكريا پيوست و در خدمت او منشاء خدماتى عظيم شد . چون امير ابو زكريا بر ثغر غربى مستولى شد و آن را از اعمال تونس جدا كرد و در بجايه فرود آمد و آن را در برابر تونس مركز مملكت خود نمود ، ابو الحسين بن سيد الناس را مقام حاجبى خويش داد و آن سوى درگاه خود هر چه بود به او تفويض كرد و همانند پدرش در دولت المستنصر كه به رأى و نظر او كار مىكردند ، امير ابو زكريا نيز ابن ابى الحسين را از چنين مكانى و مكانتى برخوردار ساخت . حتى مىتوان گفت كه رياست او در مقام حاجبى از رياست پدرش عظيمتر بود ، زيرا فضاى دولت در بجايه از تصرف مشايخ موحدين كه همواره مزاحم او بودند ، خالى بود . ابو الحسين بن سيد الناس بر دولت بجايه مستولى شد و به نيكوترين وجهى به خدمت سرور خويش قيام نمود و حل و عقد كارها در دست او قرار گرفت و نزديكترين خواص و صاحب اسرار او بود تا سال 690 كه چشم از جهان فرو بست .\r\nامير ابو زكريا كاتب خود ابو القاسم بن ابى جبى را به جاى او گماشت . من از آغاز زندگى او چيزى نمىدانم ، جز آنكه او از مهاجرين اندلس بود كه به امور دولتى پرداخت و به ابو الحسين بن سيد الناس پيوست و ابو الحسين او را به دبيرى خود برگزيد . سپس او را ترقى داد و نديم و همدم خود ساخت و راه او گشاده گردانيد تا زمام دولت از دست ابو الحسين بن سيد الناس بستد و توجه رجال و وجوه دولت را به خود جلب كرد - چون ابو الحسين بن سيد الناس\r\n\r\n","description":"","footnote":"","page_name":" 357 ","page_number":377},
  {"content":"\r\n\r\nدر گذشت امير ابو زكريا او را به جايش برگماشت و او حتى تا زمان امير ابو البقاء همچنان زمام امور را بر دست داشت . و ما باقى سرگذشت او را خواهيم آورد .\r\n\r\nخبر از خروج زاب از فرمان امير ابو حفص و در آمدن به فرمان امير ابو زكريا صاحب بجايه و انتظام بسكره در قلمرو او\r\nسلطان ابو اسحاق منشور امارت زاب را به فضل بن على بن مزنى از مشايخ بسكره داده بود و چنان كه گفتيم فضل نيز بدان كار پرداخت . چون سلطان هلاك شد برخى از جماعات عرب كه در روستاهاى زاب وطن داشتند با جماعتى از دشمنان فضل يار شدند و دست تطاول گشودند و در سال 683 به قتلش آوردند . عربها اميد آن مىداشتند كه زمام امور شهر به دست آورند ولى مشايخ بنى رمان آنان را از آنجا براندند و خود بر شهر مستولى شدند و با امير ابو حفص فرمانرواى تونس بيعت كردند و به اطاعت او گردن نهادند . اينان منتظر تجاوز منصور بن فضل بن مزنى بودند كه بعد از مرگ پدرش به تونس رفته بود . در باب او با سلطان ابو حفص سخن گفتند و او را به ايجاد حوادثى متهم كردند . سلطان فرمان داد در بندش كشند . به مدت هفت سال در زندان بود تا عاقبت از زندان بگريخت و به ميان كرفه از احياء هلال بن عامر رفت . اينان عربهايى بودند فرمانروايان جبل اوراس . بر آنان فرود آمد اسب و سلاحش دادند و او در سال 692 به بجايه آمد و بر سلطان وارد شد و او را به تصرف زاب برانگيخت . همچنين حاجب ، ابن ابى جبى را هدايا و تحف بسيار داد . و تعهد كرد كه دعوت امير ابو زكريا در زاب بر پاى دارد و باج و خراج آن ديار به او رساند .\r\nسلطان بنواختش و منشور امارت زاب به او داد و لشكرى نيز به ياريش برگماشت منصور بن فضل به بسكره آمد ولى شهر در برابرش مقاومت ورزيد . چون مشايخ بنى رمان ميان خود و تونس مسافت زيادى مىديدند و به رسيدن يارى از آن سامان اميدى نداشتند .\r\nو دشمنشان منصور بن فضل پاى مىفشرد ، اطاعت خود از ابو زكريا اعلام داشتند و بيعت خود نزد او فرستادند و تجاوز ابن مزنى را از سر خود دفع كردند و چنان قبول كردند كه امور شهر به دست يكى از امراى لشكر او باشد . ولى منصور بن فضل همهء توجهش به جمع آورى خراج بود . چون رسولان به بسكره رسيدند ، نزد آن سردار و منصور بن فضل بن مزنى رفتند و او را به شهر در آوردند و به فرمانش گردن نهادند . اين وضع همچنان ادامه داشت و ما در اخبار منصور بن فضل باز هم به اين مطلب اشاره خواهيم كرد . زاب همچنان در دعوت امير ابو زكريا و فرزندان او بود . تا آنگاه كه به حضرت استيلا يافت . ما نيز ان شاء اللّه در اين باب سخن خواهيم گفت .\r\n\r\n","description":"","footnote":"","page_name":" 358 ","page_number":378},
  {"content":"\r\n\r\n\r\nخبر از هلاكت ابو عبد اللّه فازازى شيخ موحدين و حاجب ، ابو القاسم بن شيخ ، رؤساى دولت در پايتخت\r\nابو عبد اللّه فازازى از مشايخ موحدين بود . و از خواص و مقربان سلطان ابو حفص . او را - چنان كه گفتيم - سردارى سپاه داد و به جنگ در اطراف مملكت جهت استوارى امور ملك گسيل داشت و او در اين راه به مقامى شامخ رسيد . بلاد را زير پى سپرد و شورشگران را فرود آورد و سركوب نمود و خراج بستد . همچنين او را در بلاد جريد كر و فر و اقدامى است . فازازى همان كسى است كه احمد بن يملول را به سعايت چند تن از مشايخ توزر مورد شكنجه قرار داد و او را از تسلط بر امور ايشان منع نمود . در آن هنگام كه در بلاد جريد تاخت و تاز مىكرد در فاصلهء دو مرحلگى تونس ، در سال 693 بمرد .\r\nيك سال بعد از مرگ فازازى حاجب ابو القاسم بن شيخ درگذشت . اوايل كار او آن بود كه از شهر خود دانيه در سال 626 به بجايه آمد و به عامل آن محمد بن ياسين پيوست .\r\nابن ياسين او را به دبيرى خود برگزيد و او بر سراسر دستگاه فرمانرواييش مستولى گرديد .\r\nچون ابن ياسين را به حضرت فراخواندند ، ابو القاسم بن شيخ هم در زمرهء همراهان او بود . سلطان از او خواست كه شخصى را به عنوان دبيرى او نامزد كند ، ابن ياسين نيز فصل مشبعى در وصف كاتب خود ابو القاسم ابن شيخ بيان داشت و از او تمجيد بسيار نمود . سلطان او را به كار برگماشت ولى از شيوهء كارش خشنود نبود و بازش گردانيد . سپس در حق او رأى دگرگون كرد و تحسينش نمود و به خدمتش منصوب فرمود و از ابن ابى الحسين خواست كه او را ادب و رسوم خدمت آموزد و راه و روش كارها به او بنماياند . ابو القاسم نيز همه را بياموخت تا فرهيخته شد و مخدوم را از او خوش آمد . چون ابن ابى الحسين بمرد ادارهء مخارج دربار سلطان از جمله ديگر كارها زير نظر او بود پس از او نيز تا پايان حكومت المستنصر در مقام خويش باقى بود .\r\nچون الواثق به حكومت رسيد - چنان كه آورديم - ابن الجبر بر كارها اشراف داشت .\r\nاو نيز ابو القاسم بن شيخ را در مقام خويش ابقا كرد و در زمرهء ياران خود در آورد . چون نوبت به سلطان ابو اسحاق رسيد باز هم ابن شيخ بر سرير خدمت بود ولى ابو بكر بن خلدون صاحب اشغال سلطانى مزاحم او بود . در عهد اين امير رياست كبرى با پسران او ابو فارس ، سپس ابو زكريا و ابو محمد عبد الواحد بود . آنگاه واقعهء آن مدعى احمد بن ابى عماره پيش آمد .\r\nچون بر ملك مستولى شد ابو القاسم بن شيخ را برگزيد و علاوه بر مشاغلى كه بر عهده داشت نگاشتن علامت بر سر سجلات را نيز به او واگذاشت . چون سلطان ابو حفص بر تخت فرمانروايى بازگرديد و ابن ابى عماره را بكشت ، ابن شيخ بترسيد ، زيرا در نزد ابن ابى عماره صاحب منصبى شده بود . از اين رو به سبب مودتى كه از راه خيرات و عبادات ميان او و برخى صلحا پديد\r\n\r\n","description":"","footnote":"","page_name":" 359 ","page_number":379},
  {"content":"\r\n\r\nآمده بود دست به دامان ايشان زد تا او را شفاعت كنند . سلطان نيز اين شفاعت بپذيرفت و اظهار كرد كه خود به كارگزارى او احتياج دارد . سپس مقام حاجبى خود را بر شغل نظارت او بر امور هزينه‌هاى دربار و نيز نگاشتن علامت بر سر نامه‌ها در افزود و همواره در اين مقام ببود تا سال 694 كه چشم از جهان فرو بست .\r\nاما امور تدبير و جنگ ، رياست آن دو بر عهدهء مشايخ موحدين بود و چون حوادث و دگرگونيهايى پيش مىآمد اين دو مقام از يكى به ديگرى واگذار مىشد - و در اثناء اخبار به آن اشارت خواهيم داشت . سلطان پس از ابن شيخ مقام حاجبى خود را به ابو عبد اللّه شخشى داد . او از طبقهء لشكرى بود . اين مقام تا پايان دولت به عهدهء او بود . و اللّه وارث الارض و من عليها\r\n. \r\nخبر از هلاكت سلطان ابو حفص و ولايت‌عهدى بعد از او\r\nسلطان ابو حفص در كاملترين حالات پيروزى و آرامش بود كه مدت عمرش سر آمد در آغاز ذو الحجهء سال 694 بيمار شد و دردش شدت يافت و چون امور مسلمانان در نظرش اهميت داشت ، خواست كسى را به جانشينى خود برگزيند . پس در دومين روز از ايام تشريق پسر خود عبد اللّه را در خلافت جانشين خود ساخت . موحدين از انتخاب او كه هنوز خردسال بود خشنود نبودند ، زيرا آن پسر هنوز به سن بلوغ نرسيده بود و در اين باب گفتگوها به دراز كشيد .\r\nخبر به سلطان رسيد و به خشمش آورد . از اين رو از تصميم خود عدول كرد و با ولى ابو محمد المرجانى به مشورت پرداخت . سلطان ابو حفص را به رأى و نظر او گمان نيكو بود . الواثق پسر المستنصر چون با فرزندانش در مجلس ايشان به قتل رسيدند ، يكى از زنانش كه از او آبستن بود به رباط اين ولى گريخت و كودك را در خانهء او بر زمين نهاد و او را الشيخ محمد ناميد ، آنگاه براى او عقيقه داد و فقرا را اطعام كرد و همه را حلواى آرد گندم ( عصيده ) داد .\r\nاز اين رو تا پايان روزگار به ابو عصيده معروف شد . پس از آنكه مدتى در خفا مىزيست به قصور خلفا راه يافت و در ظل خلفاى قوم خود پرورش يافت تا به حد جوانى رسيد و دست اتفاق و اتحاد به ولى ابو محمد مشورت كرد كه چه كسى را به وليعهدى برگزيند و گفت كه سلطان ابو حفص با ولى ابو محمد مشورت كرد كه چه كسى را به وليعهدى برگزيند و گفت كه موحدين از خلافت فرزند او راضى نيستند ، او به شيخ محمد اشارت كرد و گفت كسى جز محمد بن الواثق در خور اين مقام نيست . سلطان اين رأى را بپسنديد كه از تربيت او آگاه بود . آنگاه بزرگان ملك و مشايخ موحدين را فراخواند و در حضور ايشان او را به جانشينى خود برگزيد و در پايان ماه ذو الحجهء سال 694 در گذشت . والى اللّه المصير .\r\n\r\nخبر از بيعت سلطان ابو عصيده و اثر آن در حوادث مملكت\r\nچون سلطان ابو حفص در گذشت بزرگان موحدين و اوليا و سپاه و مردم در قصبه گرد آمدند\r\n\r\n","description":"","footnote":"","page_name":" 360 ","page_number":380},
  {"content":"\r\n\r\nو با وليعهد او ابو عبد اللّه محمد ، ملقب به ابو عصيدة بن سلطان الواثق در روز بيست و چهارم ماه ذو الحجهء سال 694 بيعت عمومى كردند . با زمامدار شدن او دلها شادمان شد و مردم خشنود گشتند و او را المنتصر باللّه لقب دادند . خليفهء جديد كار خود را با قتل عبد اللّه بن سلطان ابو حفص - با آنكه از دست پدرش ولايت‌عهدى گرفته بود - آغاز كرد . وزارت او را محمد بن بريزيكن از مشايخ موحدين به عهده گرفت . و شيخ محمد شخشى همچنان بر مقام حاجبى باقى ماند و مقام تدبير دولت و سپاه و رياست موحدين به ابو يحيى زكريا بن احمد بن محمد لحيانى تعلق گرفت . لحيانى به هنگامى كه پسرش را هواى بيعت گرفتن براى خود در سر افتاد به دست المستنصر كشته شد و عبد الحق بن سليمان رئيس موحدين مزاحم او بود و بر او سخت مىگرفت تا آنگاه كه سلطان وى را به خوارى افكند و بكشت و خود زمام همهء امور مملكت را به دست گرفت و شخصى در مقام مستقل شد . محمد بن ابراهيم بن دباغ در اين كار رديف او بود .\r\nاما محمد بن ابراهيم بن دباغ ، پدرش ابراهيم ، همراه با مهاجرين اشبيليه در سال 646 از اندلس به تونس آمد . محمد در تونس متولد شد و در آنجا پرورش يافت . و صناعت ديوانى را از مبرزان آن چون ابو الحسن و ابو الحكم پسران مجاهد فرا گرفت و آن دو خواهر خود را به پسر او ابو الحسن دادند و او را براى نگهدارى امانات ديوان اعمال برگزيدند . چون ابو عبد اللّه فازازى به رياست رسيد محمد بن ابراهيم بن دباغ را به دبيرى خود انتخاب كرد و چون خود مردى سست عنصر و سهل انگار بود كاتبش محمد بن دباغ او را در كارهاى خليفه راهنمايى مىكرد ، مخصوصا آنگاه كه حاجب ابن شيخ به دسيسه‌هايى دست زد او مانع آمد و در نزد خليفه مقامى بس نيكو و ارجمند يافت .\r\nچون سلطان ابو عصيده به حكومت رسيد سابقهء ديرينه‌اى را كه ميان آن دو بود رعايت كرد و چون حاجبش شخشى در صناعت كتابت چندان توانايى نداشت ابن دباغ را بدبيرى خود برگزيد . سپس مقام او را فرا برد و در سال 695 نگارش علامت خود را به او ارزانى داشت و ابن دباغ همچنان بر مدارج ترقى فرا مىرفت تا در حجابت رديف شخشى شد . امور دولت بر اين نسق جريان داشت تا سال 697 كه شخشى بمرد و سلطان مقام حجابت خويش به او داد و او در كار خود استقلال تمام يافت ولى چنان كه گفتيم تدبير امور و جنگ بر عهدهء مشايخ موحدين بود .\r\n\r\nخبر از به خوارى افتادن عبد الحق بن سليمان و خبر فرزندانش بعد از او\r\nابو محمد عبد الحق بن سليمان رئيس موحدين در عهد سلطان ابو حفص بود . اصلش از تينملل است . از آغاز اين دولت در تبرسق زندگى مىكرد . او و اسلافش همواره صاحب رياست بوده‌اند . در ايام اين پادشاه رياست همهء موحدين كه در حضرت بودند بر عهدهء او بود . او خود\r\n\r\n","description":"","footnote":"","page_name":" 361 ","page_number":381},
  {"content":"\r\n\r\nنيز خواص و پيروان داشت . بسيار علاقه داشت كه پسرش عبد اللّه وليعهد شود و در برابر موحدين از اين امر دفاع مىكرد . سلطان ابو عصيده اين امر در دل نهان داشت . چون پايه‌هاى حكومتش استوار شد و عبد اللّه را در زندان خود كشت ، ابو محمد بن سليمان را نيز بگرفت و در 695 ، ماه صفر ، به زندان در بند كشيد و او همچنان در بند بود تا در آغاز سال هفتصد كشته شد . پس از دستگيرى او پسرانش محمد و عبد اللّه گريختند . عبد اللّه به امير ابو زكريا پيوست و در زمرهء ياران او در آمد و با پسرش سلطان ابو البقاء خالد به تونس آمد .\r\nو اما محمد به جاى دور تر گريخت و به مغرب اقصى رفت . و بر سلطان ابو يعقوب يوسف بن يعقوب سلطان بنى مرين در لشكرگاه او فرود آمد . سلطان ، تلمسان را در محاصره داشت . در تكريم او مبالغه كرد و او مدتى در آنجا ماند و سپس به موطن خود بازگشت و شيوهء پارسايى پيش گرفت و پشمينه پوشيد و با صلحا صحبت گرفت و فريضه حج به جاى آورد . عمرش نيز به دراز كشيد و مردم را در حق او حسن اعتقاد بود و معتقد بودند كه دعايش مستجاب مىشود .\r\nاز اين رو جمع كثيرى براى تبرك يافتن از او همراه با او حركت مىكردند . اين امر سبب شد كه خلفا براى او مقام و مرتبت ديگر قائل شوند و بارها او را به رسالت نزد ملوك زناته مىفرستادند تا در استحكام روابط دوستى اقدام كند . در جبل فتح به هنگامى كه سپاهيان ابو الحسن در آنجا به كارزار آمده بودند ، براى جهاد حاضر شد . و همواره راه و روش او چنين بود تا در بيمارى همه گير طاعون در اواسط قرن هشتم درگذشت .\r\n\r\nخبر از رسول فرستادن يوسف بن يعقوب سلطان بنى مرين و پيمانهاى دوستى او\r\nسلطان ابو عصيده چون كارش بالا گرفت و پايه‌هاى حكومتش استوارى يافت ، هواى جنگ با ناحيهء غربى و باز پس گرفتن ثغور آن از دست امير ابو زكريا ، در سرش افتاد . مردم الجزاير بعد از هلاكت عامل امير زكريا بر آن شهر بر او شوريده بودند . ابن عامل از موحدين و از بنى الكمازير بود و بعد از او محمد بن علان از مشايخ شهر زمام امور به دست گرفته بود .\r\nبعد از او كار عثمان بن يغمراسن و بنى عبد الواد بالا گرفت و بر قبايل توجين و مغراوه و مليكش غلبه يافتند . عثمان از فرمانرواى پايتخت پيروى مىكرد و آن سان كه شيوهء پدرش بود بيعت آنان فرو نمىگذاشت و از دعوت آنان تعلل نمىورزيد . اين امور سبب شد كه سلطان ابو عصيده در تصميم خويش اصرار ورزد و در سال 695 از مرزهاى كشور خود پاى بيرون نهد و رهسپار قسنطينه گردد . رعايا و قبايل از برابر او مىگريختند . ابو عصيده به ميله رسيد و از آنجا در ماه رمضان همان سال به مركز خويش باز گرديد .\r\nچون به بجايه لشكر كشيد و آنجا را در تنگنا افكند امير ابو زكريا به ناحيه غربى توجه نمود تا با آرامش يافتن آن ناحيه براى دفع سلطان فرمانرواى تونس فراغت داشته باشد .\r\nپس دست به سوى عثمان بن يغمراسن دراز كرد . در خلال اين احوال يوسف بن يعقوب سلطان\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nبنى مرين به تلمسان راند و بر آنجا مستولى شد . عثمان بن يغمراسن از امير ابو زكريا يارى طلبيد او نيز سپاه موحدين را به ياريش فرستاد . سپاه بنى مرين در ناحيه تدلس با آن روبرو گرديد و منهزم شدند و بسيارى از ايشان به قتل رسيدند و بقايايشان به بجايه بازگشتند . يوسف بن يعقوب سپاه بنى مرين را به سوى بجايه برد و سردارى آن به برادر خود ابو يحيى داد و اين بعد از آن بود كه عثمان بن سباع از صاحب بجايه رخ بر تافته و به نزد او آمده بود و او را به تصرف بجايه ترغيب كرده بود و از سوى سلطان اكرام فراوان ديده بود . آنگاه با او اين سپاه را به بجايه فرستاد . اينان بجايه را محاصره كردند و از آنجا به تا كرارت و بلاد سدويكش رفتند و در آن حدود دست به تاراج و كشتار زدند و زمين آن زير پاى خويش درنورديدند و نزد سلطان يوسف بن يعقوب در لشكرگاهش در تلمسان باز گرديدند .\r\nسلطان ابو عصيده صاحب تونس ، چون خبر يافت كه امير ابو ذكريا به عثمان بن يغمراسن يارى رسانده است ، نزد يوسف بن يعقوب كه با آنان دشمنى داشت كس فرستاد و او را به تصرف بجايه و نواحى آن تحريض كرد . بار اول رسول ميان آن دو در اين باب ، رئيس الموحدين ابو عبد اللّه بن اكمازير بود سپس در سال 703 بار ديگر با هدايايى عظيم از جمله مقاديرى زين و شمشير و مهميزهاى زرين و مرصع به انواع ياقوت و ديگر گوهرها به سفارت نزد او رفت . در اين سفارت وزير الدوله ابو عبد اللّه بن برزيكن نيز همراه او بود . اينان از نزد يوسف بن يعقوب با هدايايى گران بازگشتند كه از جمله سيصد استر بود . ميان دو طرف نامه‌هاى مودت آميز و هدايا رد و بدل مىشد . يوسف بن يعقوب در اين امور در پردهء تعريض با سلطان مكاتبت داشت و حال آنكه با رئيس موحدين ابو يحيى بن لحيانى تصريحا مكاتبت داشت . سپاهيان بنى مرين به نواحى بجايه در آمد و شد بودند . تا يوسف بن يعقوب - چنان كه در اخبارش خواهد آمد .\r\nبمرد .\r\n\r\nخبر از كشته شدن هداج و فتنهء كعوب و بيعت ايشان با ابو دبوس و سپس به خوارى افتادنشان\r\nعربهاى كعوب از زمان قيام امير ابو حفص در دولت حفصيان صاحب عزت و جاه بودند و مورد توجه دولتيان . از اين رو مبانى قدرتشان استحكام يافت و رشد كردند و سرمست نعمت شدند و در اطراف و اكناف دست به شورش و فساد گشودند و راه كاروانيان بريدند و باغها ويران كردند و كشتزارها را تاراج نمودند . عامه را با آنان كينه افتاد و از اعمال ناپسندشان به جان آمدند . رئيس ايشان هداج بن عبيد در سال 705 به بلد در آمد . مردم به ديدهء انكار در او نگريستند و آهنگ جدال نمودند . هداج به مسجد آمد تا نماز جمعه بگزارد مردم اعتراض كردند كه چرا با كفش به مسجد داخل شده او گفت : من با كفش پاى به مجلس سلطان مىگذارم . مردم پس از نماز برجستند و او را كشتند و پيكرش را در كوچه‌هاى شهر كشيدند .\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nاين امر سبب شد كه عربها در عصيان و فساد خود بر ضد دولت بيفزايند . احمد بن ابى الليل شيخ كعوب ، عثمان بن ابى دبوس را از نواحى طرابلس فراخواند و او را به فرمانروايى نشاند و به سوى پايتخت كشاند و بر در شهر براى نبرد فرود آمد .\r\nوزير ابو عبد اللّه بن برزيكن براى دفاع سپاه بيرون آورد و سپاه خصم را منهزم نمود .\r\nآنگاه براى استحكام امور اطراف و فرو نشاندن شورش عربها لشكر به اطراف گسيل داشت .\r\nاحمد بن ابى الليل كه به فرمان در آمده بود با سليمان بن جامع از رجال هواره نزد او آمدند .\r\nعثمان بن ابى دبوس از مكان خود بيامد و آن دو را بگرفت و به حضرت فرستاد . آن دو همچنان در بند بماندند تا سال 708 كه احمد بن ابى الليل در زندان بمرد . پس از به زندان افتادن او ، محمد بن ابى الليل ، به همراهى حمزه و مولاهم فرزندان برادرش عمر زمام امر كعوب به دست گرفت . سپس وزير بار ديگر در سال 707 لشكر بيرون آورد و مولاهم بن عمر را به نزد خود خواند و او را بگرفت و به حضرت فرستاد در آنجا بر او بند بر نهادند و نزد عمش احمد حبس كردند . برادرش حمزه راه نفاق پيمود و قومش از او پيروى نمودند و دست به قتل و تاراج گشودند و به رعايا زيان رسانيدند و از هر جا فرياد مردم به شكايت برخاست و در بازار ها بانگ و خروش كردند سپس به دروازهء قصبه حمله‌ور شدند و قصد شورش داشتند . دروازه را به روى آنان بستند و سنگ روان كردند . مردم همهء بلاهايى را كه بر سرشان آمده بود از سوء سياست حاجب ابن دباغ مىدانستند و قتل او را خواستار شدند . كار مردم به سلطان حواله شد و از او طلب كردند كه همهء شاكيان را بكشد . سلطان چنين نكرد و فرمود با آنان به ملاطفت سخن گويند چندى بعد از جوش و خروش افتادند . سپس سران اين شورش را عقاب كردند و ريشه آشوب بركندند . اين واقعه در ماه رمضان سال 708 بود و عربها همچنان در اوج قدرت بودند تا سلطان به هلاكت رسيد . و ما از باقى اين حوادث سخن خواهيم گفت .\r\n\r\nخبر از شورش مردم الجزاير و خودكامگى ابن علان در آنجا\r\nپيش از اين از شورش مردم الجزاير در ايام المستنصر و دخول سپاهيان موحدين به شهر و در بند كشيدن مشايخشان در تونس سخن گفتيم . و گفتيم كه ايشان بعد از هلاكت المستنصر و به حكومت رسيدن ابو زكريا الاوسط بر ممالك ثغور غربى از بجايه و قسنطينه ، از زندان آزاد شدند . والى الجزاير ابن اكمازير يكى از مشايخ موحدين بود . او به اتفاق ديگر مشايخ الجزاير سر به فرمان نهادند و نزد او آمدند . ابو زكريا فرمان حكومت الجزاير به ابن اكمازير [ 1 
  ] داد و او در همان مقام ببود تا آنگاه كه بنى مرين آشكار شدند و لشكر به بجايه راندند .\r\nابن اكمازير در اين ايام سالخورده شده و مرگش در رسيده بود . ابن علان از مشايخ الجزاير\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى موجود : اكمار .\r\n","page_name":" 364 ","page_number":384},
  {"content":"\r\n\r\nاز خواص او بود و مصدر امور و متصرف در اوامر و نواهى او . ابن اكمازير نيز باقى ايام را بر الجزاير فرمان راند . گويند ابن علان داماد ابن اكمازير بود . چون ابن اكمازير بمرد ، او را در سر هواى استقلال فرمانروايى و حمله به الجزاير افتاد . پس چند تن از حادثه‌جويان چون خود را در همان شب مرگ امير خود فرستاد و گردن همهء رقيبان را زد و بامدادان اعلام زمامدارى نمود . امير ابو زكريا كه سرگرم مبارزه با بنى مرين در بجايه بود به دو نمىپرداخت تا بمرد و الجزاير همچنان سر از فرمان موحدين برتافته بر جاى ماند تا آنگاه كه بنى عبد الواد بر آن مستولى شدند . و ما از آن ياد خواهيم كرد .\r\n\r\nخبر از هلاكت امير ابو زكريا صاحب بجايه و بيعت پسرش ابو البقاء خالد\r\nامير ابو زكريا بر ثغور غربى - چنان كه گفتيم - غلبه يافت و آن را از قلمرو تونس بيرون آورد و دولت حفصيه را به دو پاره كرد و در اين كار چنان دور انديشى و برندگى به خرج داد كه از ديگرى جز او ساخته نبود . امير ابو زكريا بر امور مملكت خود اشراف كامل داشت و خود به كارها مىرسيد و رخنه‌ها فرو مىبست و همواره بر اين حالت ببود تا در اوايل قرن هشتم درگذشت .\r\nدر سال 698 پيش از وفات خود ابو البقاء خالد را به ولايت‌عهدى برگزيد و فرمانروايى قسنطينه به او داد و به آنجا روانه‌اش نمود و در آنجا جاى داد . چون امير ابو زكريا بمرد .\r\nحاجب ابو القاسم بن ابى جبى ، مشايخ موحدين و طبقات سپاهى را گرد آورد و براى امير ابو البقاء بيعت گرفت و او را خبر داد و فراخواند و او بيامد . آنگاه مراسم بيعت عمومى برگزار گرديد . امير ابو البقاء ابن ابى جبى را در مقام حجابت خويش باقى گذاشت و يحيى بن ابى - الاعلام را به وزارت برگزيد و ابو عبد الرحمان يعقوب بن خلاف را كه از صنهاجه بود هم بر سر آنان فرستاد . اين ابو عبد الرحمان مزوار ناميده مىشد . رياست موحدين را ابو زكريا يحيى بن زكريا كه از خاندان حفصى بود بر عهده گرفت و كار بر اين منوال ادامه يافت تا باقى حوادث را در جاى خود بياوريم .\r\n\r\nخبر از سفارت قاضى الغبرينى و كشته شدن او\r\nگفتم كه بنى مرين با تحريك صاحب تونس لشكر به بجايه بردند . چون ابو البقاء به حكومت رسيد آهنگ آن نمود كه با صاحب تونس رابطهء دوستانه برقرار كند تا رشتهء ارتباط او و بنى مرين را ببرد . پس شيخ ابو زكريا الحفصى را كه شيخ اقرباى او در درگاه بود برگزيد تا رشتهء اين ارتباط ميان دو طرف استوار گرداند و قاضى ابو العباس غبرينى را نيز كه بزرگ بجايه و رئيس شوراى آن بود با او همراه كرد . اينان برفتند و رسالت بگزاردند و به بجايه بازگشتند .\r\n\r\n","description":"","footnote":"","page_name":" 365 ","page_number":385},
  {"content":"\r\n\r\nخواص سلطان براى متهم كردن قاضى راهى يافتند و شايع كردند كه با فرمانرواى تونس در نهان قرار نهاده كه ناگهان سلطان ابو البقاء را فرو گيرد . عامل اصلى در اين اتهام ظافر الكبير بود كه در ضمن سخن سلطان را بر ضد او بر مىانگيخت و فرايادش آورد كه هم او بود كه بنى غبرين را بر سلطان ابو اسحاق بشورانيد . سلطان ابو البقاء از قاضى بيمناك شد و در سال 704 قاضى را بگرفت ، سپس او را به قتلش واداشتند . تا در همان سال در زندان او را بكشت . منصور ترك متولى قتل او شد . و اللّه غالب على امره .\r\n\r\nخبر از سفارت حاجب بن ابى جبى به تونس و دل بد كردن با او و عزل او\r\nچون سلطان ابو البقاء به حكومت رسيد سپاهيان بنى مرين به تحريك فرمانرواى تونس - چنان كه گفتيم - پى در پى به آنجا تجاوز مىكردند و نواحى آن زير پى مىسپردند . ابن ابى جبى مقام حجابت داشت و زمام امور مملكت به دست او بود . حاجب از ادامهء اين وضع به جان آمد و ديد كه بايد به دفع آن همت گمارد . پس از آنجا كه به سلطان خويش وثوق داشت ، چنان انديشيد كه به صاحب تونس دست دوستى دهد تا از تحريك بنى مرين باز ايستد و خود انجام اين كار بر عهده گيرد . از اين رو در سال 705 از بجايه بيرون آمد و به رسالت از سوى سلطان خويش رهسپار تونس شد . ورود او در دولت تونس هيجانى ايجاد كرد و آن سان كه او و فرستنده‌اش را مىشايست استقبال كردند و شيخ موحدين و مدبر دولت ابو يحيى زكريا بن لحيانى تا تكريم او را به حد اعلى رسانده باشد در سراى خود فرودش آورد و هر پيشنهاد او را كه به سبب آن به اين رسالت آمده بود به سمع قبول بشنيد و وعدهء انجام داد .\r\nخواص امير ابو البقاء خالد كه ميدان را خالى يافتند نزد او زبان به نيكخواهى گشودند و از ابن ابى جبى بسى سعايت‌ها كردند . يعقوب بن عمر در اين سعايت دامن كوشش بر كمر زد و عبد اللّه رخامى كاتب ابن ابى جبى او را در اين كار يارى داد . زيرا ابن طفيل خويشاوند ابن ابى جبى مردم را با او بر سر خشم آورده بود و با ستم و تحقيرى كه در حق ايشان روا مىداشت دلهايشان را از كينه انباشته بود . حتى كارى كرده بود كه سلطان ابو البقاء بر عبد اللّه رخامى كه دوست و همراز او بود خشم گرفته بود پس عبد اللّه نيز با يعقوب بن عمر در اين سعايت همدست شد و به سلطان القاء كردند كه ابن ابى جبى با صاحب تونس در نهان قرارى نهاده كه او را بر قسنطينه و بجايه مسلط گرداند و على بن امين داماد ابن ابى جبى عامل قسنطينه است و اوست كه على بن امين را امارت ارزانى داشته . سلطان از اين سخنان پريشان خاطر گشت و چون ابن ابى جبى از تونس باز گرديد با او دل ديگرگون كرده بود و هر دو از يك ديگر بيمناك شدند كه مباد از ديگرى شرى زايد . سپس ابن ابى جبى را هواى حج در سر افتاد و تا خود را از سر راه سلطان بر كنارى كشد به قصد مكه بيرون آمد و به ميان قبايل اطراف قسنطينه رفت و\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nدرنگ كرد تا سلطان ابو عصيده هلاك شد و قضيهء بيعت ابو بكر الشهيد پيش آمد و امير ابو البقاء به تونس داخل گرديد . ابن ابى جبى از صدمهء اين توفان خلاصى يافت و به سوى مشرق در حركت آمد و فريضهء حج بگزارد . سپس رهسپار مغرب شد و بر افريقيه گذشت و به تلمسان رفت و ابو حمو را برانگيخت كه لشكر به بجايه كشد و ما به ذكر آن خواهيم پرداخت .\r\n\r\nخبر از حجابت ابو عبد الرحمان بن غمر و كارهاى او\r\nنام او يعقوب بن ابى بكر بن محمد بن غمر السلمى بود و ابو عبد الرحمان كنيه داشت . جد او محمد ، چنان كه يكى از افراد خاندانشان براى من حكايت كرد قاضى شاطبه بود . در ايام مهاجرت از اندلس به تونس افتاد و در ايام حكومت سلطان ابو عصيده در ربض فرود آمد . پسرانش ابو بكر و محمد به قسنطينه رفتند و بر ابن اوقيان عامل آنجا كه يكى از مشايخ موحدين و در عهد امير ابو زكرياى اوسط بود ، فرود آمدند و مورد نواخت و اكرام او قرار گرفتند . امير قسنطينه ابو بكر را در امور ديوانى به كار گمارد و از خواص خويش گردانيد . ابو بكر براى انجام برخى از امور به بجايه آمد و شد مىكرد ، در يكى از اين سفرها با مرجان خصى ( خواجه ) از موالى امير ابو زكريا و خواص دربار او دوستى برقرار كرد و به دست او در خدمت امير خالد و مادرش كه از بانوان بزرگ حرم سلطان بود قرار گرفت و در نزد آنان بهره‌ها يافت . از جمله دختر او را كه از دوشيزگان پرورش يافته قصر بود به زنى گرفت و در جو چنين عنايتى بيارميد .\r\nپس از آن پسر او يعقوب بن ابى بكر را با الحاج فضل وكيل هزينهء دربار سلطان و يكى از خواص او دوستى افتاد و تا پايان عمر الحاج فضل در خدمت او بود . الحاج فضل بسيار اتفاق مىافتاد كه براى خريدن پارچه‌هاى حرير به اندلس مىرفت و انواع آن را به بجايه مىآورد گاه نيز چنين سفرى به تونس مىكرد .\r\nدر روزهاى آخر عمرش سلطان او را به اندلس فرستاد او نيز ابو عبد الرحمان يعقوب بن ابو بكر بن عمر را با خود برد در اين سفر الحاج فضل در اندلس بمرد . سلطان دستورهاى خود را به جاى محمد پسر الحاج فضل به ابو عبد الرحمان بن غمر مىداد . از جمله به او نوشت كه كارهاى خود به پايان رسان و باز گرد . ابو عبد الرحمان اين غمر با پسر الحاج فضل باز گرديد .\r\nسلطان از جريان كارشان پرسيد ، ابن غمر از دوستش الحاج فضل آگاهتر بود از اين رو در چشم سلطان جلوه كرد و چند كار ديگر به او رجوع نمود . و هر روز ستارهء بختش در اعتلا بود تا به جمع آورى باج و خراج منصوب گرديد . سپس به مقام صاحب الاشغال گماشته شد و چنان شد كه با ابن ابى جبى و عبد اللّه رخامى رقابت نمود . آن دو كينهء او به دل گرفتند و سلطان را بر انگيختند كه او را از دستگاه خود براند . سلطان او را به اندلس فرستاد . او در آنجا اقامت گزيد .\r\nچون سلطان ابو البقاء پس از پدر به حكومت رسيد ابو عبد الرحمان بن غمر كوشيد تا نظر او را به خود جلب كند و شفيعها انگيخت ، تا سلطان او را از اندلس به خدمت خواند .\r\n\r\n","description":"","footnote":"","page_name":" 367 ","page_number":387},
  {"content":"\r\n\r\nاو نيز با على و حسين پسران رنداحى به كشتى نشست و به بجايه آمد . در اين روزها ابن ابى جبى در بجايه نبود ابو عبد الرحمان مورد قبول سلطان واقع شد و به زودى با همدستى مرجان به سعايت بر ضد ابن ابى جبى پرداخت تا به هدفى كه در نظر داشت ، رسيد و چنان كه گفتيم ابن ابى جبى از كار كناره گرفت و سلطان منصب حجابت به ابو عبد الرحمان يعقوب بن غمر داد و عبد اللّه رخامى را صاحب الاشغال گردانيد . عبد اللّه در امور حجابت با مخدوم خود ابو عبد الرحمان بن غمر شركت مىكرد تا آنجا كه رديف او شد و جاى او را به خود اختصاص داد و چون تقربى يافت در كار ابو عبد الرحمان نشست و سلطان را بر ضد او تحريك كرد و موارد پنهان سركشى و سختى او آشكار كرد . تا سلطان او را به خوارى افكند و مصادره نمود و در شكنجه كشيد سپس به ميورقه تبعيدش نمود . و در آن بند ببود تا آنگاه كه يوسف بن يعقوب سلطان بنى مرين فديه داد و آزادش كرد و او را به نزد خود فراخواند تا به جاى عبد اللّه بن ابى مدين كه بر او خشم گرفته بود صاحب الاشغال كند ، ولى يوسف بن يعقوب پيش از آنكه اين امور به تحقق پيوندد بمرد . رخامى نيز در تلمسان اقامت گزيد و در آنجا هلاك شد . ابو عبد الرحمان بن غمر در كار خود استقلال يافت . سلطان دست او را در ابرام و نقض امور گشاده گردانيد و پرداخت راتبه‌ها و تعيين مراتب را به او مفوض داشت و همه امور را زير نظر او قرار داد .\r\nاو نيز براى بر كندن مرجان دست به كار شد و دل سلطان را از خشم و كينهء او بينباشت و او را از عواقب اعمالش بر حذر داشت . سلطان به دمدمهء او مرجان را بگرفت و به دريا افكند تا ماهيان خوردندش و ديگر ميان او و سلطان ديگرى حايل نبود . ابو عبد الرحمان بن غمر در حل و عقد امور بى هيچ رقيبى ماند . تا آنگاه كه سلطان ابو البقاء بر حضرت مستولى شد و ما به ذكر آن خواهيم پرداخت .\r\n\r\nخبر از شورش ابن الامين در قسنطينه و بيعت سلطان ابو عصيده ، سپس فتح سلطان ابو البقاء خالد آنجا را و كشته شدنش\r\nچون يوسف بن امين همدانى در طنجه به دست پسران يحيى بن عبد الحق از بنى مرين كشته شد - آن سان كه در اخبارشان خواهد آمد - پسرانش در ايام المستنصر به تونس رفتند و سلطان آنان را در پناه خود گرفت ، زيرا اينان در ايام ابو على بن خلاص در سبته و بعد از آن تا آن هنگام كه عزفى بر آنان غلبه يافت ، به دعوت حفصيه قيام كرده بودند . سلطان آنان را گرامى داشت و در حقشان نيكى كرد و آنان به نيكوترين وجهى در حضرت فرود آمدند و از راتبه و نعمت و عنايت سلطان برخوردار شدند . برادر بزرگتر مردى سفيه و جاه طلب بود و چه بسا به سبب همين اخلاق ناپسند مورد خشم دولتمردان واقع مىگرديد . ولى الطاف سلطان كه بقاى آنان را مىخواست مانع سركوبى و نابودى آنان مىشد .\r\nچون سلطان درگذشت و اوضاع پريشان گرديد يكى از آنان به نام على به ثغر غربى\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nرفت و او را با ابن ابى جبى به علت خويشاوندى نسبى و سببى دوستى افتاد . چون ابن ابى جبى به مقام حاجبى امير ابو زكريا رسيد از هيچ خدمتى در حق على بن الامين دريغ نورزيد و پيوسته در صدد ترقى او بود تا حكومت ثغر قسنطينه را به او داد . همچنين او را حاجب سلطان ابو بكر بن امير ابى زكريا گردانيد و در نزد خود جاى داد . او نيز بدين خدمت قيام نمود و در آن دور انديشى و رأى و خرد خويش آشكار ساخت . چون سلطان بر ابن ابى جبى خشم گرفت و او را از مقام حاجب خويش دور نمود . على بن الامين نيز از خشم سلطان بترسيد و به فرمانرواى تونس گرويد و بيعت خود را به او اعلام داشت و از او مدد خواست و خواست كه كسى را به نيابت فرستد . رئيس الموحدين و الدوله ابو يحيى زكريا بن احمد بن محمد لحيانى به نزد او آمد و در سال 704 براى سلطان خود بيعت گرفت .\r\nخبر به سلطان ابو البقاء به بجايه رسيد . در پايان سال 704 با لشكر به سوى او روان گرديد . چند روز درنگ كرد و او نيك پايدارى كرد . سلطان همت به گشودن شهر نمود . مردى معروف به ابن موزه ، ابو الحسن بن عثمان از مشايخ موحدين را كه از خواص ابن الامين بود در نهان با خود همدست نمود . لشكرگاه ابن موزه در كنار دروازهء باب الوادى بود . سلطان جنگ را از اين ناحيه آغاز كرد و پيش تاخت تا به بارو رسيد . جنگجويان در حالى كه او خود را به غفلت زده بود از بارو فرا رفتند . سلطان سوار شد و بر دروازهء شهر بايستاد . ياران ابن الامين از او قطع اميد كردند . بنى الغنفل [ 1 
  ] و بنى باديس و مشايخ شهر بيرون آمدند و به او پيوستند . سلطان شهر را به جنگ بستد . ابو محمد رخامى با رجال سلطان به خانهء ابن الامين تاختند و او را در محاصره گرفتند . همهء مردم از گرد او پراكنده شده بودند و او جنگ كنان از غرفه‌اى به غرفهء ديگر پناه مىگرفت زيرا دل بر هلاك نهاده بود . ابو محمد رخامى زبان ملاطفت گشود و دلجوييها نمود تا خود را تسليم كرد . سپس او را وارونه بر ماديانى نشاندند و نزد سلطان آوردند . سلطان به قتلش آورد و پيكرش را بياويخت تا براى عبرت‌گيرندگانى نشانه‌اى شد .\r\n\r\nخبر از حركت سلطان ابو البقاء خالد به الجزاير\r\nگفتيم كه در الجزاير بر ضد ابو زكريا شورش بر پا شد و ابن علان در آنجا زمام امور را به دست گرفت . چون سلطان ابو البقاء بر امور مستولى شد و پايه‌هاى فرمانرواييش مستحكم گرديد و بنى مرين بعد از هلاكت يوسف بن يعقوب از تلمسان بيرون رفتند ، سلطان آهنگ گوشمال مردم الجزاير نمود و در سال 707 يا 706 بدان صوب روان گرديد تا به متيجه رسيد . منصور بن محمد ، شيخ مليكش و همهء قوم او تسليم فرمانش شدند و راشد بن محمد بن ثابت بن منديل ، امير مغراوه كه از بنى عبد الواد گريخته بود به دو پناه برد و او نيز راشد را در سايهء حمايت خود\r\n\r\n\r\n","description":"","footnote":"\r\n[ ( 1 ) 
  ] در نسخهء : الفنفذى .\r\n","page_name":" 369 ","page_number":389},
  {"content":"\r\n\r\nگرفت . همهء قبايل آن نواحى بر او گرد آمدند . سلطان به الجزاير راند و چند روز به محاصره پرداخت و شهر مقاومت مىكرد . عاقبت به حضرت خود بجايه باز گرديد . مليكش همچنان در طاعت او باقى ماند و الجزاير را مورد حمله قرار مىداد . تا آنگاه كه بنى عبد الواد بر آن غلبه يافتند - و ما از آن سخن خواهيم گفت - راشد بن محمد با او به بجايه آمد و همچنان در خدمت او ببود تا عبد الرحمان بن خلوف - چنان كه در جاى خود خواهيم گفت - او را بكشت .\r\n\r\nخبر از صلح ميان صاحب تونس و صاحب بجايه و شروط آن\r\nچون سلطان ابو البقاء خالد قسنطينه را گرفت و ابن الامين را كشت و از كار او فراغت يافت درباريان تونس از اينكه با صاحب آن ثغر اقدام به صلح نكرده بودند پشيمان شدند . اين امر مقارن هلاكت يوسف بن يعقوب بود كه اميد مىداشتند ابو البقاء را از توجه به الجزاير باز دارد . از اين رو به صلح گرويدند و رسولان خود را نزد او فرستادند . ابو البقاء شرط كرد كه از آن دو - يعنى ابو البقاء و ابو عصيده - هر يك زودتر مرد ، بيعت از آن كسى باشد كه هنوز زنده است - اين شرط پذيرفته آمد و بزرگان و مشايخ موحدين كه در بجايه بودند و همچنين آنان كه در تونس بودند ، بدين شرط رضا دادند و پيمانى مستحكم بسته شد . و اين پيمان بر جاى بود تا آنگاه كه ابو عصيده بمرد و مردم تونس آن را نقض كردند و شرح آن در جاى خود بيايد .\r\n\r\nخبر از حركت شيخ دولت تونس ابو يحيى لحيانى به محاصرهء جربه و رفتن او از آنجا به حج\r\nچون پيمان صلح بسته شد ، رئيس دولت ، ابو يحيى زكريا بن لحيانى به انديشه فرو شد تا چگونه اين گره بگشايد و خويشتن را از چنبر آن برهاند . اميد در آن مىداشت كه رسولانى از امراى مصر كه نزد يوسف بن يعقوب آمده‌اند باز گردند و او نيز براى اداى فريضهء حج مصاحب آنان شود . ولى چون آنان درنگ كردند او خود آهنگ سفر نمود و چون وانمود كرد كه براى بيرون آوردن جزيرهء جربه از تصرف مسيحيان مىرود و از آنجا به جريد باز مىگردد تا اوضاع آشفتهء آن را به سامان آورد . چون صورت كار خويش با سلطان در ميان نهاد ، بپذيرفت و اجازه داد كه برود و نيز لشكرى با او همراه كرد . ابو يحيى در ماه جمادى سال 706 به قصد غزاى جربه از تونس بيرون آمد . و همچنان شتابان مىرفت تا به ساحل رسيد . از آنجا به جزيره رفت .\r\nمسيحيان از سال 688 بر آن غلبه يافته بودند و در آنجا دژى براى استقرار پادگان خود بر آورده بودند و آن را قشتيل ناميده بودند . ابو يحيى لشكر در آنجا فرود آورد و عمال خود را براى جمع آورى خراج فرستاد و دو ماه شهر را در محاصره گرفت تا آذوقه پايان آمد و تسخير قلعه نياز به زمانى دراز داشت . پس به قابس باز گرديد . سپس رهسپار بلاد جريد شد و به توزر رسيد و در\r\n\r\n","description":"","footnote":"","page_name":" 370 ","page_number":390},
  {"content":"\r\n\r\nآنجا فرود آمد . احمد بن محمد بن يملول از مشايخ آن ديار به خدمتش قيام كرد و خراج آن نواحى به تمامى گرد آورد و به قابس باز گرديد .\r\nعبد الملك بن عثمان بن مكى او را در سراى خود جاى داد . و او موضوع حج خويش آشكار كرد و سپاهيانى را كه به همراهش آمده بودند به حضرت باز گردانيد . بعد از او رياست موحدين و تدبير امور دولت را ابو يعقوب بن يزدوتن بر عهده گرفت و ابو يحيى از شهر قابس كه هوايش ناخوش بود به كوهستانهاى آن نقل كرد و در انتظار قافلهء حجاز درنگ نمود .\r\nولى بيمار شد و چون بهبود يافت از قابس به طرابلس رفت . يك سال و نيم در طرابلس ماند تا رسولان ترك از مغرب اقصى برسيدند . در پايان سال 708 با آنان به حج رفت و باز گرديد و در باب اعمال او و استيلايش بر منصب خلافت از اين پس سخن خواهيم گفت .\r\nدر سال 708 از سوى مسيحيان براى دژ جريه مدد رسيد و حال آنكه سپاهيان مسلمان از آنجا رفته بودند . سردار اين سپاه فردريك نام داشت پسر طاغيهء صقليه بود . مردم الجزيره - گروه نكارين - زير نظر ابو عبد اللّه بن الحسن از مشايخ موحدين با آنان نبرد كردند . ابن اومغار در ميان قوم خود از اهالى جربه نيز در اين نبرد شركت داشت . و خداوند آنان را بر كفار پيروز گردانيد .\r\nهمواره وضع اين جزيره با دشمن از آن هنگام كه دولت صنهاجه روى به ضعف نهاده چنين بوده است . و گاه ميان مردم آنجا كه از نكاره هستند جنگ و فتنه مىافتد و يكى از دو طايفه دست يارى به سوى مسيحيان دراز مىكند . تا در اين نوبت در سال 840 در عهد مولاى ما سلطان ابو يحيى - چنان كه در اخبار او خواهيم آورد - جزيرهء جربه از مسيحيان باز پس گرفته شد .\r\n\r\nخبر از هلاكت سلطان ابو عصيده و بيعت با ابو بكر الشهيد\r\nسلطان ابو عصيده پس از قدرت يافتن و استوارى گرفتن پايه‌هاى دولتش بيمار شد . بيمارى استسقاء و از آن زمينگير گرديد و در ماه ربيع الاخر سال 709 در بستر خود بمرد . از او پسرى باقى نماند . در قصرشان نواده‌اى بود از اعقاب امير ابو زكريا جد ايشان . از فرزندان ابو بكر پسرش كه از وفات او در اخبار برادرش ابو حفص به هنگام فتح مليانه ، در ايام سلطان المستنصر سخن گفتيم . پس از وفات او ، فرزندانش در قصرهاى آنان و در سايهء دولت ايشان زندگى مىكردند . يكى از ايشان ابو بكر بن عبد الرحمان بن ابى بكر در تحت كفالت ابو عصيده مىزيست و در نعمت او پرورش يافت . چون سلطان ابو عصيده بمرد و جانشينى نداشت سلطان ابو البقاء خالد براى تصرف مسند خلافت قيام كرد . حمزة بن عمر نيز كه از بيرون آمدن برادر خود از زندان مأيوس شده بود او را در اين تصميم و تسخير پايتخت تحريض نمود . سپس ابو على بن كبير برسيد و خبر مرگ سلطان ابو عصيده بداد و از سلطان ابو البقاء خواست كه براى\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nتصرف تونس برود . او نيز چنان كه خواهيم گفت حركت نمود . موحدين كه در تونس بودند ، چون از آمدن سلطان آگاه شدند بر جان خود بترسيدند و با امير ابو بكر ، كه بدان سبب كه در شب هفدهم بيعتش كشته شد به الشهيد شهرت يافت ، بيعت كردند . ابو عبد اللّه بن يرزيكن را در مقام وزارت خويش ابقاء كرد ولى محمد بن الدباغ را از مرتبهء وزارت بر افكند كه از او كينه به دل داشت او را تهديد كرد . سبب آن بود كه در ايام قدرتش در حق او تقصيرى روا داشته بود و تا آن زمان كه به هلاكت رسيد ، يعنى تا زمان استيلاى سلطان ابو البقاء با او بر سر خلاف بود .\r\n\r\nخبر از استيلاى سلطان ابو البقاء بر حضرت و فرمانرواييش بر حفصيان به تنهايى\r\nچون خبر بيمارى سلطان ابو عصيده در بجايه و اعمال آن به سلطان ابو البقاء رسيد . با آنكه ميانشان قراردادى منعقد شده بود كه هر يك از آن دو پيش از ديگرى بميرد ، دولتش به آن ديگر منتقل خواهد شد ولى باز هم به ترديد افتاد كه شايد اصحاب حضرت اين شرط را در نظر نگيرند .\r\nاز اين رو آهنگ تونس نمود . در اين احوال حمزة بن عمر كه از اولياء دولت تونس رخ برتافته و به او گرويده بود به او رسيد و او را به حركت به تونس تحريض كرد . ابو البقاء با سپاه خود از بجايه بيرون آمد و چنان نمود كه به الجزاير مىرود زيرا مردم آن سامان بر ضد پدرش دست به شورش زده بودند و ابن علان در آنجا فرمان مىراند . سپس رهسپار قصر جابر شد . چون به قصر جابر رسيد خبر وفات سلطان ابو عصيده و بيعت موحدين بعد از او با ابو بكر بن عبد الرحمان بن ابى بكر بن امير ابى زكريا برسيد . سلطان ابو البقاء را كينهء موحدين در دل افتاد و بر شتاب خود در افزود .\r\nهمهء فرزندان ابو الليل به گرد او جمع شدند و فرزندان مهلهل به گرد صاحب تونس گرد آمدند . شيخ دولت ابو يعقوب بن يزدوتن و وزير ، ابو عبد اللّه بن يرزيكن با سپاه تونس به قتال بيرون آمدند و با دل و جان به دفاع از سلطان خود پرداختند . چون سلطان ابو البقاء بر سرشان لشكر برد در نبردشان خلل افتاد و به هزيمت شدند و لشگرگاهشان به تارج رفت و وزير ، عبد اللّه ابن يرزيكن كشته شد و احياء عرب به باديه گريختند و لشكر به شهر در آمد و كارها پريشان گرديد . امير ابو بكر بن عبد الرحمان بيرون آمد و اندكى در ميدان شهر توقف كرد . لشكرش از گردش پراكنده شد و لشكريان به سوى ابو البقاء روان گرديدند . ابو بكر بگريخت . او را در يكى از باغها گرفتند و نزد سلطان بردند . سلطان او را در يكى از چادرها در بند كشيد . مردم حضرت از مشايخ موحدين و فقها و عامه آمدند و با ابو البقاء بيعت كردند .\r\nامير ابو بكر كشته شد و تا پايان روزگار الشهيد نام گرفت . پسر عمش ابو زكريا يحيى بن زكريا\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nشيخ موحدين عهده‌دار قتل او شد . روز ديگر سلطان به شهر در آمد و بر تخت خلافت نشست و به القاب الناصر لدين اللّه المنصور ملقب شد . سپس المتوكل را نيز بر القاب خود افزود .\r\nابو يعقوب بن يزدوتن همچنان در رياستش بر موحدين باقى ماند و با ابو زكريا يحيى بن ابى الاعلام كه پيش از او رياست داشت شركت نمود . ابو عبد الرحمان بن غمر سمت حجابت داشت و صاحب الاشغال منصور بن فضل بن مزنى بود . حال بر اين منوال جريان يافت و باقى ماجرا بيايد .\r\n\r\nخبر از بيعت ابن مزنى با يحيى بن خالد\r\nيحيى بن خالد بن سلطان ابو اسحاق در زمرهء ياران ابو البقاء خالد بود . به سبب برخى اعمال كه از او سر زد مورد خشم دولت واقع شد و بگريخت و به منصور بن مزنى پيوست . منصور از ابن غمر رميدگى داشت . از اين رو يحيى بن خالد را به قيام فراخواند . يحيى اجابت كرد و حاجبى خويش به او داد . عربها نيز بر او گرد آمدند و او لشكرى ترتيب داد و به قسنطينه راند .\r\nابن طفيل در اين روزها در قسنطينه بود . چند روز در آنجا درنگ كرد . جمعى اوباش گرد يحيى را گرفته بودند . او را بر ضد منصور بن مزنى بر انگيختند . او نيز وعده داد كه چون ظفر يابد چنان كند كه آنان مىگويند . ابن مزنى از نيت بد او آگاه شد و دست از فرمانبردارى او برداشت و به شهر خود باز گرديد . ياران يحيى نيز از گردش پراكنده شدند . ابن مزنى به طاعت سلطان ابو البقاء روى نهاد و كوشيد تا دوستى صاحب سر و حاجب او را به دست آورد . عذر او پذيرفته آمد . يحيى بن خالد به تلمسان رفت تا لشكر گرد آورد و بر امير آن ابو زيان محمد بن عثمان بن يغمراسن فرود آمد ابو زيان پس از چند روز از آمدن يحيى بمرد و برادرش ابو حمو موسى بن عثمان به جاى او نشست . ابو حمو يحيى را يارى داد و او لشكر به قسنطينه كشيد . شهر در برابر او مقاومت كرد . سپس ابن مزنى او را به بسكره دعوت كرد . نزد او ماند و راتبه‌اى نيكو برايش معين نمود و نگهبانان گماشت . سلطان ، پسر لحيانى از تونس براى او هدايا مىفرستاد تا با او از در آشتى در آيد . آنگاه يكى از قراء اطراف تونس را به اقطاع او داد كه پس از او به پسرانش رسيد يحيى بن خالد در آنجا و در نزد او در سال 721 بمرد .\r\n\r\nخبر از بيعت سلطان ابو بكر در قسنطينه بر دست حاجب ابن غمر و سرآغاز اين ماجرا\r\nچون سلطان ابو البقاء به تونس نهضت نمود . امارت بجايه را به عبد الرحمان بن يعقوب بن خلوف داد و اين افزون بر رياست او بر قومش بود . پيش از اين هم هر گاه امراى تونس از شهر بيرون مىرفتند پدر او را به جاى خود مىنهادند . يعقوب بن خلوف المزوار ، لقب داشت . ابو البقاء همچنين او را حاجب برادر خود امير ابو بكر فرمانرواى قسنطينه ساخت و او بدان شهر نقل نمود .\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nسلطان ابو البقاء در تونس سرگرم نوشخواريهاى خود بود . در عين حال مردى زود خشم و سخت كش بود . عدوان بن المهدى يكى از رجال سدويكش را به قتل رسانيد و دعار بن حريز [ 1 
  ] يكى از رجال اثبج را بكشت . دولتمردان در باب او به گفتگو پرداختند كه از خشم و تعدى او بيمناك بودند . حاجب ، ابن غمر و دوست او منصور بن فضل عامل زاب براى رهايى از زير بار حكومت او به چاره‌جويى نشستند . همچنين راشد بن محمد امير مغراوه را از خود بيازرد و اين راشد همان كسى است كه سلطان به هنگام استيلاى بنى عبد الواد بر وطنش به نزد او رفته بود و از او اكرامى تمام يافته بود و بعدها آسياب نبرد اين خاندان به نيروى او و قومش در چرخش بود .\r\nسلطان ابو البقاء خالد او را به همراه خود به حضرت آورد تا بر زناته امير سازد . روزى يكى از افراد حشم راشد به هنگامى كه حاجب بر مسند فرمانروايى نشسته بود شكايتى نزد او برد حاكى از اينكه يكى از خدم بر او ستمى كرده است . حاجب فرمان داد بيدرنگ شاكى را كشتند .\r\nامير راشد بن محمد از اين واقعه در خشم شد و كينه در دل نگهداشت . آنگاه آهنگ بازگشت نمود و در حال خيمه‌هاى خويش بر كند كه برود . حاجب از اين واقعه راهى به مقصود يافت و حيلهء او و دوستش به كمال رسيد . بجايه و نواحى آن خاطر سلطان را به خود مشغول داشته بود بيم آن داشت كه راشد بن محمد به سبب مودتى كه ميان او و عبد الرحمان بن خلوف است دست به شورش زند . از اين رو با حاجب ، ابن غمر و منصور بن فضل مشاورت كرد كه چه كسى را در اين هنگام به آنجا برگمارد كه اوضاع را نيك در ضبط آورد . ابن غمر به منصور بن فضل اشارت كرد و منصور ابن غمر را پيشنهاد نمود . اين دو چندى كار را به يك ديگر حواله كردند .\r\nتا عاقبت سلطان هر دو را برگزيد .\r\nدر اين هنگام ابن غمر از سلطان خواست برادر خود ابو بكر را به قسنطينه فرستد . سلطان منشور امارت او صادر نمود و پسر عمش على را به نيابت او به حاجبى خويش در تونس برگماشت ابن غمر از حضرت دور شد و به قسنطينه رفت و منصور بن فضل نيز به محل عمل خويش ، زاب ، حركت كرد - در باب خلاف او سخن خواهيم گفت - ابن غمر در خدمت امير ابو بكر و به عنوان حاجب او به بست و گشاد كارها مشغول شد . سپس امير ابو بكر را برانگيخت كه بر ضد برادرش قيام كند . چون نشانه‌هاى نافرمانى در اعمال او مشاهدت افتاد ، سلطان ابو البقاء دريافت و به شك افتاد على ابن غمر به فراست دريافت و خود را به قسنطينه رسانيد .\r\nسلطان ابو البقاء سپاهى گرد آورد و به سردارى يكى از موالى خود به نام ظافر ملقب به الكبير به قسنطينه فرستاد . ظافر به باجه رسيد و در آنجا بياسود و باقى سرگذشت او را خواهيم آورد .\r\nابن غمر خلاف آشكار كرد و مولاى ما سلطان ابو بكر را نيز به سوى خود خواند ، او نيز اجابت كرد . ابن غمر براى او از مردم بيعت گرفت . بيعت در سال 711 به انجام رسيد . ابو بكر به\r\n\r\n\r\n","description":"","footnote":"\r\n[ ( 1 ) 
  ] نسخه‌هاى  A  و  B  : جرير .\r\n","page_name":" 374 ","page_number":394},
  {"content":"\r\n\r\nالمتوكل ملقب شد . المتوكل در بيرون شهر قسنطينه لشكرگاه خويش بر پاى نمود . در آنجا خبر رسيد كه ابن الخلوف با آنان موافقت ندارد و ما باقى سرگذشت او را خواهيم آورد .\r\n\r\nخبر از استيلاى سلطان بر بجايه و كشته شدن ابن خلوف و جريان اين حوادث\r\nابو عبد الرحمان يعقوب بن الخلوف ، بزرگ صنهاجه بود ، از سران سپاه سلطان ابو البقاء بود و در نواحى بجايه مىزيست . در دستگاه دولتى مقام ارجمند داشت و در نبردها و دفاع از اعداى آن دولت سخت مؤثر و پر كار . چون سپاهيان بنى مرين با ابو يحيى بن يعقوب بن عبد الحق در سال 703 به بجايه در آمدند او را در پيكار با ايشان جدى تمام بود و رشادتها نمود . امير ابو زكريا و پسرش هنگامى كه از بجايه به سفر مىرفتند ، او را به جاى خود مىگذاشتند . و المزوار لقب داشت . چون ابو عبد الرحمان يعقوب بن ، الخلوف بمرد پسرش عبد الرحمان جانشين او شد و سلطان ابو البقاء خالد ، هنگامى كه در سال 709 به تونس رفت او را به جاى خود نهاد .\r\nعبد الرحمان در بجايه ماند . مردى سركش و لجوج بود . چون سلطان ابو بكر به ولايت خويش دعوت كرد و بيعت برادر خلع نمود و ابن غمر از مردم برايش بيعت گرفت ، به عبد الرحمان بن يعقوب بن خلوف نيز پيام داد كه بيعت كند و از بجايه و اعمال آن براى او بيعت بستاند .\r\nولى او سر برتافت و همچنان بيعت سلطان ابو البقاء را محفوظ داشت و چون ابن غمر به كار خويش به جد در ايستاد او مخالفت خويش با آنان آشكار ساخت .\r\nآنگاه لشكر بسيج كرد و صاحب الاشغال عبد الواحد بن قاضى ابو العباس الغمارى و صاحب ديوان محمد بن يحيى القالون را كه پروردهء ابن غمر و از مردم المريه بود دستگير كرد .\r\nمحمد بن يحيى به هنگامى كه ابن غمر به نزد او رفته بود در حق او خدمتى كرده بود و چون ابن غمر در بجايه صاحب جاه و مقام شد به نزد او رفت . ابن غمر نيكيش را پاداش داد و او را بركشيد و محبت خويش به او ارزانى داشت و به جمع آورى خراج برگماشت و ديوان بجايه زير نظر او قرار داد . عبد الرحمان بن خلوف او را بگرفت و مردم را گرد آورد و بيعت سلطان ابو البقاء خالد را اعلام داشت . سلطان ابو بكر از لشكرگاه خويش در خارج شهر قسنطينه شتابان رهسپار بجايه گرديد و در مكانى مشرف بر آن فرود آمد . مردم در تمام روز سرگرم پيكار بودند . عبد الرحمان ابن خلوف براى مصالحه ، از سلطان عزل ابن غمر را خواستار شد و از دو سو رسولان آمد و شد گرفتند . وزير ابو زكريا بن ابى الاعلام از كوشندگان در طريق اصلاح بود . زيرا داماد ابن خلوف بود . چون از سفارت خويش بازگشت و گفت سلطان شرط ما را نپذيرفته است او را از بازگشتن منع كرد و بگرفت و به حبس افكند . ناگاه در لشكرگاه شايع شد كه سلطان مرده است و ياران سلطان نيز از رويارويى با صنهاجه و جماعتى از مغراوه كه صاحبان شوكت و عصبيت و كثرت و نيرو هستند امتناع كردند .\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nسلطان ابو بكر از لشكرگاه خويش برفت و عوام مردم هر چه در لشكرگاه بود غارت كردند . سلطان با باقى لشكرش به قسنطينه گريخت . ابن خلوف گروهى از ياران خويش را از پى او فرستاد . اينان به ميله رسيدند و به جنگ آن را تصرف كردند . سپس به قسنطينه رفتند .\r\nچند روز در آنجا جنگ در پيوستند . سلطان ابو بكر را خاطر پريشان شد و منتظر رسيدن لشكر ظافر بود كه از باجه بيايد . در اين حال ابو يحيى زكريا بن احمد اللحيانى از مشرق برسيد .\r\nابو يحيى چون به طرابلس رسيد و ديد اوضاع افريقيه پريشان است به نام خود دعوت كرد .\r\nبا او بيعت شد و عربها از هر سو به نزد او آمدند سلطان ابو بكر احتياط در آن ديد كه حاجب ابن غمر را نزد او فرستد تا مگر او را يارى دهد و توجه سلطان ابو البقاء را از او منصرف سازد .\r\nابن غمر چنان وانمود كرد كه از سلطان ابو بكر گريخته شايد توطئه او مؤثر افتد و ابن خلوف را فريب دهد .\r\nابن غمر به لحيانى پيوست و او را به تصرف تونس تحريض كرد و كار را در نظر او آسان جلوه داد . چون ابن غمر از آنجا دور شد سلطان ابو بكر بر منازل او تاختن آورد و هر چه بود تاراج كرد و حواشى و خدم او را در بند كشيد و حسن بن ابراهيم بن ابى بكر بن نائب رئيس ساكنان كوه مشرف بر قسنطينه و بقاياى كتامه را به حاجبى خويش معين كرد . قوم او به بنى نليلان [ 1 
  ] اشتهار داشتند . سلطان پيش از اين او را مورد الطاف خود قرار داده بود . آنگاه در سال 712 به سوى بجايه در حركت آمد و عبد اللّه بن ثابت برادر حاجب را به جاى خود در قسنطينه نهاد .\r\nدر همه جا شايع شد كه سلطان بر ابن غمر خشم گرفته و او اكنون به نزد ابن لحيان رفته و از او خواسته كه لشكر به تونس برد . اين خبر به ابن خلوف رسيد دريافت كه سلطان ابو البقاء خالد در تونس سخت پريشان خاطر است . از اين رو طمع كرد كه خود را به مقام حاجبى سلطان ابو بكر رساند و از او پيمانى مؤكد گيرد . در اين كار عثمان بن شبل و عثمان بن سباع بن يحيى از رجال دواوده و الولى يعقوب الملارى از نواحى قسنطينه نيز با او يار شدند و او شتابان به بجايه راند . با سلطان در فرجيوه از بلاد سدويكش روبرو شد و از او نيكى و خوشامد ديد . سپس سلطان او را شب هنگام به خيمهء خود خواند . جمعى از موالى او نيز حاضر بودند با آنان شراب پيمود تا مست شدند . به سبب عملى كه از آنان سر زد به خشم آمد و سخنى درشت گفت . بناگاه او را زير ضربه‌هاى خنجر گرفتند و كشتند و پيكرش را كشيدند و در ميان خيمه‌ها افكندند و همهء قوم و حواشى او را در بند كشيدند . كاتبش عبد اللّه بن هلال بگريخت و به مغرب رفت . سلطان همچنان بر جناح استعجال به بجايه راند و بى خبر از مردم به شهر درآمد و بر قلمرو پسر خود در ناحيهء غربى مستولى شد و زمام امور به دست گرفت و به\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : ضيلان و در نسخهء  D  : تيلان .\r\n","page_name":" 376 ","page_number":396},
  {"content":"\r\n\r\nانتظار آمدن حاجب خود ابن غمر ، درنگ كرد . و باقى ماجرا بيايد .\r\n\r\nخبر از هلاكت سلطان ابو البقاء خالد و استيلاى سلطان ابو يحيى بن اللحيانى بر حضرت\r\nسلطان ابو البقاء خالد پس از بيعت سلطان ابو بكر در قسنطينه پريشانحال شد و لشكر به جنگ او بسيج كرد و غلام خود ظافر معروف به الكبير را سپهسالارى آن لشكر داد . ظافر در باجه لشكرگاه زد و بياسود و منتظر امر سلطان ماند . در اين احوال مردم با ابو يحيى زكريا بن احمد بن محمد اللحيانى بن ابى محمد عبد الواحد بن شيخ ابو حفص هنگامى كه از مشرق باز گرديد ، و اوضاع كشور را آشفته ديد ، در طرابلس بيعت كردند . حاجب ابو عبد الرحمان بن غمر از سوى سلطان ابو بكر هديه‌اى گران نزد او فرستاد و پيام داد كه در اين مهم كه در پيش دارد يار و ياور او خواهد بود و در اين باره پيمان بسته شد . رجال كعوب و فرزندان ابو الليل و غير ايشان نيز آمدند و با او بيعت كردند و او را ترغيب نمودند كه به سوى حضرت در حركت درآيد .\r\nاو نيز حركت كرد و بر مقدمه فرزندان ابو الليل را بفرستاد . شيخ دولتش ابو عبد اللّه محمد بن محمد المزدورى نيز با آنان بود و همگان راهى حضرت شدند .\r\nسلطان ابو البقاء نزد غلام خود ظافر كس فرستاد و از او لشكر خواست . ظافر در باجه بود . ولى پيش از رسيدنش راه بر او گرفتند و يارانش را پراكنده ساختند و ظافر را در بند كشيدند و در هشتم ماه جمادى سال 711 به تونس در آمدند و در ميدان شهر بايستادند .\r\nدر شهر اضطرابى عظيم افتاده بود . شيخ دولت ابو زكريا الحفصى كشته شده بود و قاضى ابو اسحاق عبد الرفيع زبان اعتراض به سلطان ابو البقاء خالد گشوده بود . اين قاضى مردى بود با اتباع بسيار و در كارها دلير . سلطان ابو البقاء را به دفع دشمن اغرا مىكرد ولى سلطان از رويارويى با خصم تن مىزد و بهانه مىآورد كه بيمار است . عاقبت جمعى را به شهادت گرفت و خود را از خلافت خلع كرد و بيعت خود از مردم برداشت . ابو عبد اللّه المزدورى به قصو در آمد و سلطان ابو البقاء را بند برنهاد .\r\nآنگاه ابو يحيى زكريا بن اللحيانى از پى لشكر خويش بيامد و در دوم ماه رجب در خارج شهر مراسم بيعت همگانى صورت پذيرفت و او به شهر داخل شد و بر امور مستولى گرديد و كاتب خود ابو زكريا يحيى بن على بن يعقوب را مقام حاجبى داد و پسر عم خود محمد بن يعقوب را منصب صاحب الاشغال در حضرت .\r\nبنى يعقوب خاندانى بودند در شاطبه ، از خاندانهاى علم و قضا . اينان به همراه مهاجران اندلس به تونس آمدند و يكى از ايشان ابو القاسم عبد الرحمان بن يعقوب از همراهان ابن الامين صاحب طنجه بود و به امور قضائى در افريقيه اشتغال داشت . سلطان المستنصر او را به قضاى تونس برگماشت . ابو القاسم عبد الرحمان بن يعقوب يك بار نيز از سوى او به سفارت\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nبه مصر رفت . بنى على يعنى عبد الواحد و يحيى و محمد از نزديكان او بودند . در دولت سلطان ابو حفص و بعد از او صاحب مقامات بودند . عبد الواحد در جريد كارگزار امور خراج بود . به سال 702 در توزر درگذشت . سلطان ابو يحيى بن اللحيانى در ايام رياستش بر موحدين ابو زكريا يحيى برادر او را به دبيرى خويش برگزيد و او در نزد ابو يحيى مقامى ارجمند يافت و ملازم او بود و با او سفر حج به جاى آورد و چون به خلافت رسيد او را بيشتر بنواخت و حجابت خود به او داد . چون در تونس استقرار يافت و پايه‌هاى دولتش استوارى گرفت ابو عبد الرحمان بن غمر را نزد فرستندهء او سلطان ابو بكر باز گردانيد و اين به هنگامى بود كه با او پيمان دوستى بسته بود . ابن غمر نيز تعهد كرد كه در خشنودى خاطر او بكوشد سلطان ابو يحيى به پسر عم او على بن غمر دست دوستى داد و او مكرم با راتبه‌اى كرامند در نزد او بماند .\r\n\r\nخبر از آمدن ابن غمر نزد سلطان در بجايه و به خوارى افتادن ثابت و ظافر الكبير\r\nچون ابو عبد الرحمان ابن غمر به بجايه آمد چنان كه پيش از اين بود در حجابت و كفالت خودكامگى آغاز نهاد . در روز ورود او عبد اللّه بن هلال ، كاتب ابن خلوف بگريخت و به تلمسان رفت و ابن غمر دامن بر كمر زد تا كارها را چنان كه خود مىخواست اداره كند . خواست حسن بن ثابت را از مقامى كه داشت عزل كند ولى او به سخن او وقعى ننهاد و براى جمع آورى باج و خراج به موطن خويش روان گرديد . سپس سلطان را بر ضد او برانگيخت و او را از شورش او در قسنطينه بترسانيد ، زيرا پايگاه او در نزديكى آن شهر بود . ابن غمر آن قدر از اين گونه نيكخواهيها نمود و سعايتها كرد كه سخنش سمت قبول يافت زيرا سلطان را به اندرزهاى او اعتماد بود . سلطان با سپاهيان خود در سال 713 از بجايه به قسنطينه رفت تا در اوضاع آن نظر كند . چون به فرجيوه رسيد عبد اللّه بن ثابت را بديد . او و برادرش حسن را بگرفت و در همان سال 713 آن دو را پس از مصادرهء اموالشان به قتل رسانيد . بعضى گويند پس از رفتن حسن بن ثابت به سوى اعمال قسنطينه يكى از موالى خود را از پى او فرستاد و فرمان داد عبد الكريم بن منديل و رجال سدويكش نيز همراه او باشند . آنان او را در وادى قطن كشتند و سلطان خود در سركوبى او شركت ننمود . ظافر الكبير نيز پس از فرار و افتادنش در اسارت عربها - چنان كه گفتيم - عربها او را آزاد كردند و او به سلطان ابو بكر پيوست . ابو بكر او را بر كشيد و از خواص خود گردانيد و همان مقام يافت كه در نزد برادرش يافته بود و پس از از ميان رفتن ابن ثابت او امارت قسنطينه يافت و ابو القاسم بن عبد العزيز را به دبيرى خويش برگزيد و چندى پيروزمندانه در قسنطينه فرمان راند . سپس سلطان او را به بجايه فرا خواند زيرا ابن غمر بر مكانتى كه يافته بود حسد مىبرد . پس سلطان را بر ضد او برانگيخت . سلطان او را بگرفت و با كشتى به اندلس گسيل داشت\r\n.\r\n\r\n","description":"","footnote":"","page_name":" 378 ","page_number":398},
  {"content":"\r\n\r\n\r\nخبر از نبرد سپاهيان بنى عبد الواد در بجايه و حوادثى كه در پى آن به وجود آمد\r\nسلطان ابو يحيى پس از انهزامش در بجايه به سال 710 ، سعيد بن يخلف از موالى خود را ، نزد ابو حمو موسى بن عثمان بن يغمراسن فرستاد . از اين هنگام براى او پيروزى و قدرت بر قبايل زناتهء مغرب اوسط ميسر شده بود . و شهرهاى آن سرزمين را از بعد از هلاكت يوسف بن يعقوب از دست بنى مرين گرفته بود و همه جا را زير فرمان داشت و نيز بر اعمال مغراوه و توجين مستولى شده بود و الجرير را تصرف كرده بود و علان شورشگر را به تسليم واداشته بود . همچنين تدلس را از دست ابن خلوف به در آورده بود . از اين رو سلطان ابو يحيى با او طرح دوستى ريخت و او را به يارى خود خواند و خواست كه هر دو بر ضد ابن خلوف دست در دست يك ديگر نهند پس موسى بن عثمان بن يغمراسن طمع در بجايه نمود . در اين احوال خبر هلاكت ابن خلوف و استيلاى سلطان ابو يحيى بر قلمرو او برسيد . موسى بن عثمان به مطالبه در ايستاد و مدعى شد كه بجايه طبق شروطى كه با او دارد متعلق به اوست . اين امور با هلاكت رئيس صنهاجه و پيوستن ايشان به او مقارن افتاد . آنان نيز موسى بن عثمان را به تصرف بجايه ترغيب كردند و به عهده گرفتند كه از ياريش دريغ نورزند . همچنين عثمان بن سباع بن يحيى خشمگين و كينه‌ور از سلطان ابو يحيى برسيد زيرا سلطان ابو يحيى حقوق او را در باب ابن خلوف رعايت نكرده بود و در حق او بدى روا داشته بود . ابن جبى نيز از آن هنگام كه از مقام حاجبى خود را به يكسو كشيده بود و از حج باز گشته بود ، در نزد ابو حمو موسى بن عثمان مىزيست - اينان همه ابو حمو موسى بن عثمان را به لشكر كشى به بجايه ترغيب مىكردند . از اين رو لشكرى به سردارى محمد ، فرزند عمش يوسف بن يغمراسن و مسعود فرزند عمش ابو عامر ابراهيم و غلام خود مسامح به بجايه فرستاد . ابو القاسم بن ابى جبى حاجب را نيز با آن دو روانه نمود . اين سپاه از شلف كه مقامگاه او بود در حركت آمد . ابو القاسم بن ابى جبى حاجب در كوهستان زاب بمرد و آنان بر در بلد نبرد كردند . سپس از آنجا به جانب شرقى رهسپار شدند و دست به كشتار و تاراج زدند و بر كوهستان ابن ثابت در آمدند و بر آن مستولى شدند و در سال 713 در آنجا نيز دست به تاراج و كشتار گشودند .\r\nدر اين نخستين دستبرد از مدافعان و نگهبانان آسيب بسيار ديدند و جمعى از ايشان كشته و مجروح گرديدند ، از اين رو باز گشتند و در اصفون دژى ساختند و آن را از آذوقه بينباشتند .\r\nچون محمد بن يوسف و مسامح برسيدند ، در آنان زبان توبيخ گشودند و به عجز و قصور متهم ساختند و عزلشان كردند .\r\nسلطان ابو يحيى پس از بازگشتش از قسنطينه به سال 714 سپاهى از دريا و سپاهى از\r\n\r\n","description":"","footnote":"","page_name":" 379 ","page_number":399},
  {"content":"\r\n\r\nخشكى فرستاد تا دژ بنى عبد الواد را در اصفون فرو كوبند . اينان دژ را خراب كردند و آذوقه و هر چه در آن بود به تاراج بردند . ابو حمو به سردارى مسعود فرزند عم خود ابو عامر ابراهيم بن يغمراسن سپاهى به محاصرهء بجايه فرستاد . اينان در سال 715 بر گرد شهر مستقر شدند . محمد بن يوسف بن يغمراسن و بنى توجين همراه با على بن حمو نيز به ايشان پيوستند . ولى سپاه سلطان ابو يحيى بر سر ايشان تاخت و منهزمشان نمود و بر لشكرگاهشان مستولى گرديد .\r\nمسعود بن ابى عامر و لشكرش برفتند و از بجايه دور شدند . پس از آن محمد بن يوسف نزد سلطان ابو يحيى پيام داد و اظهار فرمانبردارى نمود . سلطان پروردهء خويش محمد بن الحاج فضل را با هدايا نزد او فرستاد و وعده داد كه اگر او را يارى دهد از هر چه از آن يغمراسن در افريقيه بوده است او را سهمى خواهد داد . بنى عبد الواد از بجايه منصرف شدند . سلطان ابو يحيى با سپاهيان و سرداران خويش به وطن باز گرديد .\r\n\r\nخبر از استبداد ابن غمر در بجايه\r\nابن غمر همچنان در شغل حجابت خويش راه خودكامگى در برابر سلطان ابو بكر مىپيمود .\r\nمىپنداشت زمام اختيار سلطان به دست اوست و تا او نخواهد هيچيك از اوامر سلطان نفاذ نيابد . همچنين ابن غمر همواره سلطان ابو بكر را بر ضد خواص خود تحريض مىكرد و سبب قتل آنان مىشد . چه بسا سلطان اين همه خودكامگى را بر نمىتافت . در سال 713 چند تن از مردم قسنطينه براى كشتن ابن غمر توطئه‌اى ترتيب دادند ولى راز اين توطئه فاش شد و به انجام نرسيد و همهء آنان گرفتار آمدند و به قتل و شكنجه محكوم شدند .\r\nسلطان ابو بكر در سال 713 به بجايه باز گرديد در حالى كه از خودكامگى ابن غمر به جان آمده بود . نخست محمد بن فضل را در مجلس شرابخوارى در خلوت بكشت و حاجب را از آن خبر نبود . بامداد روز ديگر كه ابن غمر به سراى سلطان مىرفت تا بر مسند خويش قرار گيرد ، جسد او را با جامه‌هايى غرقه در خون بر راه افتاده ديد . خبر دادند كه سلطان بر او خشم گرفته و او را كشته است . ابن غمر بيمناك شد و دريافت كه سلطان به خشم آمده است و از عواقب آن وحشت كرد . نيز از سعايت خواص و اهل خلوت سلطان خود را در امان نمىديد تا از آسيب سلطان و خواص سلطان برهد چنان انديشيد كه او را از بجايه دور سازد و به غزاى ثغور فرستد . اين بود كه به گرفتن افريقيه از سلطان ابو يحيى ترغيبش كرد و هر چه لازم مىنمود خيمه و آلت و عدت مهيا كرد و سپاهى و خدم بسيج نمود . سلطان در سال 715 رهسپار قسنطينه شد . سپس به غزاى بلاد هواره در حركت آمد و پيروزمندانه از آنجا به راه خود ادامه داد . و پس از جمع آورى باج و خراج بلاد هواره در سال 716 به قسنطينه باز گرديد . ابن غمر در بجايه فرمان مىراند و سرگرم دفع زناته از آن بود . ابن غمر محمد بن قالون را به جاى خود در بجايه گذاشته بود و از اينكه سلطان را از بجايه دور داشته و خود به\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nاستقلال فرمان مىراند بسى شادمان بود . تا باقى سرگذشت او را بياوريم . ان شاء اللّه .\r\n\r\nخبر از سفر سلطان ابو يحيى اللحيانى به قابس و كناره‌جويى او از خلافت\r\nسلطان ابو يحيى اللحيانى سالخورده شده بود . در امور سياسى بصير و به كار ملك آزموده بود ولى احساس مىكرد كه از كشيدن بار خلافت عاجز است و خلافت با وجود فرزندان ابو زكريا الاكبر حق او نيست و از ديگر سو مىدانست كه امير ابو بكر صاحب ثغور غربى كارش بالا گرفته و نيرومند شده است و بخصوص نام جماعتى از دليران قبيلهء زناته و توجين و مغراوه و بنى عبد الواد و بنى مرين در ديوان سپاه او نگاشته آمده است . اينان به مرور ايام بدان سبب كه جان خود را در خطر تعرض ملوك خود يافته بودند به او گرويده بودند . و همين امر موجب كثرت سپاه او شده بود آن سان كه ملوك اطراف از او به وحشت افتاده بودند .\r\nابو بكر در سال 716 به سوى افريقيه در حركت آمد و بلاد هواره را طى كرد و باج و خراج آن بستد . سلطان ابو يحيى اللحيانى انتظار آن داشت كه امير ابو بكر به تونس براند .\r\nافريقيه بر او شوريده بود و اتكاء او همه بر حمايت و مدافعهء ياران عرب خود بود و از جمله حمزة بن على بن ابى الليل . پس او را در كار خود حاكم قرار داد و در سلطنتش شريك و رياست عرب تنها به او ارزانى داشت و زمام كار به دست او سپرد و اموال به سوى او روان ساخت .\r\nاين امر سبب شد كه عامهء اعراب به دو روى نهند و نزد او آمد و شد نمايند . پس عزم آن كرد كه افريقيه را رها كند و از خلافت دست بكشد . از اين رو اموال و ذخاير خود گرد آورد و دست به فروش دارايى خود گشود و هر چه ظروف و فرشها و ديگر متاع داشت همه را بفروخت حتى كتابهايى را كه امير ابو زكريا الاكبر جمع كرده بود همه را به دكانهاى وراقان فرستاد تا بفروشند و از اين راهها قريب به بيست قنطار زر گرد كرد و با چند جوال از در و ياقوت از تونس به قابس رفت و چنان نمود كه براى نظر در امور قلمرو خويش مىرود . در آغاز سال 717 پس از آنكه در تونس و باجه و حمامات پادگانهايى جهت نگهبانى نهاد و ابو الحسن بن وانودين را به جاى خود قرار داد از تونس به قابس رفت و در آنجا اقامت گزيد و عمال به اطراف روان داشت تا زمان بيعت فرزندش در تونس فرا رسيد كه ان شاء اللّه به ذكر آن خواهيم پرداخت .\r\n\r\nخبر از حركت سلطان ابو بكر به حضرت و بازگشت او به قسنطينه\r\nچون سلطان ابو بكر از ميان قبايل هواره در سال 716 - چنان كه گفتيم - رهسپار قسنطينه شد بار ديگر بسيج سفر به تونس نمود . سپاه گرد آورد و اموال تقسيم كرد و نابسامانيها بر طرف ساخت و سپاه خود از قبايل زناته و سدويكش عرض داد . پس حاجب محمد بن قالون را به\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nجاى خود در قسنطينه نهاد و در حركت آمد . آنگاه نزد حاجب بزرگ خود ابو عبد الرحمان بن غمر كه در مقام خود در امارت بجايه بود كس فرستاد و از او خواست كه به مال ياريش نمايد همچنين منصور بن فضل بن مزنى عامل زاب ، اموالى نزد او فرستاد . ابن غمر چون به كفايت منصور بن فضل آگاه شد و دانست كه در گرد آوردن باج و خراج مردى توانمند است قلمرو او را به اوراس و حضنه و سدويكش و عياض و ديگر اعمال ضاحيه بسط داد و همهء امور خراج زير نظر او قرار گرفت و خرج و دخل اموال با تصرف او صورت مىيافت . از اين رو ابن غمر [ ( 1 ) 
  ] نزد او كس فرستاد كه فلان مبلغ براى سلطان ارسال دارد . آنگاه سلطان ابن غمر را در عين مقام حجابت به نيابت خود برگزيد و در ماه جمادى الاول سال 717 از قسنطينه بيرون آمد و طى مراحل كرد . در راه ، رسولانى از عرب به ديدار او شتافتند تا به باجه رسيد پادگانى كه در باجه بود بگريخت و به تونس رفت .\r\nسلطان ابو يحيى اللحيانى از تونس به قابس رفته بود و چنان كه گفتيم ، ابو الحسن بن وانودين را به جاى خود نهاده بود . ابو الحسن بن وانودين نزد او كس فرستاد و پيام داد كه سلطان ابو بكر به تونس مىآيد و او نياز به دفاع دارد . لحيانى از اينكه مالى به ايشان رساند عذر خواست ولى دستشان را در سپاه و اموال گشاده گردانيد . آنان نيز به تنظيم سپاه و امور ديوانى پرداختند و پسرش محمد را كه ابو ضربه نام داشت از بند برهانيدند .\r\nدر اين هنگام ناگهان خبر رسيد كه سلطان ابو بكر در باجه است . پس همه از تونس بيرون آمدند و مولاهم بن عمر بن ابى الليل پس از رفتن ايشان به تونس رفت . او نسبت به آن دولت سخت كينه مىورزيد و مترصد ضربه زدن به آن بود . زيرا لحيانى برادر او حمزه را بر او ترجيح مىنهاد . سلطان ابو بكر را در دوين باجه ديدار كرد و دست بيعت به او داد و او را به جنگ برانگيخت و ابو بكر به تونس رسيد و در ماه شعبان سال 717 در روض السناجره از باغهاى سلطان نزول نمود . بزرگان به ديدار او بيرون آمدند و اندكى در بيعت با او درنگ كردند ، زيرا منتظر روشن شدن وضع ابو ضربه و ياران او بودند . خبر آن بود كه سلطان چون به سوى باجه مىشتافت ، حمزة بن عمر با خواص ابو يحيى اللحيانى و ديگر ياران او در تونس ديدار كرد اينان در اين هنگام از تونس بيرون آمده بودند . حمزة بن عمر اشارت كرد كه با ابو ضربه محمد پسر سلطان ابو يحيى اللحيانى بيعت كنند و همه بر گرد او جمع آيند . پس با او بيعت كردند و به سوى سلطان ابو بكر راندند .\r\nحمزه با برادر خود مولاهم در نهان چنان نهاد كه لشگرگاه با خود ببرد . سلطان پس از هفت روز اقامت در روض السناجره پيش از آنكه كار بيعت با ابو ضربه سرانجام پذيرد به سوى قسنطينه حركت كرد . مولاهم نيز از مرز باز گرديد . منصور بن فضل بن مزنى به نزد ابن غمر\r\n\r\n\r\n","description":"","footnote":"\r\n[ ( 1 ) 
  ] پ : ابن عمر .\r\n","page_name":" 382 ","page_number":402},
  {"content":"\r\n\r\nحاجب به بجايه رفت و ابو ضربة و موحدين در اواسط ماه شعبان همان سال وارد تونس گرديدند و همگان با او بيعت كردند و او را المستنصر لقب دادند .\r\nمردم تونس قصد آن داشتند كه گرداگرد آن زمين بارويى بكشند . المستنصر اجابت نمود و به كار آغاز كرد . عربها براى اجراى شروطى كه با او داشتند سر به مخالفت برداشتند و اين حال ببود تا مولاى ما سلطان - چنان كه خواهيم گفت - به تونس وارد شد .\r\n\r\nخبر از استيلاى سلطان ابو بكر بر تونس و فرو گرفتن او ابو ضربه را و فرار پدرش از طرابلس به مشرق\r\nچون سلطان از تونس به قسنطينه مىرفت ، سردار خود محمد بن سيد الناس را پيشاپيش خود به بجايه فرستاد . حاجب ابن غمر از آمدن او به ترديد افتاد و به او روى خوش نشان نداد .\r\nسلطان از ماجرا خبر يافت ولى از آن چشم پوشيد و او را به يارى خود خواند . او نيز به بسيج مردان جنگى و آلات نبرد و خيمه و خرگاه پرداخت و هفت تن از دولتمردان را با هفت لشكر روان نمود : محمد بن سيد الناس و محمد بن الحكم و ظافر السنان و برادرش از موالى امير ابو زكريا الاوسط و محمد المديونى و محمد المجرسى و محمد البطونى ، از فحول و عظماى زناته عبد الحق بن عثمان از دليران بنى مرين . اين يك از اندلس به نزد او آمده بود . همچنين ابو رشيد بن محمد بن يوسف از دليران بنى عبد الواد با همهء اقوام و حواشى ايشان .\r\nاينان با سپاهيان خود نزد سلطان ابو بكر در قسنطينه گرد آمدند تا باز به سوى تونس برانند . سلطان از اوضاع افريقيه خبر يافته بود ، پس در ماه صفر سال 718 به قصد آن بيرون آمد .\r\nو ابو عبد اللّه بن قالون را به حجابت خود بر گماشت در اربس رسولان هواره به نزد او آمدند .\r\nرئيسشان سليمان بن جامع بود . آنان خبر آوردند كه ابو ضربة بن ابى يحيى الحيانى از باجه حركت كرده است و پس از درنگى در آنجا به آهنگ جنگ مىآيد . سلطان به شتاب خود در افزود .\r\nمولاهم بن غمر با او ديدار نمود و به اطاعت او در آمد . همگان در پى ابو ضربه و يارانش به راه افتادند تا به قيروان مشرف شدند . عامل قيروان و مشايخ آن به ديدار او بيرون آمدند و دست اطاعت به سوى او دراز كردند .\r\nسلطان تعقيب ابو ضربه را رها كرد و به حضرت باز گرديد . ابو ضربه يكى از خواص خود محمد بن العلاق را در تونس نهاده بود كه از آن دفاع كند . محمد بن العلاق تير اندازان را بيرون فرستاد و دو سپاه ساعتى از روز نبرد كردند مدافعان منهزم شدند و مهاجمان به شهر در آمدند و همهء ربضها را گرفتند و قتل و تاراج به راه انداختند ابن العلاق نيز كشته شد . سلطان ابو بكر در ماه ربيع الاول همان سال به تونس داخل گرديد و درنگ كرد تا عامه با او بيعت كردند .\r\nآنگاه ميمون بن ابى زيد را رياست شرطه داد و نايب خود در شهر گردانيد و خود از پى ابو\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nضربة بن اللحيانى و اصحابش بيرون تاخت . در مصوح [ ( 1 ) 
  ] در حوالى بلاد هواره بر آنان دستبردى نيكو زد .\r\nاز مشايخ موحدين ابو عبد اللّه بن شهيد از خاندان حفصى و ابو عبد اللّه بن ياسين و از طبقات دبيران ابو الفضل البجايى [ ( 2 ) 
  ] كشته شدند . شيخ دولت ابو محمد عبد اللّه بن يغمور را بگرفتند و دست بسته نزد سلطان بردند . سلطان همان روز او را عفو كرد و مكانت داد و به همان مقام كه داشت باز گردانيد . سلطان ابو بكر در ماه رجب همان سال به تونس آمد . در سال 717 سلطان ابو يحيى بن اللحيانى چون شنيد كه بار ديگر سلطان به تونس مىرود و از بيعت موحدين و عرب با پسر خود ابو ضربه آگاهى يافت ، از قابس به نواحى طرابلس رفت . در آنجا از بازگشت سلطان به قسنطينه خبر يافت از اين رو در طرابلس وطن گزيد و در آنجا تا پايگاهى براى فرمانروايى خود ترتيب دهد بارويى براى شهر در آن سو كه دريا بود بر آورد و آن را الطارمه ناميد و عمال خود براى جمع آورى باج و خراج به اطراف روان نمود . ابو عبد اللّه بن يعقوب را كه از خويشاوندان حاجب خود بود با هجرس بن مرغم بزرگ جوارى - از دباب - بر كوهستان طرابلس امارت داد . آنگاه در بلاد به جنبش در آمد و چند دژ بگشود و اموال گرد كرد تا به برقه رسيد . آل سالم و آل سليمان از عرب دباب به خدمت او در آمدند . پس از اين فتح به مقر خود طرابلس باز گرديد . در آنجا از هزيمت ابو ضربه پسر خود آگاه شد و حاجب خود ابو زكريا بن يعقوب و وزيرش ابو عبد اللّه بن ياسين را با اموالى براى گرد آورى عرب بفرستاد و آن مال در ميان قبايل علاق و دباب تقسيم نمود و ابو ضربه به قيروان روان شد . خبر به سلطان ابو بكر رسيد در آخر ماه شعبان سال 718 از تونس لشكر بيرون آورد . آنان نيز از قيروان بيرون آمدند و بارها فرود آوردند و مركبها را بر پاى عقال نهادند و چنان نمودند كه دل بر مرگ نهاده‌اند . تا آنگاه كه طلايع لشكر از فج النعام آشكار شد ، در حال جمعشان پريشان گرديد و مركبهايشان برميد و خود منهزم گشتند و قتل و غارت آغاز شد و هر چه داشتند به تاراج رفت ابو ضربه با معدودى از ياران به مهديه گريخت . آنجا در قلمرو پدرش در آمده بود . ابو ضربه در آنجا موضع گرفت . تا باقى ماجرا را بياوريم .\r\nخبر به پدرش ابو يحيى بن اللحيانى رسيد كه در طرابلس بود . لشكرگاهش پريشان شد .\r\nاز مسيحيان خواست كه چند كشتى به او بدهند تا به اسكندريه رود . آنان شش كشتى به او دادند و او با زن و فرزند به اسكندريه روان شد و ابو عبد اللّه بن ابى عمران را كه از خويشاوندان و داماد او بود به جاى خود در طرابلس نهاد ابو يحيى همواره در آنجا بود تا آنگاه كه كعوب او را فرا خواندند و به فرمانروايى نصب نمودند و چند بار او را بر ضد سلطان ابو بكر تحريض\r\n\r\n\r\n","description":"","footnote":"\r\n[ ( 1 ) 
  ] در نسخهء  A  مصرح و در نسخهء  B  مصبوح .\r\n[ ( 2 ) 
  ] در نسخهء  A  : التجامى . در نسخهء  B  : التجانى .\r\n","page_name":" 384 ","page_number":404},
  {"content":"\r\n\r\nكردند . سلطان ابو يحيى بن اللحيانى از راه دريا به اسكندريه رفت و در آنجا بر سلطان محمد بن قلاون از ملوك ترك در مصر و شام فرود آمد . محمد بن قلاون او را به مصر خواند و با استقبالى شايان وارد ساخت و مقامش را بر افراخت و او را راتبه و اجرا و اقطاع داد و بر آن حال ببود تا سال 728 كه درگذشت . سلطان ابو بكر بعد از ضربتى كه بر ابو ضربه و قومش در فج النعامه وارد آورد به تونس باز گرديد و در ماه شوال همان سال وارد پايتخت شد و سراسر افريقيه به فرمان او در آمد و همهء شهرها و ثغور در دعوت او انتظام يافتند مگر مهديه و طرابلس .\r\n\r\nخبر از هلاكت حاجب ، ابن غمر در بجايه و ولايت حاجب محمد بن قالون بر آن سپس رسيدن امارت از او به ابن سيد الناس\r\nحاجب ابن غمر چون در سال 715 در بجايه قدرت را به دست گرفت سلطان ابو بكر به قسنطينه نقل نمود و ديگر به بجايه باز نگرديد . سپس در سال 717 از تونس باز گرديد . منصور بن فضل را به نزد او فرستاد و از پى او سردار خود ابو عبد اللّه محمد بن ابو الحسين بن سيد الناس را فرستاد . محمد بن ابى الحسن حاجب پدرش بود . ابو عبد اللّه رفته بود تا كاخهاى بجايه را براى بازگشتن سلطان مهيا كند . ابن غمر او را براند و با او رفتارى ناپسند نمود . سلطان از او خواست كه ياريش كند . او خود نزد سلطان رفت و او را خشنود نمود و سلطان نيز منشور امارت بجايه و قسنطينه را به او داد . و ما پيش از اين ، از اين وقايع سخن گفته‌ايم . ابن غمر در ثغر و ديگر بلاد به فرمانروايى پرداخت و بدين بسنده كرد كه تنها نام سلطان را در خطبه بياورد و بر سكه زند و مدتى بر اين حال ببود تا سلطان تونس را تصرف كرد و بر اطراف آن مستولى گرديد . آنگاه ابن غمر پسر عم خود على بن محمد را به نزد او فرستاد و منشور امارت قسنطينه را براى ابو عبد الرحمان حاجب صادر نمود و او بدان صوب رفت و در خلال اين احوال سپاهيان زناته را از بجايه دفع مىكرد .\r\nابو حمو صاحب تلمسان ، پس از پيروزيش بر محمد بن يوسف و باز ستاندن بلاد مغراوه و توجين از دست او - چنان كه گفتيم - به محاصرهء بجايه لشكر برد . و در وادى در دو مرحله‌اى آن دژ تكر را بنا كرد تا براى محاصره كنندگان پايگاهى شود . سپس ابو حمو درگذشت و پسرش ابو تاشفين پس از پدر در سال 717 به جايش نشست . در اين برهه از زمان كه سلطان به تونس رفت و آن را فتح كرد اندكى محاصرهء بجايه سبك شد . سپس ابو تاشفين از تلمسان براى تمهيد امور اعمالش حركت كرد و محمد بن يوسف را در پناهگاهش در جبل وانشريش - چنان كه در اخبارشان آورديم - بكشت . و از آنجا به غزاى بجايه آمد و در سال 717 بر آن مشرف گرديد . در آنجا استوارى شهر و كثرت جنگجويان و قدرت دفاع برايش آشكار شد ، آن سان كه هرگز نمىپنداشت . اين بود كه به تلمسان باز گرديد . در اين احوال ابن غمر بيمار شد و پسر عم خود على را كه در قسنطينه بود فراخواند و او را وليعهد خود ساخت و گفتش كه\r\n\r\n","description":"","footnote":"","page_name":" 385 ","page_number":405},
  {"content":"\r\n\r\nكارهاى بجايه را به سامان دارد تا فرمان سلطان برسد .\r\nپس از چند روز در ماه شوال سال 717 بر بستر خود بمرد و على بن غمر زمام امور بجايه به دست گرفت . خبر به سلطان ابو بكر رسيد . بلاد ثغر خاطرش را مشغول داشت و ابن سيد الناس را با مسئول هزينهء سراى خويش به بجايه فرستاد تا ميراث او را تصاحب كنند و ذخاير او را بيابند . آنچه از صامت و ناطق حاصل شد بس فراوان بود . همه را نزد سلطان بردند . سلطان على بن غمر را نيز بخواند . سلطان او را چنان كه مىپنداشت سزاوار خشنودى خود ديد . على در حضرت اقامت گزيد تا آنگاه كه با ابن عمران مرتكب سوء خدمت شدند .\r\nبار ديگر به فرمانبردارى سلطان باز گرديد و سلطان عذر او بپذيرفت ولى كينهء او به دل داشت .\r\nچون به تونس باز گرديد ، غلام خود نجاح و هلال را به قتل او فرمان داد . او را در بيرون بستانش بناگاه و بى خبر ضربتى زدند و از جراحت آن بمرد .\r\n\r\nخبر از امارت امير ابو عبد اللّه بر قسنطينه و امارت برادرش امير ابو زكريا بر بجايه و برگزيدن ابن قالون به حجابت\r\nچون ابن غمر هلاك شد سلطان ابو بكر به كار بجايه پرداخت ، زيرا همچنان در محاصره بود و بنى عبد الواد مدعى مالكيت آن بودند . پس چنان ديد كه پادگانهاى ثغور غربى را تقويت كند و فرزندان خود را براى دفاع و حمايت از آن بر گمارد . آنگاه فرزند خود امير ابو عبد اللّه را امارت قسنطينه داد و امارت بجايه را به امير ابو زكريا مفوض داشت و حجابت آن دو را بر عهدهء ابو عبد اللّه بن قالون نهاد و زمام اختيار آن دو به او سپرد زيرا هر دو خردسال بودند .\r\nآنگاه براى او سپاهى گران ترتيب داد و فرمان داد كه در بجايه مقام كند تا آن را از تعرض دشمن كه در محاصرهء آن اصرار مىورزيد باز دارد .\r\nپس در آغاز سال 720 در ميان خيل عظيمى از سپاهيان و اصحاب با ابهت و شكوه تمام بدان صوب در حركت آمدند . چون ابو عبد اللّه بن قالون برفت مقام حاجب از كسى كه بدان قيام كند خالى ماند . از دولتمردان ابو عبد اللّه محمد بن عبد العزيز الكردى ملقب به مزوار براى تصرف در امور باقى ماند . او بر همهء خواص و صاحبان اسرار سلطان كه در كارها حق دخالت داشتند برترى داشت . مقام صاحب الاشغال به كاتب ابو القاسم بن عبد العزيز رسيد و ما در باب آغاز كار ايشان سخن خواهيم گفت . ابو عبد اللّه يحيى بن قالون با عزت و شوكت تمام به بجايه در آمد و باقى سرگذشت او را خواهيم گفت .\r\n\r\nخبر از فراخواندل سلطان ابو بكر ابن قالون را و برگزيدن ابن سيد الناس به جاى او در بجايه و فرستادن ظافر الكبير به قسنطينه\r\nچون ابو عبد اللّه بن يحيى بن قالون به بجايه باز گرديد و خواص سلطان ميدان را از وجود او\r\n\r\n","description":"","footnote":"","page_name":" 386 ","page_number":406},
  {"content":"\r\n\r\nخالى يافتند به سعايت نشستند و گفتند كه در بجايه منشاء غائله‌ها خواهد شد .\r\nعامل اصلى در اين اقدام ابو عبد اللّه محمد مزوار بن عبد العزيز بود و ابو القاسم بن عبد العزيز صاحب الاشغال نيز او را يارى مىداد . چون سعايتها بالا گرفت سلطان بدگمان شد و محمد بن سيد الناس را منشور امارت بجايه داد و او را از قلمرو عملش باجه به بجايه فرستاد و آن منشور به خط خود نوشت . آنگاه از محمد بن قالون خواست كه به نزد او آيد . ابن قالون بيامد و سلطان با او دل بد كرده بود . ابن سيد الناس به بجايه در آمد و پيش از رسيدن او امير شهر اوضاع جنگى و داخلى را اداره مىنمود . ابن قالون در راه كه به حضرت مىرفت بر قسنطينه گذشت . در آنجا به خيال افتاد كه از امر سلطان سر بر تابد . مشايخ شهر را نيز به همدستى فراخواند ولى آنان ابا كردند . ابن قالون آنان را بگرفت و به حضرت گسيل داشت .\r\nاين خبر به سلطان ابو بكر رسيد ، در دل نگهداشت و آهنگ آن كرد مقام حجابت قسنطينه را به ابن سيد الناس دهد و در اين باب با مشايخ آن شهر مشورت كرد . گفتند ، ابن الامين پسر برادر اوست و گفتند كه چگونه پدرش دست به شورش زده بود . از اين رو سلطان از اين اقدام صرف نظر كرد و يكى از موالى خود ظافر الكبير را بر اين مقام برگماشت . ابن به هنگامى بود كه ظافر از مغرب آمده بود .\r\nدر باب ظافر الكبير بايد گفت كه او از موالى امير ابو زكريا بود و او را در دولت پسرش ابو البقاء نفوذ و توان بود و همان كسى است كه به هنگام بدگمان شدن سلطان ابو البقاء از برادرش ابو بكر لشكر برد و در باجه مقام كرد و چون المزدورى با عربها بر مقدمهء لشكر ابن اللحيانى به تونس آمدند او به دفعشان لشكر برد ولى منهزم شد و اسير گرديد و - چنان كه گفتيم - بعدها به مولانا سلطان ابو يحيى پيوست و بار ديگر مقام خود را در دولت باز يافت و به هنگام هلاكت ابن ثابت ، در سال 713 امارت قسنطينه را به او داد .\r\nآنگاه ابن غمر از او كينه به دل گرفت و سلطان را بر ضد او برانگيخت . سلطان او را در كشتى نشاند و به اندلس فرستاد و او از اندلس به مغرب آمد و بر سلطان ابو سعيد فرود آمد و در آنجا ببود تا خبر هلاكت ابن غمر به او رسيد . آنگاه به تونس باز گرديد و مورد اكرام و استقبال سلطان واقع شد . اين امر با رسيدن حاجب ابن قالون از بجايه مصادف افتاد و سلطان ظافر را به حجابت پسر خود امير ابو عبد اللّه در قسنطينه معين كرد . ظافر بدان صوب رفت و به كار پرداخت و ياران و حواشى خود را به ادارهء امور برگماشت و همهء خادمان را كه از حضرت آمده بودند به شهرشان باز گردانيد . ابو العباس بن ياسين ، كارگزار مخصوص امير ابو عبد اللّه بود و كاتب او ابو زكريا بن الدباغ ، امور جمع آورى خراج را به عهده داشت . اين دو از تونس در ركاب امير ابو عبد اللّه به بجايه آمده بودند . ظافر به محض ورود به بجايه آن دو را نيز به تونس روانه نمود و خود بتنهايى و بى هيچ رقيبى به حكومت نشست .\r\n\r\n","description":"","footnote":"","page_name":" 387 ","page_number":407},
  {"content":"\r\n\r\n\r\nخبر از ظهور محمد بن ابى عمران و فرار ابن قالون به نزد او\r\nاين محمد بن ابى عمران از اعقاب ابو عمران موسى بن ابراهيم بن شيخ ابو حفص بود و ابو عمران بود كه به نيابت ابو محمد عبد اللّه بن شيخ ابو محمد عبد الواحد امارت افريقيه يافت .\r\nدر آغاز امارتش در مراكش اين شغل را به او واگذاشت و ابو عمران مدت هشت ماه در آنجا بماند تا در اواخر سال 623 خود بيامد و ابو عمران در زمرهء همراهان او بود چون ابو عمران بمرد فرزندانش در ظل دولتشان پرورش يافتند . ابو بكر پدر محمد از فرزندان او بود كه نام و آوازه‌اى داشت و ابو يحيى زكريا بن اللحيانى حق خويشاوندى او را رعايت مىكرد و چون يكى از دختران خود را به محمد داد روابط مستحكمتر گرديد و چون از تونس بيرون رفت او را به جاى خود نهاد . سپس هنگامى كه از طرابلس به اسكندريه شد محمد را در طرابلس جانشين خود نمود . ابو ضربه پس از انهزام و پراكنده شدن جمعيتش به مهديه پناه برد .\r\nسلطان ابو بكر براى نبرد با او به مهديه رفت و او به دفاع پرداخت ولى با قرارداد مصالحه‌اى كه ميان ايشان منعقد گرديد از محاصره دست برداشت و برفت .\r\nحمزة بن عمر همچنان با سلطان ابو بكر راه خلاف مىپيمود و در نواحى افريقيه در آمد و شد بود . تا آنگاه كه سركشى او افزونتر شد و بسيارى از عربها به دو گرويدند و شمار يارانش روى به فزونى نهاد . پس محمد بن ابى عمران را از مكان فرمانرواييش ثغر طرابلس فراخواند و براى معارضه با سلطان - پيش از گرد آمدن سپاهيانش و تعبيهء كامل لشكرش - رهسپار تونس گرديد . سلطان ابو بكر در ماه رمضان سال 721 از تونس خارج شد و به قسنطينه پيوست . در آنجا مولاهم بن عمر به او ملحق گرديد . محمد بن يحيى بن قالون به سبب شدت سعايت خواص و حواشى سلطان ، از چشم او افتاده بود و سلطان به انحراف او يقين پيدا كرده بود . معز بن مطاعن الغزارى ، وزير و مشاور حمزة بن عمر دوست مخلص ابن قالون بود . از اين رو نظر او را به ابن عمران جلب نمود . چون سلطان در برابر حملهء ابى عمران لشكر بيرون آورد ابن قالون در تونس ماند و روز ديگر سوار شد و در شهر به دعوت ابن عمران ندا در داد . روز دوم خارج شدن سلطان ، محمد بن ابى عمران ، به شهر در آمد و بر پايتخت مستولى شد و باقى سال را در آنجا ماند . سلطان به قسنطينه رفت و سپاه خود گرد آورد و نواقص را بر طرف ساخت و تعبيهء لشكر خود كامل نمود و در ماه صفر سال 722 بيرون آمد . ابو عمران نيز با حمزة بن عمر و جماعات عرب به رويارويى با لشكر او بيامد . سلطان دو بار با پيادگان لشكر خود بر آنان حمله آورد و هر بار پيروزى يافت و شيخ موحدين ابو عبد اللّه بن ابى بكر كشته شد . محمد بن منصور بن مزنى كه در مقدمهء لشكر بود و سپاهيان سلطان بسيارى را كشتند و بسيارى را اسير كردند و سلطان خود در اين نبرد رشادتها نمود كه هيچ هماوردى را ياراى رزم او نبود . سپس مولاهم بن عمر را دستگير كرد و باقى اخبار او را خواهيم آورد .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\n\r\nخبر از كشته شدن مولاهم بن عمر و اصحاب او كه از كعوب بودند\r\nچون سلطان ابو بكر بر ابن ابى عمران و يارانش پيروز گرديد و على رغم ميل مولاهم بن عمر بر خصم خود غلبه يافت ، از ياران مولا هم سخنانى بروز كرد كه خبر از توطئه‌ها و دسيسه‌هاى نارواى ايشان مىداد . سپس به سلطان گفتند كه مولاهم ، پسرش منصور و دو پسرخوانده‌اش زغدان و معدان ، پسران عبد اللّه بن كعب و نيز سليمان جامع از شيوخ هواره را به قتل او تحريض مىكرده است . كسى كه اين خبرها را به سلطان داد پسر عم ايشان عون بن عبد اللّه بن احمد بود كه مىخواستند او را نيز در اين دسيسه شركت دهند . چون روز ديگر نزد سلطان آمدند همه را بگرفت و به تونس فرستاد و در آنجا در بند كشيدند . سلطان به حضرت باز گرديد و در ماه جمادى همان سال به شهر داخل شد و مردم بيعت تجديد كردند . عربها از پى او بيامدند در خارج شهر اجتماع كردند و از او خواستند كه مولاهم و ياران او را آزاد نمايد . سلطان حكم قتل ايشان صادر نمود و آنان را در زندان كشتند و اجسادشان را نزد حمزه فرستادند . حمزه از اين واقعه سخت غمگين شد و در ميان قوم خود ناله بر كشيد و نزديك بود بر فرمانرواى خويش بر آشوبند . پس شتابان به سوى حضرت روى نهادند و ابو عمران نيز با آنان بود . اين حمله به هنگامى بود كه لشكرها پراكنده شده بود و سلطان ابو بكر مىآسود . دشمنان مىپنداشتند كه فرصتى نيكو به دست آورده‌اند . سلطان پس از چهل روز كه در تونس درنگ كرده بود بيرون آمد و به قسنطينه رفت و ابن ابى عمران به تونس داخل شد و شش ماه درنگ كرد .\r\nدر اين مدت سلطان لشكر بسيج كرد و از قسنطينه نهضت نمود . ابن ابى عمران و حمزة بن عمر با جماعات خود به سوى او راندند . سلطان آنان را فرو كوفت و بسيارى را به قتل رسانيد و به هر سو پراكنده ساخت و به تونس باز گرديد . در ماه صفر سال 723 به شهر در آمد و حمزه نيز از پى كار خود رفت تا بار ديگر به سر وقت او رويم .\r\n\r\nخبر از واقعهء رغيس با ابن اللحيانى و زناته و واقعهء شقه با ابن ابى عمران\r\nچون حمزة بن عمر و ابن ابى عمران بار آخر از تونس منهزم شدند . حمزه ديد كه از ابن ابى عمران براى او كارى ساخته نيست او را به قلمرو فرمانرواييش طرابلس فرستاد و ابو ضربة بن ابى يحيى اللحيانى را از مهديه فراخواند و از او خواست كه از زناته و سلطان بنى عبد الواد يارى خواهد و به نزد او روند . ابو ضربه با او همراه شد و بر على بن تاشفين صاحب تلمسان فرود آمدند و او را به تصرف بجايه ترغيب كردند و فرمانرواى تونس را با فرستادن سپاهى به سوى او از مدد رسانيدن به آن باز دارد . سلطان ابو تاشفين نيز هزاران سپاهى به سردارى موسى بن على الكردى فرمانرواى ثغر تيمرزدكت و بسيارى از حواشى و رجال بسيج كرد و از تلمسان بيرون آمدند و\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nشتابان رهسپار نبرد شدند . سلطان ابو بكر از خروج ايشان از تلمسان آگاه شد و با لشكر خود از تونس بيرون آمد تا به رغيس ميان بونه و قسنطينه رسيد . چون سپاهيان زناته و عرب نزديك شدند سپاه سلطان ابو بكر درهم ريخت و دو جناح چپ و راست گريختند ولى قلب سپاه همچنان پايدارى ورزيد تا لشكر مهاجم را شكست داد . اين پيروزى در شعبان سال 723 اتفاق افتاد و بسيارى از زنان زناته به اسارت در آمدند . سلطان بر آنان منت نهاد و آزادشان ساخت . ابو ضربه و موسى بن على الكردى با بقاياى سپاه خود به تلمسان بازگشتند و سلطان چند روز بعد از هزيمت ايشان به مستقر خود باز گرديد . در راه از گرد آمدن عربها و ابن ابى عمران در نواحى قيروان خبر يافت و براى دفع آنان از حضرت بيرون تاخت . در شقه با آنان روياروى گرديد لشكرشان در هم شكست و در ماه شوال سال 724 به تونس باز گرديد . چون سپاهيان پراكنده شدند حمزه و يارانش از پى او روان گرديدند . ابراهيم بن الشهيد از خاندان حفصى نيز با او بود .\r\nخبر رسيدن او را ابو على عامر بن كثير و سحيم پيشاپيش به سلطان دادند . در همان روز پس از آنكه سپاهيان باجه را فراخواند خود با شمار اندكى از لشكريانش بيرون آمد . سردار سپاه باجه عبد اللّه العاقل يكى از موالى او بود . در نواحى شادله ميان دو لشكر جنگ افتاد در حال عبد اللّه العاقل و مردم ديگر برسيدند و تنور جنگ تافته شد . شكست در سپاه عرب افتاد و لشگرگاهشان به غارت رفت و جمعشان پراكنده گرديد . سلطان به شهر بازگشت و در پايتخت خويش بياسود .\r\n\r\nخبر از نبرد حمزه و ابراهيم بن الشهيد با سلطان ابو بكر و غلبهء آنان بر تونس\r\nچون ابو ضربة ابى يحيى بن اللحيان و حمزه بن عمر و سپاهيان بنى عبد الواد منهزم شدند ابو ضربه به تلمسان رفت و در آنجا هلاك شد . حمزة بن عمر نيز از جنگ با سلطان آن ديد كه ديد .\r\nاز اين رو كعوب از غلبهء بر او مأيوس شدند و بر آن شدند كه خود حمزة بن عمر را از ميان بردارند حمزة بن عمر نزد على بن تاشفين به دادخواهى رفت ، طالب بن مهلهل كه در ميان قوم قرين او بود و محمد بن مسكين شيخ بنى حكيم از فرزندان قوس نيز با او بودند . اينان همه از سليم بودند . ابن قالون نيز با آنان بود . اين گروه على بن تاشبن را وادار كردند كه لشكر خود را به ياريشان فرستد . سلطان نيز لشكر ترتيب داد و موسى بن على الكردى را بر آن فرماندهى داد و با آنان باز گردانيد . و يكى از ايشان از نوادگان ابو حفص ابراهيم بن الشهيد را براى فرمانروايى تونس برگزيد . پدر او شهيد ، ابو بكر بن ابى الخطاب عبد الرحمان نام داشت . كه به هنگام مرگ ابو عصيده به فرمانروايى منصوب گرديد و سلطان ابو البقاء خالد - چنان كه گفتيم - او را به قتل آورد . اين ابراهيم به عربها پيوست و آنان بر خود امارتش دادند ، سپس به دنبال واقعهء رغيس\r\n\r\n","description":"","footnote":"","page_name":" 390 ","page_number":410},
  {"content":"\r\n\r\nاو را به تونس كشاندند و از تونس لشكرى به جنگ ايشان رفت و شكستشان داد و او به تلمسان افتاد . چون اين جماعت نزد ابو تاشفين رفتند او ابراهيم را به فرمانرواييشان برگزيد و محمد بن يحيى بن قالون را نيز حجابت او داد و سپاهى به سردارى موسى بن على الكردى با او همراه كرد و به افريقيه فرستاد .\r\nسلطان ابو بكر براى دفع آنان در ماه ذو القعدهء سال 724 از تونس بيرون آمد و به قسنطينه رسيد . ولى سپاهيان خصم پيش از آنكه سلطان بتواند لشكر خود را تعبيه دهد برسيدند و در ساحت شهر نزول كردند . موسى بن على همراه با سپاهيان بنى عبد الواد به جنگ در ايستاد .\r\nابراهيم ابن الشهيد و حمزة بن عمر به تونس راندند . ابراهيم در ماه رجب سال 725 بر شهر مستولى شد و محمد بن داود از مشايخ موحدين را امارت باجه داد . در يكى از شبهاى ماه رمضان چند تن از خواص سلطان كه در شهر در جايى پنهان شده بودند بناگاه بر او شوريدند . اينان عبارت بودند از : يوسف بن عامر بن عثمان برادرزادهء عبد الحق بن عثمان از بنى مرين و نيز سردار سپاه بلاط از وجوه ترك و از مزدوران حضرت و ابن جسار نقيب سادات . اينان در تاريكى شب گرد آمدند و به نام سلطان ابو بكر بانگ بر آوردند و گرداگرد قصبه را گرفتند . پس به خانهء كشلى كه از تركان مزدور بود تاختند . اين مرد از خواص ابن قالون بود . طلوع صبح آنان را از انجام كارى كه در پيش داشتند بازداشت و همه دستگير شدند و به قتل آمدند . موسى بن على و يارانش پس از پايان محاصره قسنطينه به تلمسان نزد سرور خود باز گرديدند .\r\nسلطان ابو بكر سپاه گرد آورد و رهسپار تونس شد . ابن الشهيد و ابن قالون در ماه شوال سال 725 از تونس بيرون آمدند و او بر دار الملك خويش مستولى گرديد و تا آنگاه كه حوادثى ديگر پديد آمد در آنجا بماند .\r\n\r\nخبر از محاصرهء بجايه و بناى تامرزدكت و انهزام سپاهيان سلطان از آن\r\nابو تاشفين از آن هنگام كه ميدان را خالى يافته بود و جاى پاى استوار كرده بود براى تصرف بجايه پاى مىفشرد و سپاه مىفرستاد و محاصره مىكرد و سلطان ابو بكر شمارى از دولتمردان و وزرا و اهل كفايت دولت خود را بتناوب براى دفع او گسيل مىداشت و بر ايشان اموال و اسلحه و مدد و سپاهى مىفرستاد و آنان را به پايدارى فرا مىخواند . ابو تاشفين هر گاه احساس مىكرد كه سلطان ابو بكر آهنگ مدافعه از بجايه را دارد يا براى جنگ با سپاه او لشكرى بسيج مىكند ، به نحوى نظر او را به ديگر جاى منحرف مىساخت و عنان خشم و شدت او را مىگرفت .\r\nفتنهء حمزة بن عمر يكى از همين مواقع بود كه عربها را از فرمانبردارى حكومت تونس باز داشت و گروههاى مختلفى را گرد آورد تا به حضرت گسيل دارد و كسانى را كه شايستهء خلافت نبودند ، به طمع خلافت افكند . البته در تمام اين مدت شيوهء او چنين كارهائى بود .\r\n\r\n","description":"","footnote":"","page_name":" 391 ","page_number":411},
  {"content":"\r\n\r\nچون ابو تاشفين در سال 725 لشكرى با ابراهيم بن الشهيد و حمزة بن عمر و اولياء ايشان از مردم افريقيه همراه كرد موسى بن على يكى از رجال دستگاه خود را سردارى آن سپاه داد . موسى بن على به قسنطينه آمد ولى پس از چندى از محاصره دست بداشت و در سال 728 بار ديگر به محاصرهء آن باز گرديد و در اطراف دست به قتل و غارت و گردآورى اموال زد و به وادى بجايه راند و شهر تيكلات را در يك مرحله‌اى آن پى افكند .\r\nاين شهر ، بر سر جاده‌اى بود كه از مغرب به سوى مشرق مىرفت . بجايه از آن به دريا نزديكتر بود . آنجا شهرى پى افكندند و استواريش بخشيدند و هر ساز و برگ كه بود به آنجا گرد آوردند و به ميان سپاهيان تقسيمش كردند . شهر به مدت چهل روز به پايان آمد و آن را تيمرزدكت ناميدند ، به نام دژ قديميشان در سر كوه روبروى وجده ، آنجا كه يغمراسن در برابر السعيد موضع گرفت و با او جنگيد و خود در همانجا به هلاكت رسيد . آنگاه آن دژ را به انواع آذوقه و ديگر وسايل بينباشت و جمع كثيرى از جنگاوران و سواران و قبايل را در آن جاى داد و از آنجا شهر را در محاصره‌اى سخت گرفت .\r\nسلطان ابو بكر از اين خبر مضطرب شد و به سران سپاه و عمال خود و موالى و پروردگان خويش فرمان داد كه سپاه خود نزد فرمانرواى ثغر محمد بن سيد الناس فرستند و همراه او به آن شهر روند و براى ويران ساختن آن تا پاى جان مقاومت ورزند . ظافر الكبير از قسنطينه در حركت آمد و عبد اللّه العاقل از هواره و ظافر السنان از بونه و همه در سال 727 در بجايه گرد آمدند .\r\nخبر به موسى بن على رسيد خود به حركت در آمد و از پى او سپاهيان بنى عبد الواد نيز حركت كردند . سپاه بجايه هم زير علم ابن سيد الناس به جنبش آمد و به سوى لشكرگاه دشمن در تيكلات حمله آغاز كردند . ولى شكست در لشكر محمد بن سيد الناس افتاد . ظافر الكبير كشته شد و بقاياى لشكرشان به بجايه باز گرديد و از اينكه آن لشكر شب هنگام به شهر در نيامد و بامداد روز ديگر به بلاد خود باز گشتند اين سيد الناس و موسى بن على هر دو متهم شدند كه با يك ديگر به زيان سلطان خود تبانى كرده‌اند . سلطان منشور امارت قسنطينه را روزى چند به ابو القاسم بن عبد العزيز داد . سپس او را به حضرت فراخواند تا محمد بن عبد العزيز را در امر حجابت يارى رساند زيرا او را از لوازم اين شغل چندان بهره‌اى نبود . آنگاه حجابت فرزند خويش امير ابو عبد اللّه را كه در قسنطينه بود به يكى از موالى خود ظافر السنان داد و به باقى ماجرا خواهيم پرداخت .\r\n\r\nخبر از هلاكت حاجب المزوار و برگماشتن محمد بن سيد الناس به جاى او و كشته شدن ابن قالون\r\nپيشينهء اين مرد ، يعنى محمد بن قالون معروف به مزوار را نمىدانم جز آنكه مىدانم كه او يكى از كردهايى بود كه همراه با رؤساى خود بر ملوك مغرب وارد شد و اين واقعه در سال 656\r\n\r\n","description":"","footnote":"","page_name":" 392 ","page_number":412},
  {"content":"\r\n\r\nبود كه تترها به هنگام غلبه بر بغداد آنان را از اوطانشان در شهر زور رانده بودند . بعضى از ايشان در تونس مقام كردند و بعضى به مغرب رفتند و بر ابو حفص عمر المرتضى سلطان موحدين در مراكش فرود آمدند و او نيز بنيكى آنان را پناه داد . قومى از ايشان به ميان بنى مرين رفتند و قومى به ميان بنى عبد الواد . و ما اخبار آنان را خواهيم آورد .\r\nاز كسانى كه از آنان در تونس اقامت گزيدند ، اسلاق ابن عبد العزيز محمد بن قالون بودند . محمد بن قالون در دولت امير ابو زكريا الاوسط صاحب ثغور غربى شد و تحت كفالت و نعمت او پرورش يافت و با فرزندان او بياميخت و در زمرهء همراهان پسرش سلطان ابو بكر به تونس آمد آنگاه مدارج ترقى را پيمود و رياست حواشى سلطان را كه « الدخله » ناميده مىشدند به عهده گرفت و بدين سبب به المزوار ، شهرت يافت . مردى دلير و با وقار و ديندار بود و در دولت قدرت و نفوذ بسيار داشت . چون ابن قالون ماه شعبان سال 727 درگذشت . سلطان پس از او جد نزديك ما محمد بن خلدون را براى حجابت فرا خواند ولى او از پذيرفتن سر برتافت و گفت كه چند سال پيش از سياست كناره گرفته و به دين روى نهاده و به سكون رغبت كرده است و از اين گونه مقامات مىگريزد و سلطان را اشارت كرد كه صاحب ثغر محمد بن ابى الحسين بن سيد الناس را بدين منصب بر گمارد ، زيرا پدران او نيز در دستگاه پدران سلطان داراى چنين مرتبتى بوده‌اند و نيز او را اتباع و حواشى بسيار است و براى دفاع از خود از نيرو و توان بسيار برخوردار است . اين خبر را پدرم - خدايش بيامرزاد - به من داد . همچنين دوست ما محمد بن منصور بن مزنى مرا گفت : به دعوت جد شما به لشكرگاه سلطان در باجه داخل شدم .\r\nهمان روزى بود كه مزوارى مرده بود . سلطان او را به رواق خود در آورد مدتى دراز در آنجا ماند ، سپس بيرون آمد . آنگاه در ميان خواص و حواشى رفت و گفت سلطان او را براى امر حجابت خوانده بود ولى او نپذيرفته است . سلطان در همان روز كاتب ابو القاسم بن عبد العزيز را براى اين مقام معين كرد . آنگاه يكى از نزديكان خود محمد پسر حاجب پدرش ابو الحسين بن سيد الناس را در محرم سال 728 فراخواند و منشور حكومت بجايه و نيز حجابت پسر خود را به دو داد . او نيز به نيابت پروردهء خود محمد بن فرحون را فرستاد و كاتب خود ابو القاسم بن المريد را همراه او كرد . حال در بجايه بر اين منوال بود و سپاهيان زناته گرد آن را گرفته بودند و گاه نهانى به شهر مىآمدند . بارى ابن قالون به شفاعت على بن احمد سرور دواوده كه بر او فرود آمده بود نزد ابن سيد الناس آمد و طمع آن مىداشت كه به مقامش باز گردد .\r\nخبر او آنكه چون در تونس از سلطان باز ماند و به خدمت ابن ابى عمران در آمد قصد آن داشت كه به كشتى نشيند و به اندلس رود ، ولى سلطان پيشدستى كرد و او را از اين كار باز داشت . سپس با ابن ابى عمران بارها به حضرت لشكر آورد عاقبت به تلمسان رفت . آنگاه با ابن الشهيد بيامد و مرتكب برخى كارها شد . چون رشتهء كار ابن الشهيد از هم گسيخت او به دواوده از قبايل رياح پيوست و بر على بن احمد رئيس ايشان در آن عهد فرود آمد . او نيز\r\n\r\n","description":"","footnote":"","page_name":" 393 ","page_number":413},
  {"content":"\r\n\r\nپناهش داد و در طولقه از بلاد زاب جايش داد و در باب او با سلطان به مذاكره پرداخت تا برايش امان گرفت . آنگاه با موسى بن احمد برادر على بن احمد به حضرت آمد . ابن قالون را همواره هواى آن در سر بود كه مقام و منصبى يابد ولى آن مقام را كه او در نظر داشت پيش از او ابن سيد الناس تصاحب كرده بود و اكنون متمكن بود . چون ابن قالون آمد سلطان او را به خود نزديك ساخت و امارت قفصه را به او داد و او با جمعى از فرومايگان بشير و فارح به آنجا رفت . ابن سيد الناس به مشايخ قفصه فرمان داد كه پادگان نگهبان او را از او دور نگهدارند تا موالى بتوانند بر او دست يابند - چون ابن قالون بر در شهر فرود آمد كشلى از سپاهيان مزدور ترك كه در زمرهء ياران او بود به شهر در آمد و چون به شهر در آمد او را در كوچه‌ها كشتند . قتل او شور و شغبى در شهر بر پا كرد به خارج شهر نيز رسيد . در اين حال ابن قالون از خيمهء خود بيرون آمد و از بيم نمىدانست چه كند . در اين حال مواليى كه با او آمده بودند بر جستند و او را زير ضربات خنجر گرفتند تا هلاك شد . و اللّه وارث الارض و من عليها .\r\n\r\nخبر از حكومت فضل بربونه\r\nسلطان ابو بكر از آغاز دولتش غلام خود مسرور عجم را امارت بونه داد . مسرور برفت و زمام حكومت به دست گرفت . وى مردى سخت و سلحشور بود و از اين رو در كار حكومت سخت كش و جبار . در سال [ در متن سفيد 
  ] به ولهاصه رفت و مردم آنجا را سركوب كرد . مردم براى دفاع از اموال خود بر پاى خاستند و كشتندش چون خبر هلاكت او به سلطان رسيد پسر خود ابو العباس را به بونه فرستاد . امر حجابت و سردارى سپاهش را به ظافر السنان از موالى عجم خود داد . او نيز در انجام وظايفى كه به او محول شده بود نيكو قيام كرد . تا باقى سرگذشت او را بياوريم .\r\n\r\nخبر از واقعهء رياس و حوادث پيش از آن چون هلاكت ابو فارس برادر سلطان\r\nهنگامى كه سلطان ابو بكر به تونس آمد ، سه برادر او محمد و عبد العزيز و عبد الرحمان با او همراه بودند . از آن سه ، عبد الرحمان بمرد و دو برادر ديگر باقى ماندند . اين دو در سايهء نعمت برادر مىزيستند و از جاه و منصب و قدر و منزلت برخوردار بودند . در اين هنگام ابو فارس را هواى مرتبتى فراتر ، حتى دست يافتن به سلطنت ، در سر افتاد عبد الحق بن عثمان بن محمد بن عبد الحق از فحول بنى مرين و رجال دولت ايشان ، از اندلس دل بر كنده و به نزد سلطان ابو بكر آمد او نخست در بجايه كمى بيش از هلاكت ابن عمر به سال 718 فرود آمد . سپس به سلطان پيوست و از او نيكى و خوشامد يافت . وى و حواشيش از اقطاعات و راتبه و اجرايى كرامند متمتع شدند . سلطان اجازت فرمود كه با جمعى سواران حركت كند و در جنگها به\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nاو استظهارى تمام داشت و چون سيد قوم خود بود در مجالس رسمى در جايى نزديكى تخت سلطان مىنشست . عبد الحق بن عثمان مردى متكبر و درشتخوى بود . روزى خواست با حاجب ابن سيد الناس ديدار كند او از ديدار پوزش خواست . عبد الحق به خشم آمد و به سراى ابو فارس رفت و او را به خروج و شورش واداشت . هر دو در همان روز - يكى از روزهاى ماه ربيع سال 729 - خروج كردند و بر يكى از احياء عرب گذشتند . امير حى راه بر آنان بگرفت و خواست كه در نزد او فرود آيند . عبد الحق نپذيرفت و به راه خود ادامه داد و به تلمسان رفت ولى ابو فارس اجابت كرد و فرود آمد . خبر به سلطان ابو بكر رسيد در وقت محمد بن الحكيم از پروردگان و سران دولت خود را با جمعى از سپاهيان و مسيحيان فرستاد و او را در همان خانه‌اى كه فرود آمده بود محاصره كردند . ابو فارس تسليم نمىشد و به دفاع از خود پرداخت و دل بر مرگ نهاد . عاقبت او را به ضرب نيزه‌ها كشتند و پيكرش را به حضرت آوردند و به خاك سپردند .\r\nعبد الحق بن عثمان بر على بن تاشفين وارد شد . ابن تاشفين بشادمانى او را پذيرا آمد و به راهى كه در پيش گرفته بود يعنى بر افكندن دولت حفصيه و زير پى سپردن ممالك ايشان ترغيبش نمود . از پى او حمزة بن على و رجال سليم به حسب عادت خود نزد ابو تاشفين به يارى خواستن آمدند . ابو تاشفين به ياريشان برخاست و محمد بن ابى عمران را به رياستشان برگماشت جريان كار عبد الحق بن عثمان چنان بود كه سلطان ابو يحيى اللحيانى او را امارت طرابلس داد . چون ابو ضربه منهزم شد و رشتهء كارهايش از هم بگسست ، عربها او را فرا خواندند و با او در سال 721 به پايتخت حمله كردند و شش ماه آنجا را در تصرف خود داشتند و چون سلطان به آنجا بازگشت ، بيرون آمده و به طرابلس رفت . در طرابلس بود تا آنگاه كه در سال 724 مردم طرابلس بر او شوريدند و او را بيرون راندند و او به عربها پيوست . عربها بارها همراه او بر سر سلطان لشكركشى كردند و هر بار شكست خوردند .\r\nآنگاه به تلمسان شد و نزد ابو تاشفين در عين عزت و احترام و با راتبه و اجراى گزاف زيستن گرفت . تا آنگاه كه در سال 729 اين رسولان نزد او رفتند . ابو تاشفين او را امارت افريقيه داد و آنان را به لشكرى از زناته يارى رسانيد . سردار اين سپاه يحيى بن موسى از خواص او و از پروردگان پدرش بود . عبد الحق بن عثمان با ياران خود و فرزندان و عشيره‌اش و موالى و حاشيه‌اش با ايشان باز گرديد . اينان همه رزم آورانى سترك و سلحشور بودند . جمله روى به تونس نهادند . سلطان ابو بكر به مصاف بيرون آمد دو سپاه در رياس ، از نواحى بلاد هواره ، در سال 729 گرد آمدند . چون آسياب جنگ به چرخش در آمد سپاه سلطان در هم ريخت و جمعش پراكنده گرديد . سلطان خود كه سخت تشنه بود در محاصره افتاد . در ميدان جنگ جراحتى سخت برداشت كه نيرويش از آن سستى گرفت . جمع كثيرى از يارانش كشته شدند مشهورترين آنها محمد المديونى بود . لشكرگاهش نيز به تاراج رفت . احمد و عمر پسران\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nسلطان اسير شدند و آنان را به تلمسان بردند . بعدها ابو تاشفين در مذاكراتى كه ميان او و سلطان ابو بكر صورت گرفت و از سوى ابو تاشفين آغاز گرديد ، هر دو را آزاد ساخت و خود به آشتى گراييد . ولى اين صلح چندان ادامه نيافت . ابن ابى عمران بعد از اين واقعه به تونس رفت .\r\nدر ماه صفر سال 730 به شهر در آمد . ولى يحيى بن موسى سردار بنى عبد الواد بر او فرمان مىراند و او را از تصرف در كارها منع مىكرد . سپس يحيى بن موسى به مستقر خود بازگشت . سلطان ابو بكر از قسنطينه لشكرى بسيج كرده با تعبيه‌اى تمام به تونس آمد . ابن ابى عمران از آنجا برفت و سلطان در ماه رجب همان سال به شهر وارد شد .\r\n\r\nخبر از رسول فرستادن سلطان به نزد ملك مغرب و لشكر خواستن از او بر ضد بنى عبد الواد و مراسم زناشويى\r\nسلطان ابو بكر چون از واقعهء رياس رهايى يافت به بونه رفت و از آنجا از راه دريا رهسپار بجايه گرديد . بنى عبد الواد پيوسته عرصه بر او تنگ مىكردند و لشكر به مرزهاى كشورش مىآوردند و وطن او را مورد حمله قرار مىدادند . سلطان چنان انديشيد كه رسولانى نزد پادشاه مغرب سلطان ابو سعيد فرستد و سوابق مودت ميان اسلاف خود و اسلاف او را فرا يادش آورد و به سبب كينه و خصومتى كه ميان خاندان او و بنى عبد الواد است ، دست به اقدامى زند تا مگر شر بنى عبد الواد را از سر او كوتاه گرداند . آنگاه فرزند خود امير ابو زكريا را براى انجام اين سفارت معين كرد و ابو محمد عبد اللّه بن تافراكين از مشايخ موحدين را كه مردى زبان‌آور و خطيب و طرف مشورتش بود با او همراه نمود . امير ابو زكريا از بجايه به كشتى نشست و با ياران خود در بندر غساسه فرود آمدند . فرمانرواى مغرب از آمدن او شادمان شد و مقدمش را گرامى داشت و سورهاى بزرگ بر پا كرد و خواستهاى ايشان در باب جنگ با دشمنانشان و دشمنان خود را اجابت كرد و قرار شد كه سلطان ابو سعيد و سلطان ابو بكر لشكرهاى خود به تلمسان برند و براى آن روزى را معين كردند .\r\nسلطان ابو سعيد در سال 721 يحيى الزنداجى [ 1 
  ] سردار ناوگان خود را در سبته به خواستگارى نزد مولاى ما سلطان ابو بكر فرستاده بود تا يكى از دختران خود را به عقد او در آورد . چون وقايع ابن ابى عمران پيش آمد سلطان ابو بكر بدان دل مشغول شد و آن خواستگارى به فراموشى سپرده آمد . چون فرزند سلطان و همراهانش نزد امير ابو سعيد رفتند او سخن خواستگارى تازه گردانيد و از سوى خود ابراهيم بن ابى حاتم العزفى را وكيل ساخت و با اين جمع رسولان كه باز مىگشتند روانه گردانيد . رسولان سلطان ابو بكر در اواخر سال 730 به تونس رسيدند . در اين هنگام سلطان دشمن خويش طرد كرده و دلش خنك شده بود .\r\n\r\n\r\n","description":"","footnote":"\r\n[ ( 1 ) 
  ] الرنداحى .\r\n","page_name":" 396 ","page_number":416},
  {"content":"\r\n\r\nخبر آوردند كه صاحب مغرب به تلمسان حركت كرده است . ابراهيم بن ابى حاتم ، فاطمه ، دختر سلطان و خواهر امير ابو زكريا را براى ابو الحسن بن سلطان ابو سعيد عقد كرد . و در سال 731 با چند كشتى عروس را به نزد داماد فرستادند . از مشايخ موحدين ابو القاسم بن عتو و محمد بن سليمان الناسك همراه عروس رفتند . از اين زفاف سخن گفتيم . دختر سلطان در آنجا از عزت و نعمت بسيار برخوردار بود و از حيث مهر و مجالس سور و مهمانيها و وليمه‌ها و جهيز همه به پايه‌اى بود كه سبب افتخار دو دولت شد و سالها و سالها از آن سخن خواهند گفت .\r\n\r\nخبر از حركت سلطان به مغرب و فرار بنى عبد الواد و خراب كردن تامرزدكت\r\nهلاكت سلطان ابو سعيد بنابر آنچه پيش از اين گفتيم در پايان سال 731 اتفاق افتاد . پس از او پسرش سلطان ابو الحسن به جايش نشست . پس نزد ابو تاشفين كس فرستاد و پيام داد كه عنان از فساد و آشوب و طغيان در بلاد موحدين بگرداند . ابو تاشفين بر او بزرگى فروخت و پاسخى درشت داد . سلطان ابو الحسن بن ابى سعيد بدان عنوان كه به يارى سلطان ابو بكر مىشتابد در سال 732 به سوى او نهضت فرمود و بلاد را زير پى سپرد تا به تلمسان رسيد . سپاهيان بنى عبد الواد كه بجايه را محاصره كرده بودند دست از محاصره برداشتند و نزد سلطان خويش بازگشتند . سلطان از تلمسان بيامد تا در اوضاع بجايه بنگرد و در آنجا گلوى محاصره كنندگان را بفشارد . و سپاهى از قوم خود به يارى بجايه فرستاد و سردارى سپاه به محمد البطوى داد و آنان را با كشتيهاى خود از سواحل وهران روانه ساخت . اينان به شهر در آمدند و با استقبال تمام روبرو شدند . سلطان ابو بكر بر ايشان آذوقه و عليق فرستاد . سلطان ابو الحسن ، سلطان ابو بكر را بر انگيخت كه با او تلمسان را محاصره كند و اين از مواردى بود كه ميان پدرش ابو سعيد و امير ابو زكريا مذاكره شده بود . سلطان ابو بكر به بسيج نيرو و رفع نقايص پرداخت و سلطان ابو الحسن در تاساله يك ماه منتظر ماند تا زمستان به پايان آمد .\r\nسلطان ابو الحسن بن ابى سعيد در تاساله منتظر بود كه شنيد برادرش ابو على صاحب سجلماسه بر ضد او قيام كرده و در درعه خروج كرده است و عاملى را كه از سوى او بوده است كشته است . چون از اين واقعه خبر يافت به مغرب باز گرديد تا اوضاع را به سامان آورد .\r\nسلطان ابو بكر از تونس لشكر بيرون آورده بود و سپاه خود تعبيه داده بود . بدين گونه به بجايه روان گرديد و بر مقدمه سپاهى به ثغور بنى عبد الواد فرستاد كه بجايه را در محاصره مىگرفتند .\r\nو آنان را منهزم ساخت . سپس لشكر خود را به تامرزدكت برد ، پادگانى كه در آنجا مستقر بود بگريخت . سلطان در آنجا لشكر بداشت تا ويرانش نمود و اموال و اسلحه‌اش را به غارت\r\n\r\n","description":"","footnote":"","page_name":" 397 ","page_number":417},
  {"content":"\r\n\r\nبردند . و آثار آن را بر انداخت و به مسيله كه همانند آن محل فتنه و فساد بود حركت كرد .\r\nفرزندان سباع بن يحيى از دواوده در آنجا مىزيستند . مشايخشان سليمان و يحيى پسران على بن سباع بودند و نيز عمشان عثمان بن سباع و پسرش سعيد بن عثمان . اينان به اطاعت ابو تاشفين در آمده بودند و قوم خود را به مسيله نقل كرده بودند و سپاهيانى را كه براى حمله به بلاد موحدين مىآمدند راهنمايى و مدد مىكردند . ابو تاشفين مسيله و جبل متنان و وانوغه و جبل عياض را به اقطاع آنان داده بود و آنها را نيز جزء اعمال مسيله در آورده بود . چون سلطان سپاهيان ايشان را از بجايه طرد كرد و ثغر ايشان ويران نمود و اعمال بجايه را به آن باز گردانيد ، با لشكر خود رهسپار مسيله شد تا سرزمينهاى از دست رفته را باز پس ستاند و دعوت خود را به آنجا باز گرداند . على بن احمد بزرگ فرزندان محمد كه با بنى سباع و امثال ايشان خصومت داشت او را بر اين اقدام تحريض مىنمود . پس سلطان به قصد جنگ رهسپار مسيله شد و بر در شهر فرود آمد و هر چه بود تاراج كرد و با روى آن را ويران ساخت .\r\nسلطان ابو بكر خالد در مسيله بود كه شنيد كه عبد الواحد بن ابو يحيى اللحيانى لشكر به تونس برده است . ابن عبد الواحد بعد از هلاكت پدرش سلطان ابو يحيى زكريا در سال 729 از مشرق بيامد و بر دباب فرود آمد . عبد الملك بن مكى رئيس مشايخ در قابس با او بيعت كرد . مردم افريقيه هم به سخن او گوش نهادند و تصميم گرفتند كه همراه او نهضت كنند .\r\nحمزة بن عمر اين فرصت غنيمت شمرد و او را فراخواند و با او بيعت كرد و او را به تونس كشانيد و بر در شهر فرود آورد . عبد الواحد بن اللحيانى و حاجبش ابن مكى به شهر در آمدند و روزى چند در آنجا اقامت كردند تا خبر به سلطان رسيد . سلطان به حضرت باز گرديد و بر مقدمه محمد البطوى از خاصان خود را به لشكرى كه در اختيارشان گذاشت به تونس روانه داشت .\r\nابن اللحيانى به شهر داخل شد و سلطان نيز از پى او به شهر در آمد . اين واقعه در عيد فطر سال 732 اتفاق افتاد .\r\n\r\nخبر از به خوارى افتادن حاجب ، محمد بن سيد الناس و حكومت ابن عبد العزيز و ابن الحكيم بعد از او\r\nاز ابتداى كار اين مرد سخن گفتيم . كه پدرش ابو الحسين حاجب امير ابو زكريا در بجايه بود .\r\nچون در سال 690 درگذشت پسرش محمد را به كفالت سلطان سپرد و محمد مورد الطاف سلطان قرار گرفت . سلطان او را به قصر خود برد و در دامان خود پرورش داد . و او با فرزندان سلطان بزرگ شد و در كنف حمايت سلطان بيارميد . حاجبان دولت كه بعد از پدرش بودند ، چون ابن ابى جبى و رخامى چون بر كشيدگان و تربيت يافتگان پدرش بودند حق او را مىشناختند و در بزرگداشت او دريغ نمىورزيدند و گاه او را بر خود ترجيح مىنهادند . چون به سن مردى رسيد تنها در ايام آخرين آنان يعنى ابن غمر ، بود كه قدم در راه نيل به مجد و بزرگى\r\n\r\n","description":"","footnote":"","page_name":" 398 ","page_number":418},
  {"content":"\r\n\r\nنهاد و در دستگاه او مكانتى يافت . چون سلطان ابو يحيى به قسنطينه حركت كرد تا به طلب تونس رود و ابن غمر براى انجام اين مهم برايش آلات نبرد و مردان جنگى تدارك ديد و حاجبان و وزيران و سرداران معين كرد ، از جمله كسانى كه همراه موكب سلطان ساخت يكى هم محمد بن سيد الناس بود كه فرماندهى بخشى از لشكر را به عهده داشت . محمد بن سيد الناس به منزلهء للهء سلطان بود و در نزد او مقامى ارجمند داشت . سلطان ابو يحيى بعد از مرگ ابن غمر و عزل قالون از بجايه - چنان كه گفتيم - امارت بجايه را به او داد . محمد در بجايه با قدرت تمام فرمان راند و شهر را از تعرض سپاهيان زناته حفظ نمود و او را در اين شغل كه به عهده داشت اعمالى است شگرف و شايان ذكر .\r\nميان او و سردار زناته موسى بن على روابطى ترديدانگيز بود كه چون سرورانشان از آن خبر يافتند آن را ناديده نينگاشتند . اما ابو تاشفين موسى بن على را - چنان كه در اخبار او خواهيم آورد - از مقام خويش بيفكند و سلطان ابو بكر از گناه محمد بن سيد الناس چشم پوشيد . سپس او را به تونس فرا خواند و در سال 727 مقام حجابت خود به او داد و محمد بن فرحون و احمد بن مزيد را براى مدافعهء دشمن و سرپرستى امير ابو زكريا پسر سلطان به جاى او به بجايه فرستاد . محمد بن سيد الناس به نزد سلطان آمد و سلطان او را در قصور شاهى خويش جاى داد و امور سلطنت خويش به دست او سپرد و او را در عمل استقلال بخشيد و دست او گشاده گردانيد كه هر كار خواهد بكند . ولى گهگاه دربارهء دشمن از دهان او سخنانى مىجست كه خرده گيران بر آن حمل مىكردند كه با او بر ضد سرور خود سرو سرى دارد . سلطان ابو بكر باز هم او را مهلت داد و نگهدارى ثغر بجايه را در عين استقلال به او واگذاشت . تا آنگاه كه حقيقت روشن شد از كمينگاه سر بر كرد و سلطان ابو بكر به بجايه راند و دژ تيمرزدكت را ويران نمود . در اين هنگام خواص و راز داران سلطان او را بر ضد حاجب محمد بن سيد الناس تحريض كردند .\r\nسلطان به ديدهء ديگر در او نگريست و خودكامگى او را اين بار بر او نبخشود ، و چون در ماه ربيع الاول سال 733 از آن سفر باز آمد او را بگرفت و به زندان در بند كرد . سپس به انواع عذاب شكنجه نمود تا دفاين اموال خويش آشكار كند و او حتى يك كلمه نگفت . در تمام طول شكنجه استغاثه مىكرد و سوابق ديرين به ياد آنان مىآورد و از سوابق خدمت پدر و نياكانش ياد مىكرد ولى اينها هيچ سود نبخشيد . به امر سلطان او را زير ضربات چوب كشتند و پيكرش را به خارج پايتخت كشيدند و در آنجا آتش زدند و چنان نام و نشانش بر افكندند كه گويى هرگز نبود . و للّه عاقبة الامور .\r\nچون سلطان ابو بكر ، محمد بن سيد الناس را فرو گرفت و رسم استبداد او بر افكند مقام حجابت خويش به كاتب ابو القاسم بن عبد العزيز داد . او به هنگام بيعت ابن مكى با\r\n\r\n","description":"","footnote":"","page_name":" 399 ","page_number":419},
  {"content":"\r\n\r\nعبد الواحد بن اللحيانى از حمه آمد و در راه تيمرزدكت به سلطان پيوست و همراه او به پايتخت وارد شد . چون سلطان ، على بن سيد الناس را دستگير كرد حجابت خويش به او داد . ابو القاسم بن عبد العزيز مردى آرامش طلب بود و از جنگ پرهيز مىكرد . سلطان ابو بكر يكى از خواص بزرگ خود ، محمد بن الحكيم ، را عهده‌دار امور جنگى نمود و امور آن سوى پايتخت را به او مفوض داشت . نام محمد بن الحكيم ، محمد بن على بن محمد بن حمزة بن ابراهيم بن احمد اللخمى بود و نسب به بنى عزفى مىرسانيد كه رؤساى سبته بودند . جد او احمد ، ابو العباس كنيه داشت و به علم و ديندارى اشتهار داشت . در باب سرآغاز زندگى او ، محمد بن يحيى بن ابى طالب العزفى - آخرين رؤساى عزفى در سبته كه پس از انقضاى رياست او فرمانرواييش منقرض شد - براى من حكايت كرد .\r\nهمچنين حسين فرزند عم او عبد الرحمان بن ابى طالب و نيز جمعى از ثقات از ابراهيم فرزند ابو حاتم عم آن دو براى من نقل كردند كه ابو القاسم العزفى را برادرى بود به نام ابراهيم كه مردى فاسق بود . در سبته خونى كرد و برادرش ابو القاسم سوگند خود كه او را قصاص خواهد كرد و او بگريخت و به ديار مشرق رفت و اين آخرين خبر در باب ايشان بود . در هر حال محمد از فرزندان اين خاندان است .\r\nاما باقى خبر از اين خاندان آنكه ابراهيم را پسرى بود به نام محمد و محمد را پسرى به نام حمزه و حمزه را پسرى به نام على . اين على به درس خواندن پرداخت و علم طب آموخت و در ايام حكومت سلطان ابو زكريا در ثغور غربى مىزيست . قضا را سلطان بيمار شد و همهء پزشكان از معالجهء او در ماندند . على بيمارى سلطان را شناخت و به نيكوترين وجه مداوا نمود و در دل سلطان براى خود جايى باز كرد . آنگاه در شمار خواص سلطان قرار گرفت و او با ديگر خواص سلطان آميزش يافت و در دولت به چنان مقامى رسيد كه كس همتاى او نبود و او را الحكيم مىخواندند پسرش نيز به ابن الحكيم شهرت يافت و با يكى از خاندانهاى قسنطينه وصلت كرد و خانوادهء او را با حرم سلطان آميزش بود . محمد در قصر سلطان به دنيا آمد و همشير امير ابو بكر پسر او بود . و در دامن دولت و تحت سرپرستى او به وجهى پسنديده تربيت يافت . چون به سن رشد رسيد مورد توجه رئيس دولت يعقوب بن غمر واقع شد و از خاصان او گرديد آن سال كه از ميان خواص و ويژگان سلطان او را نامزد رياست نمود .\r\nچون سلطان ابو يحيى به افريقيه لشكر برد ، سردارى بخشى از سپاه را به او داد . پس از هلاكت ابن غمر امارت باجه يافت و اين به هنگامى بود كه محمد بن سيد الناس به مقامى فراتر رسيده بود و از باجه به امارت بجايه رفته بود . عمل باجه از بزرگترين ولايات در آن دولت بود . آنگاه به هنگامى كه سلطان ياران نزديك خود را به سركوبى محمد بن سيد الناس واداشت او را بدين كار مأمور نمود . او با جمعى از خواص در يكى از حجره‌هاى يكى از باغهاى\r\n\r\n","description":"","footnote":"","page_name":" 400 ","page_number":420},
  {"content":"\r\n\r\nرأس الطابيه [ 1 
  ] كمين گرفت . سپس ابن سيد الناس را گفتند كه سلطان او را فرا مىخواند . چون از كمين ايشان گذشت برجستند و دستهايش را بستند و به زندانى در برج قصبه كه براى شكنجهء امثال او مهيا بود بردند . ابن الحكيم او را شكنجه داد تا بمرد . سلطان پس از ابن سيد الناس ، ابن الحكيم را به امور جنگى و ديگر كارهايى كه ويژه او بود برگماشت و چنان كه گفتيم امور آن سوى حضرت را نيز به او مفوض داشت و اموال و كتاب را زير فرمان او قرار داد .\r\nاو نيز علاوه بر امور ديوانى كارهاى جنگى را نيز اداره مىكرد و رياست شمشير و قلم داشت .\r\nاز اين رو در ايام فرمانروايى خويش از نعمت و نفوذى عظيم برخوردار بود . تا باقى اخبار او را بياوريم .\r\n\r\nخبر از فتح قفصه و امارت امير ابو العباس بر آن\r\nمردم جريد ، از آن هنگام كه دولت حفصيه به دو ناحيهء پايتخت و آن سوى آن و ثغور غربى تقسيم شد و سايهء دولت از سرشان كم شد ، ادارهء امور شهر خود را به شورايى از مشايخ سپردند مگر مواقعى كه مىخواستند چون ايام پيش از موحدين از سوى خود اميرى برگزينند .\r\nدر آن هنگام كه عبد المؤمن به افريقيه آمد ، بنى الرند در قفصه و قسطيليه بودند و ابن واطاس در توزر بود و ابن مطروح در طرابلس بود . اينان نيز مىخواستند همانند آنان باشند . بدان هنگام كه سرور ما سلطان ابو بكر زمام كارها به دست گرفت و بتنهايى صاحب دولت حفصيه شد ، چون سرگرم فتنه‌هاى آل يغمراسن بن زيان و لشكركشيهاى آنان با حمزة بن على به قلمرو خود بود به كار جريد نمىپرداخت . چون سلطان ابو الحسن سر برداشت و اعمال آنان را زير نظر گرفت و همه از بيم به لانه‌هاى خود بازگشتند و ثغور غربى از محاصرهء آنان نفسى راحت كشيد و بار رنج آنان از دوش دولت برداشته شد و عاصيان و شورشگران بر دولت ، آرام گرفتند و آواز مخالفان به پستى گراييد ، سلطان ابو بكر به اطراف كشور خود نظر افكند تا آنان را كه هواى جدايى دارند بر اندازد . نخست عنان همت به صوب بلاد جريد كه از بلاد دور دست بود گشود و بر آن شد كه مردم آن سامان را از دست گرگان زوزه كشنده و سگان گزنده و زعماى بلاد و اعراب باديه برهاند . پس در سال 735 به سوى قفصه نهضت فرمود . زمام امور شوراى آن شهر را يحيى بن محمد بن على بن عبد الجليل بن العابد الشريدى كه از يكى از خاندانهاى شهر بود به دست داشت . سلطان ابو بكر چندى بر در شهر فرود آمد و سپاهيان جنگ آغاز كردند و منجنيقها نصب نمودند ولى شهر همچنان پايدارى مىكرد . سپس همگان به قطع نخلها و كندن درختان پرداختند تا مردم شهر امان طلبيدند . يحيى بن محمد از شهر بيرون آمد - در ماه ربيع الاخر همان سال - و به سلطان پيوست .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  A  و  B  : الطاغيه .\r\n","page_name":" 401 ","page_number":421},
  {"content":"\r\n\r\nسلطان او و رجال قومش بنى العابد را به حضرت فرستاد ولى ديگران به قابس گريختند و در پناه ابن مكى جاى گرفتند . مردم شهر سر به فرمان سلطان نهادند . سلطان نيز بر آنان ببخشود و به بسط معدلت پرداخت و نيازمندان را اميدوار ساخت و همه را اموال و اقطاعات بخشيد و از مكتوبات سلطانى هر چه در دست هر كس بود تجديد نمود . سپس مردم شهر را بدين گونه بنواخت كه فرزند و وليعهد خود ابو العباس را بر آنان امارت داد و او را به ميان ايشان فرستاد و سفارش كرد كه در حق ايشان نيكى كند . همچنين منشور امارت قسطيليه و مضافات آن را به او داد . و ابو القاسم بن عتو از مشايخ موحدين را به حجابت او معين كرد و به پايتخت بازگشت و در ماه رمضان همان سال به شهر در آمد .\r\n\r\nخبر از حكومت امير ابو فارس بن عزوز و ابو البقاء خالد بر سوسه ، سپس افزوده شدن مهديه بر قلمرو آنان\r\nچون سلطان ابو بكر ، حاجب خود ابن سيد الناس را فرو ماليد و محمد بن فرحون را به جاى او به حجابت فرزندش امير ابو زكريا برگزيد ، اين احوال مقارن افتاد با حادثه‌اى كه براى دشمنشان يغمراسن اتفاق افتاد و فراغت يافتن سلطان براى نظر كردن در تمهيد مبانى دولتش و استحكام قواعد مملكتش . از اين رو فرزندان نجيب خود را هر يك به سويى امارت داد . از جمله سوسه و بلاد ساحلى را به دو پسرش عزوز و خالد سپرد و گفت در فرمانروايى شريك باشند و هر دو را در سوسه جاى داد . و محمد بن طاهر از پرورش يافتگان دولت را همراه آن دو كرد . محمد بن طاهر از خاندانهاى اندلس بود كه مهاجرت كرده بودند و رياست اسلاف او در مرسيه معروف بود و در اخبار عصر ملوك الطوائف آمده است . برادرش ابو القاسم صاحب الاشغال در حضرت بود .\r\nو آن دو بدين گونه در تونس قرار گرفتند . سپس محمد بن طاهر درگذشت و سلطان ابو بكر ، محمد بن فرحون را از بجايه بخواند ، زيرا به لياقت فرزند خود ابو زكريا اعتماد داشت و رها كرد تا او هر كس را كه خود خواهد به حجابت خويش برگزيند آنگاه محمد بن فرحون را به سرپرستى آن دو اميرزادهء خردسال به سال 735 به نزد ايشان فرستاد .\r\nسپس امير ، ابو زكريا خواستار محمد بن فرحون شد . محمد بن فرحون به نزد او رفت و آن دو امير در سوسه ماندند . چون سلطان سردار خود محمد بن الحكيم را كشت ، خويشاوند او محمد ركراك را از مهديه برداشت . محمد بن الحكيم محمد بن ركراك را امارت مهديه داده بود و اين به هنگامى بود كه مردم به نام ابن عبد الغفار از مردم رجيس بر مهديه غلبه يافته بود و در آن موضع گرفته بود . محمد بن الحكيم مهديه را از او بستد و اين خويشاوند خود را به آنجا فرستاد . او نيز مهديه را به سپاهى و آذوقه بينباشت . چون ابن ركراك از آنجا بر افتاد ، سلطان امير ابو البقاء را به مهديه فرستاد و ولايت سوسه خاص پسر ديگرش امير ابو فارس گرديد . اين دو مدتى بر اين حال ببودند . تا خبر هلاكت ايشان را بياوريم .\r\n\r\n","description":"","footnote":"","page_name":" 402 ","page_number":422},
  {"content":"\r\n\r\n\r\nخبر وفات امير ابو عبد اللّه صاحب قسنطينه از فرزندان سلطان و امارت ديگر فرزندان بعد از او\r\nامير ابو عبد اللّه را پدرش از ديگر برادران بيشتر دوست مىداشت و عنايت و اقبال خود را بيش از ديگران به او ارزانى مىداشت . از شواهد بر مىآمد كه پس از خود او را نامزد جانشينى خويش كرده است . صفات و اخلاق امير ابو عبد اللّه نيز بر اين گواهى مىداد . مردم نيز حق اين عنايت پدر و لياقت شخصى او را رعايت مىكردند . ابن غمر در ثغور غربى چون بجايه و قسنطينه فرمان مىراند و در برابر زناته كه همواره قصد تجاوز داشتند از آنها نيكو دفاع مىكرد . چون ابن غمر به سال 719 هلاك شد سلطان به جانب ثغور توجه فرمود و امارت بجايه را به پسر خود امير ابو زكريا داد و ابن قالون را به حجابت او معين كرد و او را به دفع دشمنان گسيل فرمود . نيز منشور امارت قسنطينه را به پسر ديگر خود امير ابو عبد اللّه داد و احمد بن ياسين را همراه او كرد . اينان در سال 720 از تونس برون آمدند و هر يك به مقر فرمانروايى خود رفت . ظافر الكبير از مغرب بيامد ، سلطان او را به حجابت آن پسر خود كه در قسنطينه بود فرستاد و ظافر در خدمت او بود تا سال 727 كه در تامرزدكت درگذشت . آنگاه ابو القاسم بن عبد العزيز كاتب به حجابت او برگزيده شد و او چهل روز در اين مقام بود .\r\nچون ابو القاسم بن عبد العزيز به حضرت آمد ، سلطان حجابت قسنطينه را به ابن سيد الناس سپرد و آن را بر حجابت او در بجايه بيفزود . او نيز غلام خود هلال را به نيابت از سوى خود به قسنطينه فرستاد . اين هلال از موسى بن على سردار بنى عبد الواد بريده و به او پيوسته بود . هلال در دستگاه امير ابو عبد اللّه بماند تا ابن سيد الناس كشته شد . در اين هنگام امير ابو عبد اللّه بن سن رشد رسيده بود و مىتوانست خود آزادانه حكم راند . پس او را در قلمروش قدرت و سلطه داد و دست او را كارها گشاده گردانيد . يكى از موالى خود به نام نبيل را كه از عجمان بود به قسنطينه آورد و به حاجبى خويش برگزيد . سپس ظافر السنان را در سال 734 از تونس بخواند تا امور سپاهيگرى و جنگ را به او واگذارد . او نيز بيامد و يك سال و نيم در آن كار ببود . سپس بازگشت و نبيل در كار خود بى رقيب ماند . ابو عبد اللّه يعيش را كه يكى از دست‌پروردگان دولت او بود به سردارى سپاه و حمايت اوطان برگزيد . حال امير ابو عبد اللّه بر اين منوال بود و هر روز ظهور و بروز بيشترى مىيافت ولى اجل مهلتش نداد و در اواخر سال 737 جهان را بدرود گفت . رضوان اللّه عليه .\r\nپس از او پسر بزرگترش امير ابو زيد عبد الرحمان به جايش نشست سلطان ابو بكر او را بر قلمرو پدرش امارت داد و مقرر كرد به سبب خردساليش زير نظر نبيل فرمان راند . و حال تا پايان كار دولت بر همين منوال بود و ما بقى ماجرا خواهد آمد . و اللّه تعالى اعلم .\r\n\r\n","description":"","footnote":"","page_name":" 403 ","page_number":423},
  {"content":"\r\n\r\n\r\nخبر از عربها و هلاكت حمزه سپس لشكر آوردن فرزندانش به حضرت و انهزام ايشان و قتل معز وزيرشان و حوادث مقارن با آن\r\nچون سلطان ابو الحسن تلمسان و اعمال آن را گرفت و به حيات بنى زيان خاتمه داد و ريشه ايشان از بن بر كند ، زناته به فرمانبردارى او گردن نهادند و در زير پرچم او گرد آمد . قبايل نيز منقاد شدند و دلها از بيم او بلرزيد . حمزة بن عمر نزد او آمد و او را به گرفتن ممالك ترغيب نمود . و آنچنانكه دأب او با ابن تاشفين بود اكنون او را به گرفتن افريقيه بر مىانگيخت سلطان ابو الحسن همواره از اين اقدام خوددارى مىكرد زيرا نمىخواست دچار عواقب آن گردد و با سلطان ابو بكر راه خلاف پيمايد . از اين رو راه شفاعت پيش گرفت سلطان شفاعت او بپذيرفت و حمزه به اميد حلم سلطان و توسل به شفاعت دوست او به نزد سلطان آمد و با به راه آمدن او مادهء خلاف در عرب نيز منقطع گرديد . سلطان بگرمى او را پذيرا آمد و به مناصحت و مخالصت او پاداش نيك داد . حمزة بن عمر همچنان موجب خشنودى خاطر مولاى ما سلطان ابو بكر بود و همواره مىكوشيد تا محمد بن الحكيم سردار سپاه سلطان را به لشكركشى به افريقيه و تصرف اعمال آن و قطع ريشه‌هاى فساد از آن و جمع آورى صدقات از همهء طوايف چادرنشين بدوى در سراسر آن ناحيه برانگيزد . اين امر سبب شد كه طوايف سركش كه در ثغور بودند سر به اطاعت فرود آوردند و از دخالت در اموال خراج دست بر داشتند اين سردار بزرگ را در استوار ساختن پايه‌هاى دولت و به خاك ماليدن بينى سركشان و كسانى كه در بلاد دور دست قصد خودكامگى داشتند اثرى عظيم بود تا كارها به استقامت آمد و آثار شقاق محو گرديد و در سال 373 بر مهديه مستولى گرديد . ابن عبد الغفار كه از مردم رجيس [ 1 
  ] بود بر مهديه غلبه يافته بود . همچنين بر تبسه مستولى شد و فرمانرواى آن محمد بن عبدون ، از مشايخ آن را دستگير كرد و به زندان مهديه فرستاد . محمد بن عبدون تا زمان كشته شدن محمد بن الحكيم در زندان بماند . آنگاه سپاه به توزر برد تا ابن يملول سر به فرمان نهاد و پسر خود را نزد او به گروگان فرستاد . آنگاه چند بار به بسكره لشكر برد . يوسف بن منصور مزنى مدعى بود كه اين شهر را سلطان ابو بكر به سبب حقى كه او و سلفش بر سلطان داشته‌اند به او واگذار كرده است . از اين رو از حق خود دفاع مىكرد . چون يوسف بن منصور را با سلطان ابو الحسن وابستگى بود و اموال را نيز به نزد سلطان ابو بكر گسيل داشته بود محمد بن الحكيم بر او ببخشود و پس از گرفتن باجها و خراجهايى از آنجا برفت .\r\nآنگاه به بلاد ريغه راند و شهر بزرگ آن تقرت را فتح كرد و بر اموال و ذخاير آن دست يافت به سوى جبل اوراس راند و بسيارى از دژها و جنگگاههايش را بگرفت . باد خشم دولت\r\n\r\n\r\n","description":"","footnote":"\r\n[ ( 1 ) 
  ] در نسخهء  A  : رحيش .\r\n","page_name":" 404 ","page_number":424},
  {"content":"\r\n\r\nاز هر سو بر اهل خلاف ورزيدن گرفت و سپاه سلطان هر سرزمينى را زير پى سپردند . در اثناى اين احوال حمزة بن عمر در سال 742 هلاك شد . كشندهء او ابو عون ، بزرگ يكى از بطون بنى كعب بود . بناگاه و بى خبر ضربتى بر او زد و بيفكندش .\r\nپس از حمزة بن عمر پسرانش جاى او را گرفتند . بزرگترينشان در اين ايام عمر بن حمزه بود . چنان پنداشتند كه پدرشان به تحريك دولت كشته شده از اين رو گرد هم آمدند و از ياران ديگر خود فرزندان مهلهل يارى خواستند . آنان نيز بيامدند . محمد بن الحكيم نيز با لشكر سلطان ، از زناته و سپاهى به جنگ برخاست ولى از آنان شكست خورد و بسيارى از وجوه لشكرش كشته شدند . پس به حضرت بازگشت و در آنجا تحصن گزيد . پسران حمزه از پى او بيامدند و بر در شهر فرود آمدند اين واقعه در سال 743 بود . ميان دو لشكر هفت روز جنگ بود .\r\nپس از چندى ميان مهاجمان اختلاف افتاد و طالب بن مهلهل با قوم خود به سلطان گرويد بناچار از آنجا بازگشتند . سلطان براى دفع فتنه در ماه جمادى همان سال با سپاه و جماعات عرب و هواره كه در خدمتش بودند بيرون آمد و در رقاده از ضواحى قيروان ايشان را فرو كوفت و در ماه رمضان همان سال به پايتخت خويش باز گرديد . آنان شكست خورده رهسپار باديه شدند . در راه بر قفصه گذشتند . امير ابو العباس را كه در آنجا بود بر ضد پدرش برانگيختند و گفتند اگر قدم در راه نهد با او به حضرت خواهند شتافت . امير ابو العباس چنان نمود كه با ايشان موافق است تا بر معز بن مطاعن وزير حمزة بن عمر دست يافت . وى سر اين نفاق و گمراهى بود . او را بگرفت و بكشت و سرش را به حضرت فرستاد . سر را در تونس نصب كردند . اين اقدام ابو العباس در مولاى ما ابو بكر تأثيرى نيكو بخشيد . چون امير ابو العباس بعد از اين واقعه به حضرت آمد در پايان همان سال سلطان مجلس عظيمى از خواص و كفات در ايوان پادشاهى خويش ترتيب داد و او را به ولايت‌عهدى برگزيد . آن روز از روزهاى فراموش ناشدنى بود .\r\nآنگاه فرمان ولايت‌عهدى او بر همگان قرائت شد . مردم در حالى كه سلطان را دعا مىگفتند باز گشتند . بنى حمزه پس از اين حوادث سر به فرمان آوردند و بر اين حال ببودند . تا باقى وقايع را بياوريم .\r\n\r\nخبر از هلاكت حاجب ، ابن عبد العزيز و امارت ابو محمد بن تافراكين بعد از او و حوادثى كه به كشتن ابن عبد الحكيم منجر گرديد\r\nنام اين مرد احمد بن اسماعيل بن عبد العزيز الغسانى است و كنيهء او ابو القاسم است . اجدادش از مردم اندلس هستند كه به مراكش نقل كردند و در خدمت موحدين در آمدند . پدرش اسماعيل به تونس آمد و به خدمت موحدين در آمد و در تونس استقرار يافت و ابو القاسم در تونس پرورش يافت . حاجب ، ابن الدباغ او را به دبيرى خويش برگزيد . چون سلطان ابو البقاء\r\n\r\n","description":"","footnote":"","page_name":" 405 ","page_number":425},
  {"content":"\r\n\r\nخالد به تونس آمد و ابن الدباغ را سركوب كرد ، ابن عبد العزيز به حاجب ، ابن غمر پناه برد و با او از تونس به قسنطينه رفت . ظافر الكبير در آنجا مستقر بود . در خدمت او به كار پرداخت تا آنگاه كه او - چنان كه گفتيم - به اندلس رفت . سپس ابن غمر او را در سال 713 مقام صاحب الاشغال در قسنطينه داد . چون ابن غمر در بجايه زمام كارها به دست گرفت به قالون پيوست . چون سلطان ابو بكر در سال 718 به تونس آمد ، قالون او را بخواند و صاحب الاشغال تونس گردانيد . سپس با مزوار بن عبد العزيز همدست شده بر ضد قالون به سعايت پرداخت تا قالون در سال 721 بگريخت و مقام حجابت به ابن عبد العزيز المزوار رسيد و چون مزوار را اسباب و لوازم اين كار نبود ، ابو القاسم بن عبد العزيز به عنوان معاون او به كار پرداخت .\r\nچون المزوار هلاك شد ، ابو القاسم بن عبد العزيز به جاى او امور را اداره كرد تا ابن سيد الناس از بجايه برسيد و كار حجابت را بر عهده گرفت .\r\nابن سيد الناس بر مقام و مكانت ابو القاسم بن عبد العزيز حسد برد و او را از حضرت دور ساخت و به امارت اعمال حامه فرستاد . سپس به هنگامى كه عبد الواحد بن اللحيانى در اطراف قابس آشكار شد ، فراخوانده شد . و با سلطان به سوى تامرزدكت حركت كرد و همچنان در ركاب سلطان ببود تا ابن سيد الناس كشته شد و او در حضرت به حجابت گمارده شد - و ما همه اينها را پيش از اين آورديم - ابن عبد العزيز در آغاز سال 744 بمرد و سلطان بعد از او حجابت خويش به شيخ موحدين ابو محمد عبد اللّه بن تافراكين داد .\r\nبنى تافراكين از خاندانهاى موحدين بودند در تينملل ، از همان ايت الخمسين .\r\nعبد المؤمن بزرگ ايشان ، عمر بن تافراكين را در همان آغاز كار يعنى سال 540 كه موحدين فاس را گرفتند ، امارت فاس داد و در آنجا بود تا مراكش را فتح كردند . در مواقعى كه عبد المؤمن از مراكش بيرون مىرفت او را براى امارت و نماز به جاى خود مىنهاد . چون عبد العزيز و عيسى پسران او مغار برادر امام مهدى در سال 551 در مراكش بشوريدند ، و اين آغاز شورش ايشان بود ، به هنگامى كه عمر بن تافراكين به نماز مىرفت كشتندش ولى صبح بردميد و آنان رسوا شدند و عامه بر ضدشان به پاى خاستند . پسر او عبد اللّه بن عمر از مشايخ و رجال موحدين شد . چون خليفه يوسف بن عبد المؤمن امارت قرطبه را به برادر خود سيد ابو اسحاق داد عبد اللّه بن عمر بن تافراكين را براى مشاورت با جمعى از موحدين و از آن جمله يوسف بن وانودين همراه او كرد و عبد اللّه بر همهء اين جمع رياست داشت . پسرش عمر بعد از او جاى پدر گرفت و راه و رسم او بر پاى داشت و همچنان مورد توجه دولت بود .\r\nچون سيد ابو سعيد بن عمر بن عبد المؤمن امارت افريقيه يافت امارت قابس و اعمال آن را به او داد كه در سال 592 يحيى بن غانيه او را از منصبش فرو كشيد . از آن پس از اين خاندان مردانى بزرگ برخاستند كه همه از مشايخ موحدين بودند . آخرين ايشان عبد العزيز بن تافراكين\r\n\r\n","description":"","footnote":"","page_name":" 406 ","page_number":426},
  {"content":"\r\n\r\nبود . كه چون موحدين در مراكش بيعت المأمون را نقض كردند با آنان مخالفت ورزيد و او را به هنگام اذان صبح در راه مسجد كشتند .\r\nمأمون حق اين فداكارى را رعايت كرد و برادرش عبد الحق و پسرانش احمد و محمد و عمر را گرامى داشت . چون در ميان موحدين پريشانى افتاد ، عبد الحق چنان نمود كه به حج مىرود ولى نزد سلطان المستنصر رفت و سلطان در دستگاه خود به او مقامى داد و بعضى اوقات براى دفع برخى شرور او را به حامه مىفرستاد .\r\nسلطان ابو اسحاق بعد از كشته شدن محمد بن ابى هلال او را امارت بجايه داد . و چون ابن ابى عماره دعوت آغاز كرد و عصيان نمود او را به لشكرى از موحدين به سركوبى عرب و دفع تجاوز ايشان فرستاد . او نيز هر چه در توانست كشتار كرد . وى همواره در رياست معروف بود و به عزت و اجلال منسوب تا بمرد . پسران برادرش عبد العزيز : احمد و محمد و عمر به دنبال او از مغرب بيامدند و به حضرت سلطان با اكرام فراوان ، جاى گرفتند و از نعمت و جاه برخوردار شدند . احمد پسر بزرگتر بود . سلطان ابو حفص او را امارت قفصه ، سپس مهديه داد تا خود استعفا خواست و سلطان بپذيرفت .\r\nسلطان ابو عصيده هنگامى كه از پايتخت بيرون مىرفت احمد را به جاى خود مىنهاد تا در آغاز قرن هشتم يعنى سال 703 درگذشت . پسران او ابو محمد عبد اللّه و ابو العباس احمد در حجر دولت و جو عنايت آن پرورش يافتند . ابو محمد عبد اللّه دختر ابو يعقوب بن يزد و تن شيخ دولت را به زنى گرفت و پس از او برادرش ابو العباس با دختر ابو محمد بن يغمور ازواج كرد . ابو ضربة اللحيانى ، برادر بزرگتر ، ابو محمد عبد اللّه را برگزيد و در زمرهء اصحاب خود در آورد . و همواره با او بود تا آنگاه كه حادثهء مصوح پيش آمد و بسيارى از منزلتش بيفزود تا بعد از شيخ ابو محمد بن القاسم او را وزارت خويش داد . پس از هلاكت شيخ موحدين ابو عمر بن عثمان در سال 742 او را شيخ موحدين نمود و با پسرش امير ابو زكريا صاحب بجايه نزد ملك مغرب كه از او يارى خواسته بود فرستاد . اين يارى خواستن براى دفع بنى عبد الواد بود .\r\nابو محمد عبد اللّه همراه فرزند سلطان برفت و وظيفهء سفارت خويش نيكو به جاى آورد و در ديگر مواقع به سفارت به نزد ملك مغرب مىرفت . حاجب ، ابن سيد الناس از مكانت او به رشك آمد و قصد آزار او نمود ولى سلطان به سخن او گوش فرا نداد . هنگامى كه امور دولت به دو دستهء امور جنگى و سياسى تقسيم شد و امور جنگى به سردار سپاه ابن الحكيم واگذار شد و امور سياسى به ابو عبد اللّه محمد بن عبد العزيز ، همواره او بود كه طرف مشورت سلطان واقع مىشد و راى و نظر او بود كه به كار بسته مىآمد . و او يكى از اركان مهم شد .\r\n\r\n","description":"","footnote":"","page_name":" 407 ","page_number":427},
  {"content":"\r\n\r\nسلطان كه كينهء ابن الحكيم را به دل گرفته بود ، قصد كشتن او داشت . چون ابن عبد العزيز هلاك شد و شيخ موحدين ابو محمد بن تافراكين فرمانروايى يافت ، سلطان در باب از ميان برداشتن ابن الحكيم با او به مشورت پرداخت و ابو محمد بن تافراكين در انتظار چنين روزى بود زيرا ميان آن دو همواره رقابت بود .\r\nابن الحكيم در اين روزها از حضرت غايب بود و در بلاد دور دست به جنگ رفته بود .\r\nاو به جبل اوراس فرود آمده بود و باج و خراج آنجا را گرفته بود و در سرزمين زاب نيز پيش رفته بود و از عامل آن يوسف بن منصور نيز اموالى گران تحصيل كرده بود . سپس به ريع و تغرت لشكر برد و آن بلاد را فتح كرده بود و اكنون سپاهيانش همه با غنايم بسيار باز مىگشتند . در آنجا خبر هلاكت ابن عبد العزيز و حجابت و ولايت ابو محمد بن تافراكين به او رسيد . از اين خبر به هم بر آمد ، زيرا پنداشته بود كه سلطان آن مقام جز به او به كس ديگر ندهد . او حتى كاتب خود ابو القاسم بن واران را نامزد اين مقام كرده بود و معتقد بود كه ابن عبد العزيز هيچ چيز از او افزون ندارد كه سبب تمايز و برتريش گردد . اكنون چيزى پديد آمده بود كه هيچ تصورش را نمىكرد . از اين رو شتابان به سوى پايتخت آمد . سلطان ابو محمد بن تافراكين را به فرو گرفتن او فرمان داد . او نيز چند تن از خواص خود را به دستگيرى او آماده كرد . ابن الحكيم در نيمه‌هاى ماه ربيع الاول سال 744 به حضرت آمد .\r\nسلطان براى او مجلس سور پر شكوهى تشكيل داد . و هدايايى گران از انواع خلعتها و بردگان و چارپايان تقديم او نمود . چون مجلس پراكنده شد ، سلطان وزراى خود را بدرقه كرد تا به آستانهء در رسيد . آنگاه اشارت كرد . آنان كه بدين كار معين شده بودند گردش را گرفتند و او را به زندان بردند و به شكنجه كشيدند . تا دفاين اموالش را نشان دهد . قريب به چهارصد هزار دينار زر خالص و همانند آن يا نزديك به آن از جواهر و ديگر اموال از او به دست آمد و چون استخوانهايش در شكنجه خرد شد و اموالش مصادره گرديد در همان زندان خفه‌اش كردند . اين واقعه در ماه رجب همان سال اتفاق افتاد . و ابن الحكيم در روزگار مثل شد .\r\nپسرانش همراه با مادر خود به مشرق تبعيد شدند . بعضى از آنان به هلاكت رسيدند . على و عبيد از آن ميان با چند تن از خردسالانشان پس از چندى بازگشتند . و اللّه يحكم . لا معقب لحكمه .\r\n\r\nخبر از جريد و اتمام يافتن فتح آن و حكومت ابو العباس فرزند سلطان بر جريد و فرمانروايى فرمانرواى قابس احمد بن مكى بر جريد\r\nامور جريد با شورا اداره مىشد و اين از هنگامى بود كه دولت سرگرم تجاوزات زناته و بنى عبد الواد شده بود و اوضاع آشفته و مضطرب بود . در اين ايام مشايخ هر شهرى خود زمام امور را به صورت شورا در دست گرفتند و سپس يكى را از ميان خود به زمامدارى برگزيدند .\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nمحمد بن يملول از مشايخ توزر و در جريد فرمان مىراند و ما در آينده از او سخن خواهيم گفت .\r\nچون دولت تونس از گرفتاريهاى خويش فراغت يافت و زمام امور را به دست گرفت ، سلطان ابو بكر روى به سركوبى شورشيان آورد و نخست در قفصه نشان فرمانروايى مشايخ را بر افكند و پسر خود امير ابو العباس را به بلاد قسطيله فرستاد . او در قفصه فرود آمد و در آنجا اساس حكومت خويش را پى افكند و رسولان خويش به شهرها فرستاد تا از وضع مردم و ميزان فرمانبردارى ايشان آگاه شود . حاجب او ابو القاسم بن عتو با لشكر به نفطه رفت ، تا در باب اطاعت رؤساى آن بنى مدافع معروف به بنى خلف تحقيق كند . اينان چهار برادر بودند و در كار رياست شهر سخت نيرومند و اين به هنگامى بود كه توجه سلطان به امور ديگر جلب شده بود ، ولى اكنون به سخت‌ترين عذابها گرفتار آمده بودند . از اين رو خود را در پناه ديوارهاى دژها پنهان كرده بودند و مىپنداشتند جانشان را از عذاب مرگ مىرهانند . و چون رعايا از ايشان بيزارى جستند به وحشت افتادند و خواستند فرود آيند و سر به فرمان نهند ولى به كشتارگاه خويش مىرفتند . آنان را كشتند و بر تنه درختان بردار كردند تا عبرت ديگران شوند . تنها خردترين ايشان على از شمشير برهيد ، زيرا قبل از نزول حادثه خود به لشكرگاه سلطان آمده بود . اما ابو العباس شهر نفطه را در تصرف خويش در آورد و پدر ولايت‌عهدى او را تجديد كرد و او بسيارى از نفزاوه را نيز مطيع خود ساخت .\r\nچون نفزاوه و نفطه او را صافى شد باز همتش به سوى ملك توزر اوج گرفت زيرا توزر جرثومهء شقاق و لانهء خلاف و نفاق بود . محمد بن يملول كه خبر آمدن او را به توزر شنيد از عاقبت كار خويش بيمناك شد و كوشيد تا با سردار دولت محمد بن الحكيم روابط دوستى برقرار كند ولى از آن سودى نبرد . زيرا هلاكت هر دو در يك سال بود . اوضاع توزر پريشان شد و پسران و برادرانش در هم افتادند و يك ديگر را كشتند . برادرش ابو بكر در زندان تونس در بند بود . سلطان آزادش كرد و از او پيمان گرفت كه سر از فرمان بر نتابد و باج و خراج را به موقع بپردازد . پس به توزر رفت و آنجا را در تصرف گرفت . امير ابو العباس صاحب قفصه و بلاد قسطيله از او خواست كه بر طبق معاهده‌اى كه بسته است فرمانبردار او باشد ولى ابو بكر به سبب خوى خودكامگى كه در او بود با ابو العباس به منازعه برخاست . از اين پس توزر به به منزلهء مانعى در راه امارت او شد . به پدر خود سلطان ابو بكر نامه نوشت و او را به گرفتن توزر ترغيب كرد . سلطان ابو بكر در سال 645 نهضت فرمود و تا قفصه بيامد . خبر به ابو بكر بن يملول ، رسيد . به وحشت افتاد و ياران از گردش پراكنده شدند . نخست چنان نمود كه در فرمان سلطان است و براى استقبال او مىرود . اما كاتب او و كاتب پدرش على بن محمد تمودى معروف و مشهور كه همهء امور در دست او بود بگريخت و به بسكره رفت و در پناه يوسف بن مزنى قرار گرفت . سلطان راه خود به سوى توزر ادامه داد . ابو بكر بن يملول از شهر\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nبيرون آمد و دست به سوى او دراز كرد و در زمرهء حواشى او قرار گرفت . ولى پس از چندى از كارى كه كرده بود پشيمان شد و احساس كرد كه با او دل بد دارند و هلاكت خود روياروى ديد . پس به زاب رفت و در بسكره بر يوسف بن منصور فرود آمد . يوسف نيز او را بگرمى پذيرا آمد و خوشامد گفت و چنان سورى بر پا كرد كه زبانزد همگان گرديد .\r\nچون سلطان بر توزر غلبه يافت و آن را در زمرهء قلمرو خويش در آورد فرمان حكومت آنجا را به نام پسرش ابو العباس صادر نمود و او را در آنجا فرود آورد و خود به پايتخت بازگشت ، پيروزمند و عزيز . ولى پيمانهء عمرش لبريز شد و چنان كه خواهيم گفت بر بستر مرگ افتاد و جان سپرد . ممالك امير ابو العباس در بلاد جريد به هم پيوست و ابو بكر بن يملول بارها براى تصرف توزر دست به اقدام زد و در همه شكست خورد تا در بسكره به سال 747 پيش از هلاكت سلطان بمرد . و ما از آن ياد خواهيم كرد .\r\nامير ابو العباس در محل امارتش بماند و همواره در تمهيد احوال و قمع شورشيان مىكوشيد . ابن مكى در قابس در برابر او موضع گرفته بود . ماجرا از اين قرار است كه چون عبد الملك همراه با عبد الواحد بن اللحيانى كه حاجب او بود از تونس باز گرديد . عبد الواحد به مغرب رفت و او در قابس اقامت گزيد . هنگامى كه دولت آل زيان بر افتاد ، او در باب مال كار خويش با سلطان به فكر فرو رفت و از او بيمناك شد . برادر خود احمد بن مكى را نزد سلطان ابو الحسن فرستاد و از خطاهاى خود پوزش خواست و از او خواست كه نزد سلطان ابو بكر او را شفاعت كند . او نيز شفاعت كرد و سلطان او را به مقام پيشينش بازگردانيد . او نيز سر به فرمان نهاد و از شيوه عصيانگرى و فتنه انگيزى خويش باز آمد .\r\nاحمد بن مكى را هم از جهت اخلاق و صفات و هم از جهت آلات و ادوات ظاهرى بر ديگران برترى بود . در عين جاه‌طلبى و رياست‌مآبى شعر مىسرود و شعرش نيز نيكو بود و در ترسل دستى داشت . خط را نيكو مىنوشت و خطش همانند مردم جريد به شيوهء شرقى گرايش داشت . اين امور سبب شده بود كه امير ابو العباس به دو علاقه‌مند شود و از سوى ديگر چون سابقهء شورشگرى و عصيان داشت همواره از او بيمناك باشد . امير ابو العباس گاه از او اجتناب مىكرد و گاه به او روى مىآورد تا در مجلس السيدة امة الواحده خواهر مولانا سلطان ابو بكر كه از حج آمده بود گرد آمدند . در آنجا احمد بن مكى گرد هر ترديد و بيمى را از دل ابو العباس بزدود و ميان آن دو رشته‌هاى دوستى و مخالصت استوار گرديد و او را به لطف خويش بنواخت و در امارت او چنان مقامى يافت كه موجب غبطهء ديگران گرديد . سلطان منشور امارت جزيرهء جربه را به او داد و آن را به قلمرو فرمانروايى او بيفزود آنگاه مخلوف بن الكماد را كه از پروردگان خود بود و در سال 788 آنجا را فتح كرده بود از جربه عزل كرد و احمد بن مكى را به آنجا فرستاد . برادرش عبد الملك نيز رياست قابس يافت و هر دو در\r\n\r\n","description":"","footnote":"","page_name":" 410 ","page_number":430},
  {"content":"\r\n\r\nمستقر خويش جاى گرفتند . از دل و جان براى خدمت به ابو العباس صاحب اعمال جريد كوشيدند و بر اين حال بودند تا باقى وقايع را بياوريم .\r\n\r\nخبر از هلاكت وزير ابو العباس بن تافراكين\r\nپيش از آنكه سلطان ابو بكر سردار خود ابن الحكيم را بدان روز افكند ، شيخ موحدين ابو محمد بن تافراكين را چنان كه گفتيم به حجابت خويش برگزيده بود و آن سوى دربار را هر چه بود به او سپرده بود . برادر او ابو العباس احمد را نيز وزارت خويش داده بود . ابو محمد بر كرسى حاجبى در دربار نشسته بود و برادر خود ابو العباس را به جنگ و لشكركشى و امارت ضواحى مىفرستاد و او نيز به اجراى فرمانها قيام مىنمود . بنى سليم بعد از هلاكت حمزة بن عمر از تعهدى كه كرده بودند سر باز زدند و راه عناد و خلاف پيمودند و ديديم كه چگونه فرزندان حمزه به تونس لشكر آوردند . سحيم بن [ در متن سفيد 
  ] از فرزندان قوس بن حكيم مردى سلحشور بود و ميان او و ايشان غدر و خلاف و عناد حكمروا بود . سلطان ، ابو القاسم بن عتو از مشايخ موحدين را به حاجبى پسرش امير ابو العباس در اعمال جريد معين كرده بود .\r\nابو القاسم بن عتو خود را در شرف برتر از بنى تافراكين مىشمرد و رتبه و بهرهء خويش بيش از آنها مىدانست . چون ابو محمد تافراكين حجابت سلطان يافت ، ابو القاسم بن عتو را دل لبريز از حسد شد . گويند با سحيم در نهان به توطئه بر ضد اين خاندان پرداخت . بدين گونه كه ابو العباس بن تافراكين را از ميان بردارند و از آنچه حاصل مىكند او را نيز سهمى دهد . اين دو اين راز در دل نهان داشتند . در آغاز سال 707 ابو العباس بن تافراكين براى جمع آورى خراج هواره بيرون آمد سحيم و قومش نزد او آمدند و از وى چيزهايى طلب كردند . سپس روزى فرصتى به دست آوردند و بر سر او تاختن آوردند و لشكرگاهش را پراكنده نمودند اسب ابو العباس به سر درآمد و او را بيفكند . دشمنان پرسيدند و كشتندش . يارانش پيكر او به پايتخت بردند و به خاك سپردند . سحيم كه خلاف آشكار كرده بود به ريگستانها رفت و بر همين حال ببود تا سلطان در گذشت .\r\n\r\nخبر از هلاكت امير ابو زكريا صاحب بجايه از ابناء و شورشهايى كه از اين پس بر ضد برادرش امير ابو حفص بر پا شد و حكومت پسرش امير ابو عبد اللّه\r\nهنگامى كه حاجب ، ابن غمر به هلاكت رسيد سلطان ابو بكر منشور حكومت بجايه را به پسر بزرگ خود امير ابو زكريا داده بود و او را با حاجبش محمد بن قالون - چنان كه گفتيم - به بجايه فرستاد و كارهاى او تحت نظر محمد بن قالون بود . چون ابن قالون به تونس باز گرديد سلطان ، ابن سيد الناس را به نزد امير ابو زكريا فرستاد و چون ابن سيد الناس به پايتخت فراخوانده\r\n\r\n","description":"","footnote":"","page_name":" 411 ","page_number":431},
  {"content":"\r\n\r\nشد امير عبد اللّه بن فرحون به حاجبى امير ابو زكريا برگزيده گرديد . چون سلطان ، ابن سيد الناس و ابن فرحون را فرو ماليد امير ابو زكريا خود زمام كارهاى خود به دست گرفت . سلطان نيز ادارهء امور بجايه را به دست او سپرد و ظافر السنان غلام پدرش امير ابو زكرياى اوسط را به فرماندهى لشكر او انتخاب كرد و همچنين كاتب ابو اسحاق بن علان را به عنوان متصرف در امر حجابت او معين نمود و او چندگاهى بر درگاه او ببود . آنگاه سلطان هر دو را به حضرت فراخواند و ابو العباس احمد بن ابى زكريا الرندى را به نزد پسر فرستاد . پدر اين ابو العباس يعنى ابو زكريا الرندى از اهل علم بود و در زمرهء صوفيهء غالى . كتابهاى عبد الحق بن سبعين را مطالعه مىكرد . احمد در بجايه پرورش يافت و به خدمت سلطان پيوست و يك يك مراتب را طى كرد تا ابو زكريا - چنان كه آورديم - او را امارت داد . چون او نيز بمرد سلطان ابو بكر از فرستادن اين گونه مردم عادى به حجابت فرزندش ملول شد . و از حضرت خويش بزرگ موحدين در آن روزگار صاحب السفاره ابو محمد بن تافراكين را در سالهاى 740 گسيل فرمود .\r\nبا آمدن ابو محمد بن تافراكين اوضاع بجايه به رونق آمد و دستگاه او شكوه و ابهت ديگر يافت . ابو محمد بن تافراكين او را براى نگريستن در امور قلمروش در بلاد به گردش درآورد و تا مسيله و مقره پيش راند . هنوز سال به پايان نيامده بود كه مشايخ اهل بجايه از اين همه ابهت دستگاه و حجاب سلطان به جان آمدند و دربار سلطان را بر ضد ايشان برانگيختند . عامل اصلى اين اقدام قاضى ابن ابى يوسف بود كه از اين واقعه سخت ملول شده بود . ابو محمد بن تافراكين چون چنان ديد استعفا خواست . استعفايش را پذيرفتند و او به حضرت به مقام خود باز گرديد . سپس امير ابو زكريا حاجب نخستين خود در عهد ابن سيد الناس را بخواند . او ابو عبد اللّه محمد بن فرحون بود . سلطان او را به عنوان رسالت نزد پادشاه مغرب فرستاده بود همراه با ناوگانى كه به يارى مسلمانان رفته بود به هنگامى كه سلطان ابو الحسن لشكر به طريف برده بود . برادر ابو عبد اللّه محمد يعنى زيد بن فرحون سردار اين ناوگان بود ، زيرا زيد سردار ناوگان بجايه بود . چون ابو عبد اللّه محمد بن فرحون از اين سفارت خود باز گرديد ، او را اجازت داد كه در نزد امير ابو زكريا بماند . و او مقام حجابت امير ابو زكريا را به عهده داشت تا مرگش فرا رسيد . آنگاه ابن القشاش اين منصب يافت كه از پروردگان دولتش بود و سپس عزلش كرد و ابو القاسم بن علناس بدين مقام رسيد كه از طبقهء كتاب بود . ابو القاسم در سراى اين امير پرورش يافت و در امور ديوان او ترقى كرد تا به مقام حاجبى رسيد . آنگاه او را عزل نمود على بن محمد بن المنت الحضرمى به جاى او آمد . پدر و عم او با مهاجرين اندلس آمده بودند و هر دو علم قراآت مىدانستند و مردم بجايه از عمش ابو الحسن على قرائتهاى مختلف قرآن را مىآموختند . على بن محمد بن المنت در آرزوى رياست بود و براى دست يافتن به آرزوى خويش با يكى از زنان سوگلى ابو زكريا آشنايى يافت . نام اين رن ام الحكيم بود . على بن\r\n\r\n","description":"","footnote":"","page_name":" 412 ","page_number":432},
  {"content":"\r\n\r\nمحمد بن المنت توانست به يارى اين زن بدان مقام كه آرزوى آن را داشت دست يابد . على بن المنت مورد حمايت سلطان نيز قرار گرفت و از مئونات او برخوردار گرديد و در سفرها همراه او بود . حتى براى او سپاهى ترتيب دادند و او در نواحى اعمال به گردش و تفحص پرداخت .\r\nامير ابو زكريا در روزگارانى كه على بن محمد بن المنت حاجب او بود در يكى از سفرهايش در تا كرارت از اعمال بجايه درگذشت . سبب مرگ او مرضى بود كه از مدتها به آن مبتلا شده بود . وفات او در ماه ربيع الاول سال 747 اتفاق افتاد .\r\nپسر امير ابو زكريا به نام امير ابو عبد اللّه در حجر تربيت غلامش فارح بود . اين فارح از عجمان دستگاه ابن سيد الناس بود . او را تربيت كردند تا به جايى كه قابليت مربى شدن يافت . فارح با فرزند سرور خود منتظر امر خليفه ماند . چون امير ابو زكريا بمرد ، حاجب پيشين او ابو القاسم بن علناس به حضرت رفت و خبر مرگ فرزند به خليفه داد . خليفه پسر ديگر خود امير ابو حفص را كه از فرزندان خردسال او بود و در حضرت مىزيست به بجايه فرستاد . چند تن از رجال و اولياء دربار خود را نيز با او همراه كرد . . با ابو القاسم بن علناس بيرون آمد و چون به بجايه رسيد بى خبر به شهر در آمد . جمعى از همراهان امير جديد مىخواستند اظهار قدرت و سطوت كنند . مردم بيمناك شدند . تا در يكى از روزها شورشى برپا شد . و همگان بر ضد امير نو رسيده ، قيام كردند و سلاح به دست گرداگرد قصبه را گرفتند و به امارت فرزند امير متوفاى خود يعنى ابو عبد اللّه بانگ بر آوردند . سپس بر ديوارها فرا رفتند و قصبه را تصرف كردند و هر كه بود براندند و هر چه بود ببردند . آنگاه همگان به سوى سراى امير ابو عبد اللّه محمد پسر امير و سرور خود روى نهادند . آن امير جديد نيز اجازه داد تا در سرايش با او بيعت كنند . اين بيعت در شهر انجام گرفت و روز بعد او را به قصرش درون قصبه بردند و زمام كار خويش به او سپردند .\r\nغلام او فارح كه ديگر مقام حجابت يافته بود به بست و گشاد كارها مشغول شد . امير ابو حفص در آخر ماه جمادى الاول همان سال پس از يك ماه از روز ولايتش به حضرت رسيد .\r\nو ما بعدا خواهيم گفت پس از مرگ مولاى ما سلطان ابو بكر براى او چه حوادثى رخ نمود .\r\nسلطان ابو بكر به امور بجايه توجه نمود و يكى از صلحاى بزرگ و از مشايخ موحدين را به بجايه فرستاد تا مردم را آرامش بخشد و با آنان مهربانى كند . همچنين منشور امارت آن سامان را به نوادهء خود امير ابو عبد اللّه محمد بن امير ابو زكريا صادر فرمود . اين امر سبب خشنودى مردم بجايه و آرامش خاطر آنان گرديد و به امارت يافتن فرزند مولاى خود شادمان شدند و امور همچنان در مجراى خويش جريان يافت .\r\n\r\nخبر از هلاكت مولاى ما سلطان ابو بكر و حكومت پسرش امير ابو حفص\r\nدر آن هنگام كه مردم غافل از حوادث روزگار در سايهء عيش و امن در سرادق عزت و در پناه\r\n\r\n","description":"","footnote":"","page_name":" 413 ","page_number":433},
  {"content":"\r\n\r\nعدل آسوده غنوده بودند ناگهان عيش همگان منغص شد و سايهء عزت و امن از سرشان برفت و در دل شب نداى مرگ سلطان ابو بكر در تونس پيچيد . اين شب ، شب چهار شنبهء دوم رجب سال 747 بود . مردم از بسترهاى راحت بيرون جستند . و چون سيل به سوى قصر روان شدند . چون مستان هر چند مستان نبودند گرداگرد قصر مىگرديدند و به فرياد و فغان كه از درون قصر به آسمان مىرفت گوش مىدادند . امير ابو حفص عمر فرزند سلطان از سراى خود به قصر شتافت و آن را در تصرف گرفت و درها را قفل كرد . آنگاه حاجب ابو محمد تافراكين را از سرايش بخواند و مشايخ موحدين و موالى و طبقات سپاه را گرد آورد و حاجب از آنها براى امير ابو حفص بيعت گرفت . سپس به بامدادينه نشستند در مجلسى با شكوه آن سان كه رسم اين دولت بود . آن را حاجب ابو محمد بن تافراكين كه راه و رسم اين كارها مىدانست ترتيب داد و او اين راه و رسم را از مشايخ خود دولتمردان موحدين آموخته بود . مردم از هر طبقه مىآمدند و بيعت مىكردند . مجلس تمام شد در حالى كه امير ابو حفص جاى پدرش به خلافت رسيده بود .\r\nامير خالد فرزند ديگر مولاى ما سلطان ابو بكر در حضرت بود چند ماه بود كه براى ديدار آمده بود و درنگ كرده بود تا بتواند با همهء آشنايان ديدار كند . چون خبر مرگ پدر شنيد در همان شب بگريخت . فرزندان منديل از كعوب او را گرفتند و به حضرت باز گردانيدند و در آنجا به بندش كشيدند .\r\nابو محمد بن تافراكين مقام حجابت يافت و امور ديگرى نيز به او مفوض گرديد ولى خواص سلطان همچنان بر ضد او سعايت مىكردند تا سينهء سلطان را از كينهء او پر سازند و فرا مىنمودند كه در ايام پدرش ميان آن دو چه رقابتها و مناقشات بوده است . و اين سعايت بر دوام بود زيرا بر مقام او رشك مىبردند . حاجب به هوش بود كه از آنان شرى نزايد و حيله‌اى به كار برد تا از آنان خلاصى جست و ما بدان اشارت خواهيم كرد .\r\n\r\nخبر از حركت امير ابو العباس وليعهد سلطان از مقر امارتش در جريد و آمدنش به حضرت و كشته شدن او و دو برادرش امير ابو فارس عزوز و ابو البقاء خالد\r\nسلطان ابو بكر پسر خود امير ابو العباس صاحب اعمال جريد را - چنان كه گفتيم - در سال 743 به ولايت‌عهدى برگزيده بود . چون از مرگ پدر و بيعت با برادرش خبر يافت مردم پايتخت را به عهد شكنى متهم ساخت و عربها را به يارى خويش خواند . آنان نيز اطاعت كردند و از فرمان برادرش بيرون آمدند و به فرمان او در آمدند . امير ابو العباس با سپاهى اينچنين به سوى پايتخت در حركت آمد . برادرش امير ابو فارس فرمانرواى سوسه در قيروان با او ديدار كرد . و در زمرهء\r\n\r\n","description":"","footnote":"","page_name":" 414 ","page_number":434},
  {"content":"\r\n\r\nياران او در آمد . سلطان ابو حفص عمر نيز سپاهيان خود گرد آورد و نقايص بر طرف كرد و آنان را اسب و سلاح داد و در اول ماه شعبان از تونس بيرون راند . حاجب او ابو محمد بن تافراكين پى برده بود كه قصد كشتن او دارد و براى نجات خويش راه چاره مىجست . چون دو لشكر رويا روى آمدند حاجب براى انجام برخى كارها به شهر باز گرديد و شب هنگام بر نشست و به مغرب گريخت و جان خويش برهانيد . چون خبر فرار او به سلطان رسيد به هم بر آمد و صفوف مختل شد . بناچار به باجه رفت . لشكرگاهش از او بازماند لشكرش به ابو العباس پيوست .\r\nابو العباس در هشتم ماه رمضان به تونس داخل شد و در باغهاى رأس الطابيه فرود آمد .\r\nو برادر خود ابو البقاء را از زندان آزاد كرد .\r\nشب هفتم فرمانرواييش به قصر داخل شد و شب هشتم سلطان ابو حفص بر سر او تاخت و شهر به تصرف در آمد . مردم شهر بدان سبب كه امير ابو العباس در آغاز جوانيش از سر جهل و جنون به منازلشان داخل مىشد و زنانشان را مورد تجاوز قرار مىداد از او كينه به دل داشتند . از اين رو ابو حفص را يارى دادند و ديرى نكشيد كه ابو العباس كشته شد و سرش بر نيزه رفت و پيكرش زير پاى سپاهيان خرد گرديد و براى پند گيرندگان عبرتى شد .\r\nمردم بر سران و وجوه اعرابى كه با او به شهر در آمده بودند بشوريدند و همهء آنهايى را كه مستحق مرگ بودند كشتند . بسيارى نيز به سلطان استغاثه كردند كه آنان را در بند كشيدند .\r\nدر اين ميان ابو الهول بن حمزة بن عمر كشته شد .\r\nسلطان ابو حفص برادران ديگر خود خالد و عزوز را بگرفت و گفت دست و پاى آن دو را به خلاف يك ديگر ببرند و همين سبب مرگشان شد .\r\nچون پايه‌هاى دولتش استوارى گرفت ، ابو العباس احمد بن على بن رزين از طبقهء كتاب را به حجابت خويش برگزيد . اين ابو العباس احمد كاتب شخشى حاجب بود و سپس كتابت سردار سپاه ظافر الكبير را بر عهده گرفت و در آغاز خلافت سلطان ابو بكر به او پيوست و در واقعهء على بن عمر و حكومت ابن قالون مغضوب سلطان واقع گرديد و به زندان افتاد . چون از زندان آزاد شد به مغرب رفت و بر سلطان ابو سعيد فرود آمد . ابو سعيد او را گرامى داشت . آنگاه به حضرت باز گرديد ولى در ايام سلطان همچنان مطرود بود . امير ابو حفص فرزند او محمد را به دبيرى خويش برگزيد . چون ابو محمد بن تافراكين بگريخت و بار ديگر اركان دولتش استوارى گرفت ، اين ابو العباس را حاجبى خويش داد . و ظافر معروف به السنان را كه از موالى پدر و جدش بود سپهسالارى لشكر داد . و براى مشاورت و سگالش و نوشتن نامه‌هاى سرى ابو عبد اللّه محمد بن الفضل بن نزار از طبقهء فقها و از خاندانهاى مشهور تونس را به كار گرفت . از زمان پدر با اين مرد رابطه داشت . چون ابو عبد اللّه محمد به سراى سلطان ابو بكر آمد تعليم فرزندان را به عهدهء او نهاد . امير ابو حفص نيز با ديگران نزد او درس خوانده بود . از اين رو نسبت به او\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nعنايت و توجه بيشتر داشت . چون سلطان ابو حفص به حكومت رسيد اين فقيه را براى مشورت انتخاب كرد و حال بر اين منوال بود تا به ذكر حوادث ديگر از حكومت او بپردازيم .\r\n\r\nخبر از استيلاى سلطان ابو الحسن بر افريقيه و هلاكت امير ابو حفص و انتقال فرزندان از بجايه و قسنطينه به مغرب و حوادث ديگرى كه در اين ميان پديد آمد\r\nسلطان ابو الحسن از آن هنگام كه تلمسان را تصرف كرد و پيش از آن همواره در دل هواى تصرف افريقيه مىداشت و همواره در كمين بود كه تا سلطان ابو بكر از ميان برخاست منظور خويش را جامهء عمل پوشيد . چون پس از مرگ سلطان ابو بكر حاجب او ابو محمد بن تافراكين به دو پيوست او را به تصرف افريقيه تحريض نمود و بر انگيختش كه لشكر به آنجا برد . در اين احوال خبر رسيد كه وليعهد و برادرانش در واقعه جان باخته‌اند . سلطان ابو الحسن بدان سبب كه به انتساب ابو العباس به ولايت‌عهدى رضا داده بود و به خط خود موافقت خود را در ذيل آن سجل اعلام داشته بود ، از اين خبر به هم بر آمد . قضيه از اين قرار است كه ابو القاسم بن عتو از مشايخ موحدين و حاجب ، امير ابو العباس در روزهاى آخر عمر سلطان ابو بكر از سوى او به نزد سلطان ابو الحسن رفت هديه‌اى تقديم داشت و سجل ولايت‌عهدى ابو العباس را نيز به نزد او فرستاد . سلطان ابو الحسن از ماجرا آگاه شد و حاجب گفت كه مولاى او سلطان ابو بكر خواسته است كه آن را تأكيد كند و به خط خود در ذيل آن گواهى دهد . او نيز به خط خود بنوشت و آن انتساب را تأييد كرد . از اين رو چون خبر كشته شدن وليعهد و دو برادرش را شنيد بدان سبب كه سجلى را كه تأييد كرده بود ، نقض كرده‌اند ، تصميم به غزو افريقيه گرفت . پس لشكر به خارج تلمسان برد و در آنجا لشكرگاه زد و باب عطا بگشود و نقايص بر طرف ساخت و در ماه صفر سال 748 به حركت در آمد . در اين احوال فرزندان حمزة بن عمر با امراى به دو در افريقيه و رجال كعوب برادران ايشان به دادخواهى بيامدند و خواستار انتقام خون برادرشان ابو الهول گرديدند كه در آن حادثه به قتل رسيده بود . سلطان اجابت كرد .\r\nهمچنين جماعاتى از نقاط دور دست افريقيه با سلطان ابو الحسن ديدار كردند ، چون :\r\nابن مكى صاحب قابس و ابن يملول صاحب توزر و ابن العابد صاحب افريقيه و مولاهم بن ابى عنان صاحب حامه و ابن الخلف صاحب نفطه . اينان در وهران با او ديدار كردند و برخى به رضا و برخى از بيم با او بيعت كردند . همچنين بيعت ابن ثابت صاحب طرابلس را نيز اعلام داشتند و گفتند نيامدن او به سبب دورى راهش بوده است . آنگاه بعد از ايشان و در پى ايشان صاحب زاب ، يوسف بن منصور بن مزنى رسيد و مشايخ موحدين و دواوده و بزرگ ايشان يعقوب بن على نيز با او بود در موطن بنى حسن از اعمال بجايه با او ديدار كردند و سلطان\r\n\r\n","description":"","footnote":"","page_name":" 416 ","page_number":436},
  {"content":"\r\n\r\nهمگان را بگرمى بپذيرفت و نيك خوشامد گفت و صلات و جوايز كرامند داد و هر يك را به شهر يا قلمروش منشور امارت داد .\r\nسلطان ابو الحسن آنگاه با مردم الجزاير و اليانى را زير نظر مسعود بن ابراهيم يرنيانى كه از طبقهء وزراى او بود براى جمع آورى باج و خراج فرستاد و خود به سوى بجايه عنان گشود . چون لشكر او بر شهر مشرف شد مردم شهر چنان نهادند كه در برابر آن مقاومت ورزند سپس از اين كار پشيمان شدند و امير شهر ابو عبد اللّه محمد بن امير ابو زكريا از شهر بيرون آمد و اظهار اطاعت نمود . سلطان او را با برادرانش به مغرب فرستاد و در شهر ندرومه فرود آورد و براى او كفافى از خراج آن شهر معين كرد . آنگاه عمال خود را به بجايه فرستاد و از جانب خود كسانى را در آنجا بر گماشت . و از آنجا به قسنطينه رفت . فرزندان امير ابو عبد اللّه به نزد او آمدند . بزرگتر ايشان امير ابو زيد پيش آمد و اظهار اطاعت نمود . سلطان آنان را بگرمى بپذيرفت و به مغرب فرستاد و در وجده مكان داد و در آمد آن ديار به آنان اقطاع داد . خلفا و عمالش در قسنطينه فرود آمدند . آنگاه خويشاوندان سلطان ابو بكر را از زندانهايشان آزاد كرد . در آن ميان بودند : ابو عبد اللّه محمد ، برادر سلطان ابو بكر و فرزندان او و محمد پسر امير خالد و برادران و فرزندانش ، آنان را در زمرهء ياران خود شمرد و چندى بعد از پايتخت به مغرب روانه داشت .\r\nدر آنجا كه بود فرزندان حمزة بن عمر و مشايخ قومشان كعوب نزد او آمدند ، و خبر دادند كه ابو حفص با قوافل اولاد مهلهل از تونس بيرون آمده است . پس سلطان را تحريض كردند كه پيش از رسيدنشان به باديه راه بر آنان بگيرد . سلطان سپاهى به فرماندهى حمو العشرى از موالى خود ، بفرستاد و سپاه ديگرى زير نظر يحيى بن سليمان از بنى العسكر ، همراه با ابو العباس بن مكى روانهء تونس نمود . سپاهيان به طلب امير ابو حفص برفتند و او را در سرزمين حامه از حوالى قابس يافتند و بر سرشان تاختند . آنان قدرى از خود دفاع كردند و سپس پراكنده شدند . در اين هنگام اسب امير ابو حفص را پاى به سوراخ موشى رفت و به سر در آمد . چون گرد فرو نشست او و غلامش ظافر السنان را پياده يافتند هر دو را گرفتند سردار آن گروه او را در بند خود بداشت تا شب در رسيد . در آن هنگام ترسيد كه مبادا پيش از آنكه آن دو را به سلطان ابو الحسن تحويل دهد عربها از اسارتشان برهانند . از اين رو سرشان ببريد و نزد سلطان فرستاد . سرها را در باجه به نزد او بردند .\r\nباقيماندهء لشكرش كه از واقعه خلاصى يافته بود به قابس رسيد . عبد الملك بن مكى رجالى را كه اهل دولت بودند دستگير كرد . ابو القاسم بن عتو از مشايخ موحدين و صخر بن موسى از رجال سدويكش و غير ايشان از اعيان دولت در آن زمره بودند . ابن مكى همه را نزد سلطان فرستاد . ابو القاسم بن عتو و صخر بن موسى و على بن منصور را دست و پاى بر خلاف\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nيك ديگر ببريد و باقى را به زندان كرد و سپاه به سوى تونس روان شد . سلطان ابو الحسن نيز از پى لشكر بيامد و با شكوه و جلال تمام در ماه جمادى الاخر همان سال به حضرت در آمد .\r\nبا آمدن او صداها خاموش شد و آشوبها فرو خوابيد و دست اهل فساد از كار بماند و دولت موحدين منقرض شد . مگر شعبهء كوچكى كه در بونه بود كه سلطان فرمانروايى آن را به فضل فرزند مولاى ما امير ابو بكر داد ، زيرا سلطان سمت دامادى او را داشت و به هنگام مرگ پدر به نزد او رفته بود . سلطان ابو الحسن ، سپس به قيروان رفت و از آنجا به سوسه و مهديه شد و در همهء سرزمينهايى كه در تصرفش بود بگرديد و از آثار ملوك شيعه و صنهاجه و قصور و بناهاى آنان ديدار كرد و به زيارت برخى قبور كه مىگفتند از آن صحابه و تابعين و اوليا است ، تبرك جست . آنگاه رهسپار تونس شد و در آخر ماه شعبان همان سال به شهر در آمد .\r\n\r\nخبر از ولايت امير ابو العباس فضل در بونه و سرآغاز و سرانجام آن\r\nسلطان ابو الحسن يكى از دختران سلطان ابو بكر را كمى بيش از مرگ او خواستگارى كرده بود و براى انجام مراسم ، عريف بن يحيى سرور نبى سويد - از زغبه - را كه طرف مشورت و محرم اسرار او بود با جمعى از رجال دولت از طبقات فقها و كتاب و موالى به تونس روانه نمود .\r\nاز آن جمله بودند : صاحب فتوا در مجلس او ، ابو عبد اللّه السطى و كاتب دولت او ابو الفضل بن عبد اللّه بن ابى مدين و امير حرم عنبر الخصى . سلطان بپذيرفت و دختر محبوب خود عزونه را كه خواهر فضل بود به عقد او در آورد ، و كمى پيش از مرگ او را با برادرش فضل به نزد سلطان ابو الحسن فرستاد . ابو محمد عبد الواحد بن اكماز [ 1 
  ] از مشايخ موحدين نيز همراه او بود .\r\nدر راه از مرگ سلطان ابو بكر آگاه شدند . چون نزد سلطان رسيدند آنان را به اكرام بپذيرفت و فضل را مكانى ارجمند داد . چون آن حوادث رخ داد و دولت موحدين را بر انداخت فضل را هيچ نگفت و حق او را كه برادرزاده‌اش بود رعايت كرد و منشور امارت بونه به او داد ، زيرا فضل در زمان پدر نيز در همان شهر فرمان مىراند و چون از تونس بيرون آمد ، فضل به بونه رفت ولى همواره كينهء سلطان ابو الحسن به دل داشت و آرزوى راندن او را از ملك پدران خويش در دل مىپرورانيد . تا فرصتى به دست آيد و حمله‌اى آغازد و ما به حوادث آن اشارت خواهيم كرد و اللّه اعلم .\r\n\r\nخبر از بيعت عربها با ابن ابى دبوس و واقعهء ايشان با سلطان ابو الحسن در قيروان و حوادث مقارن آن\r\nچون سلطان ابو الحسن را ملك افريقيه مسلم شد ، عربها را از تصرف در بلادى كه به اقطاع مالك شده بودند منع كرد و دست آنان را از گرفتن باج و خراج كوتاه نمود . عربها از اين\r\n\r\n\r\n","description":"","footnote":"\r\n[ ( 1 ) 
  ] بايد اكمازير باشد .\r\n","page_name":" 418 ","page_number":438},
  {"content":"\r\n\r\nاقدام به هم بر آمدند و منتظر گشت حوادث شدند . چه بسا بعضى از باديه‌نشينان نشان به اطراف دست به غارت مىزدند و سلطان اين اعمال را از چشم بزرگانشان مىديد . در يكى از روزها به ضواحى تونس حمله كردند و چارپايان سلطان را از چراگاه پيش كرده با خود بردند .\r\nاين اعمال سبب شد كه فضاى ميان دو طرف تاريك گردد . عربها از انتقام سلطان بترسيدند و منتظر ضربه‌هاى او شدند . در ايام فطر چند تن از رجال ايشان چون : خالد بن حمزه و برادرش احمد بن حمزه - از بنى كعب و خليفة بن عبد اللّه بن مسكين و خليفة بن بوزيد از رجال بنى حكيم به ديدار سلطان آمدند ولى به سبب اعمالشان از او بيمناك بودند . پس با عبد الواحد بن اللحيانى در باب خروج بر ضد سلطان در نهان به گفتگو نشستند .\r\nسرگذشت عبد الواحد از اين قرار است كه پس از بيرون آمدنش از تونس در سال 732 - چنان كه گفتيم - به ابو تاشفين پيوست . و از او نيكيها و اكرامها ديد . چون سلطان ابو الحسن بر تلمسان تنگ گرفت و محاصرهء آن را سخت كرد ، عبد الواحد از ابو تاشفين خواست كه او را اجازت دهد كه از شهر خارج شود پس با او وداع كرد و نزد سلطان رفت و بر او فرود آمد .\r\nعبد الواحد همواره در خدمت او بود تا آنگاه كه سلطان ابو الحسن به افريقيه در آمد . چون رابطه ميان سلطان ابو الحسن با عربهاى كعوب تيره شد عربها از فرزندان ابو حفض خواستند كه براى گرفتن حق خود قيام كنند و اميد داشتند كه اگر عبد الواحد با آنان همدست شود به هدف خويش خواهند رسيد . پس راز خويش با او در ميان نهادند . عبد الواحد به شك افتاد و از خشم سلطان بترسيد و خبر به او باز داد . سلطان آن چهار تن را پس از آنكه با عبد الواحد به حضورش آمدند بگرفت ، آنان بهت زده هر چه بود انكار كردند .\r\nسلطان ايشان را سرزنش كرد و در بند كشيد . آنگاه بيرون پايتخت لشكرگاه بر پا كرد و به بازجست و رفع نقايص سپاهيان پرداخت . اين خبر به احياء ايشان رسيد . نوميد شدند و به جمع آورى گروههاى خود پرداختند تا مگر يكى را به فرمانروايى برگزينند . عاقبت به جستجوى يكى از بقاياى موحدين به هر سو سر كشيدند . تا در توزر احمد بن عثمان بن ابى دبوس آخرين خلفاى بنى عبد المؤمن در مراكش را يافتند . ما از اخبار عثمان و خروج او در اطراف طرابلس سخن گفتيم - هم او بود كه در ايام سلطان ابو عصيده عربها را به تونس كشانيده بود . ولى اعراب از گردش پراكنده شدند و عثمان در اطراف قابس و طرابلس بماند تا در جزيره جر به هلاك شد . فرزندان پسرش عبد السلام چندى در پايتخت ماندند و در ايام سلطان ابو بكر در آنجا در بند بودند سپس با فرزندان ابن الحكيم ، به هنگام كشته شدن او به اسكندريه تبعيد شدند - و ما از آن سخن گفتيم - اينان در اسكندريه فرود آمدند و براى گذران معاش خود حرفه‌هايى برگزيدند . احمد بن عثمان به مغرب رفت و در توزر قرار گرفت و پيشهء خياطى داشت .\r\nچون عربها در پى مردى از آن خاندان بودند ايشان را به او راه نمودند . البته برخى كسان كه او را مىشناختند ، انكار مىكردند . سران عرب نزد او رفتند و برايش ساز و برگ نبرد گرد\r\n\r\n","description":"","footnote":"","page_name":" 419 ","page_number":439},
  {"content":"\r\n\r\nآوردند و او را به فرماندهى برگزيدند و بيعت كردند كه تا سر حد مرگ به او وفادار باشند .\r\nسلطان ابو الحسن با لشكر خود به هنگام حج در سال 748 بر سر ايشان لشكر برد و در ثنيه نزديك قيروان با ايشان روبرو شد و مغلوبشان ساخت و پيشاپيش خود به قيروانشان فرستاد .\r\nسپس در دوم محرم سال 749 در حالى كه دل بر مرگ نهاده بودند بازگشتند و صفوف لشكر او را بر هم زدند و به قيروان در آمدند و لشكرگاه او را و هر چه در آن بود تاراج كردند و او را به محاصره افكندند ولى ميانشان اختلاف افتاد و بازگشتند و تونس نجات يافت . و اللّه تعالى اعلم .\r\n\r\nخبر از محاصرهء قلعهء تونس و برداشته شدن محاصره از قيروان\r\nشيخ ابو محمد بن تافراكين در ايامى كه حجابت سلطان ابو بكر را بر عهده داشت خود در كار خود اختيار تمام داشت و همهء كارهاى سلطان به او واگذار شده بود . چون سلطان ابو الحسن او را به وزارت برگزيد چنان كه او مىخواست زمام همهء كارها به دستش نداد ، زيرا از آنان نبود كه همهء امور به دست وزيران دهد . ابو محمد بن تافراكين مىپنداشت . كه سلطان ابو الحسن امور افريقيه را به او واگذار خواهد كرد . و امير ابو العباس فضل را همراه او به فرمانروايى آن ناحيه بر خواهد گزيد . برخى مىگويند كه او با فضل چنين معاهده‌اى بسته بود . پس همواره در دل بدخواه دولت بود . عربها نيز با او در باب خصومتى كه با دولت داشتند گفتگو مىكردند و او را به خلاف و خروج وا مىداشتند . چون ساز و برگ خروج بر ضد سلطان ابو الحسن فراهم آوردند بيامدند و او را در قيروان محاصره كردند . ابو محمد بن تافراكين حيله‌اى انديشيد تا از نزد سلطان ابو الحسن بيرون رود زيرا دريافته بود كه با او و قومش دل بد كرده است . عربها كس فرستادند تا با او ديدار كنند و شرايط خود را براى بيعت با سلطان ابو الحسن و اطاعت از او به او باز گويند . سلطان اجازت فرمود و او بيرون رفت و به نزد ايشان شد . آنان حجابت سلطان خود به او تفويض كردند سپس به محاصرهء قصبه‌اش روانه ساختند . زيرا سلطان ابو الحسن به هنگام بيرون آمدنش از تونس بسيارى از اهل حرم و فرزندان و وجوه قومش را در آنجا نهاده بود و يحيى بن سليمان العسكرى ، از بزرگان خواص خويش و اهل مجلس و وجوه قوم خود را به جاى خود در آنجا نهاده بود . چون واقعهء قيروان پيش آمد و خبر به تونس رسيد و لوله در شهر افتاد و از سپاهيان هر كه در شهر بود نزد زن و فرزند سلطان به قصبه پناه برد .\r\nغوغا و اوباش شهر قصبه را محاصره كردند و آنان كه در محاصره بودند نيك پايدارى نمودند و اموالى ميان مردان پخش كردند ، از جمله در آن ايام بشير از موالى عجمى سلطان هنرنماييها نمود چنان كه آوازه‌اش به همه جا رسيد . امير ابو سالم فرزند سلطان ابو الحسن هم از مغرب آمده بود در راه خبر قيروان را شنيد . لشكرگاهش در هم ريخت و او خود به تونس بازگشت و اكنون در شمار محاصره‌شدگان در قصبه بود .\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nچون ابو محمد تافراكين خود را از محاصره قيروان برهانيد و نزد ايشان آمد طمع در تصرف قصبه تونس و برگرفتن اموال و ذخاير آن بست و او بدين كار كشيده شد . در اين هنگام سلطانشان ابن ابى دبوس نيز برسيد . ابن تافراكين براى تصرف قصبه رنج بسيار كشيد و راه به جايى نبرد ، زيرا مردان بسيارى از آن نيكو دفاع مىكردند . حتى منجنيقها نصب كردند و سودى حاصل نشد . ابن تافراكين در اين هنگام كوشيد كه جان خويش برهاند ، چه اوضاع پريشان شده بود و رسوم مختل و نيز خبر يافت كه سلطان محاصرهء قيروان را در هم شكسته است و از آنجا به سوسه رفته است . قضيه از اين قرار بود كه عربها پس از آنكه سپاهيانش را در قيروان در هم شكستند و شهر را محاصره كردند و بر شدت محاصره خود افزودند ، سلطان با فرزندان مهلهل از كعوب و حكيم كه از بنى سليم بودند در نهان به گفتگو پرداخت تا از محاصرهء او دست بردارند و بر عهده گرفت كه اگر چنان كنند اموالى گزاف خواهد داد . در اين باب ميان اعراب اختلاف افتاد . در اين احوال فتيتة بن حمزه در قيروان بر او داخل شد و دعوى كرد كه فرمانبردار اوست . سلطان بپذيرفت و برادرانش خالد و احمد را آزاد ساخت ولى به قول آنان اعتماد نداشت . آنگاه محمد بن طالب از فرزندان مهلهل و خليفة بن بوزيد و ابو الهول بن يعقوب از فرزندان قوس نزد او آمدند و سلطان با سپاهش همراه آنان به سوسه رفت و به شهر در آمد و از آنجا با چند كشتى به تونس رفت . در تونس خبر آمدن سلطان به ابن تافراكين رسيد . بى خبر از ميان ياران خود ، خويشتن بيرون كشيد و به كشتى نشست و به اسكندريه رفت اين واقعه در ماه ربيع الاول سال 749 اتفاق افتاد .\r\nبامداد يارانش به جستجويش پرداختند و نيافتندش . پريشانحال شدند و از تونس كوچ كردند . كسانى از ياران و متعلقان سلطان كه در قصبه بودند بيرون آمدند و شهر را در تصرف آوردند و منازل برخى بزرگان و خواص را ويران كردند . سلطان در ماه ربيع الاخر با كشتى به ساحل تونس آمد . و شهر از تزلزل برهيد . اگر از سوى فرزندانش كه در تونس بودند رشتهء امداد قطع نمىشد مىتوانست به حملات خود ادامه دهد و ما در اين باب سخن خواهيم گفت .\r\nعربها و ابن ابى دبوس به حضرت لشكر آوردند و با سلطان ابو الحسن نبرد آغاز كردند شهر نيك پايدارى كرد و آنان پيشنهاد صلح دادند . سلطان با آنان پيمان صلح بست . حمزة بن عمر به نزد سلطان آمد سلطان او را به زندان كرد و گفت تا ابن ابى دبوس را به چنگ نياورد از زندان آزادش نخواهد ساخت . حمزة بن عمر همچنان در زندان بماند تا سلطان به مغرب بازگشت و چنان كه خواهيم گفت ابن ابى دبوس به اندلس رفت .\r\nسلطان كه در تونس بود احمد بن مكى به نزد او آمد . سلطان منشور امارت ثغور شرقى يعنى طرابلس و قابس و صفاقس و جربه را به عبد الواحد بن اللحيانى داد و او را با ابن مكى بدان صوب روانه ساخت . چون عبد الواحد به طرابلس رسيد در اثر طاعون بمرد . همچنين سلطان\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nابو الحسن منشور امارت آن بلاد را به نام ابو القاسم بن عتو از مشايخ موحدين نوشت . اين ابو القاسم همان كسى است كه سلطان به اغراء ابن تافراكين او را از مقام خود عزل كرد و اكنون كه مخالفت اين تافراكين آشكار شده بود بار ديگر او را به مقام خويش باز مىگردانيد .\r\nسلطان امارت قسطيليه را به او داد و بدانجا روانه‌اش ساخت و خود در تونس درنگ كرد تا باقى ماجرا بيايد .\r\n\r\nخبر از استيلاى امير فضل بر قسنطينه و بجايه سپس غلبهء امرايش بر آن دو شهر\r\nرسم سلطان ابو الحسن در ايام زمامداريش در مغرب چنان بود كه پايان هر سال رسولان از سوى عمال او در اطراف ، مىآمدند تا باج و خراجى را كه گرد آورده‌اند بپردازند و در آمد و هزينهء آنان محاسبه شود . در اين سال گروهى از اقاصى مغرب آمدند . خبر واقعهء قيروان را در قسنطينه شنيدند . ابن مزنى عامل زاب نيز با آنان بود او نيز با اموال و هدايا آمده بود . همچنين ابو عمر تاشفين فرزند سلطان ابو الحسن كه از زمان حادثه طريف همچنان در اسارت مانده بود و اكنون پس از مذاكرات و قراردادى ميان طاغيه و پدرش ، طاغيه او را آزاد كرده بود و جمعى از بزرگان و سرداران سپاه را با او نزد پدرش فرستاده بود . برادرش عبد اللّه نيز از مغرب با او همراه شده بود . افزون بر اينها رسولان مردم سياهپوست مالى نيز به عنوان سفارت آمده بودند و همهء اينان در قسنطينه گرد آمدند . چون خبر شكست لشكر سلطان به ايشان رسيد به هم بر آمدند و اوضاع پريشان شد . جمعى از عوام و اوباش هر چه به دستشان افتاد بربودند و بزرگان شهر بر جان خود بترسيدند و ابو العباس فضل را از محل حكومتش در بونه فرا خواندند . چون فضل به قسنطينه نزديك شد عامه كه در شهر بودند شورش كردند و بر رسولان و عمال زدند و هر چه با خود آورده بودند . غارت كردند و جمعى را نيز كشتند . فرزندان سلطان ابو الحسن با رسولان سياهان و جليقيان جان به در بردند و در پناه نگهبانى يعقوب بن على ، امير دواوده با ابن مزنى به بسكره رفتند . ابن مزنى آنان را اكرام تمام كرد و در نكو داشت جانب ايشان هيچ فرونگذاشت تا در ماه رجب سال 749 به سلطان ابو الحسن پيوستند .\r\nمولا ابو العباس فضل به قسنطينه در آمد و سلطنت از دست رفتهء قوم خود را بار ديگر فرا چنگ آورد . و مردم از عدل و احسان او بهره‌مند شدند و همگان را اقطاع و جوايز داد .\r\nو چون مردم آنجا دعوت حفصيه را به شادمانى پذيرفتند رهسپار بجايه شد . چون به شهر نزديك شد مردم شهر بر عمالى كه از سوى سلطان ابو الحسن بر آنان گماشته شده بود بشوريدند و آنان را سركوب كردند و با آخرين رمقى كه برايشان مانده بود خود را از نكبت آنان برهانيدند .\r\nمولا ابو العباس فضل به بجايه در آمد و بر كرسى ملك مستولى شد و آن را نيز با بونه و قسنطينه در سلك دولت خود در آورد . و القاب و نشانها و رسوم خلافت را تازه گردانيد . آنگاه\r\n\r\n","description":"","footnote":"","page_name":" 422 ","page_number":442},
  {"content":"\r\n\r\nعزم رحيل به حضرت نمود . در همان حال كه اين خيال در سر مىپخت پيك در رسيد و خبر از ورود امراى بجايه و قسنطينه از مغرب داد . ماجرا از اين قرار بود كه چون امير ابو عنان خبر واقعهء پدر شنيد و دريافت كه منصور فرزند برادرش ابو مالك در البلد الجديد آهنگ خروج دارد و احساس كرد كه پدرش از محاصرهء قيروان رهايى يافته ، بر تخت فرمانروايى چنگ افكند و به نام خود خطبه خواند . آنگاه چنان كه خواهيم گفت به سوى مغرب در حركت آمد و امير ابو عبد اللّه محمد بن امير ابو زكريا صاحب بجايه را كه از فرزندان بود به مقر فرمانروايى خويش فرستاد و او را به اموال يارى داد . و از او پيمان گرفت كه همواره در برابر پدر از او حمايت كند . ابو عبد اللّه به بجايه رفت ولى پيش از او عمش فضل به بجايه در آمده بود و بر آن استيلا يافته بود . امير ابو عبد اللّه شهر را محاصره كرد و مدت محاصره به دراز كشيد .\r\nدر همين احوال نبيل يكى از موالى عجم امير ابو عبد اللّه و سرپرست فرزندانش بعد از او به نزد او آمد . نبيل به قسنطينه رفت . عاملى از سوى فضل در آنجا بود . در حال مردم بر او بشوريدند و نبيل به شهر در آمد و آن را تصرف كرد و دعوت ابو زيد پسر امير عبد اللّه را در آنجا بر پا داشت امير ابو عنان او و برادرانش را با خود به مغرب برده بود و پس از آنكه فاس را تصرف كرد آنان را به مكان امارتشان به قسنطينه فرستاد بعد از آنكه از آنان نيز در باب پدرش پيمان مؤكد گرفت همچنانكه از عمشان پيمان گرفته بود . اينان پس از غلام خود نبيل بيامدند و به شهر داخل شدند . ابو زيد مكان امارت خود و جايگاه سرورى بر قوم خود را اشغال كرد ، آن گونه كه پيش از رفتنشان به مغرب بود .\r\nامير ابو عبد اللّه همچنان بجايه را در محاصره داشت تا در يكى از شبهاى ماه رمضان به توطئه يكى از دارو دسته‌هاى بى اصل و نسب شهر را تصرف كرد . از اين قرار كه آنان با فارح غلام و كارگزار او به گفتگو پرداختند فارح مالى پخش كرد و آنان نيز با او وعدهء شبيخون نهادند . در آن شب يكى از دروازه‌ها را به نام باب البر گشودند و لشكر امير ابو عبد اللّه به شهر در آمد و بر طبلها زدند . سلطان فضل از خواب بجست و از قصر خود بيرون دويد و بر كوهى كه مشرف به شهر بود فرا رفت و در درون دره‌ها پنهان گرديد . چون صبح روشن شد يافتندش و نزد برادرزاده‌اش بردند . بر او منت نهاد و بر جانش ببخشود ، ولى او را به كشتى نشاند و به شهر خود بونه روانه‌اش ساخت . اين واقعه در سال 749 اتفاق افتاد .\r\nآنگاه يكى از خويشاوندان را يافت كه سر به فرمان او نمىآورد . اين شورشگر محمد بن عبد الواحد از فرزندان ابو بكر بن امير ابو زكرياى بزرگ بود . او و برادرش عمر در حضرت بودند چون اين پريشانى به وجود آمد به فضل پيوستند . فضل به هنگام رفتن به بجايه آن دو را در بونه گذاشته بود . در اين هنگام آنان را هواى عصيان در سر افتاد ولى كارشان به نتيجه نرسيد . حواشى و عامه بر آنان شوريدند و در همان آغاز كار به قتل رسيدند . فضل به بونه باز گرديد . آثار آن عصيان محو شده بود . به قصر داخل شد و بياسود . امير ابو عبد اللّه بن امير\r\n\r\n","description":"","footnote":"","page_name":" 423 ","page_number":443},
  {"content":"\r\n\r\nابو زكريا در بجايه ماند كه محل امارت پدرش بود و امير ابو العباس فضل در بونه ماند كه از زمان پدر در آنجا فرمان مىراند و سلطان ابو الحسن به تونس رفت و بر اين حال ببودند تا به ذكر حوادث آينده پردازيم . ان شاء اللّه تعالى .\r\n\r\nخبر از حركت فضل به تونس بعد از رفتن سلطان ابو الحسن به مغرب\r\nگفتيم كه عربها به اطاعت سلطان ، ابن ابى دبوس در آمدند . و تسليم او شدند و از سلطان ابو الحسن رخ برتافتند و بار ديگر لشكر بر سر او راندند . عامل اصلى اين فتنه ، فتيته بن حمزه بود و چون برادرش خالد با اولاد مهلهل به نزد سلطان آمدند ، رشته كارشان از هم بگسيخت بزرگ ايشان عمر بن حمزه به حج رفت . فتيته و ياران او امير فضل را از مكان امارتش در بونه به طلب حقش فرا خواندند كه بيايد و ملك پدران را باز پس ستاند . او نيز اجابت كرد . و در اواخر سال 749 به احياء ايشان رفت اينان لشكر به تونس بردند و چون از محاصره دست برداشتند بار ديگر در آغاز سال 750 به آنجا بازگشتند و در آخر تابستان آن سال باز محاصره را رها كردند .\r\nابو القاسم بن عتو صاحب جريد از مكان عمل خود توزر نيز به فرمان فضل در آمد و همهء مردم جريد را به اطاعت از او فرا خواند . بنى مكى نيز از او پيروى كردند . افريقيه بر سلطان ابو الحسن بشوريد و او با ناوگان خود در ايام عيد فطر سال 750 به مغرب باز گرديد . مولا فضل به تونس داخل شد . ابو الفضل بن سلطان ابو الحسن در آنجا بود . پدرش امارت تونس را به هنگام رفتنش به مغرب به او داده بود تا از شورش‌هاى غوغاييان و آسيب بانگ و خروش آنان در امان ماند از ديگر سو او شوى دختر عمر بن حمزه بود . چون علمهاى فضل در ايام حج در تونس آشكار شد خون در رگ طرفداران دعوت حفصيه به جوش آمد . و غوغاييان گرداگرد قصر را گرفتند و سنگبارانش كردند . ابو الفضل نزد بنى حمزه كس فرستاد و بدين عنوان كه داماد آنهاست يارى خواست . ابو الليل بيامد و او و جمعى از قومش را كه با او بودند به حى عرب برد . و در آنجا برايش سوارانى از بنى كعب بسيج كرد . فضل به حضرت در آمد و به جاى پدرانش بر سرير خلافت مستقر گرديد و رسوم دولت را كه بنى مرين از ميان برده بودند تجديد كرد و كار او همچنان ببود تا به ذكر حوادث بعد بپردازيم . ان شاء اللّه تعالى .\r\n\r\nخبر از هلاكت ابو العباس فضل و بيعت برادرش مولا ابو اسحاق در كفالت ابو محمد بن تافراكين و تحت استيلاى او\r\nچون فضل به حضرت در آمد و زمام امور به دست گرفت حجابت خود به احمد بن عتو داد تا به نيابت از عمش ابو القاسم بن عتوكه از جريد مىرسيد كارها را بگرداند . آنگاه فرماندهى سپاه و جنگ خود را به محمد بن [ در متن سفيد 
  ] الشواش از خواص خود داد . ولى ابو الليل\r\n\r\n","description":"","footnote":"","page_name":" 424 ","page_number":444},
  {"content":"\r\n\r\nفتيتة بن حمزه همهء كارها را زير نظر خود داشت و هر چه مىخواست همان مىكرد . خواص ابو العباس فضل از اين خودكامگى ملول شدند و او را واداشتند كه با ابو الليل دل بد كند و به جاى او برادرش خالد را به كار گمارد . ابو العباس فضل ، ابن عتو را كه عهده‌دار امر حجابت كرده بود فراخواند تا كارهاى دولت خود به دست او دهد . او نيز به كشتى نشست و از سوسه بيامد . خالد بن حمزه پس از آنكه يك بار عهدى را كه با او بسته بود نقض كرده بود ، اكنون بر ضد برادر خود ابو الليل به پشتيبانى او برخاسته بود . ابو الليل بن حمزه كوشيد پيش از آنكه كارشان استوارى گيرد آنان را پراكنده سازد ، و در اين باره به سگالش نشست . عاقبت بر سلطان غلبه يافت و او را به عزل سردار سپاهش محمد بن الشواش واداشت و او را به عنوان فرماندهء لشكر بونه به آنجا فرستاد . آتش فتنه ميان دو برادر ، ابو الليل بن حمزه و خالد بن حمزه شعله كشيد و نزديك بود جمعشان پراكنده گردد . در همان حال كه بيم جنگ مىرفت و هر گروه به گردآورى يارانى سرگرم بود ، بزرگ ايشان عمر بن حمزه و ابو محمد عبد اللّه بن تافراكين از حج بازگشتند .\r\nابو محمد بن تافراكين چون به اسكندريه وارد شده بود ، سلطان ابو الحسن در باب او به بزرگان مشرق پيام فرستاده بود و نيز به پادشاهان مصر نامه نوشت . امير مستبد دولت مصر بيبغاروس او را پذيرا شد و او براى اداى فريضهء حج از مصر بيرون رفت در همين سال نيز عمر بن حمزه به حج رفته بود . آن دو در پايان سال 750 در مكه ديدار كرده بودند و هر دو با يك ديگر پيمان بسته بودند كه به افريقيه باز گردند و پشتيبان يك ديگر باشند . چون بازگشتند خالد و فتيته را در دو صف مخالف ديدند . پس به اشارت عمر گرد آمدند و با يك ديگر توافق كردند و نشان كينه از دل زدودند و قرار بر آن نهادند كه بر ضد سلطان ابو العباس فضل دست به كارى شوند . ولى سلطان ، فتيته نزد او كس فرستاد كه باز گردد . چون بيامد سلطان او را بپذيرفت و بر اين اتفاق كردند كه حجابت خود به ابو محمد بن تافراكين حاجب پدر خود دهد . و ابو القاسم بن عتو را عزل كند . ولى او از اين پيشنهاد سرباز زد .\r\nديگر روز به ميان احياء عرب در خارج شهر فرود آمد . سلطان ابو العباس فضل را واداشتند كه نزد آنان رود تا پيمان با او به اتمام رسانند . سلطان برفت و در ميدان شهر بايستاد تا همه به گرد او جمع شدند . سپس او را به بيوت خود كشيدند . و ابن تافراكين را گفتند كه به شهر داخل شود . ابن تافراكين در روز يازدهم جمادى الاولاى سال 751 به شهر در آمد و آهنگ سراى سلطان ابو اسحاق ابراهيم بن مولانا سلطان ابو بكر كرد و پس از آنكه با مادرش پيمانهاى مؤكد نهاد و او را راضى ساخت ، ابو اسحاق را بيرون آورد و به قصر برد و بر تخت خلافت نشاند . مردم از خاص و عام با او بيعت كردند ، و سلطان در آن روز تازه جوانى بود . مراسم بيعت به پايان رسيد . بنى كعب آمدند و اطاعت خود اعلام داشتند . در آن شب برادرش فضل را آوردند ، فرمان داد در بندش كنند و در همان دل شب هلاكش كردند . حاجب او ابو القاسم\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nبن عتو از آن پس متوارى شد ، يك شب او را يافتند و در بند كشيدند و شكنجه كردند .\r\nدر همان بازجست و شكنجه بمرد . عمالى كه در اطراف بودند مأمور به گرفتن بيعت شدند .\r\nهمه بيعت خود و مردم قلمروشان را اعلام داشتند . ابن يملول صاحب توزر نيز اطاعت كرد و اموال خراج و هداياى خود گسيل داشت . صاحب نفطه و صاحب قفصه نيز از او متابعت كردند . ابن مكى مخالفت كرد و رفت تا بر سر ابو محمد بن تافراكين لشكر آورد و اين بدان سبب بود كه ابو محمد بن تافراكين كفيل سلطان شده بود و او را از تصرف در امور منع كرده بود . باقى قضايا خواهد آمد . ان شاء اللّه تعالى و اللّه تعالى اعلم .\r\n\r\nخبر از حركت صاحب قسنطينه ابو زيد عبد الرحمان بن ابى بكر دوم به تونس و حجابت ابو العباس بن مكى و وقايع آن\r\nچون ابو محمد بن تافراكين بر تونس استيلا يافت و با مولا ابو اسحاق به خلافت بيعت كرد و اختيار و عنان تمام امور به دست گرفت به سبب خودكامگىاش ديگر امرا به دو كينه‌ور شدند .\r\nابن مكى به سبب رقابتى كه از قديم از ايام سلطان ابو بكر در ميان آن دو بود - به خلاف او برخاست و در اين اقدام از فرزندان مهلهل كه در رياست كعوب با فرزندان ابو الليل شركت داشتند يارى طلبيد . و چون ديد كه ابو محمد بن تافراكين با فرزندان ابو الليل همدستى دارد با او و فرزندان ابو الليل هر دو به مخاصمت برخاستند . آنگاه با بنى حكيم از قبايل علاق دست اتحاد دادند و بر ضواحى تاختن آوردند و به كشتار و تاراج پرداختند . سپس به نزد امير ابو زيد صاحب قسنطينه و اعمال آن كس فرستادند و او را به نهضت به سوى افريقيه و تصرف ملك پدران خود كه اكنون به دست استبداد ابو محمد بن تافراكين افتاده بود ، تحريض كردند .\r\nاو لشكرى به سردارى ميمون و منصور از موالى خود و موالى پدرش روانه ساخت . اين سپاه از قسنطينه در حركت آمد . يعقوب بن على بزرگ دواوده نيز با قوم خود بيامد . ابو محمد بن تافراكين با لشكرى به دفاع بيرون شد . ابو الليل بن حمزه نيز همراه او بود . اين لشكر تحت فرماندهى مقاتل از موالى سلطان بود . دو سپاه در بلاد هواره ، در سال 752 روياروى شدند و شكست در فرزندان ابو الليل افتاد . در اين روز ابو الليل فتيتة بن حمزه به دست يعقوب بن سحيم از فرزندان قوس شيوخ بنى حكيم كشته شد . بقاياى لشكر به تونس بازگرديد . دست فرزندان مهلهل و سپاهيان قسنطينه در بلاد گشاده گرديد . از مواطن هواره به جمع آورى باج و خراج پرداختند تا به ابه رسيدند . سپس به قسنطينه باز گرديدند . بر فرزندان ابو الليل به جاى فتيته برادرش خالد بن حمزه رياست يافت . ابو العباس بن مكى در اثناى اين احوال با مولا ابو زيد صاحب قسنطينه ، از مكان حكومتش در قابس نامه مىنوشت و نزد او رسول مىفرستاد و به مال و لشكر وعده مىداد نيز اعراب را از عطاياى خويش محروم نمىداشت تا آنگاه كه فصل زمستان سپرى شد . پس با فرزندان مهلهل به نزد او رفت و از او نيكى و اكرام\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nديد . ابو زيد او را حجابت خود داد و لشكر گرد آورد و پس از رفع نقايص در ماه صفر سال 574 از قسنطينه حركت كرد . ابو محمد بن تافراكين نيز براى سلطان خود ابو اسحاق هر چه نياز بود از سپاهى و آلت و عدت مهيا ساخت و ابو عبد اللّه محمد بن نزار را كه از طبقهء فقها و مشايخ كتاب بود و فرزندان سلطان را نوشتن و خواندن قرآن مىآموخت سردارى سپاه داد و با تعبيه‌اى تمام از تونس بيرون آمد . دو سپاه در مرماجنه مصاف دادند . سپاه ابو اسحاق مختل شد و جمعش پريشان گرديد و منهزم بازگشت . تا شب هنگام آن قوم به تعقيب آنان بودند .\r\nسلطان در تونس به حاجب خود ابو محمد بن تافراكين پيوست . لشكر دشمن از پى او بيامد و چند روز تونس را در محاصره گرفته جنگيدند و چون شهر پايدارى كرد آنان به قيروان رفتند و از آنجا به قفصه شدند . در آنجا خبر يافتند كه سلطان مغرب اقصى ، ابو عنان ، پس از استيلا بر مغرب اوسط رهسپار مرزهاى شرقى شده و اكنون در مديه است . ابو عبد اللّه ، صاحب بجايه از ديگر سو به قسنطينه لشكر برد و اين لشكركشى به اشارت ابو محمد بن تافراكين بود و او بود كه از ابو عبد اللّه يارى خواسته بود . ابو عبد اللّه به اطراف شهر حمله‌ور گرديد و مزارع را نابود كرد و در اراضى آن دست به كشتار و تاراج زد . پس خبر رسيد كه در اثر حركت بنى مرين ابو عبد اللّه به بجايه بازگشته است پس امير ابو زيد به ثغور و سراى امارت خويش در قسنطينه باز گرديد . ابن مكى از فرزندان مهلهل خواست يكى از برادران خود را بر ايشان امارت دهد تا به گرد او جمع آيند و به نيروى او لشكر به هر جاى برند . او نيز برادر خود ابو العباس را بر آنان امارت داد . پس با او بيعت كردند . او و برادرش ابو يحيى زكريا در ميان ايشان اقامت گزيدند و ما پس از اين به حوادث زندگى آنان اشارت خواهيم كرد . امير ابو زيد در اين هنگام از قفصه باز گرديد و شتابان به قسنطينه رفت و در ماه جمادى الاول همان سال به شهر در آمد .\r\nو اللّه تعالى اعلم .\r\n\r\nخبر از آمدن امير ابو عبد اللّه محمد بن ابى بكر دوم سلطان بجايه به نزد ابو عنان و استيلاى ابو عنان بر بجايه و مطالبهء او قسنطينه را\r\nميان امير ابو عبد اللّه صاحب بجايه و امير ابو عنان در ايام امارتش در تلمسان و آمدن برخى از حفصيه به ندرومه و وجده در ايام پدرش - چنان كه گفتيم - پيوند دوستى و مخالصت بود .\r\nسبب استحكام اين دوستى عوامل جوانى و پادشاهى و سابقهء خويشاوندى بود . چون سلطان ابو الحسن به هنگام بيرون رفتنش از تونس چنان كه گفتيم بر امير ابو عبد اللّه گذشت ، امير ابو عبد اللّه ساكنان سواحل كشور خود را از دادن آب و آذوقه به او منع كرد . زيرا ميان او و ابو عنان روابطى دوستانه بود و او به سبب رعايت اين حق مىخواست در تشييد اركان سلطنتش سهمى داشته باشد .\r\n\r\n","description":"","footnote":"","page_name":" 427 ","page_number":447},
  {"content":"\r\n\r\nچون سلطان ابو عنان در سال 753 بر بنى عبد الواد تاختن آورد و بر مغرب اوسط مستولى شد و بقاياى لشكر بنى عبد الواد تا جان خويش برهانند به بجايه رفتند ، ابو عنان از امير عبد اللّه خواست كه راه بر آنان بگيرد و به اسارتشان ببرد . امير عبد اللّه نيز اجابت كرد و جاسوسان در كمينگاهها گماشت . آنان در ضواحى بجايه محمد پسر سلطان بنى عبد الواد ابو سعيد عثمان بن عبد الرحمان و برادرش ابو ثابت الزعيم بن عبد الرحمان و زيرشان يحيى بن داود مكى را بديدند و در بند كشيدند و نزد سلطان ابو عنان فرستادند . سپس خود در پى آنان بيامد . ابو عنان او را با اكرام تمام بپذيرفت و به نيكوترين جاى فرود آورد . آنگاه كسانى را بر گماشت تا او را وادار كنند كه به سبب اين اكرام و بزرگداشت سلطان در حق او از بجايه دست بكشيد و آن را در عوض مكناسه در مغرب به او واگذارد . ابو عبد اللّه از روى ياس و اكراه اين خواسته اجابت كرد . جماعتى از دولتمردان سلطان و بزرگان بنى مرين بر اين شهادت دادند . سلطان ، مكناسه از اعمال مغرب را به او اقطاع داد . سپس چند روز بعد آن اقطاع از او بستد و او را در زمرهء حواشى خود در مغرب آورد .\r\nامير ابو عبد اللّه غلام خود فارح را كه روزى زمام اختيار او را به دست داشت فرستاد تا زن و فرزندش را به نزد او برد و ابو عنان عمر بن على بن الوزير - از بنى واطاس - را امارت بجايه داد . عمر بن على مىپنداشت كه نسب به على بن يوسف امير لمتونه مىرساند و امير ابو عنان او را به سبب همين نسب صنهاجى به اين سمت برگزيده بود . در بجايه نيز جماعتى كثير از صنهاجه زندگى مىكردند . چون عمر بن على با ياوران خود بر بجايه در آمدند ، اولياء دعوت حفصيه كه در آنجا بودند از صنهاجه و موالى دست به دست هم دادند كه عمر بن على بن الوزير و متابعان او را از بنى مرين بكشند . عامل اصلى اين اقدام . زعيم صنهاجه منصور بن ابراهيم بن الحاج بود و به تلقين فارح . روز ديگر به سراى او در قصبه روى نهادند .\r\nمنصور بن ابراهيم سر به گوش او نهاد كه رازى گويد و در همان حال ضربه‌اى بر او نواخت و ديگرى از ايشان قاضى ابن فركان را كه از ياران و پيروان بنى مرين بود ضربه زد . سپس عمر بن على را ضرباتى ديگر زدند و كشتند . قاضى نيز زخم خورده به سراى خود رفت و بمرد .\r\nخبر اين واقعه به فارح رسيد . سوار شده به قصبه راند و مناديان به نام صاحب قسنطينه محمد بن ابى زيد ندا در دادند و خبر به او رسانيدند و به حركت تحريض كردند . و چند روز بر اين حالت ببودند . سپس بزرگان مردم بجايه از بيم خشم ابو عنان تصميم گرفتند كه همان دعوت فرمانرواى مغرب را بر پاى دارند . پس بر فارح بشوريدند و در سال 753 او را كشتند و سرش را نزد سلطان به تلمسان فرستادند . عامل اصلى اين اقدام هلال از موالى ابن سيد الناس بود و نيز محمد بن الحاجب ابى عبد اللّه بن سيد الناس و مشايخ شهر . اينان عامل تدلس از سوى بنى مرين را كه يحيى بن عمر بن عبد المؤمن ونكاسنى نام داشت فرا خواندند و او\r\n\r\n","description":"","footnote":"","page_name":" 428 ","page_number":448},
  {"content":"\r\n\r\nشتابان بيامد . سلطان ابو عنان حاجب خود ابو عبد اللّه محمد بن ابى عمرو را با سپاهى به نزد او فرستاد . او در آغاز سال 754 به بجايه وارد شد . صنهاجه از هر سو پراكنده شدند و بزرگان آنها كه منشاء اثرى بودند به تونس رفتند . هلال غلام ابن سيد الناس كه مورد اتهام بود دستگير شد همچنين قاضى محمد بن عمر كه از ياران فارح بود گرفتار آمد . سران شورش را از ميان عوام مردم هر كس كه بود بگرفتند و بند بر نهاده به مغرب فرستادند . سپس به انتظام امور روى نهاد . بزرگان عرب را و اهل نواحى و اعمال بجايه و قسنطينه را فراخواند .\r\nيوسف بن مزنى صاحب زاب و مشايخ دواوده بيامدند و فرزندان خود به گروگان دادند تا فرمانبردارى خويش به اثبات رسانند . او اين مشايخ و بزرگان را به مغرب فرستاد . ابو عنان ، موسى بن ابراهيم اليرنيانى را كه از طبقهء وزرا بود بر بجايه امارت داد و به آنجا فرستاد و چون نزد سلطان آمدند بر ايشان مجلسى فخيم و با شكوه ترتيب داد . اينان با سلطان ديدار كردند و سلطان ايشان را گرامى داشت و در حقشان نيكى نمود و خوشامد گفت و اقطاعشان داد و بر ايشان حواله‌هاى نقدينه فرستاد و از آنان عهد و پيمانهاى مؤكد گرفت و گروگان كه سر به سركشى بر ندارند آنگاه به شهر خود باز گرديدند . سلطان ابو عنان حاجب خود ابو عمرو را منشور امارت بجايه و اعمال آن داد و گفت كه به جنگ قسنطينه رود و او را به بجايه باز گردانيد ابو عمرو در ماه رجب همان سال به شهر در آمد .\r\nسلطان ابو عنان ، موسى بن ابراهيم را حكومت سدويكش داد و گفت كه با لشكرى كه از آنجا بسيج مىكند براى در فشار گذاشتن قسنطينه و گرفتن باج و خراج بر بنى ياورار فرود آيد . همهء اينها زير نظر حاجب بود در بجايه .\r\nابو عمر تاشفين بن سلطان ابى الحسن از زمان جنگ بنى مرين در قسنطينه دربند بود .\r\nدر عقل او خللى بود و در نزد قومش به جنون شهرت داشت ولى امراى قسنطينه در ايام .\r\nحبس برايش وظيفه‌اى كرامند معين كرده بودند و از نيكى و رعايت دريغ نمىنمودند و اين به پاس نسبش بود . چون سپاه بنى مرين به سوى بنى ياورار به پايان عمل بجايه رفت و به قسنطينه و ساكنانش اعلام نبرد كردند و گفتند كه شهر را محاصره خواهند كرد ، مولا ابو زيد تا رجال بنى مرين را كه در سپاه بودند و بنى ياورار را برانگيزد اين ابو عمر مجنون را به امارت نصب كرد و براى او لشكرى باز ساز نبرد بسيج نمود . چون اين خبر به گوشها رسيد بسيارى از ايشان به سوى او گرويدند . نبيل حاجب ابو زيد به ميان ساكنان ضاحيهء بونه و پيروان او در ميان سدويكش و دواوده رفت و همه را گرد آورد و به شهر بجايه روى نهاد . خبر به حاجب ابو عمرو كه در بجايه بود رسيد . او نيز كسانى را به صحرا فرستاد تا جماعات دواوده را كه به زمستانگاه آمده بودند برانگيزد . آنان نيز بيامدند و بر سر تپه‌ها جاى گرفتند . ابو دينار بن على بن احمد نزد او رفت و او را به حركت به سوى قسنطينه ترغيب كرد . او نيز سپاه خود را\r\n\r\n","description":"","footnote":"","page_name":" 429 ","page_number":449},
  {"content":"\r\n\r\nعرض داد و نقايص ايشان بر طرف نمود و در ربيع الاول سال 750 از بجايه بيرون آمد . ابو عمرو و يارانش به قسنطينه باز گرديدند . حاجب با سپاهيان خود مركب از بنى مرين و دواوده و سدويكش در حركت آمد و نبيل حاجب با سپاهيان خود با آنان روياروى شد ولى منهزم گرديد و اموال او به غارت رفت . ابو عمرو با سپاه خود به قسنطينه آمد و هفت روز در آنجا درنگ كرد . سپس از آنجا به مسيله رفت . يعقوب بن على ميان دو فريق صلح افكند بدين گونه كه ابو عمر مجنون را به دو سپارند . پس ابو عمر را نزد برادرش سلطان ابو عنان فرستادند .\r\nابو عنان او را در حجره‌اى جاى داد و نگهبانان بر او گماشت . حاجب در نواحى قلمروش به گردش در آمد تا به مسيله رسيد . باج و خراج آن بستد . سپس به بجايه باز گرديد . و در ابتداى سال 756 درگذشت . پس از مرگ او سلطان منشور امارت بجايه و اعمال آن را به وزير خود عبد اللّه بن على بن سعيد از بنى يابان [ 1 
  ] داد و او را به آنجا فرستاد . عبد اللّه بن على به شهر داخل شد و از آنجا به قسنطينه راند و آنجا را محاصره كرد . شهر در برابر او مقاومت ورزيد پس به بجايه باز گرديد .\r\nسال بعد يعنى سال 757 نيز به قسنطينه لشكر برد و منجنيقها نصب كرد ولى بار ديگر شهر مقاومت كرد . در اين هنگام در لشكرگاه او شايع شد كه سلطان ابو عنان مرده است . سپاهيان پراكنده شدند و منجنيقهاى او بسوختند . بناچار به بجايه باز گرديد و لشكرى به سردارى موسى بن ابراهيم اليرنبيانى عامل سدويكش بر سر بنى ياورار كشيد و بر او و لشكرگاهش ضربتى سخت وارد آمد و ما از آن ياد خواهيم كرد .\r\n\r\nخبر از حادثهء طرابلس و استيلاى مسيحيان بر آن سپس افتادن آن شهر به دست ابن مكى\r\nاز عصر دولتهاى قديم ، طرابلس همواره ثغرى از ثغور اسلامى بوده است و مسلمانان را به حمايت آن عنايتى خاص ، زيرا طرابلس در زمينى هموار بنا شده و در ضواحى آن قبايل اندك‌اند .\r\nمسيحيان اهل صقليه بسيار مىشد كه هواى تصرف آن را در سر مىپرورانيدند . چنان كه گفتيم ، ميخائيل انطاكى فرماندهء ناوگان رجار آن را از دست بنى خزرون كه از قبايل مغراوه بودند در اواخر دولت ايشان و دولت صنهاجه ، گرفته بود . سپس ابن مطروح آن را باز پس گرفته بود و از آن پس به دعوت موحدين در آمده بود . روزگارى گذشت تا آنگاه كه ابن ثابت آن را در زير فرمان گرفت و پس از او در سالهاى 750 پسرش بر آن حكومت يافت و آن را از حضرت به اقطاع گرفت و رسم دعوت حفصيه همچنان بر پاى مىداشت .\r\nبازرگانان جنوايى كه به طرابلس آمد و شد مىكردند ، روزى از وضع دفاعى شهر و مكانهاى نفوذپذير آن آگاه شدند و آهنگ جنگ آن كردند و در سال 755 در سواحل آن\r\n\r\n\r\n","description":"","footnote":"\r\n[ ( 1 ) 
  ] پ : بابان .\r\n","page_name":" 430 ","page_number":450},
  {"content":"\r\n\r\nپياده شدند و چنان كه گويى به خريد و فروخت آمده‌اند در شهر پراكنده شدند . تا شبى شبيخون زدند و بر بارو شدند و آن را تصرف كردند و مناديانشان نداى جنگ در دادند . در حالى كه خود سلاح بر تن كرده بودند . مردم بترسيدند و از بسترها برخاستند . چون آنان را بر بارو ديدند هيچ كار جز نجات جان خويش ندانستند . ثابت بن عمر سردارشان خود را به محلهء جوارى ، كه از بنى دباب - يكى از بطون بنى سليم بودند رسانيد - در آنجا به سبب خونى كه كرده بود كشته شد . برادرانش به اسكندريه رفتند . مسيحيان طرابلس را تاراج كردند و هر چه از مال و متاع به دستشان افتاد و نيز با اسيران بسيار كشتيهاى خود را بينباشتند و رفتند . ابو العباس بن مكى صاحب قابس در باب پرداخت فديه و آزاد كردن اسيران با آنان به گفتگو پرداخت .\r\nمسيحيان پنجاه هزار دينار زر خالص خواستند . آنگاه نزد سلطان مغرب ابو عنان كس فرستادند تا او نيز با پرداخت اين مبلغ از ثواب آن بهره برد . ولى ابن مكى شتاب مىورزيد و منتظر اقدام ابو عنان نماند هر چه خود در دست داشت در ميان نهاد و ما بقى آن را از مردم قابس و حامه و بلاد جريد طلب نمود و مردم براى بردن ثواب در آن كار نيك شركت كردند . آنگاه ابو العباس بن مكى طرابلس را از مسيحيان بستد و خود بر آن مستولى شد و آلودگى كفر را از آن بزدود سلطان ابو عنان آن مال نزد او فرستاد و از او خواست كه هر چه از ديگران گرفته است به آنان باز پس دهد تا آن ثواب تنها نصيب او گردد . ولى مردم جز اندكى از باز پس گرفتن مالى كه بخشوده بودند امتناع كردند . و آن مال همچنان براى چنين مصارفى نزد ابن مكى بماند . ابو العباس بن مكى همچنان بر طرابلس فرمان مىراند تا مرگش فرا رسيد . و ما در اين باره سخن خواهيم گفت .\r\n\r\nخبر از بيعت سلطان ابو العباس امير المؤمنين و ابتداى روزگار سعادتمند او در قسنطينه\r\nامير ابو زيد بعد از پدر خود امير ابو عبد اللّه به امارت رسيد . جدش خليفه ابو بكر او را به ولايت‌عهدى برگزيده بود . همهء برادران در زمرهء ياران او بودند و از آن جمله بود : سلطان ابو العباس كه در اين عهد امير المؤمنين است و تنها كسى است كه دعوت حفصيان به وسيلهء او بر پاى است . مردم پس از هلاكت پدرشان وراثت را حق ايشان دانستند و معتقد بودند كه فرمانروايى در خور آنهاست و بس . تا آنجا كه از شيخ زمان خود الولى ابو هادى كه مشهور همگان است و اهل مكاشفه بود ، حكايت شد كه روزى آنچنانكه طريقهء ايشان و سنت اسلافشان در تبرك به اولياء بود همگان به زيارت او آمده بودند ، گفت : اگر خداوند بخواهد بركت در اين ده تن است و اشاره كرد به برادران كه همه در يك جاى گرد آمده بودند . همچنين فالگويان و منجمان نيز آنان را از اين گونه خبرها داده بودند . و از آن ميان همهء نظرها متوجهء ابو العباس بود ، زيرا شواهد و نشانه‌هاى رياست را در ناصيهء او مىديدند . در هنگامى كه برادرش ابو زيد در\r\n\r\n","description":"","footnote":"","page_name":" 431 ","page_number":451},
  {"content":"\r\n\r\nسال 753 به تونس لشكر برده بود آن حادثه كه از آن سخن گفتيم پيش آمد و او از تونس به قفصه رفت ، چون خبر حركت سلطان ابو عنان را شنيد مىخواست به قسنطينه باز گردد .\r\nدر اين هنگام فرزندان مهلهل و اولياء او از عرب و پيروان او و حاجبش ابو العباس بن مكى صاحب قابس و جربه نزد او آمدند و خواستند يكى از برادران خود را بر آنان رياست بخشد تا براى تجديد محاصرهء تونس اقدام نمايند . او نيز برادر خود ابو العباس را برگزيد و برادر ديگر خود ابو يحيى را همراه او كرد و آن دو در تونس درنگ كردند .\r\nفرمانرواى طرابلس محمد بن ثابت كشتيهاى خود را براى محاصره جربه فرستاده بود .\r\nدر اين هنگام امير ابو العباس با ياران خويش به الجزيره راند و از راه دريا به سوى جربه در حركت آمد . سپاه ابن ثابت باز پس نشست و از محاصره دست برداشت . ابو العباس پس از اين پيروزى به قابس باز گرديد . آنگاه عربهايى كه از فرزندان مهلهل بودند با او رهسپار تونس شدند و شهر را چندى در محاصره گرفتند ولى بر آن دست نيافتند . ابو العباس به اعمال جريد باز گرديد و برادر خود ابو يحيى را در سال 755 براى يارى خواستن نزد سلطان فرستاد . سلطان او را اكرام كرد و در حق او نيكى نمود و صلات و جوايز كرامند داد و به وعده‌هاى جميل دلخوش ساخت و او به وطن خود باز گرديد . و بر حاجب ، ابن ابى عمرو گذشت به هنگامى كه از محاصرهء قسنطينه بازگشته بود . آنگاه در اقصاى افريقيه به برادر خود پيوست . و براى گرفتن حقشان دست به دست يك ديگر دادند . در خلال اين احوال روابط ميان ابو محمد بن تافراكين فرمانرواى تونس و خالد بن حمزه بزرگترين فرزندان ابو الليل ديگرگون شد و به فساد گراييد . خالد به فرزندان مهلهل روى آورد و آنان را به يارى خود خواند . آنان نيز بيامدند . خالد به سلطان ابو العباس پيوست و رهسپار نبرد تونس شدند . در سال 756 بر در شهر فرود آمدند و چون كارى از پيش نبردند محاصره را رها كردند . برادرش ابو زيد او را فراخواند تا وى را در برابر سپاهيان بنى مرين كه بر ضد او انبوه شده بودند و او را در محاصره گرفته بودند يارى دهد .\r\nاو نيز اجابت كرد و خالد و قومش را به يارى او آورد . امير ابو زيد با خالد به جنگ تونس رفت و برادر خود ابو العباس را به جاى خود در قسنطينه نهاد .\r\nابو العباس در قسنطينه به قصور شاهى در آمد و مدتى در آنجا درنگ كرد ، در حالى كه سپاهيان بنى مرين اطراف شهر را گرفته بودند . ابو زيد كه با خالد به محاصرهء تونس رفتهء بود بى آنكه پيروزيى به دست آورد بازگرديد . چون به قسنطينه رسيد برادر خود ابو العباس را يافت كه جاى او را گرفته است . ازين رو به بونه رفت و از آنجا به ابو محمد بن تافراكين پيام داد كه او را اجازت دهند كه در حضرت سكونت كند و او از بونه به كنارى رود . ابو محمد بن تافراكين قبول كرد و امير ابو زيد به نفع عم خود ابو اسحاق از بونه دست برداشت و خود به تونس آمد و نيك مورد اكرام قرار گرفت و برايش راتبه و اجرايى كرامند معين كردند و او در كفالت عم خود بماند تا باقى سرگذشت او را بياوريم\r\n.\r\n\r\n","description":"","footnote":"","page_name":" 432 ","page_number":452},
  {"content":"\r\n\r\n\r\nخبر از واقعهء موسى بن ابراهيم و استيلاى ابو عنان بعد از آن بر قسنطينه و حوادثى كه در اثناء آن اتفاق افتاد\r\nچون سلطان ابو العباس زمام امور به دست گرفت ، سپاهيان بجايه و بنى مرين بر سر او تاختن آوردند ولى او به نحو شايسته‌اى از شهر خويش دفاع كرد و چون اهل ضاحيه نشانه‌هاى پيروزى را در چهرهء او مشاهده نمودند ، رجال سدويكش - از فرزندان مهدى بن يوسف - او را به غزو موسى بن ابراهيم و سپاه او كه بيشترشان از بنى ياورار بودند برانگيختند . آنگاه ميمون بن على بن احمد را كه از برادر خود يعقوب ياريگر و نيكخواه بنى مرين رخ بر تافته بود ، به يارى خواندند . سلطان ابو العباس برادر خود ابو يحيى زكريا را با افواجى از سپاهيان كه در اختيار او بود با ايشان گسيل داشت . چون دو لشكر روبرو شدند اندكى پيش تاختند سپس واپس نشستند . اين امر سبب شد كه صفوفشان در هم ريزد و از هر سو در محاصره قرار گيرند . سردار سپاه ، موسى بن ابراهيم جراحات بسيار برداشت و پسرانش زيان و ابو القاسم و كسانى كه با آنان بودند گرفتار بلا گشتند . اينان كه تاكنون و در جنگهاى ديگر همواره رشادتها كرده بودند ، اكنون رو به گريز نهادند و دشمن از پى ايشان روان گرديد و دست به كشتار و تاراج گشود و بقاياى ايشان خود را به بجايه رسانيدند و به سلطان ابو عنان پيوستند . چون سلطان ابو عنان از اين خبر آگاه شد به چاره‌جوئى پرداخت و ديوان عطا بگشود و وزراى خود را براى گرد آوردن لشكر به اطراف روانه ساخت .\r\nسلطان ابو عنان لشكر خويش عرض داد و نقايص را بر طرف ساخت . موسى بن ابراهيم شكايت كرد كه عبد اللّه بن على صاحب بجايه از يارى او دريغ كرده است . سلطان بر او خشمگين شد و جاى او به يحيى بن ميمون بن امصود داد . سپس چند ماه همچنان به بسيج سپاه پرداخت .\r\nسلطان ابو العباس برادر خود ابو يحيى زكريا را به تونس فرستاد و از عم خود سلطان ابو اسحاق يارى خواست ولى به سبب كارى كه پيش آمده بود در آمدن تأخير ورزيد . سلطان ابو عنان با لشكر خود در حركت آمد و بر مقدمه وزير خود فارس بن ميمون بن ودرار را بفرستاد و خود در ماه ربيع الاول سال 758 از پى او بيامد . و شتابان راه قسنطينه را در پيش گرفت . پيش از او ابن ودرار بر در شهر فرود آمده بود . سلطان ابو عنان با لشكرى عظيم ظاهر شد مردم شهر بترسيدند و به هر سو پراكنده شدند و خود را تسليم او كردند . سلطان ابو العباس در قصبه موضع گرفته بود و تا هنگامى كه از سلطان ابو عنان پيمانى استوار نگرفت فرود نيامد .\r\nچون به نزد او رفت اكرامش كرد و نيكو خوش‌آمد گفت و در خيمه‌هايى در كنار پرده‌سراى خويش جايش داد . ولى دو سه روز بعد تغيير رأى داد و پيمان بشكست و او را به كشتى سوار كرده به مغرب فرستاد و در سبته فرود آورد و بر او نگهبانان گماشت . در خلال اين احوال به\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nبونه لشكر فرستاد و آن شهر را نيز به فرمان خود در آورد . عمال تونس از آنجا گريختند . سلطان ابو عنان چون بر آن نواحى مستولى شد منشور امارت قسنطينه را به منصور بن خلوف شيخ - بنى يابان ، از قبايل بنى مرين - داد . سپس رسولان خود نزد ابو محمد بن تافراكين فرستاد و از او خواست كه به فرمان آيد و تونس را به او سپارد . ابن تافراكين رسولان او را باز گردانيد .\r\nآنگاه سلطان خود مولا ابو اسحاق را با فرزندان ابو الليل و عربهايى كه بر آنان وابسته بودند با سپاهى كه بسيج كرد با آلت وعدت به حركت آورد و خود در تونس ماند . ابو عنان نيز لشكر خود بياراست . فرزندان مهلهل نزد او رسولان فرستادند و به اين جنگ تحريضش كردند .\r\nابو عنان به سردارى يحيى بن رحو بن تاشفين بن معطى صاحب شورا در مجلسش همراه با بنى مهلهل لشكرى از راه خشكى روانه ساخت و ناوگان جنگى خويش را به سردارى محمد بن يوسف معروف به الابكم - از بنى الاحمر ملوك اندلس در آن عهد - گسيل فرمود ، ناوگان پيش افتادند و به سواحل تونس در آمدند و يك روز يا كمتر از يك روز قتال كردند و بر دشمن غلبه يافتند . ابو محمد بن تافراكين از شهر بيرون آمد و به مهديه رفت . سپاه بنى مرين در ماه رمضان سال 758 بر تونس غلبه يافت . يحيى بن رحو نيز با لشكر خود بيامد و به شهر داخل شد و اوامر سلطان ابو عنان به اجرا در آورد . سپس فرزندان مهلهل او را به خروج از شهر فراخواندند تا بروند فرزندان ابو الليل و سلطانشان را سركوب كنند . آنان از شهر بيرون شدند و محمد بن يوسف و جنگجويان او كه از دريا آمده بودند در شهر جاى گرفتند . در خلال اين احوال ، يعقوب بن على خلاف آشكار كرد ، زيرا سلطان ابو عنان با عربها رفتارى ناپسند داشت .\r\nيعنى از ايشان گروگان مىطلبيد و دست ايشان را در گرفتن باج و خراج باز نمىگذاشت . سلطان سعى كرد با او مدارا كند ولى او نپذيرفت و به ميان ريگستان رفت . سلطان از پى او برفت ولى به دو دست نيافت اين بود كه بازگشت و همهء قصور و منازل او را در تل و صحرا ويران كرد و هر چه بود به تاراج برد .\r\nآنگاه به قسنطينه باز گرديد و از آنجا به قصد افريقيه بيرون آمد . مولا ابو اسحاق و عربهايى كه با او بودند براى مصاف آماده مىشدند و تا دشت سبيبه پيش راندند . رجال بنى مرين پس از گفتگويى با خود تصميم گرفتند كه باز گردند ، مبادا بار ديگر در افريقيه گرفتار آيند . از اين رو دسته دسته رهسپار مغرب شدند . چون لشكرگاه ابو عنان خالى شد ديگر نتوانست به افريقيه آيد . اين بود كه او نيز با بقاياى لشكرش به مغرب باز گرديد و عربها از پى او روان شدند . خبر به ابو محمد بن تافراكين رسيد . ابن تافراكين از پناهگاه خود مهديه به تونس رفت . چون به شهر نزديك شد اهل شهر بر بقاياى بنى مرين و عاملشان بشوريدند . آنان خود را به كشتيها رسانيدند و جان به سلامت بردند . ابو محمد بن تافراكين به حضرت در آمد و رسوم دولت تازه گردانيد . سلطان ابو اسحاق نيز بعد از آنكه ابو زيد با لشكرى از سپاهيان و عربها\r\n\r\n","description":"","footnote":"","page_name":" 434 ","page_number":454},
  {"content":"\r\n\r\nاز پى بنى مرين و مصاف در قسنطينه تاختن آغاز كرد به ابو محمد بن تافراكين پيوست . ابو زيد به قسنطينه رفت و چندى نبرد كرد چون شهر سخت در برابرش ايستادگى كرد به حضرت باز گرديد . و همچنان در تونس اقامت گزيد تا بمرد خداوند بر او ببخشايد . برادرش ابو يحيى زكريا - چنان كه گفتيم - پيش از اين براى طلب يارى به تونس آمد . چون شنيدند كه قسنطينه در محاصره افتاده است بقاياى موالى ايشان به او پيوستند . او نيز آنان را نيكو مىداشت و آنان نيز با او بودند تا مگر خداى تعالى اسباب خير و سعادت مسلمين مهيا سازد . سلطان ابو العباس پس از هلاكت ابو عنان - چنان كه خواهيم گفت - بار ديگر زمام امور به دست گرفت و سايهء دولتش بر سر خلق افتاد . و بر رعيت پرتو عدل و امان و شمول عافيت و احسان تابيدن گرفت و دست متجاوزان كوتاه شد . و خلق در سايهء بلند پايهء حكومتش از آسودگى و نعمت برخوردار شدند .\r\n\r\nخبر از شورش امير ابو يحيى زكريا در مهديه و دخول او در دعوت ابو عنان ، سپس انصراف از آن\r\nحاجب ابو محمد بن تافراكين ، به هنگام بازگشتش به پايتخت به استحكامات مهديه توجه نمود زيرا آن را به مثابه سپر دفاع دولت تونس در برابر تهاجم سپاهيان مغرب مىشمرد .\r\nابو محمد بن تافراكين فرمان داد تا باروها را استوار كردند و مخازن آن به آذوقه و سلاح بينباشتند . سپس امير ابو يحيى زكريا برادر سلطان ابو اسحاق را به آنجا فرستاد . زكريا در كفالت ابن تافراكين بود . آنگاه احمد بن خلف را كه از اولياء و وابستگان او بود به حاجبيش معين كرد . احمد بن خلف زمام امر و نهى ابو يحيى زكريا را به دست داشت و سالى بر اين ببود تا ابو يحيى از آن همه خودكامگى ملول شد و خود را از زير بار تحكم او بيرون كشيد بدين گونه كه شبى بر احمد بن خلف شبيخون زد و او را كشت و نزد ابو العباس احمد بن مكى صاحب جربه و قابس كه مخالف ابو محمد بن تافراكين بود كس فرستاد تا به حجابت او قيام كند .\r\nابن مكى نيز به نزد او آمد . خبر به سلطان ابو عنان صاحب مغرب دادند و بيعت خود را به او اعلام داشتند و او را به يارى خود فرا خواندند . اوضاع پريشان گشت و ابو محمد بن تافراكين به مهديه لشكر فرستاد . ابو يحيى و يارانش از برابر او واپس نشستند . مولا ابو يحيى زكريا به قابس رفت . لشكر بر مهديه مستولى گرديد و ابو محمد بن تافراكين ، محمد بن جكجاك از خويشاوندان ابن ثابت را كه به هنگام واقعهء طرابلس به دو پيوسته بود ، بر مهديه امارت داد .\r\nچون خبر مهديه به ابو عنان رسيد ، ناوگان خويش با مردان جنگى به مهديه گسيل داشت و والى و خواص و حواشى معين كرد ولى به تصرف حكومت تونس بازگشت و ابن جكجاك به شهر در آمد و در آنجا به فرمانروايى پرداخت و در كار خويش نيز پيروز بود .\r\nامير ابو يحيى زكريا در قابس ماند . ابو العباس بن مكى او را به تونس كشاند . سپس\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nبه ميان دواوده فرستاد . او بر يعقوب بن على فرود آمد . يعقوب دختر برادر خود سعيد را به عقد او در آورد . چون برادرش ابو اسحاق بر بجايه دست يافت او را بر سدويكش امارت داد و او سالى چند در آن كار ببود ولى همواره در ميان دواوده مىزيست تا سال 776 كه جهان را بدرود گفت .\r\n\r\nخبر از استيلاى سلطان ابو اسحاق ابراهيم دوم بر بجايه و باز گرداندن دعوت حفصيان\r\nچون سلطان ابو عنان از قسنطينه به مغرب باز گرديد ، آن سال را بياسود و سال بعد به فرماندهى وزيرش سليمان بن داود لشكرى به افريقيه فرستاد . سليمان بن داود به نواحى قسنطينه راند .\r\nميمون بن على بن احمد نيز با او بود . ميمون بن على به جاى يعقوب رياست دواوده يافته بود .\r\nهمچنين عثمان بن يوسف بن سليمان شيخ اولاد سباع نيز با او بود . يوسف بن مزنى عامل زاب نيز در اين لشكركشى حضور داشت . وزير ، سليمان بن داود به فرمان سلطان ابو عنان سرزمينها را زير پى سپرد تا به پايان بونه رسيد و باج و خراج هر چه بود گرد آورد و به مغرب باز گرديد . پس از ورود او سلطان ابو عنان در سال 759 درگذشت و اوضاع مغرب پريشان گرديد .\r\nو چون برادرش سلطان ابو سالم زمام حكومت به دست گرفت - چنان كه خواهيم گفت - امور مملكت استقامت گرفت . مردم بجايه با عامل خود يحيى بن ميمون كه از خواص سلطان ابو عنان بود به سبب سوء تدبير و شدت سطوت و ستمگرى او سر خلاف داشتند . پس با ابو محمد بن تافراكين با آنكه از آنان دور بود نهانى گفتگو كردند كه او را از ميان بردارد . سلطان ابو اسحاق هر چه نياز داشتند از سپاه و ساز جنگ بر ايشان بفرستاد و خود نيز با پسرش ابو عبد اللّه از تونس حركت كرد . يعقوب بن على با ايشان ديدار كرد و در آن مهم ياريشان نمود . برادرش ابو دينار نيز در زمرهء آنان بود . چون بر بجايه مشرف شدند مردم بر عامل خود يحيى بن ميمون بشوريدند .\r\nيحيى ، از آغاز سلطنت سلطان ابو عنان عامل بجايه بود . او و همهء قومش را دستگير كردند و با كشتى به تونس فرستادند . ابو محمد بن تافراكين آنان را به زندان فرستاد ولى بر ايشان راتبه و ارزاق معين كرد و پس از چندى بر ايشان منت نهاد و آزادشان ساخت و به مغرب گسيل داشت . سلطان ابو اسحاق به سال 761 به بجايه داخل شد و خود زمام حكم به دست گرفت و حاجب او ابو محمد بن تافراكين امور مملكت او را در تونس تدبير مىكرد . سپس فرزند او را فراخواند و ابو محمد عبد الواحد بن اكمازير از مشايخ موحدين را به وزارت سلطان منصوب نمود . در بجايه مردى به نام على بن صالح از اوباش بجايه به انجام امور وزير قيام كرد . اشرار به گرد او جمع شدند و بدين گونه شوكت و قدرتى به هم زد تا عاقبت - چنان كه خواهيم گفت - بر دولت غلبه يافتند .\r\n\r\n","description":"","footnote":"","page_name":" 436 ","page_number":456},
  {"content":"\r\n\r\n\r\nخبر از فتح جربه و دخول آن در دعوت سلطان ابو اسحاق ابراهيم فرمانرواى تونس\r\nجزيرهء جربه از جزاير دريايى است كه نزديك قابس است و اندكى در مشرق آن . طول اين جزيره از مغرب به مشرق شصت ميل است و عرض آن در جانب غربى بيست ميل و در جانب شرقى پانزده ميل است . ميان آن و بندر آن در ناحيهء مغرب شصت ميل است . درختانش انجير و خرما و زيتون و انگور است مخصوصا سيب آن مشهور است . كارشان پشم‌ريسى است و از آن جامه‌هاى نقشدار براى پوشاندن سراسر بدن و بى نقش براى لباس مىبافند . آن پارچه‌ها را به اقطار عالم مىبرند و مردم از آنها لباس مىدوزند . ساكنانش بربرند و از قبايل كتامه . و تا به امروز سدويكش و صدغيان از بطون ايشان در آنجا سكونت دارند . همچنين از نفزه و هواره و ديگر شعوب بربر . در قديم بر كيش خوارج بودند و امروز دو فرقهء خوارج در آنجايند :\r\nيكى وهبيه در ناحيهء غربى كه رياستشان در ميان بنى سمومن است و ديگر نكاره در ناحيهء شرقى . ظهور و رياست سراسر جزيره با بنى سمومن است . فتح جربه در آغاز اسلام به دست رويفع بن ثابت بن سكن بن حارثه از بنى ملك بن النجار از انصار و از جند مصر بود . معاويه در سال 46 او را امارت طرابلس داد و او به غزاى افريقيه رفت و جربه را در سال 47 فتح كرد .\r\nاز كسانى كه در اين جنگ حضور داشتند حنش بن عبد اللّه الصنعانى بود كه به برقه باز گرديد و در آنجا بمرد . جربه همواره در دست مسلمانان بود تا آن هنگام كه دين خوارج به بربر آمد و بربرها آن را پذيرفتند . سپس حوادث ابو يزيد خارجى در سال 331 پديد آمد . پس از آنكه ابو يزيد و خوارجش به جنگ وارد جربه شدند مردم كيش او را پذيرفتند و رئيس آن ابن كلدين [ 1 
  ] در اين نبرد كشته شد و پيكر او را بردار كردند .\r\nسپس المنصور اسماعيل جربه را باز پس گرفت و اصحاب ابو يزيد را كشت . چون عربهاى صنهاجه بر ضواحى غلبه يافتند . مردم جربه به تأسيس ناوگان جنگى پرداختند و به غزو سواحل رفتند .\r\nآنگاه على بن يحيى بن تميم بن معز بن باديس به سال 509 با ناوگان خود به جنگ جربه شد . تا همه سر به فرمان نهادند و ريشهء فساد قطع گرديد و اوضاع آرامش يافت .\r\nدر سال 529 هنگامى كه مسيحيان بر سواحل افريقيه استيلا يافتند ، جربه را نيز تصرف كردند ولى در سال 548 مردم جربه بر آنان شوريدند و از شهر بيرونشان كردند . سپس بار ديگر بر آن غلبه يافتند و مردم را اسير كردند و كشاورزان و رعايا را به بيگار گرفتند . ولى بار ديگر به تصرف مسلمانان درآمد و همواره بين مسلمانان و مسيحيان دست بدست مىگشت تا آنگاه\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : كلد بن و در نسخهء  D  : ابن الدين .\r\n","page_name":" 437 ","page_number":457},
  {"content":"\r\n\r\nكه در ايام عبد المؤمن موحدين بر آن دست يافتند . جزيرهء جربه سر و سامانى يافت تا آنگاه كه بنى ابو حفص زمام امور افريقيه به دست گرفتند . چندى در آنجا نابسامانيها و پراكندگيهايى بود تا مولا ابو زكريا بن سلطان ابو اسحاق ناحيهء غربى را از آن خود نمود و آنان كه در تونس فرمان مىراندند به دو مىپرداختند و از ديگر جايها غافل . در اين احوال مردم صقليه در سال 688 بر آن مستولى شدند و دژ قشتيل را كه مربع شكل بود و در هر ركن آن برجى بود و نيز ميان هر دو ركن برجى و گرداگرد آن خندقى و دو بارو بود بنا كردند . از آن پس مسلمانان به آن توجه نمودند و سپاهيان تونس در آنجا آمد و شد داشتند تا - چنان كه آورديم - در ايام سلطان ابو بكر بن مخلوف بن كماد از خواص او به سال 733 آن را فتح كرد و ابن مكى صاحب قابس آن را به قلمرو خود افزود و منشور امارتشان بستد و در تمام ايام سلطان ابو بكر و بعد از او در قلمرو او بود .\r\nميان حاجب ابو محمد بن تافراكين و ابن مكى فتنه افتاد . ابو محمد بن تافراكين فرزند خود عبد اللّه را كه در زمرهء حواشى سلطان در بجايه بود فراخواند . چون بيامد او را با سپاهى به محاصرهء جربه فرستاد . مردم جربه به سبب سوء سيرت ابن مكى از او كينه به دل داشتند . از اين رو در نهان از ابو محمد بن تافراكين خواسته بودند كه او را از ميان بردارد . او نيز در سال 763 پسر خود را با لشكرى به جربه فرستاد . در اين هنگام احمد بن مكى در طرابلس بود . از آن وقت كه طرابلس را از مسيحيان گرفته بود در آنجا مىزيست و آن را مركز حكومت خود قرار داده بود . سپاهى از حضرت به سردارى ابو عبد اللّه پسر حاجب ، ابو محمد بن تافراكين در حركت آمد و سپاهى نيز با كشتيها از دريا آمد و در جزيره فرود آمدند و قشتيل را محاصره كردند و بر آن غلبه يافتند و به نام فرمانرواى تونس خطبه خواندند ابو عبد اللّه بن ابى محمد بن تافراكين كاتب خود محمد بن ابى القاسم بن ابى العيون را بر آن امارت داد . او از پرورش يافتگان اين دولت بود ، پدرش را با ابن عبد العزيز حاجب قرابت بود و در تونس مقام صاحب الاشغال داشت و با ابو القاسم بن طاهر كه در آن ايام صاحب چنين مقامى بود رقابت مىكرد . چون حاجب ابو محمد بن تافراكين زمام امور را به دست گرفت محمد بن ابى القاسم به دو پيوست و كار كتابت او را به عهده گرفت و همچنان در خدمت او بود تا در اين سال به امارت جربه منصوبش نمود . ابو عبد اللّه خود به حضرت باز گرديد و محمد بن ابى القاسم بن ابى العيون بر حكومت جربه باقى ماند . چون حاجب به دست سلطان به هلاكت رسيد و فرزندش از سلطان بگريخت ، محمد عامل جربه نيز خودسرى آغاز نهاد . تا در سال 744 سلطان ابو العباس او را به فرمان آورد . و ما به ذكر آن خواهيم پرداخت .\r\n\r\n","description":"","footnote":"","page_name":" 438 ","page_number":458},
  {"content":"\r\n\r\n\r\nخبر از بازگشت امرا از مغرب و استيلاى سلطان ابو العباس بر قسنطينه\r\nچون سلطان ابو عنان درگذشت پس از او وزيرش حسن بن عمر به كار پرداخت و فرزند سلطان يعنى محمد السعيد را - چنان كه در اخبار او خواهيم آورد - به جاى او نشاند سلطان محمد السعيد را با امير ابو عبد اللّه صاحب بجايه دشمنى بود ، از اين رو در آغاز حكومتش او را گرفت و در بند كشيد زيرا بيم آن داشت كه بر بجايه قلمرو پيشين خود چنگ اندازد . سلطان ابو العباس از زمانى كه ابو عنان او را به سبته برده بود و نگهبانان بر او گماشته بود ، همچنان در آنجا مىزيست . چون منصور بن سليمان از بزرگان دولتشان زمام امور به دست گرفت و به البلد الجديد كه دار الملك بود لشكر برد و ساير ممالك و اعمال به اطاعتش گردن نهاد ، نزد سلطان ابو العباس كس فرستاد و او را از سبته فرا خواند و ابو العباس از سبته در حركت آمد و در راه به طنجه رسيد . اين امر با آمدن سلطان ابو سالم از اندلس ، به طلب ملك خويش مقارن افتاد و نخستين جايى كه ابو سالم از اعمال مغرب تصرف كرد طنجه و سبته بود . ابو العباس به دو پيوست و او را در كارش يارى داد تا آنگاه كه قبيلهء بنى مرين از منصور بن سليمان كه قصد غلبه بر ملك ايشان داشت ببريدند و به او پيوستند . اين امر سبب قوت كار ابو سالم شد و به فاس داخل گرديد . امير ابو عبد اللّه را از حبس حسن بن عمر برهانيد و حق خدمت قديم ابو العباس را رعايت كرد پس پايگاه او بر افراشت و راتبه‌اى بزرگ برايش معين نمود و وعده‌اش داد كه او را در كارش يارى رساند . بس همگان تحت حمايت او قرار گرفتند . تا آنگاه كه سلطان ابو سالم تلمسان و مغرب اوسط را - چنان كه در اخبارشان خواهيم آورد - بگرفت و مردم بجايه بر عاملشان يحيى بن ميمون و رجال قبيلهء خود بشوريدند ، ابو سالم به خشم آمد و چون به مغرب رفت دست از اعمال شرقى بشست . پس قسنطينه را به سلطان ابو العباس واگذاشت و به عامل آن منصور بن خلوف فرمان داد كه از آنجا خارج شود آنگاه ابو العباس را به آنجا فرستاد . پسر عم او ابو عبد اللّه را نيز به طلب حقش در بجايه و بردن لشكر بر سر عمش سلطان ابو اسحاق با او بفرستاد . و اين به سبب رنجى بود كه از بنى مرين به هنگام فتح آن تحمل كرده بود . همهء اينان در ماه جمادى الاول سال 761 از تلمسان بيرون آمدند و شتابان به سوى مواطن خويش به راه افتادند .\r\nاما سلطان ابو العباس ، منصور بن خلوف عامل شهر را از فرمان سلطانش در باب تحويل دادن قسنطينه به او آگاه كرد . وى نيز بپذيرفت و شهر را تسليم او نمود . ابو العباس در ماه رمضان سال 761 به شهر در آمد و بر سرير ملك خويش بنشست و با بازگشت خويش كاخهاى شاهى را رونق و صفاى ديگر بخشيد . و اين آغاز فرمانروايى او بود و مظهر سعادت و مطلع دولتش .\r\n\r\n","description":"","footnote":"","page_name":" 439 ","page_number":459},
  {"content":"\r\n\r\nاما امير ابو عبد اللّه صاحب بجايه به مرزهاى وطنش نزديك شد . فرزندان سباع كه ساكنان ضاحيه بودند و نيز دواوده‌اى كه در بيابانش مىزيستند گرد او را گرفتند و او با اين جماعات به سوى شهر رفت و چند روز نبرد كرد . چون در برابر مقاومت مدافعان كارى نتوانست كرد از آنجا نزد بنى ياورار شد و فرزندان محمد بن يوسف و عزيز بون ساكنان ضاحيه را كه از سدويكش بودند به خدمت گرفت . ولى ديرى نپاييد كه از او بريدند و به خدمت عمش كه در بجايه بود پيوستند . ابو عبد اللّه با جماعت دواوده به بيابان رفت تا بعدها به ذكر باقى احوال او پردازيم .\r\n\r\nخبر از رسيدن برادر ، امير ابو جبى زكريا از تونس و فتح او بونه را و استيلاى او بر آن\r\nامير ابو جبى زكريا ، از آن هنگام كه برادرش ابو العباس او را به نزد عمش سلطان ابو اسحاق به يارى خواستن فرستاد همچنان در تونس باقى ماند . در آنجا از استيلاى سلطان ابو عنان بر قسنطينه خبر يافت . سپس به هنگامى كه مولاى ما ابو العباس از مغرب بازگشت و بر قسنطينه استيلا جست ، ابو محمد بن تافراكين از او بيمناك شد كه مبادا به نزد او رود و او را مغلوب اوامر خود سازد . پس چاره آن ديد كه او را از حركت باز دارد ، آنگاه او را در قصبه زندانى كرد ولى تحت كرامت و رعايت خويش . پس از آنكه سلطان ابو الحسن راه مصالحه در پيش گرفت از پى او فرستاد . ابو محمد او را آزاد كرد . چون امير ابو يحيى به نزد برادر خود به قسنطينه رفت براى او لشكرى ترتيب داد و او را به بونه فرستاد . امير ابو يحيى در سال 762 بونه را تصرف كرد . آنگاه منشور امارت آن به نام او صادر شد و او با لشكر خود در آنجا فرود آمد و بونه به منزلهء شهر مرزى مملكت بود . و اين حال بر دوام بود تا باقى ماجرا را باز گوييم . ان شاء اللّه تعالى .\r\n\r\nخبر از استيلاى امير ابو عبد اللّه محمد بر بجايه سپس بر تدلس\r\nچون سلطان ابو عبد اللّه از مغرب بيامد ، بر در شهر بجايه فرود آمد و چون نتوانست به شهر در آيد به ميان احياء عرب رفت . فرزندان يحيى بن على بن سباع ملازم او بودند ابو عبد اللّه در ميان آن قبايل زيستن گرفت ولى در طلب تصرف بجايه از پاى نمىنشست . آنان نفقهء عيال و اولاد و هزينهء حشم او را به عهده گرفتند و او را در مسيله يكى از اوطان خويش جاى دادند و درآمد باج و خراج آن را به او سپردند . سلطان ابو عبد اللّه پنج سال بر اين حال ببود و هر سال از آنجا به بجايه مىتاخت . در سال پنجم از آنان روى گردانيد و به فرزندان على بن احمد گرويد .\r\nو بر يعقوب بن على فرود آمد . يعقوب بن على او را در مقره يكى از شهرهاى خود جاى داد تا از راى ابو اسحاق عم او در باب رفتنش به تونس آگاه شد ، زيرا ابو اسحاق انتظار هلاكت\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nحاجب و سرپرست خود ابو محمد بن تافراكين را مىكشيد . يكى از فالگيران اين راز را با او در ميان نهاده بود . و او از عاقبت آن بيمناك بود . از اين رو در نفوس مردم بجايه از او انحرافى پديد آمده بود و اوضاع شهرشان پريشان شده بود . بدين سبب نزد امير پيشين خود ابو عبد اللّه كه در مقره بود رسول فرستادند و او را فراخواندند . يعقوب بن على او را يارى نمود و از رجال سدويكش ساكنان ضاحيه پيمان گرفت و آنان با او به سوى بجايه آمدند و روزى چند به محاصرهء آن پرداختند . سپس غوغاييان يقين كردند كه سلطانشان قصد دارد كه آنان را فرو گذارد و نيز از تسلط على بن صالح سر كردهء خويش ملول شده بودند ، از اين رو قيام كردند و پيمان خود نقض كردند و از گرد او پراكنده شده به امير ابو عبد اللّه كه در خارج شهر لشكرگاه بر پا كرده بود ، پيوستند . سپس عم او ابو اسحاق را به نزد او بردند . ابو عبد اللّه بر او منت نهاد و راه او بگشود تا به پايتخت خود رود . او نيز برفت و ابو عبد اللّه در ماه رمضان سال 765 به محل امارتش بجايه وارد شد و بر على بن صالح و ياران او از سران غوغا و اهل فتنه غلبه يافت و اموالشان را مصادره كرد . سپس حكم خدا را در حق آنان اجرا كرد و كشتنيان را بكشت .\r\nپس از دو ماه از آغاز حكومتش از بجايه به تدلس رفت . و بر عامل بنى عبد الواد ، عمر بن موسى پيروز شد و شهر را در آخر سال تصرف كرد . آنگاه مرا از اندلس فراخواند . من در آنجا در نزد سلطان ابو عبد اللّه بن ابى الحجاج بن الاحمر بودم و سمت كتابت و نوشتن توقيع و نظر در مظالم داشتم . چون اين امير ابو عبد اللّه مرا دعوت كرد به امتثال آن مبادرت كردم . و لو شاء اللّه ما فعلوه و لو كنت اعلم الغيب لاستكثرت من الخير » پس در ماه جمادى سال 766 از دريا گذشته بيامدم . حجابت خويش به من داد و امور مملكتش را به من سپرد و من صاحب مقامى پسنديده شدم . تا آنگاه كه خداوند اراده كرد كه حكومتش را منقرض سازد و دولتش را منقطع كند و للّه الخلق و الامر و بيده تصاريف الامور .\r\n\r\nخبر از مرگ حاجب ، ابو محمد بن تافراكين و استبداد سلطان بعد از او\r\nسلطان ابو اسحاق در روزهاى آخر دولتش منتظر مرگ حاجب و زمامدار خود ابو محمد بن تافراكين بود . زيرا كسانى كه صناعت تنجيم مىدانستند او را از آن خبر داده بودند . از اين رو تصميم گرفت كه به تونس رود . مردم بجايه هم - چنان كه گفتيم - از گرد او پراكنده شدند و به سلطان ابو عبد اللّه پسر برادرش گرايش يافته بودند . ابو اسحاق در رمضان سال 765 به تونس رفت . ابو محمد بن تافراكين او را بگرمى استقبال كرد و چون مىدانست كه در بجايه چگونه فرمان مىرانده است همهء اسباب بزرگى را برايش مهيا نمود . اسبان تيز تك و اموال گران تقديم او كرد و براى خشنودى خاطر او خود در حساب در آمد كشور ننگريست . سپس يكى از دختران خود را به سلطان داد . پس از اين واقعه در سال 766 ديده از جهان فرو بست . سلطان\r\n\r\n","description":"","footnote":"","page_name":" 441 ","page_number":461},
  {"content":"\r\n\r\nابو اسحاق از مرگ او سخت اندوهناك شد و بر جنازه‌اش تا هنگامى كه در مدرسه‌اى كه او خود ساخته بود به خاكش سپردند حاضر بود . اين مدرسه در كنار سراى او در درون شهر بود .\r\nولى رسم وفادارى به جاى نياورد و بيدرنگ خود زمام همهء كارها به دست گرفت .\r\nابو عبد اللّه حاجب ، فرزند ابو محمد بن تافراكين در پايتخت نبود . با سپاهى براى گرد آوردن باج و خراج و نظم امور رفته بود . چون خبر وفات پدر شنيد بدگمان شد و بيمناك . از اين رو لشكر را به تونس فرستاد و خود با حكيم كه از بنى سليم بود برفت و خود را به شهرهاى افريقيه رسانيد زيرا مىپنداشت كه آنها متعلق به او هستند . محمد بن ابى العيون كاتب او .\r\nاو را به جربه راه نداد همچنين محمد بن جكجاك كه پرورده و از نزديكان آن خاندان بود راه مهديه بر او ببست . سلطان براى او امان فرستاد و با وعده‌هايى او را دلخوش نمود تا از رميدگى باز آيد . ابو عبد اللّه بن ابى محمد بن تافراكين به تونس باز گرديد . سلطان بگرمى از او استقبال كرد و حجابت خود به او داد و عزيز و گراميش داشت . ولى ابو عبد اللّه از اينكه پردهء ميان سلطان و مردم برداشته شده بود و سلطان خود با مردم در تماس بود بس ناخشنود بود . زيرا در جو استبداد پدر پرورش يافته بود و اين گونه رفتار را نمىپسنديد و بر نمىتافت . عاقبت از تونس بيرون آمد و به قسنطينه رفت . و در آنجا بر سلطان ابو العباس فرود آمد تا مگر او را به تصرف تونس برانگيزد . سلطان ابو العباس او را اكرام كرد و وعده داد كه پس از فراغت از كار بجايه با او به افريقيه خواهد رفت . ميان ابو العباس و پسر عمش صاحب بجايه اختلاف بود .\r\nسلطان ابو اسحاق بعد از فرار عبد اللّه بن تافراكين در امور ملك خويش نظر كرد . حجابت خويش به احمد بن ابراهيم اليالفى پرورده و بر كشيدهء ابو محمد بن تافراكين داد . او از طبقهء عمال بود . امور سپاه و جنگ را به يكى از موالى خود به نام منصور سريحه سپرد . حجاب از ميان خود و رجال دولت و ديگر خواص خود برداشت . تا آنجا كه در جمع آورى خراج و تعيين مراتب سپاهيان شركت مىجست . و همهء واسطه‌هايى كه ميان او و ايشان بود ، برداشت و تا پايان عمر بر همين سيرت بود . و ما بدان اشارت خواهيم كرد .\r\n\r\nخبر از استيلاى سلطان ابو العباس بر بجايه و هلاكت پسر عمش فرمانرواى بجايه\r\nچون امير ابو عبد اللّه بجايه را گرفت و به فرمانروايى پرداخت بر مردم سخت گرفت و رعيت از سيرت ناپسند او ملول شد . نه عوام را از خشم و سخط او رهايى بود و نه خواص را . از اين رو دلها از كينهء او لبريز گرديد و نفرت در وجودشان ريشه دوانيد . پس به پسر عمش سلطان ابو العباس كه در قسنطينه فرمان مىراند روى آوردند . ابو العباس از او با سياست‌تر بود و بر نفس خويش تسلط بيشترى داشت . ميان آن دو همواره جنگ و ستيز بود و از قديم بارها\r\n\r\n","description":"","footnote":"","page_name":" 442 ","page_number":462},
  {"content":"\r\n\r\nبه مرزهاى يك ديگر تجاوز كرده بودند . سلطان ابو العباس در ايامى كه نزد سلطان ابو سالم بود سيرتى پسنديده و صفاتى نيكو داشت . در تبعيدگاه خويش هيچگاه از راه راست منحرف نمىشد .\r\nچه بسا از اين پسر عمش برخى اعمال سر مىزد كه او نمىپسنديد و زبان به نصيحتش مىگشود و اين نصيحت گاه به ملامت مىكشيد . از اين رو ابو عبد اللّه را از ابو العباس كينه‌اى بزرگ در دل بود . چون امير ابو عبد اللّه بر بجايه دست يافت فتنهء ديرينه سر برداشت و امير ابو عبد اللّه لشكر به مرزهاى قسنطينه فرستاد . ابو العباس لشكرش را پراكنده ساخت . امير ابو عبد اللّه با لشكرى كه خود نيز همراه آن بود به قسنطينه رفت . اين بار سپاه او جمعى از عربها و زناته بودند . چون دو لشكر در ناحيهء سطيف روياروى شدند ، لشكر بجايه درهم ريخت و منهزم گرديد . سلطان ابو العباس تا تاكرارت از پى او بيامد و پس از گردشى در قلمرو او به ديار خود بازگشت .\r\nامير ابو عبد اللّه به بجايه آمد . در اين ايام فضاى ميان او و مردم بجايه سخت تيره شده بود . مردم شهر در نهان ابو العباس را پيام دادند كه بيايد . او نيز وعده داد كه سال آينده خواهد آمد و در سال 767 با سپاه و اتباع و ياران خود از دواوده اولاد محمد بيامد . فرزندان سباع نيز كه از سلطان خود ناخشنود بودند به سبب سابقه‌اى قديم كه ميان آنان بود به دو پيوستند . امير ابو عبد اللّه با جمع قليلى از اولياء خود در لبزو بايستاد . بدان اميد كه با مصالحه‌اى پسر عم خود را دور سازد ، ولى سلطان ابو العباس بر لشكرگاه او شبيخون زد و حمله‌اى سهمگين آغاز كرد . سپاه خصم گرداگرد امير ابو عبد اللّه را بگرفت و لشكرگاهش به تاراج رفت .\r\nامير ابو عبد اللّه به بجايه گريخت . در راه يافتندش و اسيرش كردند و در زير ضربه‌هاى نيزه كشتندش .\r\nسلطان ابو العباس شتابان به بجايه آمد . نماز جمعه را در بجايه درك كرد . ورود او روز نوزدهم ماه شعبان سال 767 بود . در آن هنگام من در شهر بودم با جمعى از بزرگان بيرون آمدم . مرا به اكرام و نيكى بپذيرفت و در زمرهء بركشيدگان و پروردگان دولت خود درآورد و ملك جد خود امير ابو زكريا الاوسط را در ثغور غربى استحكام بخشيد . من چند ماهى در خدمتش بودم . سپس بر جان خود بيمناك شدم و از او خواستم مرا اجازت دهد كه از آنجا بروم . با اكرام و فضل و سعهء صدر و رحمت اجازتم داد ، و من بر يعقوب بن على فرود آمدم و از آنجا به بسكره رفتم و نزد ابن مزنى ماندم تا ابرهاى تيره از فضا دور شد . آنگاه به آنچه پشت سر گذاشته بودم بار ديگر روى آوردم و پس از سيزده سال كه از آنجا آمده بودم بار ديگر اجازه خواستم كه باز گردم . و اين قصه دراز است و از آن ياد خواهم كرد . مرا اجازت داد به نزد او رفتم مرا از روى عنايت خويش پذيرا آمد و از شعاع بخت او روشنايى گرفتم . همهء اين قضايا را ان شاء اللّه بعد خواهم نوشت .\r\n\r\n","description":"","footnote":"","page_name":" 443 ","page_number":463},
  {"content":"\r\n\r\n\r\nخبر از حركت ابو حمو موسى بن عثمان و بنى عبد الواد به بجايه\r\nميان امير ابو عبد اللّه صاحب بجايه و پسر عمش سلطان ابو العباس فتنه بالا گرفت و از سويى ميان او و بنى عبد الواد هم كه بر تدلس غلبه يافته بودند جنگ و ستيز بود ، چون امير ابو عبد اللّه او را ياراى نبرد در دو جبهه نبود بناچار با بنى عبد الواد تن به صلح داد و به نفع آنان از تدلس صرف نظر كرد و آن را به سردارى كه محاصره‌اش كرده بود تسليم نمود و رسولان خود را نزد سلطانشان ابو حمو به تلمسان فرستاد . ابو حمو دختر خويش به او داد و با جهيزى در خور امثال او به خانهء شوى فرستاد . چون سلطان ابو العباس بر امير ابو عبد اللّه در بجايه غلبه يافت ، و او در هنگام نبرد كشته شد ، ابو حمو به سبب قتل داماد خود به خشم آمد و آن را وسيله‌اى براى لشكركشى به بجايه قرار داد و از تلمسان با هزاران تن سپاهى رهسپار بجايه شد و عربها از برابر او واپس نشستند تا به موطن حمزه رسيد . در آنجا ابو الليل بن موسى بن زغلى با قوم خود بنى يزيد از مقابلش گريختند و به كوههاى زواوه كه مشرف بر موطن حمزه بود موضع گرفتند . رسولان خود را نزد او فرستاد تا آنان را به فرمانبردارى فراخواند ولى او همه را دست بر بست . يحيى نوادهء ابو محمد صالح كه از سلطان ابو العباس بريده و به ابو حمو پيوسته بود نيز در ميان ايشان بود . يحيى از آن رو به اين رسالت آمده بود كه ميان او و ابو الليل سابقهء دوستى بود ولى ابو الليل او را نيز بگرفت و بكشت و سرش را به بجايه فرستاد و در برابر ابو حمو و لشكرش پايدارى كرد .\r\nابو حمو به سوى بجايه در حركت آمد و لشكرگاه خود در خارج شهر بر پاى نمود و روزى چند پيكار كرد و همهء آلات محاصره را گرد آورد . سلطان ابو العباس در شهر بود و سپاهش با بشير مولاى او به تاكرارت رفته بود . ابو زيان بن عثمان بن عبد الرحمان كه پسر عم ابو حمو و از رجال خاندانشان بود با ايشان بود . ابو زيان بن عثمان از مغرب آمده بود و در حضرت بر سلطان ابو اسحاق فرود آمد . حاجب ، ابو محمد بن تافراكين حق خاندان او رعايت كرد و به اكرامش كوشيد . چون امير ابو عبد اللّه بر تدلس غلبه يافت ، از تونس او را فراخواند كه امارت تدلس دهد . تا ميان او و ابو حمو واسطه باشد و او براى لشكركشى به قسنطينه خيالش راحت باشد . ابو زيان به زودى اجابت كرد و از تونس بيرون آمد . اما در راه ابو العباس راه بر او گرفت و او را نزد خود نگهداشت و در عين محبوس بودن با او روشى در نهايت اكرام در پيش گرفت چون ابو العباس بر بجايه غلبه يافت و از آمدن ابو حمو آگاه شد او را از بند برهانيد و در بزرگداشت جانب او مبالغت ورزيد و فرمانروايى داد و همهء اسباب و لوازم اين مقام را به دو ارزانى داشت . ابو زيان با سپاه بشير غلام ابو العباس بيرون آمد تا بنى عبد الواد را از گرد پسر عم خود ابو حمو كه از سوء تدبير او در فرمانروايى و ستمگريش ملول شده بودند برانگيزد .\r\n\r\n","description":"","footnote":"","page_name":" 444 ","page_number":464},
  {"content":"\r\n\r\nقبايل زغبه - از عربهاى مغرب اوسط - در لشكرگاه ابو حمو بودند . اينان از عواقب كار او بيم داشتند . از اين رو نزد ابو زيان كس فرستادند و قرارى نهادند كه در لشكرگاه تزلزل ايجاد كنند . سپس ميان مردم شهر و لشكريان نزاعى به راه اندازند . در پنجم ماه ذو الحجه آنان از لشكرگاه بيرون رفتند و لشكرگاه پراكنده شد . چون در وسط شهر به كوچه‌هاى تنگ افتادند ازدحام آنچنان انبوه بود كه بسيارى از ايشان هلاك شدند و بارها و زن و فرزند و سلاح و چارپايان خود را كه در شمار نمىگنجيد رها كردند و رفتند . ابو حمو نيز عيال و اموال خود از دست بداد و همه به تاراج رفتند . كنيزان و زنان او را نزد سلطان بردند آنان را به پسر عمش بخشيد . ابو حمو در ازدحام و انبوه خلق از اسب خود فرو غلطيد .\r\nوزيرش عمران بن موسى اسب خود به دو داد و او از معركه جان به سلامت برد و با بقاياى سپاه به الجزاير رفت و از آنجا رهسپار تلمسان گرديد . ابو زيان از پى او برفت و اوضاع مغرب اوسط چنان كه در اخبار آن خواهيم آورد پريشان گرديد .\r\nسلطان ابو العباس پس از اين واقعه از بجايه بيرون آمد و به تدلس وارد شد و آنجا را فتح كرد و بر عمال بنى عبد الواد كه در آنجا بودند چيره گرديد . ثغور غربى ، همه ، به تصرف او در آمد ، آن سان كه در زمان جدش امير ابو زكريا الاوسط بود ، يعنى هنگامى كه دولت حفصيه به دو بخش تقسيم گرديده بود . حوادث بعد را خواهيم آورد . ان شاء اللّه تعالى .\r\n\r\nخبر از حركت لشكر به تونس\r\nابو عبد اللّه بن حاجب ابو محمد بن تافراكين چون از سلطان ابو اسحاق صاحب تونس جدا شد به ميان اولاد مهلهل - از اعراب - رفت . آنگاه در آغاز سال 767 همگى نزد سلطان ابو العباس شدند و او را به لشكركشى به تونس تحريض كردند . ابو العباس عذر آورد كه اكنون سرگرم پيكار با پسر عم خود صاحب بجايه است و چون به قصد فتح بجايه حركت كرد آنان نيز در زمرهء ياران او بودند . چون بجايه فتح شد برادر خود مولا ابو يحيى زكريا را با لشكرى همراه آنان كرد تا به فتح پايتخت روند . ابو عبد اللّه بن تافراكين نيز همراه اين سپاه بود . چندى بر در شهر درنگ كردند ولى راه به جايى نبردند زيرا مدافعان شهر نيك پايدارى مىكردند . عاقبت كار به مصالحه انجاميد و ميان فرمانرواى تونس و ايشان معاهدهء صلح منعقد گرديد . مولا ابو يحيى زكريا با سپاه خود به مقر فرمانروايى خويش آمد و ابو عبد اللّه بن تافراكين به سلطان پيوست و همواره در خدمت او بود تا - چنان كه خواهيم گفت - فتح تونس ميسر گرديد .\r\n\r\nخبر از هلاكت سلطان ابو اسحاق ابراهيم صاحب تونس و ولايت پسرش ابو البقاء خالد بعد از او\r\nروزگار سلطان ابو اسحاق در تونس - چنان كه گفتيم - همواره در جنگ يا مصالحه با سلطان\r\n\r\n","description":"","footnote":"","page_name":" 445 ","page_number":465},
  {"content":"\r\n\r\nابو العباس سپرى شد . منصور بن حمزه امير بنى كعب را در دولت خود مقامى ارجمند داده بود و در امور استظهارش به او بود . در سال 769 براى فرزند خود خالد لشكرى بسيج كرد و تحت نظر محمد بن رافع مغراوى از سران سپاه و صاحب اختيار پسرش روانه نمود و فرمان داد سرزمينهاى ضواحى بونه را زير پى سپرند و هر چه هست تاراج كنند و باج خراجها بستانند و بيابند . امير ابو يحيى زكريا صاحب بونه نيز لشكر خود را با اهل ضاحيه به حركت آورد و دفاعى جانانه كردند و مهاجمان را به عقب راندند و اين آخرين كر و فر آنان بود . چون به حضرت آمدند سلطان با محمد بن رافع سالار لشكر دل بد كرد و او از تونس بيرون شد و به قوم خود در لحقه [ 1 
  ] از اعمال تونس پيوست . سلطان او را عفو كرد و به حضور خواند ، چون بيامد بگرفتش و به زندان فرستاد . پس از اين واقعه سلطان به مرگ مفاجاة دچار شد و در يكى از شبهاى سال 670 پس از آنكه لختى از شب را به گفتگو گذرانيد در اواخر شب به خواب رفت .\r\nبامداد كه خادم خواست بيدارش كند او را مرده يافت . با مرگ او شادمانى رخت بر بست و اندوه افزون گرديد و خواص دستخوش وحشت شدند .\r\nچون بر خود تسلط يافتند و به جوانب امر نظر كردند با پسرش امير ابو البقاء خالد بيعت نمودند . غلام او منصور و حاجبش احمد بن ابراهيم البالقى [ 2 
  ] كار بيعت گرفتن از مردم را بر عهده گرفتند . موحدين و فقها و بزرگان ملك نيز بيعت كردند و مجلس پراكنده شد . ابو البقاء خالد پس از گرفتن بيعت بر جنازهء پدر حاضر شد تا او را به خاك سپردند . منصور و احمد بن ابراهيم البالقى زمام اختيار اين امير به دست خود گرفتند . چنان كه با وجود آن دو هيچ فرمانى نمىتوانست راند . نخستين كار آن دو دستگيرى قاضى محمد بن خلف اللّه از طبقهء فقها بود . او از شهر خود نفطه نزد سلطان آمد تا خشم خود را از آمدن عبد اللّه بن على بن خلف ابراز دارد . سلطان مقدم او گرامى داشت و منصب قضاى تونس را بعد از هلاكت ابو على عمر بن عبد الرفيع به او داد .\r\nسپس فرماندهى سپاهيان بلاد جريد و امور جنگى آن سامان را به او سپرد و او نيز نيكو از عهده بر آمد . ابن البالقى بر او رشك مىبرد . از اين رو چون زمام اختيار ابو البقاء خالد را به دست گرفت زبان به سعايت از او گشود . تا آنگاه كه دستگيرش كرد و به زندان فرستاد . محمد بن على بن رافع را نيز با او زندانى نمود . سپس كسى را برگماشت تا آن دو را به فرار ترغيب كند آنان نيز با او تدبير فرار كردند . آنگاه چنان كه گويى اين راز آشكار شده هر دو را بگرفت و در آن زندان كه بودند خفه كرد . خداوند جزاى او را خواهد داد و سيعلم الذين ظلموا اى منقلب ينقلبون . سپس ابن البالقى دست ستم و تعدى بر مردم بگشود و اموالشان بستد و اشراف را بر درگاه خود به خوارى بداشت و تحقير كرد و همگان دست به دعا برداشتند تا خداوند آنان\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  D  لحفه\r\n[ ( 2 ) 
  ] در برخى جاها : يالفى .\r\n","page_name":" 446 ","page_number":466},
  {"content":"\r\n\r\nرا از شر او برهاند و اين كار به دست مولاى ما سلطان ابو العباس ميسر گرديد و ما به ذكر آن خواهيم پرداخت .\r\nان شاء اللّه تعالى .\r\n\r\nخبر از فتح تونس و استيلاى سلطان ابو العباس احمد ( دوم ) بر آن و استقرار دعوت حفصيان در ديگر اعمال افريقيه و ممالك آن\r\nسلطان ابو اسحاق ابراهيم ( دوم ) فرمانرواى تونس به سال 770 - چنان كه گفتيم - بمرد و غلام او منصور سريحه و حاجبش البالقى ، پسر او امير خالد ابو البقاء ( دوم ) را كه كودكى نوباوه بود به جاى پدر نشاندند . اين دو نتوانستند آنچنانكه بايد سياست دولت او را اداره كنند .\r\nدر همان آغاز كار منصور بن حمزه امير بنى كعب را كه بر ضواحى غلبه يافته بود ، تطميع كردند تا آنان را در امر حكومت يارى نمايد . سپس با او به مخالفت برخاستند . منصور بن حمزه نيز آنان را رها كرده به سلطان ابو العباس احمد ( دوم ) پيوست . سلطان ابو العباس در ثغور غربى كمين كرده و چشم به حوادثى كه در حضرت مىگذشت دوخته بود تا در موقع مناسب حمله را آغاز كند . منصور بن حمزه سلطان ابو العباس را به تصرف ملك خويش برانگيخت تا آنچه كه را از دست داده است تلافى كند و با روى فرو ريخته را مرمت نمايد . سلطان ابو العباس از هر كس ديگر بدين امر شايسته‌تر بود كه شرف نفس و جلالت قدر و قدرت ملك و سلطنت را در يك جاى جمع داشت وصيت عدالت و حسن سيرت او به همه جا رفته بود . و اهل مملكتش در امن و امان مىزيستند . زيرا نه خود بر آنان ستم مىكرد و نه از ديگرى بر آنان ستمى مىرفت . سلطان ابو العباس به نداى منصور بن حمزه پاسخ داد و براى نهضت عزم خويش جزم كرد . مردم قسنطينه نيز از او چنين درخواست كرده بودند . سلطان ابو عبد اللّه بن ابى محمد بن تافراكين را به قسنطينه فرستاد تا بنگرد كه فرمانبردارى ايشان تا چه درجتى است . ابو عبد اللّه برفت و از آنان بيعت به فرمانبردارى گرفت و بيامد . سلطان ابو العباس ، يحيى بن يملول مقدم توزر و خلف بن خلف مقدم نفطه را شتابان بفرستاد . آنان برفتند و پس از اندكى مردم قسنطينه به فرمان سلطان ابو العباس در آمدند .\r\nسپس سلطان از بجايه لشكر در حركت آورد و به مسيله راند . ابراهيم فرزند عم او امير ابو زكرياى اخير در مسيله بود . فرزندان سليمان بن على - از دواوده - او را از تبعيدگاهش تلمسان ، فراخوانده بودند . و به امارت خويش برگزيده بودند و از او خواسته بودند كه به بجايه رود و حقى را كه پس از مرگ برادرش ابو عبد اللّه به او مىرسد مطالبه كند و اين امر به تلقين و توطئه ابو حمو صاحب تلمسان و وعده‌ها و وعيدهاى او بود . چون سلطان به مسيله رسيد آنان پيمانى را كه با ابراهيم بسته بودند شكستند و از او بيزارى جستند و او را به جايى كه از آنجا آمده بود باز گردانيدند . سلطان به بجايه باز گرديد . آنگاه از بجايه رهسپار تونس شد . رسولان\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nسران افريقيه بيامدند اظهار اطاعت كردند . سلطان به شهر رسيد و چندى بر در آن خيمه زد و هر صبح و شام پيكارى مىكرد . سپس به سوى باروها در حركت آمد . برادرش و جمعى از خواص و اولياء او پياده شده بودند و هيچ چيز نتوانست راه آنان را سد كند تا در باغهاى راس الطابيه از بارو فرا رفتند . مدافعان از بارو فرو افتادند و به درون شهر گريختند . مردم را وحشت فرا گرفت و هر يك از ديگرى بيزارى مىجست . دولتمردان در موكب خويش بر دروازه‌هاى قصبه ايستاده بودند چون ديدند كه مهاجمان آنان را محاصره مىكنند ، آهنگ باب الجزيره نمودند .\r\nو قفلها را شكستند . مردم به هم بر آمدند و سلطان خويش را از مهلكه نجات دادند و راه گريز در پيش گرفتند . سپاه سلطان ابو العباس از پى ايشان برفت احمد بن ابراهيم البالقى گرفتار آمد او را كشتند و سرش را نزد سلطان فرستادند . سپس امير ابو البقاء خالد را يافتند . بگرفتند و بندش بر نهادند . منصور سريحه خود را به راس طمره [ 1 
  ] و لجام رسانيد و از مرگ نجات يافت .\r\nسلطان ابو العباس به قصر در آمد و بر تخت خود بنشست و دست تاراجگران را در سرايهاى دولتمردان گشاده گردانيد ، هر چه به زور و ستم از رعيت غصب كرده بودند بستدند .\r\nدر اين گير و دار برخى از مردم بىگناه نيز از اين قتل و تاراج در امان نماندند . تا آنگاه كه خداوند به بركت سلطان و نيت جميل و اقبال بلند او آن آتش خاموش گردانيد . مردم به پادشاه بخشنده و دادگر پناه آوردند و چون پروانه گرد شمع وجود او را گرفتند و دست به دعاى ذات پاكش برداشتند تا آنگاه كه شب در رسيد . سلطان به كاخهاى خويش در آمد و ملك پدران را تنها از آن خود ساخت . امير ابو البقاء خالد و برادرش را به كشتى نشاند كه بقسنطينه روند ، قضا را بادى مخالف وزيدن گرفت و كشتى بشكست و آن دو به هلاكت رسيدند . سلطان زمام امور دست گرفت و برادر خود امير ابو يحيى زكريا را حجابت خود داد . و حق ابو عبد اللّه بن تافراكين را كه به او گرايش يافته بود گرامى داشت او را در رديف حاجب خود قرار داد و كار بر همين روال بود تا حوادث ديگر ، كه به ذكر آنها خواهيم پرداخت . ان شاء اللّه تعالى .\r\n\r\nخبر از شورش منصور بن حمزه و كشاندن او ابو يحيى زكريا عم را به تونس و حوادث بعد از آن چون به خوارى افتادن ابو عبد اللّه بن تافراكين\r\nمنصور بن حمزه امير بدويان بنى سليم بود و سيد بنى كعب . سلطان ابو اسحاق او را مورد عنايت خاص خويش قرار داد و بر ديگر افراد قومش برترى داد . بنى حمزه از آنگاه كه بر سلطان ابو الحسن غلبه يافتند و او را از افريقيه بر كندند بر آن سرزمين دست انداختند و آن را ميان خود تقسيم كردند\r\n\r\n\r\n","description":"","footnote":"\r\n[ ( 1 ) 
  ] در نسخه  A  طرة و در نسخهء  D  طره .\r\n","page_name":" 448 ","page_number":468},
  {"content":"\r\n\r\nامراى حضرت نيز دو سهم از در آمد آن را افزون بر آنچه از ضواحى و شهرها به دست مىآوردند به آنان اختصاص داده بودند تا ايشان را به يارى خود و اقامهء دعوت و حمايت از اهل ثغور غربى وادار سازند . چون سلطان ابو العباس بر تونس غلبه يافت و فرمانرواى مطلق دولت حفصيه گرديد . فرزندان حمزه را نيز از اقتدار بيفكند و شهرها و اعمالى را كه پيش از اين در دست داشتند از ايشان بستد . آنان دريافتند كه اوضاع دگرگون گشته و اين كينه در دل نهان داشتند . منصور بن حمزه نيز شيوه‌اى ديگر در پيش گرفت و سر از اطاعت برتافت و به راه خلاف گام نهاد .\r\nابو صنعونه احمد بن محمد بن عبد اللّه بن مسكين شيخ قبيلهء حكيم در خروج بر ضد سلطان با او هم آواز شد . منصور به ميان احياء خود دواوده رفت و از امير ابو يحيى پسر سلطان ابو بكر كه از زمان حوادث مهديه و شورش او در آنجا بر ضد برادرش مولا ابو اسحاق ، در ميان ايشان مىزيست ، يارى طلبيد . امير ابو يحيى را - چنان كه گفتيم - در آنجا به امارت برگزيده و با او بيعت كرده بودند . ابو يحيى با آنان حركت كرد و شتابان روانهء تونس گرديد . منصور بن حمزه خود در نواحى تبسه با او ديدار كرد و بيعت نمود و مشايخ خود را نزد يحيى بن يملول آن شيطان مارد گمراه كننده فرستادند تا او را به خلاف وادارند و به اطاعت از ابو يحيى برانگيزند و وعده‌هاى جميل دادند . منصور نيز راز دل با او در ميان نهاد او نيز از آن روز تصميم به اطاعت از ابو يحيى گرفت .\r\nايشان سپاه خويش به سوى تونس در حركت آوردند . سلطان ابو العباس برادر خود امير ابو يحيى زكريا را به رويارويى با آن لشكر فرستاد . سپاه منصور و قومش حمله‌اى كردند و بر لشكر سلطان ابو العباس و اولياء او پيروزى يافتند ولى نتوانستند آن را به پايان برسانند سپاه سلطان به شهر باز گرديد . گروهى نزد سلطان سعايت كردند كه حاجب او ابو عبد اللّه بن تافراكين در اين پيروزى با دشمن سرو سرى داشته است . سلطان ابو العباس او را گرفت و از راه دريا به قسنطينه فرستاد و او همچنان در آن شهر در بند بماند تا سال 777 كه جهان را بدرود گفت .\r\nپس از دستگيرى ابو عبد اللّه بن تافراكين سلطان اموال او را ضبط نمود . آنگاه قوم منصور بن حمزه سر به سركشى برداشتند . منصور از عواقب آن بيمناك شد . سلطان نيز او را ترغيب به فرمانبردارى كرد منصور بيامد و فرزندان خود به گروگان نهاد و بيعت سلطان ابو يحيى زكريا ، عم را بشكست و به ميان دواوده باز پس گردانيد و خود در خدمت سلطان شرايط نيك بندگى به جاى آورد و در مظاهرت او پايدارى ورزيد تا در سال 796 درگذشت . پسر برادرش فتيته او را در مشاجره‌اى كه ميانشان پديد آمده بود با ضربهء نيزه‌اى بكشت . منصور از ضربت آن نيزه مجروح شد و به خانه باز گرديد و در پايان روز بمرد . پس از مرگ او پسر برادرش صولت بن خالد رياست بنى كعب يافت . مولاى ما سلطان ابو العباس او را منشور امارت قوم\r\n\r\n","description":"","footnote":"","page_name":" 449 ","page_number":469},
  {"content":"\r\n\r\nداد و كار بر همين منوال ببود ، تا باقى ماجرا را بياوريم .\r\n\r\nخبر از فتح سوسه و مهديه\r\nسوسه را از زمان واقعهء بنى مرين در قيروان و غلبهء عرب بر اعمال آن ، سلطان ابو الحسن مرينى به خليفه عبد اللّه بن مسكين به اقطاع داد و اين به هنگامى بود كه به عربها اقطاعات مىداد و جايهايى را كه پيش از آن به آنان تعلق نداشت ، در اختيارشان مىگذاشت . خليفة بن عبد اللّه بر سوسه مستولى شد و به حكمرانى و جمع آورى باج و خراج آن پرداخت . تا آنجا كه راه خودكامگى پيش گرفت و بر همين حال ببود تا بمرد . پس از او پسر عمش عامر بن مسكين در ايام فرمانروايى ابو عبد اللّه بن تافراكين به جاى او قرار گرفت و به همان راه كه پيش از اين خليفه پيموده بود گام نهاد . بنى كعب ، عامر را كشتند و احمد ملقب به ابو صنعونه پسر محمد برادر خليفة بن عبد اللّه بن مسكين جانشين او شد . او نيز مردى خود كامه بود و گاه بر فرمانرواى تونس مىشوريد و از سوسه لشكر گسيل مىداشت و بر نواحى آن مىتاخت . چنان كه يك روز بر منصور سريحه غلام سلطان ابو اسحاق ابراهيم و سردار سپاه او غلبه يافت و او را بگرفت و به سوسه برد و بند بر نهاد . پس از چند روز بر او منت نهاد و آزادش كرد و با او به اطاعت سلطان باز گرديد . اينان را همواره شيوه چنين بوده است و با رعايا رفتارى زشت و ناپسند داشتند و از اين رو مردم دست دعا به درگاه پروردگار برداشته رهايى خود را از جور ايشان خواستار بودند تا آنگاه كه خداى تعالى در خير بر روى مردم افريقيه بگشود و سايهء امر سلطان بر سرشان بداشت مولاى ما سلطان ابو العباس ، تونس و ديگر اعمال افريقيه را تصرف كرد و تند باد عزت و غلبه سلطان جميع نواحى اعراب را فرا گرفت . مردم سوسه نيز بر عامل خود ابو صنعونه بشوريدند . چون چنان ديد از شهر بيرون شد و از قلمرو خويش به كنارى رفت . مردم نيز بر سر عمال او تاختند و آنان را تار و مار كردند و عمال سلطان جاى ايشان بگرفتند . از آن پس حركت مولا ابو يحيى زكريا برادر سلطان در نواحى طرابلس آغاز شد . او برفت و سراسر آن سرزمين زير پى سپرد و خراج آن گرد آورد . محمد بن جكجاك در مهديه بود . حاجب ابو محمد بن تافراكين در ايامى كه آن را از دست ابو العباس بن مكى گرفته بود ، ابن جكجاك را به آنجا فرستاده بود . پس از مرگ حاجب او نيز در مهديه دعوى خود سرى نمود . چون هواى دست درازى در سرش پديد آمد سپاه سلطان بر سرش رفت و او به كشتى نشست و به طرابلس رفت و بر فرمانرواى آن ابو بكر بن ثابت كه از قديم خويشاوندى سببى در ميانشان بود فرود آمد . مولانا سلطان ابو العباس مهديه را تصرف كرد و عمال خود بر آن بگمارد و اين شهر نيز در زمرهء ملك او در آمد . و ما به ذكر آن خواهيم پرداخت .\r\n\r\n","description":"","footnote":"","page_name":" 450 ","page_number":470},
  {"content":"\r\n\r\n\r\nخبر از فتح جربه و انتظام آن در قلمرو سلطان ابو العباس\r\nمحمد بن ابى القاسم بن ابى العيون ، از آن هنگام كه ابو عبد اللّه بن تافراكين او را بر اين جزيره امارت داد ، شيوهء رفتار همسايگان خود را چون مردم قابس و طرابلس و ديگر بلاد جريد در پيش گرفت و در برابر سلطان سر به سركشى برداشت و كوس استبداد كوفت و دعوى استقلال در امارت نمود . در باب اسلاف او گفتيم كه پدرش در ايام حاجب ابو محمد بن تافراكين در در تونس صاحب الاشغال بود . و او به همين سبب كه كاتب ابو عبد اللّه پسر ابو محمد بن تافراكين بود امارت جربه يافت و اين به هنگامى بود كه جربه به دست او فتح شد .\r\nو چون از نزد مولا ابو اسحاق گريخت آهنگ جربه نمود بدين اميد كه به سبب سابقهء خدمتى كه ميان آن دو بوده در پناه او خواهد آسود ولى به شهر راهش نداد . سپس با شيوخ جزيره - از بنى سمومن در نهان به گفتگو پرداخت و آنان را به امتناع از اوامر سلطان و فرمانروايى خويش فراخواند ، اجابتش كردند و در ايام دولت مولا ابو اسحاق و بعد از او پسرش همچنان به استقلال فرمان مىراند و سر به فرمان نمىآورد .\r\nچون مولانا سلطان ابو العباس بر تونس مستولى شد ، وحشت و اضطرابش فرو گرفت و با رؤساى جريد به سگالش نشست كه ياريش كنند تا از دولت و ديار خويش دفاع كند .\r\nو در اين راه نيز گامهاى بلندى برداشت . سلطان ابو العباس مىديد كه چنان كه بايد فرمان نمىبرد و در دادن خراج تعلل مىورزد ، همهء اينها در دل نگهداشت تا روزى او را گوشمال دهد .\r\nو چون شهرهاى ساحلى و ثغور آن را فتح كرد ، پسر خود امير ابو بكر را با سپاهى به جربه فرستاد محمد بن على بن ابراهيم ، از فرزندان شيخ موحدين ابو هلال ، از خواص دولت و فرمانرواى بجايه در عصر المستنصر نيز با او همراه شد . براى محاصرهء جربه چند كشتى جنگى هم در دريا به حركت آمدند . امير با سپاه خود از دريا به خشكى آمد و دژ قشتيل را وارسى كرد . ابن ابى العيون در آن دژ موضع گرفته بود و شيوخ الجزاير كه از بربر بودند از گرد او پراكنده شده بودند .\r\nمدافعان دژ چون ديدند ياراى دفاعشان نيست و سپاه سلطان از دريا و خشكى آنان را در ميان گرفته است . نزد سردار ناوگان فرود آمدند و دژ را تسليم او كردند و خود به لشكرگاه امير روى نهادند . ابو عبد اللّه بن ابى هلال با خواص امير و حواشى او بيامدند و به دژ داخل شدند .\r\nمحمد بن ابى العيون را بگرفتند و بند بر نهادند و در حال به كشتى بردند و در آنجا بداشتند .\r\nسپس بر سراى او مستولى گشتند و كسى را بر آن بلاد امارت دادند و خود نزد سلطان باز آمدند . محمد بن ابى العيون به حضرت در آمد و در ديوان جاى گرفت . سپس او را بر شترى نشاندند و به قصبه بردند و گرداگرد بازارهاى شهر بگرداندند تا همگان بدانند چسان به عقوبت خداوندى دچار شده است . سلطان ابو العباس او را به حضور فراخواند و به سبب ارتكاب\r\n\r\n","description":"","footnote":"","page_name":" 451 ","page_number":471},
  {"content":"\r\n\r\nآن اعمال و پاى فشردنش در عناد و همرايى و همرازى با گمراهان و امراى منحرف جريد سرزنش كرد . سپس از كشتنش منصرف شد و او را در زندان بداشت تا سال 779 كه هم در زندان به هلاكت رسيد .\r\n\r\nخبر از استقلال امرا كه همه از فرزندان بودند در ولايت ثغور غربى\r\nدر آن هنگام كه سلطان ابو العباس به تحريض مردم افريقيه عزم آن ديار كرد و شيخ كعوب منصور بن حمزه بيامد و در ترغيب او بيفزود ، توجهش به ثغور غربى جلب گرديد پس در ميان فرزندان خود نظر كرد تا كداميك شايستهء آن است كه بدان نواحى گسيل شود . اختيارش بر امير ابو عبد اللّه كه خداوند به عنايت خود او را مخصوص الطاف پدر ساخته بود قرار گرفت پس منشور امارت بجايه و اعمال آن را به نام او صادر فرمود و در كاخهاى شاهى آنجا فرود آورد و دست او را در اموال و سپاه گشوده گردانيد . همچنين غلام خود ، سردار سپاه بشير ، را كه سيف الدوله لقب داشت امارت قسنطينه و ضواحى آن داد . او را نيز در كار سپاه عنان اختيار داد . اين مرد در برندگى و دليرى بىهمتا بود . بسيارى از سجايا و خصال فرمانروايى را به سبب توقف كار در دواوين سلطان به مرور ايام فرا گرفته بود و همواره در سفر و حضر در ركاب سرور خويش بود . به هنگامى كه به قسنطينه لشكر برده بود مدتى دراز در حبس و بند گذرانيده بود تا چون بار ديگر سرورش به مقام و عزت باز آمده بود او نيز به عزت و شوكت ديرين دست يافته بود . اين امور سبب شد كه سلطان او را گرامى دارد و به راى و نظر او در باب امور سپاه اطمينان داشته باشد و او را در جنگها بر مقدمهء سپاه روانه دارد . چون بجايه را در تصرف آورد و آن را مورد توجه خود ساخت ، فرمانروايى قسنطينه به او داد و به آنجا فرستاد و فرزند خود ابو اسحاق را نيز با او همراه كرد . چون ابو اسحاق خردسال بود بشير را به كفالت او برگزيد . سپس به هنگام نهضت به افريقيه او را نيز با لشكرش فراخواند و به هنگام فتح در خدمت سلطان بود سپس او را به مقر فرمانرواييش قسنطينه باز گردانيد و بر عزت و اختيارش بيفزود . و او همواره در اين مقام ببود تا درگذشت .\r\nسلطان پسر خود ابو اسحاق را نزد پادشاه مغرب سلطان ابو فارس عبد العزيز بن على فرستاده بود و اين به هنگامى بود كه سلطان بر تلمسان غلبه يافته بود و اينان براى تهنيت و پاشيدن بذر دوستى رفته بودند . شيخ موحدين در دربار او يعنى ابو اسحاق بن ابى هلال نيز همراه او بود و ما پيش از اين از او و از پدرش سخن گفتيم . پادشاه مغرب هر دو را به اكرام تمام پذيرا شد و در حقشان نيكى كرد و در سال 773 هر دو را با پيامى جميل باز گردانيد . امير ابو اسحاق به قسنطينه مقر حكومت خويش داخل شد . سلطان منشور امارت آن را با القاب ملك و رسول آن به نزد او فرستاد و چون هنوز خردسال بود زمام اختيارش به دست\r\n\r\n","description":"","footnote":"","page_name":" 452 ","page_number":472},
  {"content":"\r\n\r\nبشير از موالى او بود و اين حال ببود تا بشير در سال 778 بمرد . امير ابو اسحاق در اين سالها ديگر به حد رشد و كمال رسيده بود و براى فرمانروايى آمادگى داشت . سلطان منشور امارت او تازه گردانيد و برخى امور را به او تفويض كرد . او نيز از عهدهء كارهايى كه به او سپرده مىشد نيكو بر مىآمد سجاياى پسنديدهء او بر اين امر دلالت داشت .\r\nاين دو امير در ثغر بجايه و قسنطينه و اعمال آن مستقلا حكم مىراندند و به آنان اجازه داده شده بود كه در اتخاذ لوازم فرمانروايى و اقامهء رسوم پادشاهى و انتخاب نشانها و علامات آزاد باشند . امير ابو يحيى زكريا آن برادر بزرگوار نيز در بونه و اعمال آن بود .\r\nاز آن هنگام كه بر آن استيلا يافته بود سلطان اعمال بونه را بر قلمرو او افزوده بود . چون براى فتح افريقيه در حركت آمدند و ابو يحيى يقين كرد كه اين سفر به دراز مىكشد و سلطان دوست دارد كه برادرش با او باشد ، منشور امارت به نام فرزندش امير ابو عبد اللّه محمد صادر شد و او را به قصرى در آنجا فرود آورد و امارت آن به او واگذاشت زيرا امير ابو عبد اللّه نيز همهء لوازم را جمع داشت بويژه تربيت دينى . حال تا اين زمان كه سال 783 است همچنان بر اين روال ادامه دارد . و اللّه مدبر الامور .\r\n\r\nخبر از فتح قفصه و توزر و انتظام اعمال قسنطينه در فرمان سلطان\r\nپيش از دولت سلطان ابو بكر كار جريد با شوراى رؤساى نواحى بود . زيرا در اين هنگام - چنان كه گفتيم - دولت به دو بخش تقسيم شده بود . چون سلطان ابو بكر زمام دعوت حفصيان بر عهده گرفت و از ديگر امور بپرداخت نظرش به جانب جريد گراييد و سپاه بر سر ايشان فرستاد . سپس خود نهضت نمود و اثر شورا از آن ديار محو كرد و فرزند خود ابو العباس را بر آن امارت داد .\r\nچون سلطان ابو بكر بمرد ، اوضاع افريقيه پريشان گرديد و عربها بر نواحى آن غلبه يافتند و سلطان ابو الحسن و بنى مرين در قيروان منهزم شدند و بار ديگر اهل شورا به آيين خود بازگشتند و كوشيدند تا كارها به دست گيرند و بر سلطان تحكم كنند . رؤساى آنان كه روزى در شمار سوقه بودند در طريق فرمانروايى گام زدند و بر تختها نشستند و در كوچه‌ها با موكب حركت كردند و اشراف را بر در سراى خويش منتظر گذاشتند و در روزهاى رسمى آلات و لوازم فرمانروايان به كار داشتند . آنان كه اهل عبرت بودند پند مىگرفتند و آنان كه اهل شماتت بودند مسخره مىكردند . تا آنجا پيش رفتند كه برخى بر خويشتن القاب خلافت نهادند . مدتى بر اين بگذشت و دولت در نهايت ضعف بود . چون سلطان ابو العباس بر افريقيه و اعمال آن دست يافت ، تصميم گرفت كه آنان را گوشمال دهد . در اين هنگام آنان با اعراب در نهان توطئه كردند كه با افروختن آتش فتنه و ايجاد اختلاف او را از تصميم خود باز دارند .\r\nدر سال 777 سلطان ابو العباس با لشكر خود مركب از موحدين و طبقات سپاهى و موالى و افراد قبايل زناته و اعرابى كه به فرمان آمده بودند - چون فرزندان مهلهل و حكيم -\r\n\r\n","description":"","footnote":"","page_name":" 453 ","page_number":473},
  {"content":"\r\n\r\nدر حركت آمد . فرزندان ابو الليل به دفاع از اهل جريد تظاهر كردند و روزى چند سلطان را متوقف ساختند سپس از برابر او واپس نشستند . سلطان بر رعاياى ايشان مرنجيزه غلبه يافت . اينان از بقاياى بنى يفرن بودند كه با برخى قبايل هواره و نفوسه و نفزاوه ضواحى افريقيه را آبادان ساخته بودند . حكام از آنان باج و خراجهاى بسيار مىگرفتند . چون عربها بر سرزمينهاى افريقيه غلبه يافتند و در گرفتن اقطاعات با يك ديگر به رقابت پرداختند ، اين قبايل مرنجيزه به اقطاع فرزندان حمزه در آمدند . از آن پس به سبب اموالى كه آنان مىپرداختند و چارپايان و محصولات كه تقديم مىداشتند ثروتشان افزون گرديد و با سوارانى كه در اختيارشان مىگذاشتند ياراى آن مىيافتند كه با سلطان در پيكار پايدارى ورزند . سلطان در اين سال بر آنان مستولى شد و اموالشان را هر چه بود ببرد و مردانشان را اسير كرد و به زندان تونس فرستاد و مادهء فساد ايشان قطع نمود . بدين طريق تا ابد باد قدرتشان فرو نشست و بال اعتلايشان چيده شد و در كارشان فتورى عظيم پديد آمد .\r\nسلطان به حضرت باز گرديد و پيروانش پراكنده شدند . ابو صنعونه نيز از او ببريد و به فرزندان ابو الليل پيوست . آنگاه لشكر به حضرت آوردند و روزى چند بر در شهر درنگ كردند و دست به حمله‌اى چند يازيدند و پراكنده بازگشتند . پس از رفتن آنان ، در آغاز فصل تابستان سلطان بيرون آمد روى به سواحل نهاد و به سوى سوسه و مهديه رفت و باج و خراج آن اوطان كه از آن ابو صنعونه بود بستد ، سپس به قيروان شد و از آنجا رهسپار قفصه گرديد .\r\nفرزندان ابو الليل به مدافعت گرد آمدند . فرمانرواى توزر نيز اموالى گسيل داشت ولى از آن سودى حاصل نشد . سلطان به قفصه راند و سه روز در آنجا درنگ كرد . مردم شهر در عصيان خود پاى فشردند و به پيكار برخاستند . لشكر سلطان به بريدن نخلها دست گشود . رعايا از اماكن خود به نزد او شتافتند و احمد بن العابد سر كردهء خود و پسرش محمد را كه بر پدر تحكم مىكرد تسليم او نمودند . احمد بن العابد نزد سلطان آمد و شرط اطاعت به جاى آورد و باج و خراج به گردن گرفت و به شهر باز گرديد و مردم بر سر هم موج مىزدند و آهنگ خروج از شهر داشتند سلطان برادر خود ابو يحيى را با جمعى از خواص و اوليا به شهر فرستاده بود .\r\nاو احمد بن العابد را در خارج شهر يافت و نزد سلطان فرستاد و خود به قصبه داخل شد و سراسر شهر را در تصرف آورد . سلطان فرمان داد محمد بن عابد را نيز در حال گرفته نزد احمد فرستادند آنگاه بر همهء ذخاير اموالشان مستولى گرديد و سراهاى آنان به باد غارت داد .\r\nبزرگان و سران شهر نزد سلطان گرد آمدند و با او بيعت كردند . سلطان فرزند خود ابو بكر را بر آنان امارت داد و خود شتابان به توزر راند . خبر فتح قفصه به ابن يملول رسيد .\r\nدر حال سوار شد و زن و فرزند و آن مقدار از ذخاير خود را كه به وزن سبك و به قيمت سنگين بود برگرفت و به زاب رفت . مردم توزر اين خبر به سلطان دادند . سلطان در ميان راه او را بديد و به شهر راند و شهر را بگرفت و بر ذخاير ابن يملول مستولى گرديد و در قصرهاى\r\n\r\n","description":"","footnote":"","page_name":" 454 ","page_number":474},
  {"content":"\r\n\r\nاو فرود آمد . در آنجا از ظروف و امتعه و آلات خوان از زر و سيم آن قدر يافت كه هيچ پادشاهى از پادشاهان زمين را همانند آنها نبوده است . بعضى از مردم نيز بيامدند و ودايعى كه در نزد ايشان بود از گوهرهاى نفيس و زيورها و جامه‌ها تقديم كردند و از آنها برائت حاصل كردند .\r\nسلطان امارت توزر را به فرزندش المستنصر داد و او را در قصر ابن يملول جاى داد سلطان خلف بن خلف صاحب نفطه را به خدمت خواند او نيز بيامد و اطاعت آورد . سلطان امارت شهر نفطه و اعمال آن را به او ارزانى داشت . نيز حجابت فرزند خود را در توزر به او داد و او را نيز در توزر نهاد و به حضرت روان گرديد .\r\nاعرابى كه سر خلاف داشتند هنگامى كه ديدند سلطان بر شهرهاى جريد غلبه يافته از آن سو بر ارتفاعات دست يافتند . چون به حضرت مىرفت راه بر او گرفتند . سلطان آنان را سركوب كرد . آنان به سوى بلاد غربى گريختند بدان اميد كه از آنجا حمله‌اى را ساز كنند ، زيرا ابن يملول از فرمانرواى تلمسان مدد خواسته بود . يكى از ايشان به نام منصور بن خالد و نصر بن منصور پسر عمش آنسان كه از ابو تاشفين يارى مىطلبيدند به تلمسان آمده يارى مىخواستند . صاحب تلمسان آنان را به وعده‌هايى دلخوش ساخت ولى چون به عجز او آگاه شدند بازگشتند . صوله پس از آنكه براى خود از سلطان امان گرفت نزد سلطان آمد در آنجا در باب قومش نيز با او قرارهايى نهاد ولى چون به نزد قوم خود بازگشت آنان ، آن قرارها و شروط را نپذيرفتند . سلطان با سپاهيان و اولياء عرب خود از حضرت حركت كرد . مهاجمان از برابر او گريختند . سلطان سه بار آنان را فرو كوفت زيرا آنان نيز سه بار با سلطان در آويختند عاقبت خود را به قيروان رسانيدند و رسولان خويش نزد سلطان فرستادند و اظهار اطاعت كردند سلطان شروط خويش اعلام داشت و آنان آن شرط بپذيرفتند و سر به ربقهء طاعت نهادند و بر آن گونه كه خواست سلطان بود عمل كردند . و تا به امروز بر همان قرار و منوال‌اند .\r\n\r\nخبر از شورش مردم قفصه و هلاكت خلف بن على ابن خلف\r\nچون خلف بن على بن خلف به حاجبى المنتصر پسر سلطان ابو العباس منصوب شد و علاوه بر آن امارت نفطه نيز به او واگذار گرديد ، از سوى خود عاملى در آنجا نهاد و خود با المنتصر به توزر آمد . او را متهم كردند كه با ابن يملول روابطى برقرار كرده است جاسوسان برگماشتند تا نامه‌اى به خط معروف ، كاتب او به دست آمد كه به ابن يملول و يعقوب بن على امير دواوده نوشته بود و آن دو را به آشوب تحريض كرده بود . المنتصر او را بگرفت و به زندان كرد و عمال خود به نفطه فرستاد و بر اموال و ذخاير او مستولى گرديد و ماجرا به پدر خبر داد .\r\nسلطان چون نقض طاعت و سعى او را در خلاف ديد او را از نظر بيفكند .\r\nپيش از آنكه سلطان قفصه را فتح كند مردى از خاندانهاى آن به نام احمد بن ابى زيد به دو گراييده و در ركابش به شهر در آمده بود . چون شهر را تصرف كرد حق آن مرد را نيز رعايت\r\n\r\n","description":"","footnote":"","page_name":" 455 ","page_number":475},
  {"content":"\r\n\r\nكرده درباره او به پسرش ابو بكر سفارش كرد . ابو بكر نيز سفارش پدر به جاى آورد و احمد بن ابى زيد نيز چنان كرد كه ابو بكر جز به مشورت او كارى نمىكرد و زمام حل و عقد كارها به دست او سپرد . احمد بن ابى زيد را كم كم هواى خودكامگى در سر افتاد و منتظر وقت آن بود .\r\nقضا را امير ابو بكر از قفصه به ديدار برادر خود المنتصر به توزر رفته بود . و يكى از موالى خود به نام عبد اللّه تريكى را به جاى خود نهاده بود . سلطان او را نزد پسر فرستاده بود و حجابت او به دو داده بود . چون امير از شهر دور شد ، احمد بن ابى زيد جمعى از اوباش و حادثه‌جويان را گرد خود جمع كرد و در كوچه‌هاى شهر به گردش در آمد و هاتفى كه با او بود مردم را به شورش و نقض طاعت ندا مىداد . احمد بن ابى زيد به قصبه آمد و عبد اللّه دروازه بر روى او بر بست و با او به جنگ پرداخت و در برابرش مقاومت ورزيد . عبد اللّه در قصبه بر طبل فرو كوفت . ساكنان قراى اطراف بشنيدند و بيامدند . آنان را از درى كه در قصبه بود به درون آورد . چون شمارشان افزون شد ابن ابى زيد نوميد شد و يارانش از گردش پراكنده شدند و او خود متوارى شد .\r\nعبد اللّه از قصبه بيرون آمد و بسيارى از شورشيان را دستگير كرد و به زندان فرستاد و بر شهر مستولى شد و آشوب فرو نشست . خبر به مولا ابو بكر رسيد و شتابان به قفصه بازگشت . به محض ورود شورشيان زندانى را گردن زد و منادى را گفت كه ندا در دهد كه از احمد بن ابى زيد و برادرش بيزار است . پس از چند روز نگهبانان آن دو را يافتند كه در جامهء زنان بر درگاه نشسته بودند . هر دو را بگرفتند و نزد امير آوردند . آن دو را نيز گردن زد و بر تنهء نخل بردار كرد . آن دو از مترفين بودند و عبرت ديگران شدند كه هم در دنيا خسران زده بودند و هم در آخرت .\r\nو اين خسرانى آشكار است . المنتصر صاحب توزر در اين هنگام در باب ابن خلف به شك افتاد و از عواقب اعمال او بترسيد و او را در زندان بكشت . و هيچ بر او رحم نياورد . سلطان شهرهاى جريد را همه در طاعت خويش در آورد و همچنان پيروزمند فرمان مىراند تا باقى حوادث را بياوريم .\r\n\r\nخبر از فتح قابس و انتظام آن در قلمرو سلطان\r\nاين شهر همواره در عصر دولت حفصيان از آن بنى مكى بود كه در اين روزگار مشهور همگان‌اند و ما به ذكر اخبار و نسب و آغاز كارشان خواهيم پرداخت . آغاز رياستشان در خدمت امير ابو زكرياى اول بود به هنگامى كه در سال 726 در قابس فرمان مىراند . و اين خاندان به دو اختصاص داشتند . چون تصميم گرفت كه بر ضد برادرش شورش كند ، با آنان گفتگوهاى نهانى داشت . آنان نيز اجابتش كردند و دست بيعت به او دادند . از اين رو چون در افريقيه امارت يافت اين حق ديرين را رعايت كرد و آنان را به رياست شوراى شهرشان معين نمود .\r\nآنگاه كه از نفوذ دولت حفصيان در نقاط دور دست كاسته گرديد آنان را هواى استبداد در سر\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nافتاد . همچنان سر شورش داشتند و هر جا آشوبگرى پديد مىآمد او را تقويت مىكردند و به سوى حضرت روانه مىساختند . دولت در اين روزها به آنان نمىپرداخت زيرا سرگرم حوادث جريد بود و اين امور از آن هنگام كه دولت حفصيان به دو قسمت تقسيم شده بود و صاحبان ثغور غربى قصد تطاول به حضرت داشتند ، پديد آمده بود .\r\nآنگاه مولاى ما سلطان ابو العباس در سراسر افريقيه فرمانرواى دولت حفصيان گرديد .\r\nاو نيز به سبب خصومتى كه با صاحب تلمسان و لشكر آوردن او به تونس حاصل شده بود و نيز نبرد در ثغر بجايه و راندن لشكر بنى عبد الواد هر بار پس از بار ديگر و تجاوز برخى از بنى حفص به يارى عربها به افريقيه ، فرصتى براى نگريستن در اعمال بنى مكى نمىيافت .\r\nمتولى رياست قابس در اين ايام عبد الملك بن مكى بن احمد بن عبد الملك و رديف او در اين مقام برادرش احمد بود . اين دو ، ابو تاشفين صاحب تلمسان را ترغيب مىكردند كه با سپاه خود و شورشيانى كه نزد او مىآيند به حضرت روند و چه بسا در مواقعى كه سلطان در پايتخت نبود اينان فرصت غنيمت شمرده به آنجا لشكر برده بودند . چنان كه در زمان عبد الواحد اللحيانى چنين كردند و ذكر آن گذشت . چون سلطان ابو الحسن بر تلمسان دست يافت و اثر بنى زيان بزدود سلطان ابو بكر براى سركوب اين گونه مدعيان فراغتى يافت . از جملهء رؤساى جريد كه همواره بر سر شورش بودند و به قفصه لشكر آوردند و آن را بگرفتند . اينان بترسيدند و احمد بن مكى به سلطان ابو الحسن پيوست تا مگر او را شفاعت كند و اين به هنگامى بود كه قافلهء حجاز كه از مغرب مىآمد از قابس عبور كرد و در آن قافله برخى از دختران سلطان بودند . او در بزرگداشت آنان و عرض خدمت نسبت به ديگر افراد قافله سعى فراوان كرد و آنان را مهمان نمود اين امر سبب شد كه چون به نزد سلطان رفت ، سلطان گراميش داشت و به مولانا ابو بكر نامه نوشت و شفاعتشان كرد . سلطان ابو بكر نيز به سبب حقى كه سلطان بر ذمهء او داشت شفاعت او بپذيرفت و از انتقام منصرف شد .\r\nچون مولانا سلطان ابو بكر درگذشت و درياى فتنه و خلاف به خروش آمد و دولت حفصيه بار ديگر دچار انقسام شد و صاحب تونس نتوانست چنان كه بايد آنان را گوشمال دهد ، بار ديگر بنى مكى و ديگران از رؤساى جريد سر بر داشتند و به وضع عصيان آميز پيشين بازگشتند و سر از طاعت به در كردند و از پرداخت باج و خراج سر بر تافتند و با فرمانروايان ناحيهء غربى بر طبل جنگ كوفتند . چون مولانا ابو العباس در دولت حفصيه فرمانروايى يافت و بار ديگر آن تفرقه از ميان رفت و بر بسيارى از ثغور عصيان زده مستولى گرديد ، رسولانى نزد اين امراى جريدى فرستاد . آنان گرد آمدند و به مذاكره پرداختند باشد راهى براى ادامهء سرپيچى بيابند .\r\nعبد الملك بن مكى به سبب ممارستش در فتنه انگيزى و تحريك شورشيان آنان را بر ضد دولت بسيج مىكرد . احمد برادر و معاون او در سال 765 به هلاكت رسيده بود و رياست قابس اينك تنها بر عهدهء او بود . شورشيان با او و او با شورشيان رابطه برقرار كرد و هر دو\r\n\r\n","description":"","footnote":"","page_name":" 457 ","page_number":477},
  {"content":"\r\n\r\nجانب ، بر اين نهادند كه عربها را بر ضد دولت برانگيزند و اموالى در ميان ايشان پخش نمايند و سلطان تلمسان را نيز به گرفتن افريقيه ترغيب نمايند . پس از هر ناحيه در يك جاى گرد آمدند و پيكى به نزد صاحب تلمسان فرستادند و او را تطميع كردند و وعده‌هاى دروغين دادند . در اين ايام سلطان ابو العباس به اوج پيروزيهايش گام مىنهاد و بر اولاد ابو الليل كه به آنان وعدهء مدافعه داده بود غلبه يافته بود . و توزر و قفصه و نفطه را گرفته بود . اين امور سبب شده بود كه عجز صاحب تلمسان در يارى رسانيدن به ايشان بر ايشان محقق شود . چون وضع چنين بود عبد الملك نزد سلطان كس فرستاد و از سوى خود اعلام فرمانبردارى نمود و گفت باج و خراج گردآورى شده را نزد او خواهد فرستاد . و براى انجام اين امور خواستار شد كه سلطان يكى از نزديكان و حواشى خود را نزد او فرستد . سلطان نيز رسولى نزد او فرستاد .\r\nولى ابن مكى كار را به مماطله كشانيد و با وعده‌هايى چند او را باز گردانيد .\r\nپس كارش روى در پريشانى نهاد . از اهالى ضاحيهء او بنى احمد يكى از بطون دباب بشوريدند و بر اسبها نشسته بيامدند و محاصره‌اش كردند و بر او سخت گرفتند و از امير ابو بكر صاحب قفصه مدد خواستند . او نيز سردارى با سپاهى به ياريشان فرستاد و محاصره سخت گرديد . ابن مكى برخى از مردم شهر را متهم كرد كه با شورشيان رابطه‌اى نهانى داشته‌اند پس آنان را در خانه‌هايشان فرو گرفت و بكشت . مردم از اين اقدام به خشم آمدند و حال او بدتر شد . پس با يكى از مفسدين عرب از بنى على در باب شبيخون بر محاصره كنندگان گفتگو كرد . و مالى كه آنان را راضى گردانيد بر عهده گرفت . آنان نيز جماعتى گرد آوردند و بر سر آنان شبيخون زدند و جمعشان را پراكنده ساختند و بسيارى را بكشتند . خبر به سلطان رسيد . اين كينه در دل نهان كرد و در ماه رجب سال 781 آهنگ قابس نمود . در خارج شهر لشكرگاه زد و دست عطا بگشود و سپاه خود عرض داد . جمعى از احياء عرب كه با او دوستى داشتند چون اولاد مهلهل و هم پيمانان ايشان از قبايل سليم به او پيوستند . آنگاه به سوى قيروان در حركت آمد و از آنجا به قابس راند سپاهى با تعبيه‌اى تمام . مشايخ دباب اعراب قابس كه از بنى سليم بودند به اطاعتش شتافتند از آن ميان خالد بن سباع بن يعقوب شيخ محاميد و پسر عمش على بن راشد با وابستگان خود بيامدند و او را به پيكار قابس ترغيب كردند . سلطان شتابان به قابس راند و پيشاپيش رسولان خود را فرستاد تا ابن مكى را انذار كنند . ابن مكى اين رسولان را باز گردانيد در حالى كه اظهار فرمانبردارى و انقياد كرده بود . ولى ذخاير خود را با چارپايان بار كرد و از شهر خارج شد ، و خود و پسرش و نواده‌اش عبد الوهاب - فرزند پسرش مكى كه چند سال پيش مرده بود - به ميان احياء دباب رفت .\r\nاين خبر به سلطان رسيد بر شتاب خود بيفزود و در ماه ذو القعدهء همان سال به شهر داخل شد . مردم به فرمان او گراييدند . سلطان يكى از حواشى خود را بر شهر امارت داد .\r\nابو بكر بن ثابت صاحب طرابلس نزد سلطان رسول فرستاده بود و مراتب اطاعت خويش اعلام\r\n\r\n","description":"","footnote":"","page_name":" 458 ","page_number":478},
  {"content":"\r\n\r\nكرده بود . رسولان او در دوين قابس نزد سلطان آمدند . چون از كار قابس بپرداخت يكى از خواص خويش را به طرابلس فرستاد تا مراسم شروط و قرارها به جاى آرد و او پيروزمند باز گرديد . عبد الملك بن مكى بعد از خارج شدنش از قابس شبى چند در ميان احياء عرب به سر برد .\r\nناگهان حالش دگرگون شد و بمرد . پسر و نواده‌اش به طرابلس رفتند . ابو بكر بن ثابت آنان را به شهر راه نداد . ايشان به زنزور از قراء طرابلس در آمدند و در كفالت جوارى - از بطون دباب - قرار گرفتند .\r\nچون سلطان فتح قابس به پايان آورد به حضرت باز گرديد و در آغاز سال 782 به شهر در آمد . رسولان طرابلس با هداياى ابو بكر بن ثابت برسيدند . اين هدايا شمارى بردگان و انواع امتعه بود و مبالغى نيز به عنوان باج و خراج جمع آورى شده فرستاده بود . پس از استقرار سلطان در حضرت رسولان فرزندان ابى الليل بيامدند . خواستار عفو و بخشايش شده بودند .\r\nسلطان بپذيرفت و صولة بن خالد را به نزدشان فرستاد . ابو صنعونه شيخ حكيم او را پذيرا آمد . باد پيروزى و كاميابى بر پرچم سلطان وزيدن گرفت و اين امر تا به امروز كه آغاز سال 783 است همچنان بر جاى است . و اللّه مالك الامور . لا رب غيره . . .\r\n\r\nخبر از عصيان فرزندان ابو الليل سپس بازگشت ايشان به اطاعت\r\nگفتيم كه فرزندان ابو الليل بعد از بازگشت سلطان از فتح قابس به اطاعت او در آمدند و به حضرت نزد او رفتند . سلطان نيز آنان را بگرمى بپذيرفت و از گناهانشان درگذشت . آنان نيز فرزندان خود را به گروگان نزد سلطان نهادند و به سوگندى كه خورده بودند وفادار ماندند .\r\nابو يحيى زكريا - برادر بزرگوار - با سپاهى براى گرفتن باج و خراج از هواره - كه در ايام اين فتنه‌ها در اداى آن تعلل كرده بودند - بيرون رفت . فرزندان ابو الليل و هم پيمانان ايشان - بنى حكيم - نيز با او بودند . ابو يحيى اموال گرد آورد و سراسر آن ناحيه زير پى سپرد و به حضرت باز گرديد . اينان با او نزد سلطان شدند و از او خواستند كه به وعدهء خود در باب فرستادن سپاهى همراه ايشان به بلاد جريد براى گرفتن باج و خراج از اقطاعاتشان وفا كند .\r\nسلطان نيز سپاهى به سردارى ابو فارس با ايشان همراه كرد . ايشان با ابو فارس به ايحاء خود رفتند . ابن مزنى و ابن يملول و ابن يعقوب بن على بارها نزد فرزندان ابو الليل رسولانى فرستاده و از آنان خواسته بودند كه با آنان همراهى و همدلى كنند و از سلطان ابو العباس رخ برتابند و به فرمانرواى تلمسان بگروند .\r\nچون ابو زيان را در بسكره - چنان كه گفتيم - دربند كردند ، جوانه حلاف در دل فرزندان ابو الليل سر بزد و به يعقوب بن على پيوستند زيرا مىپنداشتند با اين عمل بار ديگر قدرت از دست رفته را فرا چنگ آرند و بر آنچه از دست داده‌اند از ضواحى افريقيه استيلا يابند . پس از او\r\n\r\n","description":"","footnote":"","page_name":" 459 ","page_number":479},
  {"content":"\r\n\r\nابو فارس بعد از آنكه او را به مأمنش در قفصه رسانيدند جدا شدند و به ميان احياء خود در زاب ، رفتند . ولى هرگز به آنچه اميد مىداشتند نرسيدند . يعقوب و ابن مزنى او را در حالى ديدند كه پيكى از سوى ابو حمو آمده بود حاكى از اينكه نمىتواند آنان را يارى رساند . امير ابو زيان هم راه خود در پيش گرفته و رفته بود پس جز پشيمانى حاصلى به بار نياوردند . يعقوب آنان را ترغيب كرد كه نزد سلطان باز گردند . خود نيز پسرش محمد را با العزيز ابو عبد اللّه محمد بن هلال نزد سلطان فرستاد . سلطان عذر ايشان بپذيرفت و از خطايشان درگذشت و برادر خود ابو يحيى را فرستاد تا آنان را امان دهد . و بيش از آنچه آنان اميد مىداشتند در حقشان نيكى كرد . و الحمد للّه وحده .\r\n\r\nغلبه ابن يملول بر توزر و باز گردانيدن آن\r\nگفتيم كه يحيى بن يملول چون در بسكره بمرد از او پسرى ماند به نام ابو يحيى و گفتيم او چگونه در سال 782 با جمعى از اعراب مرداس و رياح به توزر رفت . چون سال 783 در رسيد ميان سلطان ابو العباس و بنى مهلهل از قبايل كعوب خلاف افتاد و آنان به زمستانگاههاى خود در صحرا رفتند . اميرشان يحيى بن طالب ، اين كودك يعنى ابو يحيى را از بسكره فراخواند و به احياء او در صحراى توزر فرود آمد و آن كودك را به محاصرهء آن سوق داد . جمعى از پيروان او از نواحى بلد و اعراب صحرا گرد آمدند و به پيكار به سوى شهر راندند و جنگ بياغازيدند المنتصر فرزند سلطان در توزر بود چندى نبرد كردند . پس ياران و پيروان خود را از اطراف گرد آوردند و شهر را سخت در محاصره گرفتند و به تصرف در آوردند المنتصر از شهر بيرون آمد و به خانهء يحيى بن طالب رفت و جان خويش نجات داد يحيى او را پناه داد و به مأمن خود در قفصه رسانيد عامل قفصه عبد اللّه تريكى در قفصه بود .\r\nابن يملول بر توزر مستولى شد و هر چه با خود داشت و هر چه از ذخاير ايشان در توزر به دست آورد همه را به عربها اعطا كرد و افزون بر آن همه خراج آن سال شهر را به آنان بخشيد و باز هم نتوانست ايشان را خوشدل سازد . در تونس خبر به سلطان ابو العباس رسيد آهنگ توزر كرد و لشكر به بيرون شهر آورد و سپاه خود بررسى كرد و نقايص بر طرف نمود . و به ناحيهء اربس در حركت آمد و اعراب را دلجويى كرد و فرزندان ابى الليل را به قتال فرزندان مهلهل بسيج نمود و بيامد تا به فحص تبسه رسيد . چند روز در آنجا خود بياسود و لشكر بياسود تا از هر ناحيه مددها رسيد . سپس به سوى توزر راند . چون به قفصه رسيد برادر خود امير ابو يحيى و پسر خود امير المنتصر را با سپاهى بر مقدمه بفرستاد صولة بن خالد با قوم خود فرزندان ابو الليل ، نيز با آن دو بود و خود با تعبيه از پى ايشان براند . چون برادرش به توزر رسيد روزى چند شهر را در محاصره بداشت . سپس سلطان ابو العباس خود برسيد و لشكر پيش راند و از هر سو نبردى سخت درگرفت و تا شب ادامه يافت . روز ديگر نيز جنگ در پيوستند . ابن يملول ناتوان\r\n\r\n","description":"","footnote":"","page_name":" 460 ","page_number":480},
  {"content":"\r\n\r\nشد و يارانش او را رها كردند . او نيز جان خويش برهانند و به محلات عربها پناه برد . سلطان به شهر در آمد و بر آن مستولى گرديد و پسر خود را به مقر امارتش باز گردانيد و خود به قفصه باز گرديد و از آنجا در اواسط سال 784 وارد تونس شد .\r\n\r\nحكومت امر زكريا فرزند سلطان ابو العباس بر توزر\r\nسال ديگر ابن يملول با جماعاتى از اتباع خود به توزر راند . سلطان با سپاه خود بيرون آمد و او به زاب باز گرديد . سلطان به قفصه داخل شد و در آنجا پسرش المنتصر به دو پيوست . مردم توزر از ابو القاسم شهرزورى كه حاجب المنتصر بود بناليدند . سلطان به شكايت ايشان گوش فرا داد . خواص سلطان نيز از رفتار ناپسند و سوء سياست او حكايت كردند . سلطان در قفصه او را بگرفت و بند بر نهاده به تونس فرستاد . المنتصر از اين عمل خشمگين شد و سوگند خورد كه امارت توزر نخواهد پذيرفت و با پدر به تونس رفت . سلطان امير زكريا يكى از فرزندان خردسال خود را كه در او آثار نجابت و فراست مىديد به توزر فرستاد . او نيز به كار پرداخت و نيكو از شهر دفاع كرد و آن گروه از احياء عرب و امراى ايشان را كه رميده بودند به لطف خويش دلگرم كرده باز آورد . تا حكومتش كمال يافت و فرمانرواييش نيكو شد . و اللّه متولى الامور بحكمته . سبحانه .\r\n\r\nوفات امير ابو عبد اللّه محمد صاحب بجايه\r\nچون سلطان به فتح تونس مىرفت پسر خود ابو عبد اللّه محمد را امارت بجايه داد و براى او حاجبى معين كرد و او را سفارش كرد كه در كارها به محمد بن ابى مهدى زعيم شهر و سردار ناوگان كه از دليران و سلحشوران شهر بود رجوع كند . امير ابو عبد اللّه محمد در منصب فرمانروايى بجايه به نيكوترين وجه به كار پرداخت و محمد بن ابى مهدى را بر كشيد او نيز در اجراى فرمانها و كفايت مهمات دقيقه‌اى فرو گذارى نمىكرد و در همه حال در صدد خشنود ساختن او بود . امير نيز حق خدمت او مىشناخت و بدان وفا مىكرد . ناگاه در اوايل سال 785 امير ابو عبد اللّه محمد به بستر بيمارى افتاد و ديده از جهان فرو بست . خبر وفات او را در تونس به پدرش دادند بر فور پسر او ابو العباس احمد را به جاى پدر به امارت بجايه بر گماشت و سرپرستى او به عهدهء محمد بن ابى مهدى گذاشت . او نيز زمام حل و عقد ملك به دست گرفت و كارها به سامان آمد .\r\n\r\nحركت سلطان ابو العباس به زاب\r\nمن در تأليف اين كتاب به باز پس گرفتن توزر از دست ابن يملول رسيده بودم و در آن هنگام در تونس مىزيستم . سپس در اواسط سال 784 به كشتى نشستم و به بلاد شرقى رفتم تا به كار قضا پردازم . نخست در اسكندريه و سپس به مصر رفتم در آنجا اخبار مغرب را از زبان كسانى\r\n\r\n","description":"","footnote":"","page_name":" 461 ","page_number":481},
  {"content":"\r\n\r\nكه به مصر مىآمدند مىشنيدم . نخستين خبرى كه به من رسيد وفات امير ابو عبد اللّه محمد پسر سلطان ابو العباس در سال 785 بود . سپس خبر آوردند كه سلطان در سال 786 به سوى زاب حركت كرده است . داستان از اين قرار است كه احمد بن مزنى صاحب بسكره و زاب در عهد او بر يك روال نبود . گاه در بند اطاعت بود و مال مقرر مىفرستاد و گاه سر از فرمان بر مىتافت و در ارسال اموال تعلل مىورزيد . و در اين سركشىها همواره به عربهايى كه ضواحى زاب و ارتفاعات آن را گرفته بودند اعتماد مىداشت و بيش از همه به يعقوب بن على و قوم او دواوده . و ما به پاره‌اى از اخبار ايشان در ضمن بيان اخبار اين دولت اشارت كرديم . ابن يملول نيز به ديار خود مأوا گرفته بود و در آنجا براى خود آشيانه‌اى ترتيب داده بود . ابن مزنى به رأى و معاونت او هر بار لشكر به توزر مىآورد و سلطان همواره اين كينه در دل نهان مىداشت .\r\nسلطان در سال 786 پس از گرد آوردن جماعاتى لشكرى ترتيب داد و عربهاى بنى سليم را به لطف خويش بنواخت و با آنان روى به نبرد آورد و بر فحص تبسه گذشت . سپس از دامنه كوه اوراس به شهر تهودا از اعمال زاب حمله برد . دواوده و اتباع ايشان از قبايل رياح را رگ عصبيت بجنبيد و براى دفاع از بسكره و زاب گرد آمدند . از ديگر سو آنان نمىخواستند كه بنى سليم قدم به اوطان ايشان نهند و يا به حريم چراگاههاى آنان وارد شوند .\r\nالبته جز بنى سباع بن شبل كه تيره‌اى از دواوده بودند ، زيرا اينان به سلطان گرويده بودند .\r\nابن مزنى دليران و حاميان وطن و قوم خود را از قبايل اثبج گرد آورد آن سان كه بسكره از مردان پر شد . دو سپاه به مصاف در آمدند . سلطان روزى چند پيكار كرد ، آنگاه رسولانى نزد يعقوب بن على فرستاد و او را به چيزى كه از يارى كردن ابن مزنى اميد داشت تطميع كرد .\r\nعاقبت ابن مزنى بار ديگر به فرمان آمد و اموال مقرر ادا كرد و سلطان باز گرديد . از كوه اوراس گذشت و به قسنطينه رفت و در آنجا بياسود . سپس به تونس حركت كرد و در اواسط سال 786 به تونس رسيد .\r\n\r\nحركت سلطان ابو العباس به قابس\r\nسلطان در سال 781 شهر قابس را فتح كرد و در زمرهء متصرفات خويش در آورد و بنى مكى را از آنجا براند . بنى مكى به نواحى طرابلس رفتند و بزرگشان عبد الملك و عبد الرحمان پسر برادرش احمد بمردند و پسرش يحيى به حج رفت و عبد الوهاب در زنزور اقامت گزيد . سپس به جبال قابس بازگرديد بدين قصد كه قابس را در تصرف آورد . اين امر بيشتر ميسر گرديد ، زيرا جماعتى از اهل شهر بر عامل خود يوسف بن الابار از پروردگار سلطان به سبب قبح ايالت و سوء سيرتش شوريده بودند . آنان با جماعتى از اتباع بنى مكى در اطراف قابس و روستاهاى آن گرد آمدند و با آنان وعده نهادند . آنان نيز به وعده‌گاه حاضر شدند و عبد الوهاب نيز با\r\n\r\n","description":"","footnote":"","page_name":" 462 ","page_number":482},
  {"content":"\r\n\r\nايشان بود . دروازهء شهر را گشودند و دروازه بان را كشتند . عبد الوهاب شهر را در تصرف آورد و آهنگ يوسف بن الابار كردند و او را در خانه‌اش به سال 782 كشتند . عبد الوهاب شهر را گرفت و در آن چون اسلاف خود كوس استقلال نواخت . برادرش يحيى از مشرق بيامد و بارها بر سر او لشكر آورد شايد شهر را از او بستاند ولى موفق نشد . نزد صاحب حامه رفت عبد الوهاب براى او مالى فرستاد و خواست كه يحيى را به دست او دهد . او نيز بندش بر نهاد و نزد برادر فرستاد و در قصر العروسيين به زندانش كرد . آنگاه در برابر سلطان به مخالفت برخاست و مال خود به ميان اعراب ضاحيه كه از دباب و غير ايشان بودند تقسيم كرد تا از او دفاع كند و از پرداخت باج و خراجى كه به سلطان مىدادند ، آنان را منع كرد و سلطان در اين روزها سرگرم كارهاى ديگر بود . چون از مهمات افريقيه و زاب فراغت يافت در سال 789 پس از عرض سپاه و دلجويى از اعراب و اولياء خود و تقسيم اموالى در ميان آنان نهضت فرمود .\r\nسلطان بر شهر قابس فرود آمد و آمادهء پيكار شد و براى محاصره به جمع آلات پرداخت و همهء نواحى را زير پى بسپرد و همه نخلهاى اطراف را بريد تا بسيارى از بيشه‌هاى انبوه اطراف از درخت خالى شد و هوا در ساحت آن به تموج در آمد . پيش از آن به سبب آنكه آن مكان در ميان درختان پنهان بود و آفتاب بدان نمىتابيد هوايش ناسازگار و بدبو و گنده شده بود . چون درختها را بريدند آن هواى عفن نيز به صحت گراييد و اين رحمتى از جانب پروردگار بود كه به سبب آن خشم و عذاب اين پادشاه بود . و چه بسا بيماريها سبب تندرستى شوند .\r\nو ربما صحت الاجسام بالعلل . چون محاصره سخت شد . ابن مكى يقين كرد كه گرفتار آمده است .\r\nپس از سلطان امان خواست و توبه كرد . سلطان از خطاى او بگذشت و امانش داد و او به عنوان اظهار اطاعت فرزند خود به گروگان نهاد و باج و خراج بر عهده گرفت . سلطان از محاصره به يك سو شد و به تونس باز گرديد . ابن مكى نيز به راه راست آمد تا آنگاه كه يحيى عم او بر او غلبه يافت و ما از آن ياد خواهيم كرد .\r\n\r\nبازگشت المنتصر به حكومت تونس و امارت برادرش زكريا بر نفطه و نفزاوه\r\nعربها در ايام حكومت المنتصر بر توزر سيرت او را مىستودند و از محبت او بهره‌مند مىشدند و تابع فرمان او بودند . چون سلطان از قابس باز گرديد در راه از او خواستند كه المنتصر را بر بلاد جريد به روال سابق ولايت دهد و او را به مقر فرمانرواييش توزر باز گرداند . اين اقدام را بنى مهلهل بر عهده گرفتند . بدين گونه كه زنانشان را در كجاوه‌ها نشاندند و آنان برهنه سر و زارى كنان راه بر سلطان گرفتند و بازگشت المنتصر را به توزر طلب كردند زيرا مصالح كارشان بسته به حكومت او بود . سلطان بپذيرفت و او را به توزر باز گردانيد و فرزندش زكريا را به نفطه فرستاد و نفزاوه را نيز به قلمرو او بيفزود . زكريا به نفطه رفت و به حكومت پرداخت\r\n\r\n","description":"","footnote":"","page_name":" 463 ","page_number":483},
  {"content":"\r\n\r\nو چنان كفايت و لياقتى نشان داد كه زبانزد همگان گرديد . حكومت او در آغاز سال 790 بود .\r\n\r\nفتنهء امير ابراهيم صاحب قسنطينه با دواوده و وفات يعقوب بن على سپس وفات امير ابراهيم\r\nدواوده در قسنطينه علاوه بر آنچه از بلاد تلول و زاب به اقطاع سلطان در دست آنان بود هر ساله نيز از عطاى او برخوردار مىشدند و آن مالى مقرر بود كه بر حسب مراتبشان ميانشان تقسيم مىشد . در اين سالها به سبب آنكه جمع خراج با مشكلاتى توام شده بود و دولت در مضيقهء مالى افتاده بود در اداى آن راتبه تاخير شده بود از اين رو عربها همهء اراضى بلاد خود را در تصرف گرفتند و از پرداخت اموال مقرر سرباز زدند . سلطان نيز به همين سبب عطاى خويش از ايشان دريغ كرد . پس سر از اطاعت او بر تافتند و دست به آشوب و تاراج و كشتار گشودند .\r\nچون امير ابراهيم كه در ركاب پدرش به قابس رفته بود باز گرديد ، بدان سبب كه از چند سال پيش به همين علل كه بيان كرديم از مقدار عطايا كاسته شده بود ، عربها گرد آمدند و خواستار حقوق خود شدند و او آنان را وعده به آينده مىداد . در اين روزها يعقوب بن على از حج باز گرديد او نيز امير ابراهيم را به اداى حقوق عربها اشارت كرد . امير ابراهيم توجه ننمود و براى پاره‌اى كارها از شهر بيرون راند و او را واگذاشت يعقوب بن على نيز در ميان عربها نداى آشوب داد و به دلجويى از دشمنان خود پرداخت بسيارى از فرزندان سباع بن شبل و فرزندان سباع بن يحيى به نداى او پاسخ دادند و از باديه‌شان نيز جمعى از حادثه‌جويان قبايل رياح به دو پيوستند . يعقوب از تل بيرون آمد و در نقاوس درنگ كرد و دست قوم خود را به تاراج در تلول قسنطينه و غارت محصول كشاورزان بازگذاشت تا هر چه بود به جاروب پاك بروبيدند و با دستهاى پر و چارپايان پربار بازگشتند .\r\nآنگاه يعقوب بن على بيمار شد و در سال 780 درگذشت . جسدش را به بسكره بردند و در آنجا به خاك سپردند . پس از او پسرش در ميان قومش به جايش نشست و همچنان به عصيان خويش ادامه مىداد تا اواسط سال 791 بر تل صعود كرد . امير ابراهيم دشمنان او را از دواوده و همپيمانان ايشان در باديه به سوى خود كشيد . ابو ستة بن عمر برادر يعقوب بن على با همهء كسانى كه با او بودند از فرزندان عايشه ام عمر به سوى او گرويدند ولى برادر ديگرش صميت به محمد بن يعقوب پيوست . آنگاه ميان عربها و امير ابراهيم نبرد درگرفت .\r\nامير ابراهيم منهزم شد و ابو سته نيز به قتل رسيد . آنگاه سلطان ابو العباس خود آمادهء پيكار با ايشان و راندنشان از تلول گرديد و در اواسط همان سال همه را از آن ناحيه براند . آنان به زمستانگاههاى خود رفتند و ديگر نتوانستند بر آن ارتفاعات دست يابند و تابستان آن سال را نيز در زاب گذرانيدند و از آنجا به زمستانگاه رفتند . چون از زمستانگاه باز مىگشتند آذوقهء آنان به پايان رسيده بود دست تعدى به نواحى زاب گشودند و محصولات زراعتى را غارت\r\n\r\n","description":"","footnote":"","page_name":" 464 ","page_number":484},
  {"content":"\r\n\r\nكردند . نزديك بود ميان آنان و ابن مزنى كه از يارى كنندگان ايشان در اين فتنه بود خلاف افتد . آنگاه به سوى ارتفاعات روى نهادند . امير ابراهيم براى دفع ايشان سپاهى بسيج كرده بود . در همين احوال و در سال 792 بمرد و لشكرش پراكنده شد . محمد بن يعقوب شتابان به سوى قسنطينه در حركت آمد و به شهر در آمد ولى چنان نمود كه در طاعت سلطان است و قصد خلاف ندارد و در همهء بلاد نداى امان و آبادانى داد و به اصلاح احوال رعيت پرداخت و جاده‌ها را ايمنى بخشيد . آنگاه رسولان نزد سلطان به تونس فرستادند و امان و عفو خواستند .\r\nسلطان امانشان داد و عفوشان نمود و او را در قسنطينه به جاى ابراهيم پسر ديگرش اقامت داد و محمد فرزند بشير غلام خود را به كفالت او و قيام به امور دولتش گسيل داشت او نيز به كار پرداخت و احوال بلاد و عباد نيكو شد .\r\n\r\nپيكار فرنگان در مهديه\r\nفرنگان امتى هستند آن سوى درياى رومى ، در شمال آن ، پس از انقراض دولت روم آنان قدرت و غلبه يافتند و جزايرى چون دانيه و سردانيه و ميورقه و صقليه را تصرف كردند و ناوگانشان فضاى دريا را پر كرد . سپس به سواحل شام و بيت المقدس لشكر بردند و آنجا را نيز مسخر ساختند . و پس از آنكه مدتها درياى رومى عرصهء تاخت و تاز مسلمانان - بويژه در اواخر دولت موحدين - بود اكنون عرصهء تاخت و تاز ايشان شده بود . در عهد بنى مرين چندى ناوگان مغرب قدرتى نشان دادند ولى ديرى نپاييد . سپس باد قدرت فرنگان فرو نشست و مركز دولتشان در فرانسه مختل گرديد و به صورت دولتهايى در برشلونه و جنوه و بنادقه و جزايشان از امم فرنگان مسيحى تقسمى شد و به صورت دولتهاى متعدد در آمدند . در اين هنگام بسيارى از مسلمانان سواحل افريقيه را هواى لشكركشى به بلادشان در دل پديد آمد . اين دست اندازى از مردم بجايه از سى سال پيش آغاز شد . جمعى از جنگجويان دريا كشتيهايى ساختند و مردان سلحشور را برگزيدند و به سوى سواحل و جزاير فرنگان - در اوانى كه آنان را چنين تصورى نبود - حمله آوردند و بسيارى از كشتيهاى كفار را در هم كوفتند و بر آنان غلبه يافتند و با غنايم و اسيران و بردگان بسيار بازگشتند . آن سان كه سواحل ثغور غربى بجايه از اسيرانشان پر شد و شهر پر از صداى غلها و زنجيرها گرديد و اين به هنگامى بود كه براى برخى نيازها به راه مىافتادند . مسلمانان بهاى فديهء آنان را آن قدر بالا بردند كه مسيحيان از پرداخت آن و آزاد كردن اسيران عاجز آمدند .\r\nاين امر بر فرنگان گران آمد و در دل خود احساس ذلت و حسرت كردند . و از انتقام عاجز بودند . از دور به پادشاه خود شكايت مىفرستادند او نيز گويى ناله و فغان ايشان نمىشنيد . عاقبت تصميم گرفتند به پيكار مسلمانان بيايند و انتقام شكست خويش بستانند .\r\nخبر بسيج نيروهايشان به سلطان رسيد . پسر خود ابو فارس را فرستاد تا مردم نواحى\r\n\r\n","description":"","footnote":"","page_name":" 465 ","page_number":485},
  {"content":"\r\n\r\nرا به جنگ دشمن برانگيزد و در آنجا ناوگانى به نگهبانى گمارد . در اين هنگام ناوگان جنوه و بر شلونه و هر كه در پشت سر يا مجاور آنان بود از امم مسيحى گرد آمدند و از جنوه شراع گشودند و در اواسط سال 792 در مهديه پهلو گرفتند و در عين غفلت مردم و نگهبانان پياده شدند . مهديه بر قطعه‌اى است از خشكى كه در دريا پيش رفته است چون زبانى از دهان بيرون افتاده . فرنگان در آن طرف كه درياست بارويى از چوب بالا آوردند تا ميان دريا و خشكى فاصله باشد و تا مراكز دفاعى را زير نفوذ خود داشته باشند و بر آن برجها برآوردند و آن برجها به جنگجويان بينباشتند تا امكان نبرد با شهر ميسر گردد و نيز نگذارند كه از سوى مسلمانان براى جنگجويان مدد رسد - آنگاه برجى از چوب در جانب دريا و مشرف بر باروهايى كه به عنوان سنگرى ساخته بودند بر آوردند تا هيبتشان در دلها بيشتر گردد . مردم شهر به درون شهر تحصن گزيدند و با پايدارى و صبر به جنگ پرداختند . از اطراف بر ايشان مدد مىرسيد ولى فرنگان مانع رسيدن آنها مىشدند .\r\nخبر به سلطان ابو العباس رسيد . از آنچه پيش آمده بود غمگين شد و براى يارى مردم در محاصره پى در پى لشكر مىفرستاد . برادرش امير ابو يحيى زكريا و فرزندان او با آن گروه از سپاهيان كه در حضرت بودند به جهاد اين دشمن بيرون آمدند و اعراب و ديگران را نيز به جنگ فرا خواندند . جمع كثيرى از امم مختلف در خارج شهر گرد آمدند و بر فرنگان تاختند و آنان را زير باران تير گرفتند تا به درون بارويشان راندند . فرنگان به قتال بيرون آمدند و ميان آنان و مسلمانان نبردى سخت درگرفت . اگر حمايت خداوندى نبود امير ابو فارس كشته شده بود .\r\nسپس از باروى شهر بر آنان سنگ و تير و نفت باريدن گرفت و آن برج كه از جانب دريا بر آورده بودند آتش گرفت . فرنگان روز ديگر سوار شدند و به بلاد خود رفتند . مردم مهديه از اينكه از دشمن رهايى يافته بودند شادمان شدند و خدا را سپاس گفتند : « ورد اللّه الذين كفروا بغيظهم لم ينالو خيرا و كفا اللّه المؤمنين القتال » امير ابو يحيى فرمان داد رخنه‌هاى بارو و شكافهاى آن را مرمت كنند و به تونس بازگشت در حالى كه به هدف خود رسيده و بر دشمن پيروز گشته بود و اين همه از سوى ذات بارى تعالى بود .\r\n\r\nشورش قفصه و محاصرهء آن\r\nسلطان ابو العباس به هنگامى كه قفصه را تصرف كرد فرزند خود ابو بكر را بر آن حكومت داد و از دولتمردان خود عبد اللّه تريكى را كه از موالى جدشان سلطان ابو يحيى بود به خدمت او گماشت و در اثر درايت تريكى كارها در انتظام آمد .\r\nامير ابو بكر سالى در آنجا ماند سپس در سال 782 نزد پدر به تونس باز گرديد . سلطان امور قفصه به عبد اللّه تريكى سپرد و او را به سبب اطمينانى كه به او داشت امارت قفصه داد .\r\nتريكى تا سال 794 كه جهان را بدرود گفت بر امارت قفصه بود . سلطان به جاى او پسرش\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nمحمد را بر گماشت . او را برادرانى خردتر بود كه با برادر به رقابت برخاستند و بر او حسد بردند .\r\nمحمد دنيدن از خويشاوندان احمد بن العابد نيز كه ناظر تقسيم آب شهر بود آنان را به خلاف ترغيب مىكرد . اين محمد دنيدن در شهر مردى نيك راى و عادل بود از اين رو از آن شوربختى كه بر سر قومش آمد در امان ماند و سلطان او را در شهر باقى گذاشت به ترغيب او برادران بر برادر خود شوريدند و او را گرفته در بند نمودند و عصيان آشكار ساختند . سپس اعيان شهر او را واداشتند تا از فرزندان عبد اللّه تريكى دورى جويد زيرا مىترسيدند كه آنان را به اطاعت سلطان باز گرداند . از اين رو آنان را از شهر اخراج نمود و اموالشان بستد و خود به استقلال رياست شهر را تصاحب كرد ، آن سان كه زين پيش از آن قومش بود .\r\nسلطان در خلال اين احوال پى در پى مىخروشيد و تهديد مىكرد و آنان همچنان سر در طغيان خويش داشتند . سپس لشكر گرد آورد و اعراب را دلجويى كرد و عطاياى بسيار داد آنگاه به سوى قفصه در حركت آمد و در نيمهء سال 795 بر در شهر فرود آمد مردم شهر در شهر تحصن كردند و او جنگ را به جد در ايستاد و راه آذوقه بر رويشان بر بست و گلويشان بفشرد .\r\nسپس به بريدن درختان دست يازيد تا در ميان انبوه آنان ميدانى گشاده پديد آورد .\r\nچون محاصره سخت شد و راههاى نجات بسته آمد شيخ ايشان دنيدن به نزد سلطان آمد تا با او در باب شهر و قومش پيمان صلح بندد . سلطان غدر كرد و او را زندانى نمود بدين اميد كه اين عمل وسيلهء تصرف شهر گردد . يكى از بنى عايد به نام عمر بن الحسن كه در ايام سركوبى ايشان از قفصه به مغرب تبعيد شده بود بازگشته در اطراف زاب مىزيست چون دنيدن در قفصه دعوى استقلال كرد بيامد و روزى چند نزد او ماند . ولى پس از چندى دنيدن از او بيمناك شد بگرفتش و به زندان كرد . چون سلطان بر دنيدن غدر كرد مشايخ بر عمر بن الحسن گرد آمدند و او را بر خود امير ساختند و نزد عربها كس فرستادند و از آنان استرحام كردند و مالى فرستادند . آنان نيز بر آنان رحمت آوردند . صولة بن خالد بن حمزه امير فرزندان ابى الليل دفاع از ايشان را بر عهده گرفت و به لشكرگاه سلطان در خارج شهر حمله كرد . عربهايى كه در خدمت سلطان بودند ، براى چرانيدن اشتران خويش به اطراف پراكنده شده بودند . چون سلطان ديده گشود پرچم صوله را ديد كه در ميان قوم خود مىآمد . سلطان بگريخت و آنان تعقيبش كردند . پى در پى فرزندان و خواص او باز مىگشتند و بر دشمن حمله‌اى مىكردند تا آنان را اندكى وادار به بازگشت مىكردند و سلطان شتابان به تونس مىراند آنان در پىاش بودند ولى از اين كار خود جز ضربتهاى شمشير و نيزه چيزى حاصل نشد . سلطان به تونس رسيد .\r\nصوله از آنچه كه كرده بود پشيمان شد نزد سلطان كس فرستاد و اظهار اطاعت كرد . سلطان عذر او نپذيرفت و در سال 796 صوله به زمستانگاههاى خود رفت .\r\nآنگاه ابن يملول آن مرد منافق را از بسكره فرا خواند . ابن يملول شتابان برفت احمد بن مزنى صاحب زاب كه در گمراهى همتاى او بود او را بدين كار ترغيب كرده بود . ابن يملول\r\n\r\n","description":"","footnote":"","page_name":" 467 ","page_number":487},
  {"content":"\r\n\r\nبه صوله رسيد و او را به محاصرهء توزر تحريض نمود و خود با قوم خود در محاصره حاضر شد .\r\nامير المنتصر در دفاع نيكو پايدارى كرد . تا آنگاه كه از تصرف شهر نوميد شدند و آرائشان مختلف گرديد و هر گروه به سويى رفتند . صولة براى گذراندن تابستان به ارتفاعات رفت اين بار سلطان به قبول اطاعت او راضى شد . محمد دنيدن چون سلطان از قفصه حركت كرد او را در آن ناحيه واگذاشت - چون به تونس رسيد نزد مردم قفصه رسول فرستاد كه مىخواهد نزد آنان باز گردد . برخى از اتباعش اجابت نمودند و او به شهر داخل شد . عمر بن العابد از او بيمناك شد و او را در مكانى كه فرود آمده بود بگرفت و بكشت . و فرمان خود بر مشايخ قفصه تحميل كرد . مردم قفصه از غائلهء سلطان و عاقبت اين عصيان بترسيدند و نزد سلطان رسول فرستادند و اطاعت خويش اعلام كردند . سلطان شرط كرد عامل خود را نزد آنان فرستد و اين آخرين چيزى است كه از آنان مىدانيم و هنوز در باب اينكه آيا براى ايشان يا صوله فرمانى صادر كرده باشد خبرى به من نرسيده است . و اللّه يصرف الامور بحكمته .\r\n\r\nحكومت عمر بن سلطان ابو العباس بر صفاقس و استيلاى او از صفاقس بر قابس و جزيره جربه\r\nاين امير عمر پسر سلطان ابو العباس و برادر ابراهيم امير قسنطينه است . و در كفالت برادر خود ابراهيم مىزيست . چون ابراهيم - چنان كه گفتيم - وفات كرد نزد پدر خود سلطان ابو العباس آمد و در آنجا ماند . هنگامى كه ابو بكر بن ثابت ، شيخ طرابلس بمرد و قوم او بعد از او بى سامان شدند و پيشوايشان قاسم بن خلف نزد سلطان آمد ، سلطان نيز پسر عم خود امير عمر را در سال 792 با او به محاصرهء طرابلس فرستاد . امير عمر يك سال همچنان شهر را در محاصره داشت و راه آذوقه بر آنان بر بست . تا مردم به جان آمدند و امير نيز از آن درنگ دراز ملول شد . مردم شهر باج و خراج به گردن گرفتند و امير عمر را باز گردانيدند . امير عمر در سال 795 به نزد پدر باز گرديد . پدرش در آن هنگام به محاصره قفصه رفته بود زيرا مردم بر او عصيان كرده بودند امير عمر در راه خود به جربه رفته بود ولى عامل پدرش كه از موالى عجم بود او را به شهر راه نداده بود . امير عمر از اين عمل به خشم آمد و شكايت نزد پدر برد . پدر او را امارت صفاقس داد و وعده نمود كه ولايت جربه را نيز به او خواهد داد . امير عمر به صفاقس رفت سپس از راه دريا به جزيرهء جربه شد . همه قبايلى كه در آن حدود بودند به او پيوستند . آن والى عجمى منصور ، به دژ خود كه به زبان فرنگان قشتيل ناميده مىشد ، پناه گرفت . تا آنگاه كه سلطان نامه نوشت و او را فرمان داد كه دژ را به پسرش واگذار كند . منصور دژ و همهء جزيره را به امير عمر تسليم كرد امير عمر پس از تصرف جربه رهسپار تصرف قابس شد و با مردم حامه كه همجوار قابس بود و بارها از سوى قابس مورد هجوم قرار گرفته بودند در اين باره به گفتگو پرداخت . آنان اجابتش كردند و در سال 796 بر شهر شبيخون زد و آن را در تصرف آورد .\r\n\r\n","description":"","footnote":"","page_name":" 468 ","page_number":488},
  {"content":"\r\n\r\nرئيس آن يحيى بن عبد الملك بن مكى را بگرفت و گردن زد . و با مرگ او دولت بنى مكى در قابس منقرض شد و امير عمر افزون بر ديگر متصرفاتش آن را نيز در تصرف آورد . و اللّه وارث الامور .\r\n\r\nوفات سلطان ابو العباس و حكومت پسرش ابو فارس عزوز\r\nسلطان ابو العباس از دير باز به بيمارى نقرس دچار بود آن سان كه در بيشتر سفرهايش در محفه‌اى كه چند استر آن را حمل مىكردند ، مىنشست . اين بيمارى در آخر عمرش شدت يافت ، چنان كه در سال 796 موجب هلاكتش گرديد . برادرش زكريا رديف او در فرمانروايى و نامزد حكومت بعد از او بود و پسرش محمد والى بونه بود و از سالها قبل در آنجا مىزيست سلطان را پسران بسيار بود كه همگان را هواى جانشينى پدر در سر بود و از عم خود زكريا كينه به دل داشتند و مىترسيدند كه پس از پدرشان از آسيب او در امان نمانند . چون مرگ سلطان نزديك شد اين وحشت فزونى گرفت . سلطان پسر بزرگتر خود ابو بكر را امارت قسنطينه داد و او در همان حالت احتضار پدر رهسپار آنجا گرديد . ديگر برادران گرد برادر ديگر خود ابو فارس را كه پس از ابو بكر از ديگران بزرگتر بود گرفتند و عم خود زكريا را به هنگامى كه به عيادت برادر خود آمده بود دستگير كردند و در يكى از حجره‌هاى قصر حبس نمودند و موكلان بر او گماشتند . سلطان سه روز بعد از اين واقعه بمرد و آنان با برادرشان ابو فارس در روز چهارم شعبان سال 796 بيعت كردند . مردم شهر از اعيان و مردم عادى فوج فوج بيامدند و بيعت كردند . سلطان ابو فارس فرمان داد هر چه در سرايهاى عمش زكريا بود از اموال و ذخاير آوردند و در قصر خود جاى داد تا قصر پر شد و بر او در زندان سخت گرفتند آنگاه به تدبير امور ملك و سياست حكومت پدر پرداخت . برادران را در افريقيه امارت داد و يكى را به امارت سوسه فرستاد و يكى را به مهديه . برادر ديگر خود اسماعيل را به عنوان معاون خويش در تونس نگهداشت و باقى را در زمرهء اهل شورا و سگالش مفتخر ساخت .\r\nخبر به برادرش المنتصر كه در توزر بود رسيد . كارش پريشان شد و به حامه رفت .\r\nو در آنجا ماند . برادر ديگرش زكريا در نفطه بود . او نيز به كوههاى نفزه پناه جست . برادرش ابو بكر چون از سوى سلطان به بونه رفت هنوز پدرش نمرده بود كه حركت كرد فرمانرواى بونه محمد فرزند عمش زكريا او را به عزت و اكرام تمام در آورد و چون به قسنطينه رفت كسانى كه امور آن را در دست داشتند از او منشور سلطان را طلبيدند ، چون بر ايشان خوانده شد دروازه بر رويش گشودند . پس به شهر در آمد و بر اوضاع مسلط شد . محمد بن ابى هلال از خواص سلطان ابو العباس ، كمى پيش از وفات او به سفارت از سوى او نزد ابو فارس عبد العزيز كه بعد از پدر خود ابو العباس بن ابى سالم عهده‌دار امور مغرب شده بود ، مىرفت . او در ماه صفر همان سال با هدايا و تحف نفيس آن سان كه لايق چنان فرمانروايى بود ، حركت كرد .\r\n\r\n","description":"","footnote":"","page_name":" 469 ","page_number":489},
  {"content":"\r\n\r\nچون به ميله رسيد خبر يافت كه سلطان ابو العباس وفات كرده است . امير ابو بكر كه در قسنطينه بود . فرمان داد كه نزد او باز گردد . او نيز با آن هدايا به نزد او رفت و در آنجا بماند . اين آخرين اخبار درستى بود كه در اين سالها از ايشان به ما رسيده و هنوز تا اين زمان بر همين منوال هستند . و الملك بيد اللّه ، يؤتيه من يشاء .\r\n\r\nخبر از بنى مزنى امراى بسكره و متعلقات آن از زاب\r\nشهر بسكره مركز زاب است و تا اين زمان چنين است . حدود آن از قصر دوسن است در مغرب تا قصور تنومه و بادس در مشرق . ميان آن و سرزمينى كه آن را حضنه مىنامند كوه جاثم از مغرب به مشرق كشيده شده ، اين كوه را راههايى است كه از خلال آنها از حضنه به بسكره توان رفت . و به كوه درن پيوسته است كه از اقصاى مغرب تا جنوب برقه امتداد دارد در ناحيهء غربى اين كوه در محاذى زاب بقايايى از زناته زندگى مىكنند و از جانب شرقى به كوه اوراس كه مشرف بر بسكره است متصل است و در آن سرزمين از جنوب به شمال امتداد يافته . و آن كوهى است مشهور و ما دربارهء برخى ساكنان آن سخن خواهيم گفت .\r\nزاب موطنى بزرگ است مشتمل بر قريه‌هاى متعدد و مجاور هم . كه هر يك از آنها را به نام زاب مىخواندند . نخستين آنها زاب دوسن است و سپس زاب طولقه و سپس زاب مليلى و آنگاه زاب بسكره و زاب تهودا و زاب بادس . بسكره مادر همهء اين قريه‌هاست مشايخ آن از بنى رمان بوده‌اند كه از قديم الايام بعد از اغالبه و شيعه در عهد صنهاجه - ملوك قلعه - مىزيستند و صاحب املاك و ضياع بودند . از آن ميان جعفر بن ابى رمان را نام و آوازه‌اى بلند بوده است .\r\nدر ايام بلكين بن محمد بن حماد صاحب قلعه ، به سال 450 نقض طاعت كردند و شهر را در تصرف گرفتند و به دفاع پرداختند . عامل اين شورش جعفر بن ابى رمان بود . سپاه صنهاجه تحت فرمان وزير خلف بن ابى حيدره كه از پروردگان دولت بود بيامد و شهر را از شورشيان بستد و آنان را به قلعه برد و بلكين همه را بكشت تا عبرت ديگران گردد . آنگاه امر شورا به بنى سندى رسيد كه آنان نيز از مردم بسكره بودند . يكى از ايشان عروس ناميده مىشد كه نخست سر بر فرمان دولت داشت چون قدرت دولت روى به ضعف نهاد و باد آن فرو نشست و جوانيش به پيرى گراييد او نيز سر به خودسرى برداشت . و او همان كسى بود كه منتصر بن خزرون زناتى را بكشت . و اين به هنگامى بود كه منتصر به مشرق آمده بود و قوم خود مغراوه و اعراب اثبج و بنى عدى - از بنى هلال - را بر سر سلطان كشيده بود . سلطان بر او غدر كرد و ضواحى زاب را به او داد . آنگاه عروس را در نهان برانگيخت تا او را بكشد او نيز چنان كرد و ما در اخبار آل حماد از آن ياد خواهيم كرد .\r\nرياست بنى سندى با انقراض امراى صنهاجه در افريقيه ، منقرض شد و دولت موحدين\r\n\r\n","description":"","footnote":"","page_name":" 470 ","page_number":490},
  {"content":"\r\n\r\nآمد در حالى كه كثرت شمار و شرف خاندان از آن بنى رمان بود . بنى مزنى از اعرابى بودند كه در قرن پنجم با بنى هلال بن عامر به افريقيه رسيدند . نسبشان به زعم خودشان در بنى مازن است كه بنى مازن از فزاره است ولى درست آن است كه نسب آنان در لطيف از قبايل اثبج است . يعنى بنى جرى بن علوان بن محمد لقمان بن خليفة بن لطيف . نام پدرشان مزنة بن ديفل بن محيا بن جرى است . من اين را از يكى از نسب شناسان بنى هلال آموخته‌ام . موطنشان نيز بر اين امر شهادت مىدهد . زيرا اهل زاب همه از تيره‌هاى اثبج‌اند كه از كوچ كردن ناتوان بوده‌اند و در قراى زاب بر زناته كه پيش از آنان در آنجا سكونت داشته‌اند ، فرود آمده‌اند .\r\nبنى مزنى نخستين بار در يكى از قراء بسكره فرود آمدند موسوم به قريه حياس سپس با اهل بسكره الفت يافتند و در تملك آب و زمين حظى وافر بردند . آنگاه به شهر منتقل شدند و از خانه و سايه تمتع يافتند و با مردم آنجا در رنج و راحت و شادى و غم شركت جستند و بزرگانشان در زمرهء مشايخ اهل شورا قرار گرفتند . سپس بنى رمان از انتظام خود در سلك آنان سر باز زدند و به سبب نعمتى كه خداوند به آنان عطا كرده بود بر آنان حسد بردند و آنان را از خود بيمناك ساختند و ميانشان آتش عداوت و كينه شعله‌ور گرديد . نخستين آن در مجلس سلطان در تونس بود ، در هنگامى كه بنى حفص در افريقيه استقرار يافته بودند و در عهد امير ابو زكريا و پسرش سلطان المستنصر كه بارها زبان به طعن و دشنام يك ديگر گشودند .\r\nسپس كار به جنگ كشيد و در كوچه‌هاى شهر يك ديگر را در خون كشيدند . ولى نظر دولت با بنى رمان موافق بود زيرا از قديم در آن شهر زندگى مىكردند .\r\nچون امير ابو اسحاق به جنگ برادر خود محمد المستنصر - در آغاز بيعتش - بيرون آمد و به ميان قبايل اعراب دواوده رفت ، موسى بن محمد بن مسعود البلط امير بدويان در آن عصر با او بيعت نمود و در بسكره و بلاد زاب امارت يافت و در آن بلاد صاحب كر و فر و امر و نهى شد . در اين هنگام فضل بن على بن احمد بن الحسن بن على بن مزنى دعوت خود آشكار كرد . و از اهل شهر خواست كه او را اطاعت كنند . آنان نيز بناچار متابعتش كردند . سپس سپاهيان سلطان بر سر ايشان تاختند و آنان را از زاب اخراج كردند . فضل بن على دست به دامن ابو اسحاق زد و با او به اندلس رفت و در آنجا بماند تا المستنصر بمرد و خداوند تخت خلافت را نصيب او ساخت . چون كار بر ابو اسحاق قرار گرفت و در تونس استقرار يافت منشور امارت زاب به فضل بن على داد و برادر او عبد الواحد را به امارت جريد فرستاد . و اين به پاس خدمتهاى آنان بود كه در آن روزهاى سخت سلطان را يارى كرده بودند . فضل بن على به فرمانروايى زاب آمد و به بسكره داخل شد بنى رمان تسليم فرمان او شدند و از آن پس در اين باب لب به سخن نگشودند و او همچنان به امارت خويش ادامه داد .\r\nسپس حوادث ابن ابى عماره و نيرنگها و فريبكاريهاى او پيش آمد و سلطان ابو اسحاق\r\n\r\n","description":"","footnote":"","page_name":" 471 ","page_number":491},
  {"content":"\r\n\r\nبه دست او به هلاكت رسيد . سلطان ابو حفص عمر انتقام خون برادر از او بستد و آنچه از مملكتش از دست رفته بود باز پس گرفت و در همه حال اعتماد به غناى فضل بن على داشت و در امر زاب اتكا بر كفايت او . دشمنان او بنى رمان از ايام ولايت او ملول شدند و با بنى حريز كه تيره‌اى از لطيف يكى از بطون اثبج بودند در نهان به توطئه پرداختند . اينان در قريهء ماشاش فرود آمده بودند . اين قريه به شهر چسبيده بود . چون نتوانستند به كوچ روند با مردم شهر در آميختند و به آنان زن دادند و از آنان زن گرفتند . پس ايشان را بر ضد فضل بن على برانگيختند تا در قتل او و گرفتن حكومت از دست او تقدم با ايشان باشد . بنى حريز خانه‌هاى خود را در ماشاس خراب كردند تا با آنان در شهر سكنا گزينند بنى رمان تا آنان را در حكومت خويش مطمئن سازند با ايشان پيمانى بستند و سوگندان خوردند ولى در همه حال عملشان مكر آميز بود . در يكى از روزهاى سال 683 كه فضل سواره در خارج شهر مىرفت او را كشتند . بنى رمان پس از دو سال پيمان خود بر هم زدند و آنان از شهر بيرون آمدند و چون مأوايى نداشتند در بلاد ريغه پراكنده شدند و بنى رمان زمام شوراى بسكره و زاب را بر دست گرفتند و علاوه بر ايشان پيمان سلطان و دواوه را نيز شكستند و بر بلاد حضنه و نقاوس و مقره و مسيله تسلط يافتند .\r\nمنصور بن فضل بن على در زمان كشته شدن پدرش براى برخى كارها به تونس رفته بود چون پدرش كشته شد و بنى رمان بعد از او همهء قدرت از آن خود ساختند در نزد سلطان ابو حفص عمر زبان به سعايت از او گشودند و در اين اقدام پيروز شدند و سلطان او را در بند كشيد و در تمام ايام سلطان ابو حفص عمر همچنان در زندان بماند .\r\nچون مولا ابو زكريا يحيى بن امير ابو اسحاق بر بجايه و قسنطينه و بونه غلبه يافت و در قلمرو خويش مستقل شد و دولت آل ابو حفص به دو قسمت تقسيم گرديد مردم زاب به دعوت صاحب بجايه مولا ابو حفص ، تمسك جستند و منصور بن فضل بن على از زندان خويش در تونس بگريخت و به بجايه رفت و اين بعد از هلاكت ابو الحسين بن سيد الناس بود كه زمام كارهاى سلطان ابو زكريا را در دست داشت و قرار گرفتن كاتب او ابو القاسم بن جبى در سال 691 به جاى او بود . منصور بن فضل ملازم خدمت سلطان شد و با تقديم انواع تحف و هدايا خود را به او نزديك ساخت . منصور به عهده گرفت مردم زاب را به بيعت با سلطان وا دارد و اموال و باج و خراج آنجا را به خزانهء او رساند . سلطان نيز منشور امارت زاب به نام او صادر كرد و سپاهى نيز به ياريش معين نمود . منصور بن فضل بن بسكره وارد شد مردم آن سامان - بنى رمان - نزد سلطان به بجايه رفته بودند ، سلطان آنان را به نزد عاملشان منصور بازگردانيد و به او نوشت كه خواسته‌هاى آنان اجابت كند . منصور در سال 693 به زاب در آمد و آنان را به بناى قصرى براى متابعان خويش واداشت و سپاه خود را در درون باروهاى آن جاى داد .\r\nپس از چندى با بنى رمان دل بد كرد و پيمانى را كه با آنان بسته بود بشكست و آنان را از\r\n\r\n","description":"","footnote":"","page_name":" 472 ","page_number":492},
  {"content":"\r\n\r\nشهر بيرون راند و خود در آنجا تمكن و قدرت يافت و پايه‌هاى دولت خويش استوارى بخشيد آنگاه دايرهء قلمروش گسترش يافت و افزون بر زاب جبل اوراس و قراى ريغه و بلاد واركلى و قراى حضنه يعنى مقره و نقاوس و مسيله را بر آن بيفزود . سلطان فرمان حكومت همه اين بلاد را به او داد و او را به گرفتن باج و خراج از اعراب كه بر ضواحى آن غلبه يافته بودند فرمان داد . با اقدام او اموال دولت فزونى گرفت و در آمد بالا رفت . منصور با دولتمردان نيز نيكى كرد و مشمول محبت آنان گرديد . و بدين گونه مدارج ترقى را يك يك پيمود و ريشه‌هاى رياستش در بسكره استوارى گرفت و توانگر شد . مولا ابو زكريا الاوسط در پايان قرن هفتم بمرد و به جاى او پسرش امير ابو البقاء خالد - چنان كه گفتيم - به حكومت رسيد و حاجب او ابو عبد الرحمان بن غمر زمام كارهاى او را به دست گرفت .\r\nمنصور بن فضل را با حاجب ابو عبد الرحمان خصوصيتى بود . از اين رو حاجب نيز به جاه و مقام او تمسك جست و در ديگر ضواحى از ممالك سلطان به راى و نظر او متكى شد .\r\nو منشور امارت بلاد تل از سرزمين سدويكش و عياض را به او داد و آن مناطق را نيز بر قلمرو او در افزود . او نيز براى گرد آورى باج و خراج بازوى كفايت بگشود و منابع خشكيده را بار ديگر به جريان انداخت . سپس ميان او و دولت منافرت پديد آمد و يحيى بن خالد بن سلطان ابو اسحاق را به قسنطينه آورد و با او بيعت كرد و دواوده را به متابعت او وادار نمود . سپس از مكنونات دل او خبر يافت كه در كمين قتلش نشسته است . از اين رو رشتهء مودت خويش از او بگسست و بار ديگر به لشكرگاه خود در بسكره پيوست و به اطاعت باز آمد . يحيى بن خالد به دو پيوست ولى او را بگرفت و در بند كشيد . تا در سال 720 به هلاكت رسيد .\r\nميان او و مرابطين اهل سنت از عرب يعنى پيروان سعادت كه مردى مشهور است جنگها و فتنه‌ها بود . از او خواستند كه به سنت عمل كند و از مقدار باج و خراج و ديگر مغارم و مكوس بكاهد زيرا آنان خود را ملزم به رعايت سنت كرده بودند . بدين منظور بارها به بسكره آمدند . سپس سعادت در يكى از جنگهايش در مليلى كشته شد و چنان كه گفتيم اين واقعه در سال 705 اتفاق افتاد .\r\nمنصور بن فضل براى نبرد با مرابطين سپاه خويش گرد آورد و به سردارى فرزند خود على بن منصور همراه با على بن احمد شيخ دواوده گسيل داشت . سردار سپاه مرابطين ابو يحيى بن احمد برادر على بن احمد بود . ديگر رجال مرابطين چون عيسى بن يحيى بن ادريس شيخ فرزندان عساكر و عطية بن سليمان بن سباع و حسن بن سلامه شيخ فرزندان طلحه نيز با او بودند .\r\nآنان سردار سپاه ابن مزنى منصور بن فضل را شكست دادند و پسرش على را كشتند و على بن احمد را نيز اسير كردند . سپس بر او منت گذاشته آزادش كردند و به بسكره باز گرديدند و بر در شهر فرود آمدند و نخلهاى آن را قطع كردند . و دو سه بار چنين كردند . از آن پس همواره نبرد ميان او و اين مرابطين ادامه داشت . حاجب ابن غمر ، منصور بن فضل را در زمرهء\r\n\r\n","description":"","footnote":"","page_name":" 473 ","page_number":493},
  {"content":"\r\n\r\nخواص خود در آورده بود و به سبب صفات و سجاياى ممتازش در همهء كارها به او وثوق و اعتماد كامل داشت .\r\nچون سلطان ابو البقاء خالد به تونس نهضت نمود ، حاجب نيز در زمرهء ياران او بود .\r\nتا آنگاه كه حاجب تصميم گرفت به هر طريق شده از مصاحبت سلطان معاف گردد و در اجراى اين تصميم - چنان كه گفتيم - او نيز مدد كرد تا كار به نتيجه رسيد . حاجب به قسنطينه باز گرديد و او را نيز به مقر فرمانرواييش زاب باز گردانيد .\r\nمنصور بن فضل پيوسته به بجايه مىآمد تا ديدارى تازه كند و در باب امور قلمرو خويش اقدامى نمايد . در يكى از اين سفرها در راه عربها با او غدر كردند و گرفتندش . كسانى كه به اين كار پرداختند از امراى دواوده على بن احمد بن عمر بن محمد بن مسعود و سليمان بن على بن سباع بن يحيى بن مسعود بودند و اين به هنگامى بود كه رشتهء فرمانروايى را از دست عثمان بن سباع بن شيل بن موسى بن محمد كشيده بودند و رياست دواوده ، قوم خود را به دو بخش كرده بودند . پس مىبايست اين عامل ، منصور بن فضل را از ميان بردارند . از اين رو هنگامى كه از يكى از اعمالش در بلاد سدويكش مىآمد او را فرو گرفتند و در بند كشيدند و آهنگ قتلش كردند . منصور براى رهايى خود پنج قنطار زر داد و آزاد شد آنان آن زر گرفتند و هزينهء امر استحكام رياست خود نمودند . ولى از آن پس تا چندى از سفر خوددارى مىكرد .\r\nبعد از گرفتن گروگان از عرب تا آنگاه كه مولانا سلطان ابو يحيى در سال 717 - در اولين حركت خود به تونس رفت . سلطان ابو البقاء خالد در خلال اين احوال تونس و ديگر بلاد افريقيه را تصرف كرد . ابن غمر در سال 719 بمرد و منصور بن فضل بن مزنى همچنان متمتع از دولت مىزيست و هر چند گاه سپاهى از بجايه به پيكار او مىرفت تا در سال 725 درگذشت . پس از او پسرش عبد الواحد جانشين او شد . سلطان قلمرو پدرش را در زاب به او داد و برخى بلاد صحرايى چون قراء ريغه و وار كلى را نيز به آن بيفزود . سلطان پس از هلاكت يعقوب به غمر امارت ثغر را زير نظر محمد بن ابى الحسين سيد الناس كرده بود و كفالت فرزند خود يحيى را به او داده بود . از اين رو ميان عبد الواحد و صاحب ثغر بر سر منزلت در نزد سلطان خلاف افتاد . زيرا اينان همه پروردگان و خواص حاجب ابن غمر بودند .\r\nمحمد بن ابى الحسين بن سيد الناس لشكر بر سر او برد و بر در دژ او فرود آمد . و لشكرها پى در پى مىآمدند تا آنگاه كه عبد الواحد بناچار ، تا از شر او در امان ماند ، او را به دامادى خود برگزيد و دختر خود را به عقد او در آورد و به مصالحه گردن نهاد و باج و خراج بر عهده گرفت و اندكى بياسود تا آنگاه كه برادرش يوسف بن منصور او را بناگاهان بكشت . اين واقعه در سال 720 با مداخلهء برخى خواص ايشان از بنى سماط و بنى ابى كوايه صورت پذيرفت . جريان واقعه چنين بود كه شب هنگام براى مشورت در كارهاى ملك و برخى مهمات به نزد او آمد و او را به خنجر بزد و بكشت . يوسف بن منصور به استقلال امارت زاب را عهده‌دار شد . و بر طبق\r\n\r\n","description":"","footnote":"","page_name":" 474 ","page_number":494},
  {"content":"\r\n\r\nعادت از سوى سلطان منشور امارت و خلعت آمد . يوسف بن منصور نيز خطبه به نام سلطان مىكرد .\r\nسلطان ، محمد بن سيد الناس را براى امر حجابت خويش از ثغر بخواند و امور ملك خويش به او سپرد . بار ديگر آتش كينه ميان يوسف بن منصور عامل زاب و حاجب شعله‌ور گرديد اگر حوادثى رخ ننموده بود و حاجب در سال 732 مغضوب سلطان واقع نشده بود و به دست او كشته نشده بود - چنان كه گفتيم - يوسف بن منصور را از پاى در آورد .\r\nپس از حاجب ، محمد بن سيد الناس ، سلطان ، محمد بن الحكيم را به فرماندهى برگزيد و زمام كار سپاه به دست او داد و در ديگر قرا و ضواحى دست او گشاده داشت و او را در دولت خود پايگاهى استوار داد . ميان محمد بن الحكيم با يوسف بن منصور آتش عداوت شعله‌ور شد و سه بار بر سر او لشكر برد . هر بار يوسف بن منصور با پرداخت مبلغى كرامند سپاه او را باز پس مىفرستاد . سپس ميان او و على بن احمد بزرگ دواوده فتنه و جنگ افتاد . سبب آن بود كه ميان آن دو رقابتى بر سر اموالى كه از باج و خراج حاصل مىشد پديد آمده بود . اين امر سبب شد كه آمادهء پيكار شود و عربها را به نبرد با او فرا خواند . بهانه‌اش اين بود كه براى احياء سنت قيام كرده است اهالى ريغ گرد آمدند تا با او در نبرد يار شوند . پسرش يعقوب از او جدا شد و به بسكره رفت . ابن مزنى خواهر خود ، دختر منصور بن فضل را به او داد پس نيكو به دفاع پرداخت . پس از چندى على بن احمد از نبرد بسكره دست برداشت و با يوسف بن منصور راه وفاق پيمود . اين دوستى در سالهاى چهل از قرن هشتم بود . آنگاه سردار سپاه محمد بن الحكيم از افريقيه در حركت آمد . نخست بر بلاد جريد گذشت و آنان اطاعت خود اعلام داشتند و باج و خراج بر عهده گرفتند . محمد بن الحكيم فرزند ابن يملول را به گروگان گرفت و از آنجا رهسپار زاب شد . علاوه بر سپاهيانش جماعاتى از عربهاى بنى سليم نيز با او بودند . او با اين سپاه به زاب آمد و در اوماش يكى از قراء آن فرود آمد . عربهاى دواوده و رياح از برابرش گريختند . يوسف بن منصور با هدايايى كه مهيا كرده بود او را از حمله بازداشت و او همچنان در اوماش بود . و از آنجا به بلاد ريغ راند و تقرت دژ آنان را فتح كرد و تاراج نمود و ديگر اعمال آن را زير پى سپرد و به تونس باز گرديد . سلطان در اين سال ، سال 744 سردار سپاه خود محمد بن الحكيم را برافكند و پسر خود ابو حفص عمر ( دوم ) را امارت داد . حاجب ابو محمد تافراكين از آنكه مبادا بر خواص خويش دست تعدى گشايد سخت بترسيد و به ملك مغرب سلطان ابو الحسن پناه برد و او را به تصرف افريقيه تحريض نمود . او نيز در سال 748 - - چنان كه گفتيم - با سپاهى گران در حركت آمد . يوسف بن منصور امير زاب در لشكرگاهش به ديدار او شتافت . سلطان او را با اكرام تمام بپذيرفت و با خود به قسنطينه برد . آنگاه منشور امارت زاب و آن سوى آن را از قراء ريغه و وار كلى به او داد و او را به قلمروش باز گردانيد .\r\nو روى به تونس نهاد و او را فرمان داد اموالى را كه عمال از اقصاى مغرب در آغاز هر سال\r\n\r\n","description":"","footnote":"","page_name":" 475 ","page_number":495},
  {"content":"\r\n\r\nمىآورند ، بستاند و نزد او برد . او نيز براى انجام اين كار آماده شد تا شنيد كه از مغرب رسيده‌اند در قسنطينه به آنان پيوست در آنجا خبر يافتند كه سلطان در قيروان - چنان كه گفتيم - شكست خورده . پس عزم رفتن به بلاد خود كرد .\r\nيعقوب بن على بن احمد امير به دو در ناحيهء نزديك از افريقيه به سبب خويشاوندى سببى و مخالفتى كه ميان آنان بود نزد او آمد . آنان نيز كه در قسنطينه بودند از اولياى سلطان و حواشى و عمال او و نيز رسولان پادشاه فرنگان و سياهان كه با عبد اللّه كوچكترين فرزندش آمده بودند نزد او گرد آمدند . يوسف بن منصور همه را مأوا داد و در شهر خويش فرود آورد و نيازهايشان را بر آورد . چند ماه در نزد او ماندند تا سلطان از قيروان خلاص شد و به تونس رفت . آنگاه با يعقوب بن على و با آن گروه نزد او رفتند و اين امر سبب شد كه در باقى ايام نزد سلطان ابو الحسن مكانتى ارجمند يابد . و چون رؤساى نواحى افريقيه به خلاف سلطان برخاستند و بر او بشوريدند او همچنان مطيع فرمان او بود و به تونس و الجزاير به هنگام رهاييش از حادثهء دريائى - كه خواهيم گفت - برايش اموال مىفرستاد و پس از آنكه براى باز پس گرفتن مملكت خويش از الجزاير به مغرب اقصى رفت بر منابر به نامش خطبه مىخواند . تا سلطان ابو الحسن در جبل هنتاته از اقصاى مغرب در سال 752 بمرد و كار دولت مرينى بر عهدهء پسرش سلطان ابو عنان قرار گرفت .\r\nچون ابو عنان تلمسان را به قلمرو خود افزود و دولتى كه بنى عبد الواد تجديد كرده بودند و سبب وحدت كلمهء زناته شده بود بر افتاد و در سال 753 به بلاد شرقى نزديك شد يوسف بن منصور به فرمانبردارى او مبادرت ورزيد و رسولان خود را با نامهء بيعت خويش به نزد او فرستاد . سپس بار ديگر با حاجب خود كاتب ابو عبد اللّه محمد بن ابى عمر نامهء مودت گسيل داشت و سلطان ابو عنان را به تصرف ملك افريقيه و تمهيد قواعد دولتش در بجايه برانگيخت .\r\nدر سال 754 امراى قبايل و رؤساى نواحى نزد سلطان ابو عنان رفتند . يوسف بن منصور امير زاب و يعقوب بن على امير به دو و ساير دواوده نيز در خدمت او بودند . سلطان آنان را اكرام كرد و حق يارى آنان پدرش را در افريقيه رعايت نمود و جوايز كرامند داد . يوسف بن منصور بن مزنى را منشور امارت زاب و ماوراى آن چون بلاد ريغه و واركلى - آن سان كه رسم بود - عطا كرد و شادمان باز گردانيد .\r\nيوسف بن منصور در عهد ولايت سلطان ابو عنان از مخالطت با او نيك بهره‌مند بود و در مجلس او مكانى و الا داشت . چون سلطان براى فتح قسنطينه در سال 758 - چنان كه خواهيم گفت - رهسپار افريقيه گرديد ، يوسف بن منصور در قسنطينه با ياران خود به ديدار او شتافت و سلطان او را در زمرهء طبقات وزراى خويش در آورد . در اين هنگام يعقوب بن على از آن بيم داشت كه سلطان ابو عنان از او و قومش گروگان خواهد . از اين رو عصيان كرد و به احياء\r\n\r\n","description":"","footnote":"","page_name":" 476 ","page_number":496},
  {"content":"\r\n\r\nخود در بلاد زاب رفت . چون سلطان بلاد يعقوب بن على را در زاب و تل خراب كرد ، بدين گونه كه درختانش را ببريد و آبهايش را بينباشت و بناهايش را ويران نمود و آثار آن بركند يعقوب بن على ميان احياء خويش در ريگستان داخل شد و سلطان از تعقيب آن درماند و باز گرديد و در بيرون شهر بسكره فرود آمد و سه روز درنگ كرد تا لشكرش بياسايد و خستگى راه و گرد و خاك صحرا را از خود بيفشاند . يوسف بن منصور در اطعام سپاه سلطان در ايام اقامتشان و تقديم علوفه و گندم و گوشت و نان خورش آن قدر كه زندگيشان را خوش ساخت ، كارى شگرف كرد و ديگر نيازهاى آنان بر آورد . آن سان كه زمانى دراز از آن سخن مىگفتند .\r\nپس باج و خراج يك سالهء زاب را ، چند قنطار زر به بيت المال رسانيد و وكيلان موثق آن را تحويل گرفتند . سلطان اين خدمتها را پاداشى نيكو داد و او و زن و فرزندش را از جامه‌هاى خود و اهل حرم و ساكنان قصر پوشانيد و به مقر خويش باز گرديد .\r\nسپس يوسف بن منصور فرزند خود احمد را نزد سلطان به فاس فرستاد و اين به هنگام بازگشت وزير او سليمان بن داود در سال 759 از افريقيه بود . يوسف بن منصور هديه‌اى بزرگ از اسبان راهوار و بردگان نيكو همراه پسر كرد . احمد بن يوسف روزى چند در عزت و نعمت در مجلس رفيع سلطان بماند تا در پايان سال 759 سلطان ديده از جهان فرو بست . آنكه بعد از او به فرمانروايى نشست او را صلات و جوايز كرامند داد و به قلمرو خويش باز گردانيد و در باب او به امراى نواحى و ثغور كه بر سر راهش بودند سفارش كرد . ولى ديرى نكشيد كه آتش فتنه افروخته شد و عصيانگران بعد از هلاكت سلطان در همه جا سر برداشتند و او با آنكه از نجات از دست ابو حمو سلطان بنى عبد الواد به هنگام استيلايش بر تلمسان مأيوس شده بود نزد پدر باز گرديد . در اين سفر براى رهايى از مهلكه به صغير بن عامر شيخ بنى عامر بن زغبه پناه برده بود و او به سبب دوستى با پدرش فرمانرواى زاب ، او را پناه داده بود . صغير چند تن از قوم خود را با او همراه كرد تا به مقصدش رسانيدند و اين از امور عجيب در رهايى او بود .\r\nموحدين ، ثغور خود بجايه و قسنطينه را از دست بنى مرين باز پس گرفتند و سپاهيان آنان را كه از افراد قبايلشان بودند - چنان كه گفتيم - بر كندند .\r\nيوسف بن منصور در روز عاشوراى سال 767 بمرد و پسرش احمد به جاى او به فرمانروايى نشست و بر همان شيوه و طريقهء پدر بود . جز در پاره‌اى صفات . و ربك يخلق ما يشاء و يختار .\r\nاحمد بن يوسف را چند پسر است بزرگترين ايشان ابو يحيى است از دختر محمد بن يملول و خواهر يحيى كه يحيى امروز صاحب مكانت است . چون بر مردم جريد آن حادثه فرود آمد ، و يحيى بن يملول كه از وطن آواره شده بود بر او وارد شد از سلطان بيمناك شد .\r\nو در صدد بر آمد كه خود را به فرمان ديگرى جز فرمان او در آورد . از اين رو اموالى در ميان عربها تقسيم كرد و كوشيد چنگ در ريسمان صاحب تلمسان زند تا خود را برهاند ولى او را\r\n\r\n","description":"","footnote":"","page_name":" 477 ","page_number":497},
  {"content":"\r\n\r\nمردى ناتوان يافت پس در كار خويش حيران شد و نمىدانست چه كند . تا آنگاه كه خداوند پرتو نور هدايت در دل او افكند و راه رستگارى را به او بنمود و بار ديگر به اطاعت سلطان و عدول از مكر و غدر شتافت و از سوى سلطان ابو العباس ، شيخ موحدين ابو عبد اللّه بن ابى هلال با او ديدار كرد و او اظهار مخالصت و اطاعت نمود و همراه او رسولان خويش با هداياى گران نزد سلطان فرستاد . سلطان بپذيرفت و از او خشنود شد و او را به بهترين حال باز گردانيد . و اللّه متولى الامور سبحانه .\r\n\r\nخبر از رياست بنى يملول در توزر و بنى خلف در نفطه و بنى ابى منيع در حامه\r\nزعيم اين رؤسا ابن يملول صاحب توزر است ، به سبب گستردگى قلمروش و آبادانى شهرهايش نام او يحيى و پدرش محمد بن يملول است . مىپندارند نسبشان به تنوخ مىرسد و از نخستين افواج لشكر عرب‌اند كه در آغاز فتح به اين سرزمين آمده‌اند . در آنجا شمارشان افزون شده و ريشه دوانيده‌اند و به مردم آن ديار زن داده و از آن زن گرفته‌اند و آن قدر فرا رفته‌اند كه در زمرهء اهل شورا در آمده‌اند و به سفارت نزد ملوك رفته‌اند و در ايام آل حماد در قلعه و آل عبد المؤمن در مراكش و آل ابو حفص در تونس در مصالح عامه نظر مىكرده‌اند از خاندانهاى آنهاست بنى واطاس و بنى فرقان و بنى مارده و بنى عوض .\r\nاز اين ميان ، در ايام عبيد اللّه الشيعى تقدم از آن ابن فرقان بود و او بود كه ابو يزيد را به هنگامى كه پى برد قصد قيام بر ضد ابو القاسم القائم را دارد از شهر بيرون كرد . در عهد آل حماد تقدم از آن يحيى بن واطاس بود و او بود كه در زمانى كه دولت آل حماد منقسم شد و در كارشان پراكندگى حاصل آمد از خاندان بلكين ملوك قيروان به آل حماد گرايش يافت و از سوى مردم قسنطينه نزد او رفت . سپس بار ديگر رياست به بنى فرقان رسيد و اين در آغاز دولت موحدين بود . يكى از همين خاندان همان كسى بود كه با عبد المؤمن ديدار كرد و فرمانبردارى خود و اهل شهر توزر را به او اعلام داشت و عبد المؤمن بپذيرفت و او را صله داد .\r\nسپس كار به دست موحدين افتاد و نشان مشايخ و خودكامگان بر انداختند . احمد كه جد ايشان بود همواره هواى رياست بر سر داشت و از سرزمين خود دفاع مىكرد و دوش به دوش وجوه بلد و اشراف وطن پيش مىرفت . نزد شيخ موحدين و سردار سپاه ابو حفص محمد فازازى در ايام سلطان سعايتش كردند . اين سعايت سبب برافكندن و مصادرهء اموال او شد .\r\nولى توانست خود را برهاند و به حضرت رود بدين اميد كه بار ديگر بر خر مراد سوار شود و جاى پاى خويش مستحكم سازد . چندى در دار الخلافه بزيست و هر بامداد بر در سراى وزرا و خاصه حاضر مىشد و دست به دامان آن بزرگان مىسود و اموال نفيس خويش به اين و آن\r\n\r\n","description":"","footnote":"","page_name":" 478 ","page_number":498},
  {"content":"\r\n\r\nهديه مىداد تا مگر تقربى يابد و مورد نواخت ايشان قرار گيرد . تا آنگاه كه در « ديوان بحر » كارى به او واگذار كردند كه در بنادر حاضر شود و از تجار دار الحرب عشريه ستاند . و چون از عهدهء اين عمل به خوبى بر آمد كارهاى ديگرى به او محول گرديد چون پرداخت راتبه‌ها يا گرفتن باجها و خراجها . چندى در اين كارها ببود تا توانگر شد و مالى گران اندوخت . و تا زبان ساعيان كوتاه كند از بذل و بخشش اموال خود و فرستادن هدايا و تحف از طرايفى كه از روم مىآمد ، به نزد بزرگان و صاحبان نفوذ دريغ نمىنمود . تا آنجا كه سرمست از بادهء ثروت خويش شد و جريان مال اندوزى او به سمع حاجب رسيد . توقيع صادر شد كه او را فرو گيرند و اموالش را كه در عهد سلطان ابو يحيى اللحيانى گرد آورده است از او بستانند . بار ديگر او را مصادره كردند و دويست هزار دينار از او گرفتند و براى آن شكنجه‌اش كردند - آن سان كه حتى جامه‌ها و كتابهاى خود نيز بفروخت و جان خويش برهانيد و نيمه جان به شهر خود باز گرديد . در خلال اين احوال دربار تونس سر گرم حوادث ثغور غربى و امراى آن بود . از اين رو از نفوذ قدرت دولت در اين سو اندكى كاسته شده بود . بخصوص در بلاد جريد رعايا به حال خود رها شده بودند . پس شورا كه پيش از اين نيز زمام حكومت را در دست داشت بار ديگر روى كار آمد . چون احمد به شورا برگزيده شد ، چيزى كه او را به اوج ترقيش مىرسانيد ، نور اميدى در دلش تابيد و در كوشش خويش نشانه‌هاى پيروزى ديد . زمام اختيار مشايخ توزر را به دست گرفت . احمد در سالهاى 718 بمرد و پس از او پسرش يحيى به جاى پدر قرار گرفت .\r\nيحيى بن احمد مردى جاه طلب و برترى جوى بود . پنج سال پس از استقرار به فرمانروايىاش بمرد و در استبداد و گرفتن حل و عقد همهء امور به دست خويش بر همان شيوهء پدر بود . برادرش به جاى او نشست و او در خودكامگى سر آمد همگان بود . چون بر كرسى رياست قرار گرفت نشان شوراى مشايخ به كلى بر افكند و در كارهاى خويش بر امراى به دو و فرزندان ابى الليل استظهار داشت ، زيرا ميان ايشان و فرزندان ابى الليل بدان سبب كه پدرش احمد خواهر يا عمهء خود را به آنان داده بود خويشاوندى بود . پس آوازه‌اى بلند يافت و قدرتش عظيم گرديد و روزگارش دراز شد . ملوك اطراف او را مخاطب خويش ساختند . سردار سپاه محمد بن الحكيم در سالهاى 740 لشكر بر سرش آورد و او با قبول فرمانبردارى و پرداخت مال از خطر او بجست و فرزند خود يحيى را به گروگان نزد او نهاد . محمد بن الحكيم پسر را نزد پدر باز گردانيد و فرمانبردارى او بدون گروگان بپذيرفت . در سال 744 جهان را بدرود گفت .\r\nپس از او پسرش عبد اللّه به جايش نشست . عمش ابو زيد بن احمد برجست و او را بر سر گور پدرش همان بامداد به خاك سپارى بكشت . ولى عامه بشوريدند و در حال انتقام خون او بستدند هر دو در يك جاى كشته شدند . پس از او برادر يحيى يملول بن احمد به حكومت رسيد . مدت فرمانرواييش چهار ماه بود و اين مدت بدترين مدت و بدترين دورانهاى حكومت بود . در ستمكارى و خونريزى و دست اندازى به مال و جان و عرض و ناموس مردم به پايه‌ى\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nبود كه برخى او را به كفر و برخى جنون نسبت دادند . مردم از چنان حاكمى به جان آمدند .\r\nبرادرش ابو بكر در حضرت به زندان بود . مردم توزر در نهان ماجرا به سلطان ابو العباس نوشتند . او ابو بكر را از بند آزاد كرد . و پس از گرفتن پيمانهايى به فرمانبردارى و اداى باج و خراج ، به توزر فرستاد . جمع كثيرى از اعراب و جماعاتى از نفزاوه را كه همجوار توزر بودند با او همراه ساخت . ابو بكر بر شهر شبيخون زد و آن را بگرفت . مردم شتافتند و برادرش يملول را بگرفتند و به دست او دادند . ابو بكر او را در خانه‌اش در بند كشيد ولى از ريختن خونش ابا كرد . سه روز بعد او را در زندانش مرده يافتند .\r\nپيش از آنكه امور جريد به شورا محول شود ، يحيى بن محمد بن على بن عبد الجليل بن العابد از خاندانهاى قفصه بر آن فرمان مىراند . اينان به زعم خودشان به بلى نسب مىرسانند و نيز به زعم ايشان از احلاف شريد از بطون سليم هستند . و خدا داناتر است به آغاز فرود آمدن ايشان در قفصه و پيوست با مردم آنجا و انتظام در خاندانهاى آن . از خاندانهاى آنها خاندان بنى عبد الصمد است و خاندان بنى ابى زيد . رياستشان در عهد امير ابو زكرياى اول به عهدهء يكى از بنى ابى زيد بود و از سوى او به جمع آورى باج و خراج جريد منصوب شده بود .\r\nسپس سعايت كرده‌اند كه بخشى از آن اموال را خود تصرف كرده از اين روى او را بر افكند و هزاران دينار از اموال او مصادره نمود . از آن پس رياستشان در اين خاندانها پراكنده بود .\r\nدر هنگامى كه كار جريد به دست شورا افتاد و آنان كه داراى عصبيت بودند در شهر مقام بيشترى كسب كردند بنى العابد از ديگران فراتر بودند . بزرگ ايشان يحيى بن على زمام امور به دست داشت . چون سلطان از كار زناته فراغت يافت و سلطان ابو الحسن به تلمسان آمد و آنجا را محاصره نمود و سلطان براى نظر در كار ملك و تمهيد آن و اصلاح ثغور در حركت آمد . كار خود را از فتح قفصه آغاز كرد و در سال 735 با سپاهى از موحدين و طبقات لشكريان و عربها برفت و يك ماه يا در حدود يك ماه آنجا را محاصره نمود و هر چه نخل بود ببريد و گردنشان به محاصره بفشرد تا به اطاعت در آمدند . از سلطان خواستند كه برايشان ابقا كند ولى بسيارى از بنى عابد گريختند و به قابس شدند و در پناه ابن مكى قرار گرفتند . اهل بلد به حكم سلطان تسليم شدند و سلطان از ايشان بپذيرفت و از خطايشان درگذشت و به بسط عدل پرداخت و آرزوهاى حاجتمندانشان بر آورد . آنگاه آنان را چنان مورد نواخت خويش قرار داد كه امير ابو العباس را كه بعدا به ولايت‌عهدى برگزيده شد در ميان آنان قرار داد و منشور امارت بلاد جريد را به نام او صادر نمود . رئيس قفصه يحيى بن على را به حضرت برد و او در آنجا ببود تا در سال 744 درگذشت . امير ابو العباس زمام كارهاى جريد به دست گرفت و بر نفطه مستولى شد . و چنان كه گفتيم بنى خلف يعنى مدافع و ابو بكر و عبد اللّه و محمد و پسرش احمد بن محمد و پسر برادرشان خلف بن على بن خلف بن مدافع را بكشت . اينان نسب به غسان مىرسانند نياكانشان از اولين دسته‌هاى عرب هستند كه به اين بلاد آمده‌اند .\r\n\r\n","description":"","footnote":"","page_name":" 480 ","page_number":500},
  {"content":"\r\n\r\nجدايشان از قراى نفزاوه به نفطه منتقل شد و در آنجا مقام گرفت و فرزندانش در آنجا خود خاندانى شدند . اين چهار برادر - چنان كه گفتيم - در ايام شورا صاحب قدرت و نفوذ بودند . چون سلطان ابو بكر بر جريد مستولى گرديد و پسر خود ابو العباس را در قفصه جاى داد و امارت ديگر بلاد آن را به او داد ، مردم فرمان نبردند و او وزير خود ابو القاسم بن عتو از مشايخ موحدين را با سپاهى بر سرشان فرستاد . سپاهى نيز از پايتخت آمد . اينان شهر را محاصره كردند و درختانش را بريدند و مردم گردن به فرمان نهادند و بنى مدافع را كه بر آنان غلبه يافته بودند تسليم كردند . گردن همه را زدند و تا ديگران را عبرتى باشد پيكرشان بر تنهء درختان بردار كردند . تنها برادر خردتر به نام على از شمشير برهيد آن هم به سبب حقى كه بر گردن ابو القاسم بن عتو داشت كه پيش از بروز حادثه به دو گرايش يافته بود . تنها او از هلاكت برهيد . امير ابو العباس بر نفطه مستولى شد و آن را به قلمرو خويش . بيفزود سپس ابو بكر بن يملول در فرمانبردارى تعلل ورزيد . سلطان ابو بكر در سال 745 از تونس بيامد و فتح نصيب او شد .\r\nابو بكر بن يملول به بسكره رفت و همچنان در آنجا مىزيست تا آنگاه كه به توزر لشكر آورد پس يوسف بن مزنى پيمانى كه با او بسته بود بشكست و او به دژهاى وادى ابن يملول در همسايگى توزر نقل كرد و در سال 746 بمرد . هلاكت سلطان و پسرش امير ابو العباس صاحب اعمال جريد پس از مرگ او در سال 747 اتفاق افتاد . پس سران هر يك از شهرهاى جريد به شهر خود بازگشتند . احمد بن العابد به قفصه باز گرديد . او در پناه ابن مكى مىزيست . بيامد و بر شهر خود مستولى شد و جاى پسر عم خود على بن يحيى را بگرفت . على بن خلف به نفطه باز گرديد و زمام امور آن به دست گرفت . يحيى بن محمد بن احمد بن يملول از تبعيدگاه خود در بسكره به توزر آمد . او كه هنوز كودك بود با عم خود ابو بكر به توزر آمد . چون سرير امارت خالى افتاد يحيى از آشيانهء خود در پناه يوسف بن منصور بن مزنى بيرون آمد . يوسف بن منصور او را با اولاد مهلهل - از كعوب - پس از آنكه از ايشان عهد و پيمانها گرفت و فرزندانشان را به گروگان نزد خود نگهداشت آزادش كرد و او به محل رياستش توزر شد . و متابعان او كه از ياران پدرش بودند او را به امارت برداشتند و سراسر كار جريد آنچنانكه بود در دست او قرار گرفت .\r\nاينان به هنگامى كه سلطان ابو الحسن به افريقيه مىرفت در وهران به ديدار او آمدند .\r\nسلطان آنان را بگرمى بپذيرفت و اكرام كرد . سپس هر يك به شهر خود و محل رياست خود رفت در حالى كه از سلطان جوايز و صلات كرامند و سهم و اقطاع گرفته بود . يحيى بن محمد بن احمد بن يملول به توزر رفت در حالى كه كودكى نوخاسته بود . على بن خلف بن مدافع را به نفطه فرستاد و احمد بن عمر بن العابد را به قفصه و در هر يك از اين شهرها عاملى و پادگانى نهاد سراسر جريد را به مسعود بن ابراهيم بن عيسى اليرنيانى داد كه از طبقهء وزرا بود ، و آن رؤسا را سفارش كرد كه در كنار او باشند . تا آنگاه كه در سال 747 سلطان در قيروان شكست خورد . عامل\r\n\r\n","description":"","footnote":"","page_name":" 481 ","page_number":501},
  {"content":"\r\n\r\nجريد مسعود بن ابراهيم بيرون آمد و باعمال و پادگانى كه در اختيار داشت رهسپار مغرب گرديد .\r\nاين خبر را به اعراب كرفه رسانيدند . در نزديكى زاب راهش بگرفتند و او و ياران و همراهانش را كشتند و امتعه و ذخاير و چارپايانشان را بردند . آنگاه رؤساى اين شهرها هر يك در قلمرو خود دعوى استقلال كردند و به نام فرمانرواى تونس بر منابر خطبه خواندند و بر اين حال ببودند اما يحيى بن يملول همانند پادشاه براى خويش لوازم پادشاهى چون علامت و حاجب ترتيب داد و بر تخت نشست و گفت او را چون پادشاهان خطاب كنند . همچنين به نوشخوارى نشست .\r\nو غرق در لذات شد . مىپنداشت سياست و پادشاهى در گردش جام و چميدن در گلزار و روى پوشيدن از مردم و انس با نديمان و همدلان خلاصه مىشود . با اين حال در ستم بر رعيت بگشود . بسيارى از مشاهيرشان را بناگاه و بى خبر بكشت و نفوس بسيار تلف كرد . اين دوران ادامه داشت تا سلطان ابو العباس بر افريقيه استيلا يافت و به سرگذشت او اشارت خواهيم كرد .\r\nاما همسايهء پهلو بپهلويش على بن خلف چون بر سرير قدرت قرار گرفت ، در سال 764 حج به جاى آورد و به راه خير قدم نهاد و در رضايت خاطر مردم كوشيد و دادگرى پيشه نمود و سال بعد يعنى سال 765 وفات كرد . پسرش محمد جانشين پدر شد و بر سنت او بود . او نيز پس از يك سال حكومت بمرد . برادرش عبد اللّه بن على جاى او بگرفت . عبد اللّه بر عكس پدر و برادر مردى ستمگر و سخت كش بود . مردم از حكومت او ملول شدند و از ستم او به جان آمدند .\r\nقاضى محمد بن خلف كه در شرف همتا و در رياست رقيب او بود به سبب سابقهء خدمتى كه در نزد سلطان داشت مسند قضاى حضرت به دو داده بود و در نزد او مقام و مكانتى و الا يافته بود .\r\nقاضى از عبد اللّه سعايت كرد . و او را به فرو گرفتن عبد اللّه ترغيب كرد و راههاى نهانى ورود به شهر را به او بنمود . سلطان لشكر خود به او داد تا به نفطه رود و كار عبد اللّه بسازد .\r\nچون لشكر بر در شهر آمد ، عبد اللّه بن على رئيس شهر در نهايت قدرت بود با سپاهى گران و عزمى جزم . برادرش خلف بن على جماعت مشايخ شهر را با خود يار كرد و بر ضد برادر تحريض نمود . سپس با قاضى رابطه‌اى نهانى برقرار كرد و چنان نهاد كه بر شهر شبيخون زند .\r\nقاضى آمادهء تصرف شهر بود . چون اوضاع آشفته شد يكى از ياران خود را به قتل برادرش عبد اللّه فرستاد و قاضى و سپاه او را فريب داد و خود نيكو به دفاع پرداخت . خلف بن على در رياست شهر بى رقيب گرديد .\r\nاما احمد بن عمر العابد از آن زمان كه رياست قفصه يافت . در طريق تواضع گام زد و بر كس بزرگى نفروخت و روش اهل خير و عدالت پيشه ساخت و چه در مكاتبات و چه در لباس و مركب به اندك قناعت ورزيد . چون پير شد پسرش محمد بن احمد كه بر او تحكم مىكرد ، از راه و رسم پدر اندكى دور افتاد و به نوشخوارى و كامجويى دست يازيد و خويشتن به ظواهر فرمانروايان بياراست . در همان حال كه اينان طريق خودكامگى برگزيده بودند و سيرت و صورت ملوك گرفته بودند و دست ستم و جور بر رعيت گشوده بودند و انواع باجها و\r\n\r\n","description":"","footnote":"","page_name":" 482 ","page_number":502},
  {"content":"\r\n\r\nخراجها مقرر داشته بودند ، سلطان ابو العباس در مستقر خويش زمام امور در دست گرفته و چشم به اعمال و كردارشان دوخته بود و عزم جزم داشت كه بيايد و آن سرزمين به نيروى خويش بگشايد . رؤسا سخت بترسيدند و براى دفاع دست اتحاد به هم دادند و اموالى به ميان عربها و ديگر مخالفان سلطان چون كعوب ، پراكندند و به يارى آنان اميد بستند . از جمله فرزندان ابو الليل بدان سبب كه ميان آنان و سلطان ابو العباس منافرت بود ، با ايشان يار شدند . سلطان ابو العباس در حركت آمد و ضواحى افريقيه و مواطن قبايلى را كه خراجگزار آنان بودند از آنان بستد و اين امر سبب ناتوانى و سستى عزمشان گرديد .\r\nسلطان ابو العباس احمد ( دوم ) بار دوم به بلاد جريد لشكر آورد . رؤسا به دفاع پرداختند سلطان با سپاهيان و ياران ديگر خود از عرب ، از فرزندان مهلهل بر قفصه فرود آمد و يك روز يا كمتر از يك روز پيكار كرد . روز دوم فرمان داد درختانشان را ببرند گويى رگ جانشان را مىبريدند . و چون چنان ديدند از فرمانرواى خويش برائت جستند و او بناچار به نزد سلطان آمد و تسليم حكم او شد . سلطان او و فرزندش را در بند كشيد و شهر را بگشود . اين واقعه در ماه ذو القعدهء سال 780 اتفاق افتاد و بر ديار اين عابد نيز مستولى شد . در آنجا به سبب به دراز كشيدن امارت و اندوختن اموال ثروتى بيكران فراهم آمده بود كه كثرت آن به بيان نگنجد . سلطان ابو العباس احمد ( دوم ) قفصه را به پسر خود ابو بكر داد و از آنجا رهسپار ، توزر گرديد . خبر به ابن يملول رسيد زن و فرزند از آنجا برگرفت و از توزر به ميان احياء مرداس رفت و در ميان ايشان اموالى پراكند . آنان با او به زاب راندند . ابن يملول به بسكره وارد شد آنجا جايگاه شوربختى و پايان فرارش بود . بر احمد بن يوسف بن مزنى فرود آمد . و در آنجا ببود تا در همان سال يا قريب به آن در گذشت . مردم توزر پس از فرار ابن يملول بيعت خود نزد سلطان فرستادند . رسولان در راه سلطان را ديدار كردند . سلطان به شهر درآمد و در قصرهاى ابن يملول داخل شد و ذخاير اموال او را تصرف كرد . مردم نيز از ابن يملول تبرا جستند و هر كس هر وديعه‌اى كه از او در نزد خود داشت به سلطان تقديم نمود . سلطان امارت توزر را به فرزند خود ابو عبد اللّه محمد المنتصر داد و خلف بن خلف را از نفطه فراخواند خلف بن خلف پيش از اين با اصحابش كه نقض عهد كرده بودند مخالفت ورزيده بود . چون بيامد سلطان او را بپذيرفت و حجابت فرزند خود المنتصر را به او داد و او را در توزر فرود آورد و گفت تا يكى را در نفطه به جاى خويش نهد و منشور امارت نفطه به نام او كرد و به حضرت باز گرديد . خلف بن خلف به كار خود روى آورد و ديد كه در ورطهء هلاكت افتاده است . و از توزر با ابن يملول رابطه برقرار كرد و ياران سلطان به نامه‌اى از او دست يافتند كه به يعقوب بن على شيخ قبيلهء رياح نوشته بود و او را به يارى ابن يملول دعوت كرده بود از اين نامه دريافتند كه خلف بن خلف سر خلاف دارد ، اين بود كه گرفتند و در بندش كشيدند و از سوى خود ديگرى را به امارت نفطه برگزيدند و ماجرا به سلطان نوشتند . خلف بن خلف در بند\r\n\r\n","description":"","footnote":"","page_name":" 483 ","page_number":503},
  {"content":"\r\n\r\nبماند تا حادثهء قفصه پيش آمد و امير المنتصر به قتل او مبادرت ورزيد .\r\nخبر قفصه آنكه ابن ابى زيد و برادرش از مشايخ قفصه ، پيش از فتح آن به دست سلطان به او گرايش داشتند ، زيرا ميان آن دو برادر و ابن العابد رقابت بود . اين دو برادر يكى محمد بود و يكى احمد ، پدرشان عبد العزيز بن عبد اللّه بن احمد بن عمر بن ابى زيد بود . ما از آغاز كار ايشان و به كار گمارده شدن جدشان در ايام امير ابو زكرياى اول ، در جمع آورى باج و خراج جريد سخن آورديم . چون سلطان قفصه را گرفت ، سابقه خدمت خاندان آن دو برادر را رعايت كرد و آن دو را با فرزند خود در قفصه جاى داد . برادر بزرگتر رديف حاجب ابو عبد اللّه از موالى و مدبر امور شهر بود و از متابعان و فرمانبرداران سلطان . قضا را شيطان در دلش راه يافت و در سرش هواى استبداد پديد آمد و منتظر فرصت نشست . امير ابو بكر به ديدار برادر خود به توزر رفت و چون فرصت را مناسب يافت گروهى از اوباش و غوغا و سفلگان گرد آورد و به قصبه راند تا عبد اللّه ترك را فرو گيرد . عبد اللّه خبر يافت و درهاى قصبه بر بست و از ساكنان روستاها يارى طلبيد . خود ساعتى از روز جنگ كرد تا براى او مدد رسيد . چون با رسيدن مدد نيرو و توان يافت مهاجمان بترسيدند و اشرار از گرد او پراكنده شدند و در خانه‌هاى شهر پنهان گشتند . عبد اللّه فرمان داد بسيارى از كسانى را كه در شورش شركت كرده بودند گرفتند .\r\nخبر به امير ابو بكر در توزر رسيد به مستقر خويش باز گرديد . شورش فرو نشسته بود . فرمود تا همه كسانى را كه حاجبش گرفته بود كشتند و در ميان مردم ندا در داد كه از فرزندان ابو زيد بيزار است . نگهبانان محمد را و برادرش را در جامهء زنانه يافتند كه از يكى از دروازه‌ها خارج مىشدند . هر دو را گرفته نزد محمد بردند . نخست آن دو را مثله كرد سپس بكشت .\r\nمولى المنتصر چون در توزر خلف بن خلف را كشت به قتل بسيارى ديگر نيز مبادرت ورزيد چنان كه هيچ رحم نمىشناخت و بر كس نمىبخشود . سلطان نيز در جريد راه استبداد پوييد و آثار مشايخ را محو كرد و آن را در زمرهء ولايات خويش در آورد .\r\nاما شهر حامه از ولايات قسطيليه بود و به حامهء قابس و حامهء مطماطه منسوب به ساكنان آن كه از بربر بودند شهرت داشت . بنا بر آنچه گفته‌اند آنان بودند كه آن را پى افكندند . اما امروز در آنجا سه قبيله‌اند : توجن و بنى ورتاجن و اينان از حيث عصبيت دو فرقه‌اند : فرزندان يوسف كه رياستشان در فرزندان ابو منيع است و فرزندان حجاف كه رياستشان در فرزندان وشاح است و من از نسب اين دو فرقه خبر ندارم . اما بنى ابو منيع ، در باب ايشان روايت اين است كه جد ايشان رجا بن يوسف را سه پسر بود : بوساك و يحمد و ملالت . رياست بعد از او به پسرش بوساك رسيد و پس از او به پسرش ابو منيع سپس به پسرش حسن بن ابو منيع آنگاه به محمد بن حسن و پس از او به برادرش موسى بن حسن و پس از او به برادر ديگرشان ابن علان . اما فرزندان حجاف در آغاز رياستشان با محمد بن احمد بن وشاح بود و پيش از او و دايى او قاضى عمر بن كلى بود . عمال از پايتخت براى آنان معين مىشدند . تا\r\n\r\n","description":"","footnote":"","page_name":" 484 ","page_number":504},
  {"content":"\r\n\r\nآنگاه كه سلطان باج و خراج از آنان برداشت . رئيس ايشان در ابتداى دولت سلطان ابو بكر از فرزندان ابو منيع بود به نام موسى بن حسن و مديونى سردار سپاه سلطان والى ايشان بود .\r\nروزى والى در آنان نشانه‌هاى مخالفت ديد بيمناك شد و سلطان را در نهان از آن آگاه كرد .\r\nسلطان خود به غزاى ايشان آمد . بگريختند . هفت تن از فرزندان يوسف را بيافت و همه را بگرفت و بكشت . سپس به جاى مديونى موسى بن حسن ولايت يافت چون او بمرد برادرش علان به جايش نشست . مدت حكومت او به دراز كشيد . مردى نيكخواه و عفيف بود . در سال 742 بمرد . پس از او پسرش عمر به امارت رسيد و پس از او پسر ديگرش ابو زيان . و بعد از او عمشان مولاهم بن محمد . مولاهم - چنان كه گفتيم - همراه با رسولان جريد نزد سلطان ابو الحسن آمد .\r\nچون بمرد از پسر عموهاى ايشان حسان بن هجرس جاى او بگرفت . محمد بن احمد بن وشاح از فرزندان جحاف مذكور بر او بشوريد و او را عزل كرد . محمد بن احمد تا سال 778 به جاى او فرمان راند ولى مردم حامه قيام كردند و عمر بن كلى قاضى را كشتند و والى خود حسان بن هجرس را بر سر كار آوردند .\r\nسپس يوسف بر او بشوريد و در بندش كشيد . او يوسف بن عبد الملك بن حجاج بن يوسف بن وشاح بود و او امروز رئيس ايشان است و مطيع فرمان دولت .\r\nيكى از نسب شناسان ايشان براى من گفت كه شيخيت اهل حامه در ميان بنى بوساك است . سپس در بنى تاميل بن بوساك و تاميل نخستين كسى است كه بر آنان رياست يافته است و وشاح از فرزندان تاميل است و بنى وشاح دو فرقه‌اند : بنى حسن و بنى يوسف . پس حسان بن هجرس و مولاهم و عمر ابو علان همه از بنى حسن هستند و محمد و احمد بن وشاح از بنى يوسف و اين مخالف است با آنچه در اول آمده بود . و خدا داناتر است كه كداميك صحيحتر است . اما نفزاوه و اعمال قسطيليه در اين عهد به توزر انتساب دارد . آنها قريه‌هايى چند است ميان آنها و توزر در سمت جنوب آن شوره‌زار مشهور است كه جز به يارى ستونهاى چوبى كه راهنماى روندگان است از آن نتوان گذشت و چه بسا روندگان در آن گم مىشوند و نابود مىشوند . در اين قريه‌ها اقوامى از بقاياى نفزاوه از بربرهاى ابتر پس از انقراض جمعشان در آنجا زيست مىكنند . عربها ديگر بطون بربر را از آنجا راندند و با آنان جمعى نيز از فرنگان معاهد بودند از مردم سردانيه كه جزيه مىپرداختند و جزء اهل ذمه بودند . امروز اعقاب ايشان در آن حوالى زندگى مىكنند . سپس جمعى از اعراب شريد و زغب و بنى سليم كه از بيابانگردى عاجز بودند نزد آنان فرود آمدند و زمين و آبى فراهم كردند . نفزاوه نيز رو به فزونى نهاد . چنان كه در اين عهد اكثر ساكنان آن از اين تيره‌اند . ولى از اين خاندانهاى نفزاوى كسى در آنجا به رياست نرسيده ، زيرا جايى خرد است و آنان بيشتر به اعمال توزر و رياست در آنجا علاقه دارند . اين بود حال جمعى از بزرگان بلاد جريد در دولت حفصيه كه از\r\n\r\n","description":"","footnote":"","page_name":" 485 ","page_number":505},
  {"content":"\r\n\r\nآن حكايت كرديم زيرا اينان از بر كشيدگان و پروردگان اين دولت‌اند و در عداد واليان و موالى آن . و اللّه متولى الامور .\r\n\r\nخبر از بنى مكى رؤساى قابس و اعمال آن\r\nقابس از ثغور افريقيه است و در زمرهء ولايات آن . در ايام اغالبه و عبيديان و صنهاجه از زمان فتح واليان آن از قيروان معين مىشد . چون هلاليان به افريقيه در آمدند و امور آن پريشان شد و دولت صنهاجه به طوايف منقسم گرديد ، معز بن محمد الصنهاجى در قابس فرمان راند تا آنگاه كه مونس بن يحيى صنبرى غلبه يافت . او از قبيلهء مرداس از رياح بود و پس او برادرش ابراهيم به جايش نشست . چون او بمرد ، قاضى بن ابراهيم جانشين او گرديد . سپس مردم قابس به خلاف او برخاستند و در ايام تميم بن باديس او را كشتند . و با عمر بن معز بن باديس كه با برادرش مخالف بود بيعت كردند ، اين واقعه در سال 489 اتفاق افتاد . سپس برادرش تميم بر قابس مستولى گرديد و او خود عرب را مغلوب كرده بود و قابس و ضواحى آن از آن زغبه از - اعراب بنى هلال بود ، سپس اعراب رياح آنجا را تصرف كردند و مكن بن كامل بن جامع از بنى دهمان - برادران فادع - بر آن تسلط يافتند . آن دو - بنى دهمان و فادع - از بنى على يكى از بطون رياح‌اند . مكن در آنجا براى قوم خود بنى جامع دولتى تشكيل داد كه به فرزندانش به ارث رسيد تا آنگاه كه موحدين بر افريقيه دست يافتند و عبد المؤمن سپاهيان خود به قابس فرستاد . مدافع بن رشيد آخرين آنان از آنجا بگريخت و دولت بنى جامع منقرض شد و قابس و اعمال آن در تصرف موحدين در آمد . سيدها واليان افريقيه از سوى موحدين بر آن فرمان مىراندند تا زمانى كه بنى غانيه و قراقش بر طرابلس و قابس و اعمال آن مستولى شدند و ما در اخبار ايشان آورديم .\r\nپس موحدين بر يحيى بن غانيه غلبه يافتند و عمال خود را در آنجا نصب كردند . چون بنى ابى حفص براى بار دوم بعد از هلاكت شيخ ابو محمد عبد الواحد به افريقيه آمدند و العادل منشور امارت آن را به پسر خود ابو محمد عبد اللّه سپرد ، برادر خود امير ابو زكريا را نيز با او همراه كرد و امير ابو زكريا به امارت در آنجا رفت . سپس موضوع استبداد او و خلع كردن برادر خود و اطاعت از بنى عبد المؤمن پيش آمد كه از آن سخن گفتيم . شيخيت قابس در اين عهد در خاندان بنى سليم از خاندانهاى آن بود و من نمىدانم نسب به كجا مىرسانند . اما بنى مكى نسبشان در لواته است و او مكى بن فراج [ 1 
  ] بن زيادة اللّه بن ابى الحسن بن محمد بن زيادة اللّه بن ابى الحسين [ 2 
  ] لواتى است . بنى مكى از خواص امير ابو زكريا بودند . چون عزم آن كرد كه خود زمام امور را به دست گيرد با ابو القاسم عثمان بن ابى القاسم بن مكى به گفتگو پرداخت و او بر عهده گرفت كه برايش از مردم بيعت بستاند . به سبب اين اقدام در نزد ابو زكريا\r\n\r\n\r\n","description":"","footnote":"\r\n[ ( 1 ) 
  ] در نسخهء  A  و  D  : مراج\r\n[ ( 2 ) 
  ] در نسخهء  A  و  E  : ابى الحسن .\r\n","page_name":" 486 ","page_number":506},
  {"content":"\r\n\r\nو ياران او مكانتى يافت و ابو زكريا همواره اين حق را رعايت مىكرد . آنگاه بنى سليم را از رياست بلد به سبب ارتباطى كه با ابن غانيه داشتند بر افكندند و خود در شوراى شهرشان يكه تاز شدند . در ايام ابو زكرياى اول و پسرش المستنصر چندى بر اين منوال ببودند ، سپس - چنان كه گفتيم - هلاكت الواثق پسر المستنصر و فرزندان او به دست عمشان ابو اسحاق پيش آمد و حوادث ابن ابى عماره و اينكه او خود را به جاى فضل بن يحيى المخلوع قلمداد كرد و اين حيله‌اى بود از سوى غلام اين خاندان نصير . نصير مىخواست از قاتل ايشان انتقام بگيرد و خداوند مكيدت او را دفع كرد . چون نصير امر خويش آشكار كرد و عربها براى بيعت با او روى آوردند نخستين بار رئيس قابس را مورد خطاب قرار داد و او را در اين عهد از بنى مكى ، عبد الملك بن عثمان بن مكى بود . عبد الملك به اطاعت شتافت و مردم را نيز به اطاعت واداشت . از اين رو در آن دولت صاحب قدمى استوار گرديد .\r\nچون ابن ابى عماره در سال 681 بر كرسى خلافت نشست ، او را فرمان جمع آورى باج و خراج داد در عين حال در كار خويش آزاديش داد كه دستش در عزل و نصب و بررسى حسابها و تعيين مقدار آن آزاد باشد . همچنين از بيت المال او را عطايى جزيل داد و راتبه و وظيفه‌اى گران مقرر ساخت و افزون بر آن چند كنيز از كنيزان قصر براى او فرستاد . چون ابن ابى عماره بمرد و در سال 683 قدم خلافت استوار گرديد عبد الملك بن مكى به شهر خود باز گرديد و در آنجا موضع گرفت و اين به هنگامى بود كه قدرت دولت به ضعف گراييده بود ، در فرمانبردارى او هم خلل آمد و با دعا كردن به خليفه بر منابر خود شر دولتمردان را از خود دور ساخت . پس از چندى در سال 693 بار ديگر خلاف آشكار كرد و فرمانبردارى خود را به صاحب ثغور ابو زكريا اوسط اعلام نمود . پسرش احمد كه وليعهد او بود در سال 697 بمرد . و او خود نيز در رأس سال هفتصد ديده از جهان فرو بست . پس از او نواده‌اش مكى را كه هنوز جوانى نوخاسته بود به جاى او برگزيدند . پسر عمش يوسف بن حسن سرپرستى او بر عهده گرفت و در عين استبداد بر آن كودك زمام امور ملك به دست گرفت . چون يوسف بن حسن بمرد احمد بن ليران از خاندانهاى مهم قابس كه با بنى مكى خويشاوندى سببى داشتند به جاى او سمت كفالت يافت . چون يوسف بن حسن درگذشت در دولت آنان نيز خلل پديد آمد و سلطان ابو يحيى اللحيانى آنان را به حضرت نقل نمود . و چندى در آنجا ماندند سپس ايشان را به هنگامى كه از تونس به قابس مىرفت به شهرشان باز گردانيد .\r\nدر خلال اين احوال مكى بمرد و دو كودك يكى به نام عبد الملك و يكى به نام احمد بر جاى گذاشت . احمد بن ليران سرپرستى آنان را عهده‌دار شد تا آن دو بزرگ شدند و به سن كمال رسيدند . آن دو نيز در موضع گيرى بر ضد دولت و استبداد در فرمانروايى آن سرزمين و اقتصار بر دعا به خليفه چنان بودند كه پدرشان بود ، حتى بيشتر از او ، زيرا قدرت دولت\r\n\r\n","description":"","footnote":"","page_name":" 487 ","page_number":507},
  {"content":"\r\n\r\nدر قلمروشان به ضعف گراييده بود و سلطان به مدافعهء آل يغمراسن و سپاهيان ايشان از ثغور غربى سرگرم بود .\r\nچون سلطان ابو يحيى اللحيانى بمرد ، پسرش عبد الواحد كه از مشرق آمده بود و در صدد به دست آوردن ملك پدر بود ، از آن رو كه پدرش را بر خاندان مكى حق احسان بود ، بر آنان فرود آمد . آنان نيز با او بيعت كردند و رئيس اين خاندان عبد الملك بن مكى به ياريش قيام كرد و مردم را به اطاعت او فراخواند و او به هنگامى كه سلطان ابو يحيى در سال 733 به ثغر بجايه مىرفت - چنان كه زين پيش گفتيم - به سوى تونس راند و به شهر در آمد و چند روز كه از نيمهء يك ماه كمتر بود در آنجا درنگ كرد . خبر به سلطان رسيد ، باز گرديد و آنان به مكان خويش قابس گريختند . از آن پس دولت به ديدهء خشم و كينه به آنان مىنگريست و منتظر فرصتى بود كه گوشمالشان دهد . تا آنگاه كه سلطان ابو الحسن بر تلمسان غلبه يافت و دولت آل يغمراسن را بر انداخت و دولت تونس از كشاكش با آنان فراغت يافت و به انتظام امور خويش و به راه آوردن منحرفين و مطيع ساختن واليان سركش قيام نمود .\r\nحمزة بن عمر كه سلطان ابو الحسن نزد سلطان ابو يحيى او را شفاعت كرده بود نزد سلطان رفت و سلطان شفاعت بپذيرفت و از آن پس او را در زمرهء خواص خويش در آورد و او را از آن پس هواى خلاف در سر نيامد . ديگر كسانى كه راه نفاق و شقاق پيموده بودند .\r\nبه همان راه كه او رفته بود قدم زدند . از جمله عبد الملك بن مكى برادر خود احمد را نزد سلطان ابو الحسن فرستاد تا در عوض خدمتى كه در سفر حج در حق زنان او كرده بود - در رفتن و بازگشتن - قدم به ميان نهد و در نزد سلطان از او نيز شفاعت كند . سلطان ابو الحسن نيز در باب او به سلطان ابو يحيى پيام فرستاد . سلطان او را نيز به همان مقام كه در زمان سلفش داشت باز گردانيد . او نيز قدم در طريق فرمانبردارى نهاد . چون سلطان ابو يحيى بلاد جريد را در انتظام قلمرو خويش آورد ، منشور امارت آن را به پسر خود ابو العباس ارزانى داشت كه وليعهد او بود و آن را در سراى امارت آن ديار فرود آورد و او گاه در توزر بود و گاه در قفصه تا آنگاه كه عمه‌اش در سال 746 از حج باز گرديد و او در ميان ديگر مسافران به ديدار او رفت . احمد بن مكى در آن مجلس بود . زيرا به هنگام عبور از قلمرو او در مراحل سفر به خدمتش قيام كرده بود . اين ديدار سبب شد كه امير ابو العباس زنگ كدورت و كينه از دل بزدايد و او را از آن رميدگى امن و امان بخشد و از خواص دولت خويش و محرم اسرار گرداند و رديف حاجب خود قرار دهد . و احمد در دولت او به مقامى رسيد كه ديگر امراى طوايف بر او غبطه مىخوردند .\r\nسلطان ابو يحيى به توصيهء پسرش ابو العباس حكومت جزيرهء جربه را به او داد . اين جزيره را مخلوف بن كماد از مردم صقليه گرفته بود و شرح آن گذشت . پس احمد بن مكى آن جزيره را نيز ضميمهء اعمال خود ساخت . و او همواره چنين بود تا آنگاه كه ابو العباس در تونس\r\n\r\n","description":"","footnote":"","page_name":" 488 ","page_number":508},
  {"content":"\r\n\r\nبه دست برادرش ابو حفص عمر كشته شد و چنان كه گفتيم ، ابو العباس بعد از مرگ پدر به تونس رفت و اين واقعه رخ داد . از آن پس احمد بن مكى به شهر خود باز گرديد . آنگاه در سال 748 كه سلطان ابو الحسن به افريقيه نهضت كرد او نيز با هيئت رؤساى جريد به استقبال او شتافت .\r\nسلطان در وهران از اعمال تلمسان با او ديدار كرد و او را بر ديگران برترى نهاد و آن هيئت شادمان و كامروا باز گرديد . احمد بن مكى را با خود به حضرت برد . آنگاه برادرش عبد الملك نيز نزد سلطان آمد و اطاعت خويش ادا كرد . سلطان او را نيز گرامى داشت و هر دو را به نيكوترين وجهى به ديارشان باز گردانيد و آنچه از اعمال قابس و جربه در دست داشته بودند به ايشان ارزانى داشت .\r\nسپس شكست سلطان ابو الحسن در قيروان اتفاق افتاد . پس از خلاص او از قيروان احمد بن مكى به ديدار او رفت و بار ديگر اطاعت خويش عرضه داشت . سلطان از آنان خواست كه به عبد الواحد بن اللحيانى سلطان پيشين خويش بگروند و عبد الواحد را منشور امارت بلاد شرقى داد و او را در جربه فرود آورد و آن دو برادر را گفت كه مادام كه او سر در فرمان او دارد از او اطاعت كنند . همچنين ابو القاسم بن عتو شيخ موحدين را بر توزر و قسطيليه امارت داد . ابن اللحيانى به هنگامى كه وارد جربه شد به مرض طاعون دچار گرديد و در سال 749 بمرد . بنى مكى بر سلطان ابو الحسن بشوريدند و مردم را به خروج بر ضد او فراخواندند و با فضل فرزند سلطان كه در سال 750 از محاصرهء تونس باز آمده بود بيعت كردند . و با ابو القاسم بن عتو كه اين زمان در توزر بود گفتگو كردند او نيز دعوت ايشان اجابت كرد و اين يكى از علل حركت سلطان ابو الحسن از افريقيه و دست برداشتن از آن بود . و ذكرش گذشت .\r\nچون حاجب ابو محمد بن تافراكين از مشرق باز گرديد و در تونس زمام امور به دست گرفت و امام ابو اسحاق بن سلطان ابو يحيى را به خلافت برگزيد و خود كفالت او به عهده گرفت ، بنى مكى از اين عمل به خشم آمدند و از او رخ بر تافتند و به دعوت ابو زيد صاحب ثغر قسنطينه روى نهادند . احمد بن مكى با محمد بن طالب بن مهلهل بزرگ به دو در افريقيه ، با جماعتى نزد او رفتند و او را به قيام فراخواندند . امير ابو زيد حجابت خود به او داد و كار خويش به او سپرد . حاجب ابو محمد بن تافراكين سلطان خود ابو اسحاق را با لشكرش همراه با خالد بن حمزه و قومش به ميدان قتال كشيد . دو سپاه در مرماجنه مصاف دادند . شكست در لشكر سلطان ابو اسحاق افتاد . اين واقعه در سال 753 اتفاق افتاد . لشكر امير ابو زيد از پى آن بيامد و روزى چند تونس را محاصره نمود و از آنجا نرفت مگر آنگاه كه خبر آوردند كه سپاهيان بنى مرين در المريه آخر اعمال تلمسان فرود آمده‌اند و سلطان ابو عنان بنى عبد الواد را فرو كوفته است و زناته با هم متحد شده و مغرب اقصى و اوسط به دست او افتاده است و اينك مشرف بر ثغور شرقى است . اين خبر سبب پراكندگى جمع ايشان گرديد . امير ابو زيد به قسنطينه رفت و احمد بن مكى به قابس از امير ابو زيد خواست كه با فرستادن برادر خود ابو العباس\r\n\r\n","description":"","footnote":"","page_name":" 489 ","page_number":509},
  {"content":"\r\n\r\nبه جربه رسم امارت در آن ديار بر پاى دارد . سلطان اجازت فرمود و اين آغاز حكومت سعيدهء او بود . ابو العباس به قابس رفت ، سپس از آنجا از دريا گشت و به جربه راند . سپاهى كه قشتيل را محاصره كرده بودند از آنجا براند . اين لشكر از سوى ابن ثابت صاحب طرابلس آمده بود .\r\nآنگاه به قابس باز گرديد و ما از باقى ماجرا ياد كرده‌ايم .\r\nسلطان ابو العباس برادر خود ابو يحيى زكريا را نزد ابو عنان ملك مغرب فرستاد و از او يارى خواست و ابن مكى نيز رسولان خود را روانه نمود و خدمات خويش به ياد آورد و پوزش خواست . ابو عنان بپذيرفت و از گناهش درگذشت . سپس واقعهء آمدن مسيحيان در سال 754 به طرابلس پيش آمد . پس نزد سلطان ابو عنان كس فرستاد و درخواست كرد كه فديهء آن بدهد و در ميان ثغور مسلمانان به آن نيز نظرى داشته باشد . سلطان از بيت المال پنج بار زر ناب فرستاد و از اعيان مجلس خويش خطيب عبد الواحد بن مرزوق و ابو عبد اللّه محمد نوهء مولا ابو على عمر بن سيد الناس را نيز به طرابلس فرستاد و احمد بن مكى را امارت طرابلس داد و برادرش عبد الملك را امارت قابس و جربه و آن دو در فرمان او بودند و به دعوت او قيام كردند .\r\nاحمد بن مكى به صفاقس دست اندازى كرد و در سال 757 آنجا را تصرف نمود .\r\nسلطان ابو عنان هلاك شد و ابن تافراكين كه بر دولت تونس غلبهء كامل داشت همهء همتش آن بود كه جزيرهء جربه را از آنان بستاند عاقبت در سال 764 از دريا و خشكى آن دو را در تنگنا نهاد تا آن جزيره بستد و به پسر خود محمد داد . محمد نيز كاتب خود محمد بن ابى القاسم بن ابى العيون را كه از پروردگان دولت بود به جاى خود در جربه نهاد و ما از آن ياد كرديم . احمد بن مكى در سال 766 اندكى پس از هلاكت حاجب ابن تافراكين بمرد .\r\nگويى با هم وعده‌اى گذاشته بودند كه در مرگ همزمان باشند . پسرش عبد الرحمان در كفالت غلامش ظافر عجمى به جاى پدر قرار گرفت . ظافر نيز پس از چندى درگذشت و عبد الرحمان طريق خودكامگى در پيش گرفت و دست ستم بر مردم گشود . تا آنگاه كه ابو بكر بن محمد بن ثابت در سال 772 با ناوگان خود بيامد و بربرها و عربهاى آن موطن را بر سر او كشيد و مردم شهر نيز بشوريدند . ابو بكر بن محمد بن ثابت پيش تاخت كه شهر را بگيرد و او را نيز به چنگ آورد . عبد الرحمان به خانهء يكى از امراى دباب گريخت . او پناهش داد و به مأمنى به ميان قومش رسانيد و در قابس در پناه عمش عبد الملك قرار گرفت تا سال 779 كه درگذشت .\r\nعبد الملك بن مكى در اين زمان كه سال 781 است در قابس همچنان فرمان مىراند پسرش يحيى كار وزارت او را به دست دارد و نوه‌اش عبد الوهاب فرزند پسرش مكى ، معاون اوست در اين عهد ، روزگار از آنان روى گردانيده و بلادى كه در زمان برادرش احمد در ايالت آنان بود ، چون طرابلس و جزيرهء جربه و صفاقس و ديگر اعمال از دست ايشان به در رفته است .\r\nاين دو برادر زندگى مبارك و ميمونى داشته‌اند و به عدالت و تحرى روشهاى نيكو مشهورند\r\n\r\n","description":"","footnote":"","page_name":" 490 ","page_number":510},
  {"content":"\r\n\r\nو به ديندارى معروف چنان كه عبد الملك در ميان مردم عصرش به فقيه اشتهار دارد و احمد را از ادب حظى وافر بود . شعر مىگفت و شعرش نيكو بود . خدايش بيامرزاد . همچنين در ترسل و بلاغت و خط ممتاز بود . در نوشتن بر شيوهء مردم مشرق بود . عبد الملك نيز از اين هنرها بهره‌ور است .\r\nچون سلطان ابو العباس شهرهاى افريقيه را به قلمرو خويش در آورد و زمام امور دولت حفصيان به دست گرفت مردم جريد از او بيمناك شدند و از او طلب كردند كه در برابرش موضع گيرد . آنگاه از فرمانرواى تلمسان خواستند كه لشكر به افريقيه برد ولى او با آنكه وعده داد از عهده بر نيامد . اينان ابرام كردند و او اظهار ناتوانى نمود . مولاى ما سلطان در خلال اين احوال به جريد لشكر آورد و قفصه و توزر و نفطه را تصرف كرد . ابن مكى از روى تلبيس چنان نمود كه از جادهء اطاعت بيرون نرفته است . سپس سلطان به حضرت باز گرديد او نيز باطن خويش آشكار كرد و مردم شهر را متهم نمود كه به سلطان گرايش دارند . بعضى را بگرفت و بعضى بگريختند . بنى احمد ساكنان ضواحى - از قبايل دباب - بر او شوريدند و نزد امير ابو بكر در قفصه كس فرستادند كه لشكر به جنگ او آورد . او نيز سپاهى بفرستاد و او را محاصره كردند . عبد الملك فرصتى بدست آورد و با برخى از اعراب چنان نهاد كه در لشكرگاه او شبيخون زنند و براى اين منظور مالى ميانشان تقسيم كرد . آنان نيز شبيخون زدند و سپاه مهاجم پراكنده شد . اين خبر به سلطان ابو العباس رسيد . در سال 781 از مستقر خويش در حركت آمد و به قيروان داخل شد و رسولان خود نزد ابن مكى فرستاد . ابن مكى با اظهار فرمانبردارى رسولان را باز گردانيد و چارپايان خويش را بار نهاد و به ميان احياء عرب رفت .\r\nسلطان نيز شتابان رهسپار بلد گرديد به شهر در آمد و به قصور آن داخل گرديد . مردم شهر به بيعت پناه جستند . سلطان يكى از خواص خويش بر آنان گماشت و خود به تونس باز گرديد .\r\nعبد الملك اندكى بعد در ميان احياء عرب بمرد . پس از او عبد الرحمان فرزند برادرش احمد نيز درگذشت . او بعد از پدر فرمانروايى طرابلس يافته بود . پسرش يحيى و نواده‌اش عبد الوهاب به طرابلس رفتند ولى ابن ثابت اجازت نداد كه در شهر او فرود آيند . او به اطاعت سلطان تمسك جسته بود . آنان به زنزور از بلاد دباب - در حومهء طرابلس - رفتند و در آنجا اقامت گزيدند و نواحى شرق به اطاعت سلطان در آمد و در سلك دعوت او انتظام يافت . و اللّه مالك الملك .\r\nسپس يحيى بن عبد الملك به مشرق رفت تا فريضهء حج به جاى آورد و عبد الوهاب ميان احياء بربر اقامت گزيد در كوهستانى در آن حدود . آن والى كه سلطان در قابس نهاده بود به آزار مردم پرداخت . مردم از او به عبد الوهاب شكايت بردند . عبد الوهاب بيامد و بر شهر شبيخون زد . مردم بر والى بشوريدند و او را كشتند . اين واقعه در سال 783 اتفاق افتاد .\r\nعبد الوهاب قابس را گرفت و برادرش يحيى پس از اداى حج از مشرق آمد و بارها بر سر\r\n\r\n","description":"","footnote":"","page_name":" 491 ","page_number":511},
  {"content":"\r\n\r\nاو لشكر آورد و مىخواست ملك خويش باز ستاند ولى هيچ پيروزى نيافت . بر فرمانرواى حمه فرود آمد . عبد الوهاب با او در نهان به گفتگو پرداخت كه به گونه‌اى يحيى را به دست او سپارد و هر چه خواهد شرط كند . اين پيمان ميانشان بسته شد . فرمانرواى حمه يحيى را بگرفت و دست بر بست و نزد برادر فرستاد . عبد الوهاب او را در قصر العروسيين حبس كرد و او چند سال در زندان بماند . سپس از زندان بگريخت و به حامه در فاصلهء يك مرحلگى قابس رفت و از صاحب حامه ابن وشاح يارى خواست . او نيز ياريش كرد . يحيى بارها به اطراف قابس لشكر آورد تا آن را بگرفت و عبد الوهاب پسر برادر خود مكى را در بند كشيد و در سالهاى 790 بكشت و تا سال 796 بر قابس حكومت كرد . امير عمر بن سلطان ابو العباس را پدرش به محاصرهء طرابلس فرستاده بود . او طرابلس را يك سال محاصره كرد و مردم را به فرمان آورد و از آنان باج و خراج گرفت و دست از محاصره برداشت . چون نزد پدر آمد ، پدر او را امارت صفاقس و اعمال آن داد . امير عمر در صفاقس به حكومت نشست . در آنجا اهالى حامه را به گرفتن قابس دعوت كرد ، آنان نيز اجابت كردند و با او رفتند و بر شهر شبيخون زدند و آن را تصرف كردند . امير عمر به شهر داخل شد و يحيى بن عبد الملك را بگرفت و گردن زد و دولت بنى مكى در قابس منقرض شد . و للّه الامر من قبل و من بعد و هو خير الوارثين .\r\n\r\nخبر از بنى ثابت رؤساى شهر طرابلس و اعمال آن\r\nدر باب طرابلس و چگونگى اوضاع آن در آغاز فتح اسلامى ، سخن گفتيم . و گفتيم كه عمرو بن العاص نخستين كسى بود كه آن را فتح كرد و از آن پس از جمله اعمال افريقيه بود و زير نظر والى افريقيه قرار مىگرفت . از زمان امارت عقبه و بعد از او و در دولت اغالبه همواره ثغرى از ثغور بوده است . المعز لدين اللّه از خلفاى شيعه هنگامى كه به قاهره مىرفت ، و افريقيه را به بلكين بن زيرى بن مناد امير صنهاجه داد ، طرابلس را به عبد اللّه بن يخلف از رجال كتامه سپرد . آنگاه كه نزار در سال 367 به خلافت نشست بلكين از او خواست كه طرابلس را ضميمهء قلمرو او كند . نزار نيز چنان كرد و بلكين يكى از رجال صنهاجه را به امارت آنجا فرستاد . سپس الحاكم بامر اللّه پس از مرگ منصور بن بلكين طرابلس را در سال 390 به مداخلهء عامل آن كه از صنهاجه بود به يانس صقلبى داد . بر جوان صقلبى نيز كه در آن روزگار امور دولت را در دست داشت در اين كار يارى كرد . يانس با هزار و پانصد سوار به طرابلس وارد شد و آن را بگرفت . باديس ، جعفر بن حبيب را با سپاهى از صنهاجه به جنگ او فرستاد . دو لشكر دو روز در بيرون شهر زنزور مصاف دادند تا سپاه يانس در روز سوم پراكنده شد و او خود كشته گرديد . بقاياى لشكرش به طرابلس پيوست و در آنجا پناه گرفتند . سردار سپاه جعفر بن حبيب در آنجا ايشان را به محاصره افكند . فلفول بن سعيد بن خزرون كه بر باديس و پسرش در افريقيه عصيان كرده بود به قابس شد و شهر را محاصره كرد .\r\n\r\n","description":"","footnote":"","page_name":" 492 ","page_number":512},
  {"content":"\r\n\r\nسپس از آنجا آهنگ جعفر بن حبيب كرد كه طرابلس را محاصره كرده بود . جعفر دست از محاصره برداشت و به ميان نفوسه رفت . امير نفوسه يحيى بن محمد بود . در برابر ايشان پايدارى كرد و جعفر به قيروان رفت . فلفول بن سعيد به طرابلس راند ، فتوح بن على و جمعى از ياران يانس كه با او بودند به او پيوستند و طرابلس را تصرف كردند و دعوت الحاكم بامر اللّه از خلفاى شيعه را در آنجا بر پاى داشتند و خود در آن وطن گزيدند . الحاكم بامر اللّه منشور امارت آن را به يحيى بن على بن حمدون برادر جعفر صاحب مسيله داد . يحيى بن على از اندلس نزد او آمده بود . يحيى به طرابلس رفت و به فلفول مستظهر بود . سپس به قابس لشكر برد ولى شهر در برابر او پايدارى كرد . آنگاه از حكومت بر طرابلس عاجز آمد و ديد كه فلفول بر او تحكم مىكند از اين رو به مصر باز گرديد . فلفول خود زمام امور طرابلس به دست گرفت و فرزندان او با ملوك صنهاجه بتناوب بر آن فرمان مىراندند تا عاقبت به دست صنهاجه افتاد .\r\nعربهاى هلالى به افريقيه آمدند و شهرها را ويران كردند و آثار عمارت بر افكندند . طرابلس به دست بنى خزرون افتاد تا آنگاه كه جرجى بن ميخائيل فرماندهء ناوگان رجار پادشاه صقليه كه از فرنگان بود ، در سال 540 بر آن غلبه يافت . ولى مسلمانان را در آنجا باقى گذاشت و از سوى خود بر ايشان عاملى معين كرد . در سواحل افريقيه نيز چنان كرده بود . اين بلاد چندى در تصرف مسيحيان ماند ، سپس مسلمانان بر آنان بشوريدند و اين شورش به سعى ابو يحيى بن مطروح يكى از اعيان ايشان بود و مسيحيان را فرو كوفتند . چون عبد المؤمن در سال 555 مهديه را گرفت ابن مطروح و وجوه مردم طرابلس نزد او آمدند . عبد المؤمن ايشان را اكرام كرد و به موطنشان باز گردانيد و ابن مطروح را به حكومت ايشان معين كرد و او در آن مقام بماند تا سالخورده شد و از كار باز ماند . آنگاه در سال 586 به اجازت سيد ابو زيد عمر بن عبد المؤمن عامل افريقيه از سوى عمش يوسف ، به مشرق رفت و در اسكندريه اقامت گزيد .\r\nواليان از سوى موحدين پى در پى مىآمدند تا نوبت به ابن غانيه و قراقوش رسيد و چنان كه گفتيم - طرابلس نصيب قراقوش گرديد . سپس فرزندان ابو حفص در افريقيه بر فرزندان عبد المؤمن فائق آمدند و قراقوش و ابن غانيه مردند و طرابلس در قلمرو امير ابو زكريا و فرزندانش در آمد . تا آنگاه كه دولتشان منقسم شد و ثغور غربى از پايتخت جدا افتاد و اندكى از قدرت دولت كاسته شد . رياست طرابلس به دست شورا افتاد . پيوسته عاملى از موحدين از مركز دولت به آنجا مىآمد رئيسى كه بر شهر فرمان مىراند از مردم طرابلس بود . در شهر به سبب وجود شورا برخى دسته بنديها و رقابتها پيش آمد . سپس در سال 717 ابو يحيى بن اللحيانى به هنگامى كه خود را از حضرت به يكسو كشيده بود در طرابلس فرود آمد . در يافته بود كه سلطان ابو يحيى صاحب بجايه به سوى طرابلس مىآيد ، از اين رو از تونس خود را به ثغر طرابلس افكند و در آنجا اقامت گزيد و احمد بن عربى به خدمت او قيام كرد .\r\nچون ابو يحيى ابن اللحيانى از تونس جدا افتاد و موحدين از بازگشت او مأيوس\r\n\r\n","description":"","footnote":"","page_name":" 493 ","page_number":513},
  {"content":"\r\n\r\nشدند پسرش ابو ضربه محمد را از بند برهانيدند و با او بيعت كردند . او به مصاف سلطان ابو بكر و دفع او لشكر بيرون آورد ، سلطان ابو بكر او را منهزم نمود . اعرابى كه با او بودند او را به تصرف طرابلس ترغيب كردند تا اموال و ذخاير شاهانه را از چنگ پدرش ابو يحيى به در آورند . چون ابو يحيى چنان ديد در طرابلس به كشتى نشست و به اسكندريه رفت - و اين در اخبار او آمده است - و داماد خود محمد بن ابى عمر بن ابراهيم بن ابى حفص را به جاى خود در طرابلس نهاد و مردى از اهالى شهر را كه به بطيسى معروف بود به حجابت او معين كرد .\r\nاين حاجب با مردم رفتارى ناشايست داشت و نمىگذاشت كه سلطان آنان را خشنود سازد و او را به مصادره و گرفتن اموالشان وادار مىكرد تا آنجا كه مردم به جان آمدند و بر سلطان بشوريدند . سلطان به كشتى نشست كه جان خود را برهاند . يكى از مردمى كه به وداع او آمده بود او را از سعايتهاى بطليسى در حق مردم شهر آگاه كرد پس در حال او را كشتند و يكى از قاضيان شهر را كه از مردم تونس بود و با بطيسى همدلى داشت بكشتند . عامل اصلى اين ماجرا احمد بن عربى بود . چون او بمرد محمد بن كعبور امور شهر را به دست گرفت . او را نيز سعيد بن طاهر مزوغى به قتل آورد و شهر را تصرف كرد . ابو البركات بن ابى الدنيا نيز با او همراه بود . ابو البركات بمرد و سعيد بن طاهر دوازده سال بر طرابلس فرمان راند . چون سعيد بن طاهر بمرد ثابت بن عمار زكوجى از قبايل هواره به امارت نشست . شش ماه بعد از حكومتش احمد بن سعيد بن طاهر بر او عصيان كرد و به قتلش آورد . آنگاه جماعتى از زكوجه بر او شوريدند و او را به هنگام اذان صبح در حوضخانه‌اش كشتند و فرزند شيخ خود ثابت بن عمار را در سالهاى 727 به امارت نشاندند . او قريب به بيست سال بر طرابلس فرمان راند و سايهء دولت بر سر او نبود . ثابت بن عمار جامه و نشان فرمانروايى نمىپوشيد بلكه به جاى فرمانروايى بيشتر به كسب و تجارت مىپرداخت . پياده در كوچه‌هاى شهر مىرفت و ما يحتاج خود به دست مىآورد و خود حمل مىكرد و با مردم عادى در معاملات خود در مىآميخت و اين همه از روى تواضع بود . عامل را از تونس طلب مىكرد . سلطان نيز عاملى مىفرستاد و آن عامل در كنار او به كار خود مشغول بود و او به ظاهر از حكم و نقض حكم و ابرام حكم خود را به يكسو مىكشيد . تا آنگاه كه بنى مرين بر افريقيه غلبه يافتند و سلطان ابو الحسن به تونس آمد . و او همچنان در طرابلس بود . اموال و ذخاير خويش به اسكندريه نقل كرد و در اثناى اين احوال جماعتى از مجريس بر در خانه‌اش بناگاه او را كشتند . خواص و متابعانش در همان حال انتقام خون او بستدند و پس از او پسرش ثابت را به جاى پدر نشاندند . ثابت بر عكس پدر خود را به جامه و زيورهاى امارت مىآراست و بر اسبان زرين ستام سوار مىشد و رسم حاجبى معمول داشت و خواص و بطانه معين كرد .\r\nثابت بر اين حال ببود ، تا آنگاه كه چند كشتى از تجار مسيحى پهلو گرفتند چون همواره كشتيهاى مسيحيان و ديگر بازرگانان بندر را انباشته مىنمودند ، پنداشتند كه اينان نيز\r\n\r\n","description":"","footnote":"","page_name":" 494 ","page_number":514},
  {"content":"\r\n\r\nبازرگانان‌اند ولى شب هنگام به شهر شبيخون زدند و نگهبانان تسليم شدند . ثابت به محلهء فرزندان مرغم ، امراى جوارى كه در آن حوالى بودند ، گريخت . ايشان نيز او را به انتقام خون يكى از ايشان كه در ايام رياستش كشته بود دست بسته به قتل رسانيدند ، مدت حكومتش شش سال بود . برادرش عمار را نيز با او كشتند . مسيحيان هر چه در شهر بود از ذخاير و امتعه و ظروف بر كشتيها بار كردند و زنان را اسير كردند و نگهبانان شهر را دستها بر بستند و با خود بردند . خود نيز چند روزى در شهر درنگ كردند ولى بيم آن داشتند كه در شهر مردانى بر پاى خيزيد و آنان را قتل عام كنند . سپس به مسلمانان كه همجوار ايشان بودند پيشنهاد كردند كه اسيران را به فديه آزاد خواهند كرد . صاحب تونس ابو العباس احمد بن مكى اين مهم به عهده گرفت و پنجاه هزار دينار زر بداد . بيشتر آن را از مسلمانانى كه در بلاد جريد بودند براى رضاى خدا گرفت تا ثغر اسلامى را از دست كافران برهاند . اين واقعه در سال 765 بود .\r\nفرزندان ثابت در اسكندريه ماندند و به بازرگانى اشتغال داشتند . تا احمد بن مكى در سال 766 بمرد و پسرش عبد الرحمان به جاى پدر قرار گرفت . ابو بكر بن محمد بن ثابت را هواى رياست از دست رفته در سر آمد و دوران كودكى خويش را در ميان قوم خود به ياد آورد .\r\nچند كشتى از مسيحيان كرايه گرفت و پروردگان خود و موالى پدر را در آن جاى داد و در سال 771 با چند كشتى از ناوگان ايشان به طرابلس آمد . عربهاى حادثه جوى نيز از اطراف به دو پيوستند و او مالى در ميان ايشان تقسيم كرد و به يارى مردانى كه از روستاهاى اطراف گرد آورده بود بر سر عبد الرحمان بن احمد بن مكى تاخت . عبد الرحمان به ميان اعراب بنى مرغم بن صابر گريخت . آنان بر عهده گرفتند و او را نزد عمش كه فرمانرواى قابس بود رسانيدند .\r\nابو بكر در طرابلس به استقلال فرمان راند و به اطاعت سلطان ابو العباس فرمانرواى تونس در آمد و به نام او بر منابر خطبه خواند و حقوق سلطان را از باج و خراج ادا كرد و گاهگاه نيز تحف و هدايايى تقديم مىداشت تا در سال 792 بمرد . و على پسر برادرش عمار به جاى او نشست . عمش كفالت او را بر عهده گرفت . سردار سپاه او قاسم بن خلف اللّه متهم بود كه به فرزند ابو يحيى گرايش دارد . قاسم بن خلف از اين اتهام بيمناك شد و چون براى گرد آورى اموال خراج رفت ، عصيان آشكار كرد . على بن عمار او را امان داد تا به طرابلس باز گرديد . بار ديگر بترسيد و خواست بگذارند كه به حج رود . اجازه دادند . به كشتى نشست و به اسكندريه رفت . در آنجا يكى از خواص سلطان ، يعنى محمد بن ابى هلال را ديد از او پيمان گرفت و با كشتى رهسپار تونس شد تا سلطان را به تصرف طرابلس برانگيزد . چون به طرابلس رسيد نزد او كس فرستادند و ملاطفت كردند و او را به مكان خويش باز گردانيدند ولى كسانى او را هشدار دادند كه قصد كشتنش را دارند . اين بار نيز بگريخت و در تونس به نزد سلطان رفت و او را به تصرف تونس ترغيب كرد . سلطان فرزند خود امير ابو حفص عمر را\r\n\r\n","description":"","footnote":"","page_name":" 495 ","page_number":515},
  {"content":"\r\n\r\nبا او همراه كرد . بيامدند و طرابلس را محاصره نمودند . ابن خلف اللّه در نزد او مقامى ارجمند يافت و باج و خراج بسيار گرفت و عربها را به اطاعت او جلب كرد و به آن مال خشنود نمود .\r\nامير ابو حفص يك سال در آنجا درنگ كرد و آذوقه از شهر باز مىداشت و گاهگاهى جنگى مىكرد . سپس مردم طرابلس بر عهده گرفتند كه اموالى به مدت چند سال تقديم او كنند .\r\nامير ابو حفص از طول اقامت ملول شده بود به همين راضى شد و در سال 795 نزد پدر باز گرديد . پدرش او را امارت صفاقس داد و او - چنان كه گفتيم - از آنجا قابس را فتح كرد .\r\nعلى بن عمار تا اين عهد همچنان در طرابلس فرمان مىراند . و اللّه مدبر الامور بحكمته .\r\nاين پايان سخن است در دولت حفصيان كه از موحدين بودند و اخبار كسانى كه در جريد و زاب و ثغور شرقى فرمان مىراندند . اينك به اخبار زناته و دولتهاى ايشان باز مىگرديم و با كامل شدن آن كتاب هم كامل مىشود . انشاء اللّه تعالى .\r\n\r\n","description":"","footnote":"","page_name":" 496 ","page_number":516},
  {"content":"\r\n . \r\n","description":"","footnote":"","page_name":" 497 ","page_number":517},
  {"content":"\r\n . \r\n","description":"","footnote":"","page_name":" 498 ","page_number":518},
  {"content":"\r\n . \r\n","description":"","footnote":"","page_name":" 499 ","page_number":519},
  {"content":"\r\n . \r\n","description":"","footnote":"","page_name":" 500 ","page_number":520},
  {"content":"\r\n . \r\n","description":"","footnote":"","page_name":" 501 ","page_number":521},
  {"content":"\r\n . \r\n","description":"","footnote":"","page_name":" 502 ","page_number":522},
  {"content":"\r\n . \r\n","description":"","footnote":"","page_name":" 503 ","page_number":523},
  {"content":"\r\n . \r\n","description":"","footnote":"","page_name":" 504 ","page_number":524},
  {"content":"\r\n . \r\n","description":"","footnote":"","page_name":" 505 ","page_number":525},
  {"content":"\r\n . \r\n","description":"","footnote":"","page_name":" 506 ","page_number":526},
  {"content":"\r\n . \r\n","description":"","footnote":"","page_name":" 507 ","page_number":527},
  {"content":"\r\n . \r\n","description":"","footnote":"","page_name":" 508 ","page_number":528},
  {"content":"\r\n . \r\n","description":"","footnote":"","page_name":" 509 ","page_number":529},
  {"content":"\r\n . \r\n","description":"","footnote":"","page_name":" 510 ","page_number":530},
  {"content":"\r\n . \r\n","description":"","footnote":"","page_name":" 511 ","page_number":531},
  {"content":"\r\n . \r\n","description":"","footnote":"","page_name":" 512 ","page_number":532},
  {"content":"\r\n . \r\n","description":"","footnote":"","page_name":" 513 ","page_number":533},
  {"content":"\r\n . \r\n","description":"","footnote":"","page_name":" 514 ","page_number":534},
  {"content":"\r\n . \r\n","description":"","footnote":"","page_name":" 515 ","page_number":535},
  {"content":"\r\n . \r\n","description":"","footnote":"","page_name":" 516 ","page_number":536},
  {"content":"\r\n . \r\n","description":"","footnote":"","page_name":" 517 ","page_number":537},
  {"content":"\r\n . \r\n","description":"","footnote":"","page_name":" 518 ","page_number":538},
  {"content":"\r\n . \r\n","description":"","footnote":"","page_name":" 519 ","page_number":539},
  {"content":"\r\n . \r\n","description":"","footnote":"","page_name":" 520 ","page_number":540},
  {"content":"\r\n . \r\n","description":"","footnote":"","page_name":" 521 ","page_number":541},
  {"content":"\r\n . \r\n","description":"","footnote":"","page_name":" 522 ","page_number":542},
  {"content":"\r\n . \r\n","description":"","footnote":"","page_name":" 523 ","page_number":543},
  {"content":"\r\n . \r\n","description":"","footnote":"","page_name":" 524 ","page_number":544},
  {"content":"\r\n . \r\n","description":"","footnote":"","page_name":" 525 ","page_number":545},
  {"content":"\r\n . \r\n","description":"","footnote":"","page_name":" 526 ","page_number":546},
  {"content":"\r\n . \r\n","description":"","footnote":"","page_name":" 527 ","page_number":547},
  {"content":"\r\n . \r\n","description":"","footnote":"","page_name":" 528 ","page_number":548},
  {"content":"\r\n . \r\n","description":"","footnote":"","page_name":" 529 ","page_number":549},
  {"content":"\r\n . \r\n","description":"","footnote":"","page_name":" 530 ","page_number":550},
  {"content":"\r\n . \r\n","description":"","footnote":"","page_name":" 531 ","page_number":551},
  {"content":"\r\n . \r\n","description":"","footnote":"","page_name":" 532 ","page_number":552},
  {"content":"\r\n . \r\n","description":"","footnote":"","page_name":" 533 ","page_number":553},
  {"content":"\r\n . \r\n","description":"","footnote":"","page_name":" 534 ","page_number":554},
  {"content":"\r\n . \r\n","description":"","footnote":"","page_name":" 535 ","page_number":555},
  {"content":"\r\n . \r\n","description":"","footnote":"","page_name":" 536 ","page_number":556},
  {"content":"\r\n . \r\n","description":"","footnote":"","page_name":" 537 ","page_number":557},
  {"content":"\r\n . \r\n","description":"","footnote":"","page_name":" 538 ","page_number":558},
  {"content":"\r\n . \r\n","description":"","footnote":"","page_name":" 539 ","page_number":559},
  {"content":"\r\n . \r\n","description":"","footnote":"","page_name":" 540 ","page_number":560},
  {"content":"\r\n . \r\n","description":"","footnote":"","page_name":" 541 ","page_number":561},
  {"content":"\r\n . \r\n","description":"","footnote":"","page_name":" 542 ","page_number":562},
  {"content":"\r\n . \r\n","description":"","footnote":"","page_name":" 543 ","page_number":563},
  {"content":"\r\n . \r\n","description":"","footnote":"","page_name":" 544 ","page_number":564},
  {"content":"\r\n . \r\n","description":"","footnote":"","page_name":" 545 ","page_number":565},
  {"content":"\r\n . \r\n","description":"","footnote":"","page_name":" 546 ","page_number":566},
  {"content":"\r\n . \r\n","description":"","footnote":"","page_name":" 547 ","page_number":567},
  {"content":"\r\n . \r\n\r\n","description":"","footnote":"","page_name":" 548 ","page_number":568}
  ]