[
  {"content":"\r\n\r\nآية الله العظمى مكارم شيرازى\r\nپيام امام\r\nاميرالمؤمنين ( ع )\r\nشرح تاره وجامع بر نهج البلاغه\r\nجلد دوم\r\nبا همكارى :\r\nجمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1383 .\r\nج . ( دوره ) isbn - set : 964 - 440 - 066 - 6\r\n( ج . 2 ) : 45000 ريال isbn : 964 - 440 - 052 - 6\r\nفهرست نويسى براساس اطلاعات فيپا .\r\nكتابنامه .\r\nج . 2 ( چاپ سوم : 1385 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 2\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : سوم\r\nتاريخ انتشار : 1385 ه‍ . ش . سال پيامبر اعظم صلى الله عليه وآله و سلم\r\nتعداد صفحه و قطع : 680 صفحه ، وزيرى\r\nچاپ : چاپخانه گوهر انديشه\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nحق چاپ براى ناشر محفوظ است\r\nشابك 6 - 052 - 440 - 964 6 - 052 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ جلد دوم 
  ]\r\n « بِسْمِ اللَّهِ الرَّحْمنِ الرَّحِيمِ » \r\n\r\nپيشگفتار\r\nنهج البلاغه در دنياى امروز درخشش فوق العاده‌اى دارد ، چرا كه راهگشاى حل بسيارى از معضلات اجتماعى و فردى است و درمان بسيارى از دردهاى جانكاه بشريت در آن نهفته است .\r\nاشعهء تابناك نهج البلاغه از مرزهاى جهان اسلامى عبور كرده و در دل غير مسلمين نيز تافته است ، به گونه‌اى كه گاهى آنها سخنانى در بارهء نهج البلاغه مىگويند كه دل دوستان را تكان مىدهد و اشك شوق را از ديده‌ها جارى مىسازد ! نويسنده و متفكّر مسيحى عرب زبان « ميخائيل نعيمه » در باره « نهج البلاغه » و « صاحب آن » چنين مىگويد : « اگر على تنها براى اسلام بود چرا بايد يك تن مسيحى در سال 1956 ميلادى به شرح زندگى او و تفحّص و دقّت در وقايع آن بپردازد ( اشاره به جرج جرداق نويسنده مسيحى لبنانى و مؤلف كتاب الامام على صوت العدالة الانسانية ) و مانند شاعرى شيفته ، آن قضاياى دلفريب و حكايات نغز و دلاوريهاى شگفت انگيز را به سروده‌هاى شاعرانه تغنّى كند ، پهلوانى امام نه تنها در ميدان حرب بود ، بلكه در روشن بينى و پاكدلى ، بلاغت و سحر بيان ، اخلاق فاضله ، شور ايمان ، بلندى همّت ، يارى ستمديدگان و نااميدان و متابعت حق و راستى و بالجمله در همهء صفات حسنه پهلوان بود . » جذبه‌هاى نهج البلاغه چنان است كه ارواح تشنه را با زلال حقيقتش به گونه‌اى سيراب و مست مىكند كه نشئهء شراب طهورش از تمام ذرات وجود انسان آشكار مىشود ، گوئى كوثر است و على عليه السّلام ساقى كوثر در كنارش نشسته و به هر كس به اندازه استعدادش بهره‌اى مىدهد !\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nولى افسوس كه نهج البلاغه على رغم كوششهايى كه در تفسير و تبيين معانى آن از سوى جمعى از دانشمندان بزرگ اسلام شده هنوز نيازمند به شرحهاى بيشتر و عميق‌ترى است .\r\nبزرگان پيشين در فضاى دنياى خود شروحى جالب ولى معدود بر نهج البلاغه نگاشتند ، اما فضاى دنياى امروز شروح تازه‌تر و گسترده‌ترى را مىطلبد .\r\nو به همين دليل بعد از پايان تفسير نمونه بر اين شديم كه با بضاعت مزجات در پرتو عنايات مولا امير مؤمنان عليه السّلام به شرح تازه‌اى پيرامون نهج البلاغه دست بزنيم به اميد اين كه براى همگان ، دانشمندان ، دانش پژوهان و حتى افراد عادى مفيد باشد .\r\nبراى اين شرح ويژگيهاى زير در نظر گرفته شده :\r\n1 - ترجمه و تفسير تمام جمله‌ها با بيان روان .\r\n2 - تفسير تمام واژه‌ها و ريشه‌يابى واژه‌ها .\r\n3 - بيان شأن ورودها و مسائل تاريخى مربوط به خطبه‌ها و نامه‌ها .\r\n4 - تحليلهاى لازم روى بحثهاى مختلف عقيدتى ، اخلاقى ، اجتماعى ، سياسى و . . . .\r\n5 - نكات اضافى كه مىتواند مكمل بحثها بوده باشد و خوانندگان را از مراجعه به كتب ديگر بىنياز سازد .\r\nبه حمد اللّه در اين كار ، جمعى از همراهان سابق تفسير نمونه و ياران جديد كمك كردند تا بحثها پربارتر گردد . با تشكر از همهء اين عزيزان ، اميد است با عنايت پروردگار اثر مناسبى تقديم جهان اسلام گردد و ذخيرهء يوم المعاد باشد .\r\nقم - حوزهء علميّه ناصر مكارم شيرازى 13 رجب 1420 مطابق با اوّل آبان 1378\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء بيست و يكم « 1 » « و هي كلمة جامعة للعظمة و الحكمة »\r\nفإنّ الغاية أمامكم ، و إنّ وراءكم السّاعة تحدوكم . تخفّفوا تلحقوا ، فإنّما ينتظر بأوّلكم آخركم .\r\nقال السّيد الشّريف : أقول : إنّ هذا الكلام لو وزن بعد كلام اللّه سبحانه و بعد كلام رسول اللّه صلّى اللّه عليه و آله و سلّم بكلّ كلام لمال به راجحا ، و برّز عليه سابقا فأمّا قوله عليه السّلام : « تخفّفوا تلحقوا » فما سمع كلام أقلّ منه مسموعا و لا أكثر منه محصولا و ما أبعد غورها من كلمة ! و أنقع نطفتها من حكمة ! و قد نبّهنا فى كتاب « الخصائص » على عظم قدرها و شرف جوهرها .\r\n\r\nترجمه\r\nبىگمان پايان كار ( رستاخيز و قيامت و بهشت و دوزخ ) در برابر شما است و عوامل مرگ ، پيوسته شما را به پيش مىراند . سبكبار شويد تا به قافله برسيد ! چرا كه\r\n\r\n\r\n","description":"","footnote":"\r\n( 1 ) در كتاب مصادر نهج البلاغه ، اين خطبه را از سيد رضى ، رحمه اللّه در خصائص صفحهء 87 ، نقل كرده است . و در ذيل خطبهء 167 - كه اين خطبه ، بخشى از آن است - مىافزايد : « طبرى » ، اين را در كتاب تاريخ خويش در حوادث سنهء 35 هجرى قمرى نقل كرده است . ( مصادر نهج البلاغه ، جلد 1 ، صفحهء 371 ، و جلد 2 ، صفحهء 403 ) .\r\nبا مراجعه به تاريخ طبرى ، روشن مىشود كه مردم ، با على عليه السّلام در روز جمعه ، پنج روز به پايان ذو الحجّة مانده ، بيعت كردند و نخستين خطبه‌اى كه آن حضرت ايراد فرمود ، در خطبهء 167 است كه اين خطبه جزيى از آن است . تاريخ طبرى ، جلد 3 ، صفحهء 457 .\r\n","page_name":" 15 ","page_number":15},
  {"content":"\r\n\r\nپيشينيان را براى رسيدن بازماندگان ، نگه داشته‌اند ! ( و همه ، در يك زمان ، محشور خواهيد شد ) .\r\nسيد رضى مىگويد : اگر اين گفتار امام عليه السّلام پس از سخن خداوند سبحان و پيامبر اسلام ، با هر سخنى سنجيده شود ، بر آن برترى خواهد داشت و از آن پيشى مىگيرد .\r\nاما گفتار او عليه السّلام : « تخفّفوا تلحقوا » كلامى است كه از آن ، كوتاه‌تر و پر معناتر ، كلامى شنيده نشده است . چه سخن ژرف و عميقى و چه جملهء پر معنا و حكمت آميزى است ، كه روح تشنهء طالبان حكمت را سيراب مىكند ! ما در كتاب خصائص در بارهء اهميت و عظمت اين جمله ، بحث كرده‌ايم .\r\n\r\nشرح و تفسير\r\n\r\nسبكبار شويد تا به منزل برسيد !\r\nاين كلام ، بخشى از خطبهء طولانىتر 167 است . همين جمله‌ها با تفاوت كمى ، ضمن آن خطبه آمده است .\r\nاز كلام مرحوم سيد رضى ، استفاده مىشود ، كه امام عليه السّلام آن را در آغاز خلافت خويش بيان فرموده است ، امّا از كتاب مطالب السئول « 1 » استفاده مىشود كه اين خطبه دنبالهء خطبهء گذشته است و همان مطالب را دنبال مىكند .\r\nاين احتمال نيز وجود دارد كه هر سه خطبه ، يك جا از امير مؤمنان على عليه السّلام صادر شده و سپس به بخش‌هاى سه گانه ، تقسيم شده است .\r\nبه هر حال ، اين بخش از خطبه - كه چند جمله بيش نيست - به گفتهء سيد رضى ، به قدرى پر محتوا و پر معنا است كه با هر كلامى ، جز كلام خدا و پيامبر صلّى اللّه عليه و آله و سلّم مقايسه شود ، بر آن پيشى مىگيرد ! و راستى كه چنين است .\r\nاين چه فصاحت و بلاغتى است كه در جمله‌هايى كوتاه ، حقايق چنان بلندى را\r\n\r\n\r\n","description":"","footnote":"\r\n( 1 ) منهاج البراعة ، جلد 3 ، صفحهء 301 .\r\n","page_name":" 16 ","page_number":16},
  {"content":"\r\n\r\nمطرح مىكند ! حضرت ، نخست ، مردم را به مسألهء معاد و دادگاه بزرگ عدل الهى متوجّه مىسازد و از اين طريق ، آنها را متوجّه مسئوليت‌هاى بزرگى كه در دوران خلافتش دارند ، مىكند و از هر گونه نفاق و دو رويى و كار شكنى و اختلاف ، بر حذر مىدارد و مىفرمايد : پايان كار ( رستاخيز ، قيامت ، بهشت و دوزخ ) در برابر شما است و عوامل مرگ ، پيوسته شما را به پيش مىراند ، ( فإنّ الغاية أمامكم ، و إنّ وراءكم السّاعة تحدوكم ) « 1 » .\r\nتعبير به « الغاية » ( پايان كار ) در مورد رستاخيز و بهشت و دوزخ ، به خاطر آن است كه زندگى اين جهان ، مقدمه‌اى است براى حيات ابدى در جهان ديگر .\r\nاين كه مىفرمايد : « در پيش روى شما است » ، يعنى ، شكّ و ترديدى در آن وجود ندارد و هر كه باشى و به هر كجا كه برسى ، سرانجام كار تو ، آنجا است .\r\nو تعبير به « الساعة » ، به گفتهء بعضى از شارحان نهج البلاغه ، اشاره به قيامت صغرا ، يعنى مرگ است .\r\nاين كه مىگويد : « پشت سر شما است » به خاطر آن است كه عوامل مرگ ، پشت سر انسان قرار دارد و انسان را از كودكى به جوانى و از جوانى به پيرى و از پيرى به پايان زندگى مىراند .\r\nبعضى نيز گفته‌اند كه منظور از « الساعة » ، ساعات شب و روز است كه گويا ، مانند مأمورى ، پشت سر انسان قرار گرفته و او را به سوى پايان زندگى مىراند .\r\nاين دو تفسير ، تفاوت چندانى با هم ندارد و نتيجهء هر دو ، يكى است .\r\nبا توجه به اين كه « تحدوكم » از مادهء « حدو » به معناى « راندن شتران با آواز مخصوص » است ، اين نكته به ذهن مىرسد كه گردش شب و روز و ماه و سال ، گر چه انسان را به پايان زندگى نزديك مىكند ، امّا چون آميخته با زر و زيورها و\r\n\r\n\r\n","description":"","footnote":"\r\n( 1 ) « تحدوكم » از مادّهء « حدو » و « حدى » به معناى راندن شتر همراه با آواز مخصوصى است كه ساربان‌ها مىخوانند ، سپس بر معناى گسترده‌تر « مطلق راندن و سوق دادن » اطلاق شده است .\r\n","page_name":" 17 ","page_number":17},
  {"content":"\r\n\r\nسرگرمىهاى دنيا است ، غافل كننده است .\r\nدر واقع ، در اين جملهء كوتاه كه در آغاز اين كلام آمده ، هم سخن از قيامت كبرا است و هم سخن از قيامت صغرا . و توجه به اين دو ، شنونده را آمادهء پذيرش سخنى كه بعد از آن آمده ، مىكند .\r\nحضرت ، سپس اين جملهء كوتاه ، ولى بسيار پر معنا را بيان مىفرمايد : « سبكبار شويد تا به قافله برسيد ، « تخفّفوا تلحقوا » .\r\nهنگامى كه قافله‌اى به راه مىافتد و گروهى در آن شركت دارند ، با رسيدن به گردنه‌هاى صعب العبور ، گرانباران وا مىمانند و از آنجا كه قافله ، نمىتواند براى مدّت طولانى ، به خاطر يك نفر يا چند نفر توقّف كند ، او را رها كرده ، خود مىروند .\r\nچنين كسى ، طعمهء خوبى براى دزدان و راهزنان يا گرگان بيابان است ، ولى آنها كه سبكبارند ، در پيشاپيش قافله حركت مىكنند و زودتر از ديگران به منزل مىرسند .\r\nانسان‌ها ، در زندگى اين جهان ، مسافرانى هستند كه بار سفر بسته ، به سوى سرمنزل مقصود ( زندگى ابدى پس از مرگ ) پيش مىروند . آنها كه بار خود را از متاع دنيا سنگين كنند ، در فراز و نشيب زندگى مىمانند و طعمهء شيطان مىشوند ، ولى پارسايان و زاهدان ، سبكبال ، از تمام فراز و نشيب‌ها بسرعت مىگذرند و به سعادت جاويدان مىرسند .\r\nدر خطبهء 204 - همان خطبه‌اى كه بارها و بارها « حضرت على عليه السّلام » براى اصحابش ايراد مىفرمود - نيز مىخوانيم : تجهّزوا - رحمكم اللّه - فقد نودي فيكم بالرّحيل و أقلّوا العرجة على الدّنيا . . . فإنّ أمامكم عقبة كؤودا و منازل مخوفة مهولة ، خداى ، شما را رحمت كند ! آمادهء حركت شديد كه نداى رحيل و كوچ كردن ، در ميان شما داده شده است . علاقهء به اقامت در دنيا را كم كنيد . . . كه گردنه‌هاى سخت و دشوار و منزلگاه‌هاى خوفناك در پيش داريد .\r\nبعضى از شارحان نهج البلاغه ، انسان‌ها را به مسافرانى تشبيه كرده‌اند كه در يك سفر دريايى ، گرفتار گرداب‌ها و امواج كوه پيكر مىشوند كه اگر كشتى خود را سبك\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nنكنند ، غرق شدن آنها حتمى است .\r\nاو مىگويد : « گرداب » ، امواج زندگى اين دنيا است و « كشتى » قلب انسان است و « حبّ دنيا » آن را سنگين كرده ، آمادهء غرق شدن مىكند . « 1 » حضرت دستور بالا را با اين جمله تكميل مىفرمايد : پيشينيان را براى رسيدن بازماندگان ، نگه داشتند ، « فإنّما ينتظر بأوّلكم آخركم » .\r\nاين جمله ، اشاره به اين دارد كه مجموعهء جهان بشريّت ، در حكم قافلهء واحدى است كه گروهى در پيشاپيش آن در حركت بوده‌اند و گروهى در وسط و گروهى در آخر اين قافله‌اند و همه ، يك مسير را طى مىكنند و براى رستاخيز بزرگ به هم ملحق مىشوند .\r\nبه تعبير ديگر ، قانون مرگ ، استثنا بردار نيست و به يقين ، در سرنوشت همهء انسان‌ها ، رقم زده شده است . بنا بر اين سرنوشت پيشينيان ، هشدارى براى بازماندگان و پيام روشنى براى همهء انسان‌ها است .\r\n\r\nنكته سرنوشت گرانباران !\r\nمهم‌ترين عامل بدبختى و شكست گروهى از انسان‌ها ، همان چيزى است كه در اين چند جملهء كوتاه به آن اشاره شده است ، يعنى ، سنگين كردن بار خويش از امورى كه هرگز ، در زندگى سادهء دنيا ، به آن نيازى نيست .\r\nمسافرى را فرض كنيد كه براى سفرى يك روزه ، به راه مىافتد . او ، مقدار كمى نان و غذا و ميوه ، درست به اندازهء سفر يك روزه ، در دستمالى بسته ، به همراه خود مىبرد . حال ، مسافر ديگرى را فرض كنيد كه ساك‌هاى متعدّدى ، از موادّ مختلف غذايى و نان و آب انواع شيرينىها و ميوه‌ها را براى همين سفر يك روزه ، بر دوش گرفته و حركت مىكند .\r\n\r\n\r\n","description":"","footnote":"\r\n( 1 ) معارج نهج البلاغه ، محقق بيهقى ، صفحهء 109 .\r\n","page_name":" 19 ","page_number":19},
  {"content":"\r\n\r\nبديهى است كه مسافر نخست ، با خاطرى آسوده و بسيار راحت ، با گامهايى استوار و سريع ، به سوى مقصد مىتازد ، در حالى كه مسافر دوم در همان نخستين فراز و نشيب ، به نفس نفس افتاده ، وا مىماند .\r\nاين سرنوشت كسانى است كه اموال فراوان و زرق و برق بسيار متاع دنيا را گرد خود فراهم ساخته و شب و روز ، در فكر حساب و كتاب و حفظ و نگهدارى آن هستند و چنان مشغولند كه نه تنها به فكر خدا و معاد نيستند ، بلكه آرامش دنيا را نيز از دست مىدهند .\r\nدر اينجا ، بعضى از شارحان نهج البلاغه ، داستانى را از سلمان فارسى نقل كرده‌اند كه شاهد خوبى بر گفتار بالا است . فشردهء آن چنين است :\r\nهنگامى كه سلمان فارسى ، به عنوان استاندار مداين انتخاب شد ، بر چهار پايى كه داشت ، سوار شد و به تنهايى ، به راه افتاد .\r\nهنگامى كه خبر آمدن او به مداين ، در ميان اهل شهر منتشر شد ، قشرهاى مختلف مردم ، خود را براى استقبال از وى آماده كردند . « 1 » مردم بر در دروازهء شهر در انتظار بودند . پيرمردى را ديدند كه بر چارپايش سوار است و تنها به شهر مىآيد . سؤال كردند : « اى پيرمرد ! در راه ، امير ما را نديدى ؟ » پرسيد : « امير شما كيست ؟ » گفتند : « امير ما ، سلمان فارسى ، همان يار رسول خدا است » .\r\nگفت : « من امير را نمىشناسم ، ولى سلمان منم . » همه ، به احترام او ، پياده شدند و مركب‌هاى خوب را پيش آوردند و از او تقاضا كردند كه بر يكى از آنها سوار شود .\r\nاو گفت : « چهار پاى خودم ، براى من ، از همهء اينها بهتر است . » به اين ترتيب ، همه به راه افتادند .\r\n\r\n\r\n","description":"","footnote":"\r\n( 1 ) توجه داشته باشيد كه امارت مداين ، به معناى امارت بر تمام يا بخش عظيمى از ايران بود و انتخاب سلمان فارسى نيز انتخابى بجا و مناسب بود كه به پذيرش اسلام واقعى از سوى ايرانيان كمك مىكرد .\r\n","page_name":" 20 ","page_number":20},
  {"content":"\r\n\r\nهنگامى كه وارد شهر شدند ، گفتند : « بايد در قصر استاندارى ، اجلال نزول فرماييد . » سلمان گفت : « من به شما گفتم كه امير نيستم تا در دار الإماره منزل گزينم ! » او دكانى را در بازار انتخاب و از صاحب آن اجاره كرد و همان جا را مركز حكومت و قضاوت خود قرار داد .\r\nوى تنها چيزى كه با خود داشت ، زير اندازى كوچك براى نشستن و ظرفى براى وضو گرفتن و عصايى براى راه رفتن بود .\r\nدر آن ايام كه سلمان در آنجا حكومت مىكرد ، سيل شديدى آمد و بخش عظيمى از شهر را فرا گرفت . فرياد مردم از هر سو بلند شد . گروهى فرياد مىزدند :\r\n« فرزندان ما چه شد ؟ بر سر خانوادهء ما چه آمد ؟ اموال ما به چه سرنوشتى گرفتار شد ؟ » سلمان زيرانداز خود را بر دوش گرفت و ظرف آب و عصاى خود را برداشت و بر يك بلندى قرار گرفت و فرمود : « هكذا ينجو المخفّفون يوم القيامة » ، اين گونه ، سبكباران ، در روز قيامت ، اهل نجات مىشوند . « 1 » بىشك ، سلمان - كه در جنگ احزاب ، براى نجات لشكر اسلام ، آن تدبير ويژه را پيشنهاد كرد - كسى نبود كه از حال مردم در آن شرايط غافل شود . هدف او از اين كار ، اين بوده است كه با روح تجمل پرستى ايرانيان آن روز در پايتخت بزرگ ساسانى مداين ، به ستيز برخيزد و به آنها كه غرق آن زندگى بسيار پر زرق و برق و اسراف كارانه بودند ، هشدار دهد و عواقب شوم اين گونه زندگانى را نشان دهد .\r\nاين ، همان است كه مولا على عليه السّلام در خطبهء بالا ، در جملهء كوتاهى كه دو كلمه بيش نيست ، ولى يك دنيا معنا دارد ، بيان فرموده است : « تخفّفوا تلحقوا » ، سبكبار شويد تا به منزل برسيد ! اينك به سراغ كلام « شريف رضى » مىرويم كه بعد از ذكر اين خطبه مىگويد :\r\nاين گفتار امام عليه السّلام جز سخن خدا و پيامبر اسلام ، با هر سخنى سنجيده شود ، بر آن ، برترى خواهد داشت و از آن پيشى مىگيرد . مخصوصا جملهء « تخفّفوا\r\n\r\n\r\n","description":"","footnote":"\r\n( 1 ) - منهاج البراعة ، جلد 3 ، صفحهء 304 .\r\n","page_name":" 21 ","page_number":21},
  {"content":"\r\n\r\nتلحقوا » كلامى است كه از آن كوتاه‌تر و پر معناتر ، شنيده نشده است . چه سخن ژرف و عميقى ! و چه جملهء پر معنا و حكمت آميزى است ! اين كلام ، كه روح تشنهء طالبان حكمت را سيراب مىكند ، در كتاب خصائص در بارهء اهميت و عظمت اين جمله بحث كرده‌ايم .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nخطبهء بيست و دوم و من خطبة له عليه السّلام « 1 » حين بلغه خبر الناكثين ببيعته\r\nو فيها يذمّ عملهم و يلزمهم دم عثمان و يتهدّدهم بالحرب\r\n\r\nبخش اوّل\r\nألا و إنّ الشّيطان قد ذمّر حزبه و استجلب جلبه ليعود الجور إلى أوطانه ، و يرجع الباطل إلى نصابه ، و اللّه ! ما أنكروا عليّ منكرا ، و لا جعلوا بيني و بينهم نصفا .\r\n\r\nترجمه\r\nآگاه باشيد ! شيطان ، حزب خود را بسيج كرده و سپاهش را گرد آورده است تا بار ديگر ، ظلم و ستم به وطنش باز گردد و باطل ، به جايگاه نخستينش رسد .\r\nبه خدا سوگند ! هيچ كار خلافى از من سراغ ندارند و انصاف را ميان من و خود ، حاكم نكرده‌اند .\r\n\r\n\r\n","description":"","footnote":"\r\n( 1 ) اين خطبه را ، مرحوم « شيخ مفيد » در « ارشاد » ، در فصل 22 از كلمات على عليه السّلام و « كلينى » در « كافى » جلد 5 ، صفحهء 53 ، كتاب « جهاد » به ضميمهء بعضى از خطبه‌هاى ديگر و مرحوم علامهء مجلسى ، در بحار الانوار ، جلد 32 ، صفحهء 193 ، به صورت مشروح نقل كرده است .\r\nابن اثير در نهايه ، در چند جا به مناسبت لغات خطبه ، آن را ذكر كرده است .\r\nنويسنده ، مصادر نهج البلاغه مىافزايد ، اين خطبه از خطبه‌هاى ديگر آن حضرت گرفته شده است . او آن را ، مرتبط با خطبهء 26 مىداند و در ذيل آن خطبه ، آن را با خطبهء 172 مربوط مىشمرد . مصادر نهج البلاغه ، جلد 1 ، صفحهء 373 .\r\n","page_name":" 23 ","page_number":23},
  {"content":"\r\n\r\n\r\nخطبه در يك نگاه\r\nاين خطبه - همان گونه كه از عنوانش پيدا است - به بيعت شكنى طلحه و زبير و سپس به حوادث تلخ جنگ جمل نظر دارد ، و نيز به مسألهء خون « عثمان » كه دستاويزى براى جنگ طلبان جمل و بعد از آن ، بهانه‌اى براى آتش افروزان شام گرديد - اشاره مىكند و آنها را با تهديدهاى روشنى ، مورد ملامت و سرزنش قرار مىدهد . حضرت ، در پايان خطبه ، به تهديدهايى كه دشمنانش نسبت به او داشتند ، پاسخ دندان شكن مىدهد .\r\nاين خطبه ، از نظر محتوا ، با خطبهء 10 ، 26 و 172 تناسب و شباهت قابل ملاحظه‌اى دارد و به همين دليل ، احتمال دارد كه هر كدام از اين خطبه‌ها ، بخشى از خطبهء واحدى بوده كه سيد رضى رحمه اللّه آن را تجزيه كرده و هر كدام را به تناسبى ، در جايى نقل كرده است .\r\nجالب اين كه طبق روايتى ، عمرو بن عاص ، روزى به عايشه گفت : « لوددت أنّك قتلت يوم الجمل ! ، من ، دوست داشتم كه تو ، در روز جنگ جمل كشته شده بودى ! » عايشه با تعجب پرسيد : « و لم ؟ لا أبا لك ! » اى بىاصل و نسب ! به چه دليل ؟ » . عمرو عاص در پاسخ گفت : « كنت تموتين بأجلك و تدخلين الجنّة و نجعلك أكبر التّشنيع على علىّ ، » تو با مرگ خود ، از دنيا مىرفتى و داخل بهشت مىشدى و ما ، قتل تو را ، بزرگترين دستاويز براى بدگويى به على قرار مىداديم . » « 1 » بعضى از شارحان نهج البلاغه معتقدند كه اين خطبه ، از خطبه‌هاى مربوط به جنگ صفّين است و اشاراتى كه در آن آمده ، متوجّه به معاويه است ، « 2 » ولى از عنوانى كه سيد رضى ، رحمه اللّه براى آن انتخاب كرده نيز كلام ابن ابى الحديد « 3 » و غير او ، استفاده مىشود كه اين خطبه ، هر چند مضامينش با هر دو گروه تناسب دارد ، تنها ، مربوط به پيمان شكنان جنگ جمل است .\r\n\r\n\r\n","description":"","footnote":"\r\n( 1 ) علامهء مجلسى ، اين حديث را از احتجاج طبرسى نقل كرده است . بحار الانوار ، جلد 32 ، صفحهء 267 ، حديث 206 .\r\n( 2 ) شرح قطب راوندى ، جلد 1 ، صفحهء 188 .\r\n( 3 ) شرح نهج البلاغه ، ابن ابى الحديد ، جلد 1 ، صفحهء 305 .\r\n","page_name":" 24 ","page_number":24},
  {"content":"\r\n\r\n\r\nشرح و تفسير\r\n\r\nآتش افروزان جنگ جمل\r\nهمان گونه كه قبلا اشاره شد ، اين خطبه ، ناظر به آتش افروزان جنگ جمل ، يعنى طلحه و زبير و ياران آنها است . آن دو كه هواى حكومت در سر داشتند و على عليه السّلام را آماده واگذارى بعضى از مناصب مهم حكومتى به خودشان نديدند ، تحت تأثير هواى نفس و وسوسه‌هاى شيطانى ، بيعت خود را با على عليه السّلام شكستند و گروهى از مردم را پيرامون خود جمع كردند و همسر پيامبر ، عايشه را هم با خود همراه نمودند و به عنوان خون‌خواهى عثمان ، قيام كردند « 1 » و « بصره » را - كه به جهاتى ، براى اين كار آمادگى داشت - به عنوان مركز توطئه‌هاى خود برگزيدند .\r\nامام عليه السّلام در نخستين فراز اين خطبه ، به اين توطئه ، اشاره كرده مىفرمايد :\r\nآگاه باشيد ! شيطان ، حزب خود را بسيج كرده و سپاهش را گرد آورده است تا بار ديگر ، ظلم و ستم به وطنش باز گردد و باطل ، به جايگاه نخستينش رسد » ! « ألا و إنّ الشّيطان قد ذمّر « 2 » حزبه و استجلب جلبه « 3 » ليعود الجور إلى أوطانه و يرجع الباطل إلى نصابه « 4 » » .\r\n\r\n\r\n","description":"","footnote":"\r\n( 1 ) مسألهء خون خواهى عثمان ، تنها ، دستاويزى براى جنگ افروزان شام نبود ، بلكه در جنگ جمل نيز دستاويز طلحه و زبير و عايشه بود تا كار خود را در آتش افروزى جنگ جمل توجيه كنند . مورخ معروف ، ابن اثير در كتاب « كامل » مىگويد : هنگامى كه عايشه ، از مكه به مدينه مىآمد در وسط راه خبر قتل عثمان و اجتماع مردم بر بيعت على عليه السّلام را شنيد . بسيار ناراحت شد و گفت : « اى كاش ، آسمان بر زمين فرود مىآمد اگر اين كار سر بگيرد . » و سپس دستور داد كه او را به مكه باز گردانند . او مىگفت : « به خدا ! عثمان ، مظلوم كشته شد ! به خدا قسم ! من از خون خواهان او خواهم بود . » كسى از حاضران به او گفت : « نخستين كسى كه ضد عثمان سخن گفت ، تو بودى ! و تو بودى كه نام « نعثل » بر عثمان نهادى ! ( نعثل ، به گفتهء بعضى يك مرد يهودى ريش بلند بوده است . و به گفتهء « لسان العرب » اين كلمه ، به معناى « پيرمرد احمق » است . ) و تو بودى كه مىگفتى نعثل را بكشيد كه كافر شده است » : كامل ، جلد 3 ، صفحهء 206 .\r\nطبرى ، مورّخ معروف ، نيز همين معنا را در تاريخ خود آورده است : تاريخ طبرى ، جلد 3 ، صفحهء 477 .\r\n( 2 ) ذمّر از مادهء « ذمر » به معناى « برانگيختن و تشجيع كردن » است . و گاه گفته شده كه اين كلمه به معناى تحريك توأم با ملامت و سرزنش است و از همين رو ، ذمر ( بر وزن ذهن ) به معناى « مرد شجاع و متحرّك » است .\r\n( 3 ) « جلب » در اصل ، به معناى « سوق دادن و جابه‌جا كردن » است و به افرادى كه به آسانى جمع و جور و گردآورى مىشوند ، « جلب » مىگويند . استجلب ، در اين جا به معناى « گردآورى كردن » است .\r\n( 4 ) « نصاب » از مادهء « نصب » در اصل ، به معناى « تثبيت چيزى در محلّى » است و لذا به اصل و اساس هر چيزى ، « نصاب » گفته مىشود . اطلاق نصب بر خستگى و تعب ، شايد به اين دليل است كه انسان را در محل خود ساكن مىكند .\r\n","page_name":" 25 ","page_number":25},
  {"content":"\r\n\r\nاين سخن ، اشاره به حركت‌هاى آشوب طلبانه‌اى است كه بعد از قتل عثمان و بيعت مردم با على عليه السّلام روى داد . و منظور از حزب شيطان ، همان كسانى هستند كه در عصر عثمان به سوء استفاده از بيت المال و سلطه بر پست‌هاى حسّاس كشور اسلامى دست زده بودند و در انتظار خلافت و مقامات ديگر ، بعد از عثمان ، روز شمارى مىكردند .\r\nامام عليه السّلام در اين گفتار پر معنا ، هشدار مىدهد كه توطئه‌هاى شيطانى در حال شكل گرفتن است و هدف همهء آنها اين است كه بار ديگر حيف و ميل در بيت المال و جور و ستم در سرزمين اسلام ظاهر و آشكار گردد و امام عليه السّلام را از اصلاح جامعهء اسلامى و مرهم نهادن بر زخم‌هايى كه در دوران عثمان بر پيكر اسلام و مسلمانان وارد شد ، باز دارند .\r\nحضرت سپس در ادامهء اين سخن ، اين حقيقت را روشن مىسازد كه آنها هيچ دليلى براى مخالفت‌هاى خود ندارند و تابع هيچ منطق روشنى نيستند :\r\n« به خدا سوگند ! آنها هيچ كار خلاف و منكرى از من سراغ ندارند ، و انصاف را ، ميان من و خود ، حاكم نكرده‌اند ، « و اللّه ! ما أنكروا عليّ منكرا ، و لا جعلوا بيني و بينهم نصفا » « 1 » .\r\nدر اين جمله ، امام عليه السّلام اشاره به طلحه و زبير و گروه پيمان شكنان ( ناكثين ) مىكند و به طور سربسته ، به بهانهء واهى آنها اشاره مىفرمايد . بهانهء آنها ، قتل عثمان بود .\r\nحضرت ، در جمله‌هاى بعد ، به طور مشروح‌تر بيانات بسيار كوبنده‌اى در بارهء آنان فرموده است .\r\nآرى ، تمام كتاب‌هاى تاريخى گواهى مىدهد كه قتل عثمان ، چيزى نبود كه به امام عليه السّلام نسبت داده شود ، بلكه كسى كه بيش از همه براى خاموش كردن فتنه در\r\n\r\n\r\n","description":"","footnote":"\r\n( 1 ) « نصف » ( بر وزن الف ) و « نصف » ( بر وزن جسم ) هر دو به معناى « انصاف و عدالت و حدّ اعتدال » است . و اين كه به نيمى از هر چيزى ، نصف گفته مىشود ، به همين دليل است .\r\n","page_name":" 26 ","page_number":26},
  {"content":"\r\n\r\nميان مسلمانان ، تلاش و كوشش كرد ، امام عليه السّلام بود .\r\nپيمان شكنان ، در اين قضاوت‌هاى عجولانهء خود ، هرگز راه انصاف را پيش نگرفتند ، بلكه به دروغ و تهمت‌هاى آشكار متوسّل گشتند . البته اين رفتار ، هنگامى كه پاى منافع نامشروع شخصى به ميان آيد ، غير منتظره نيست و در عصر خود ، نمونه‌هاى آن را فراوان مشاهده مىكنيم كه سردمداران سياست‌هاى جور و ظلم در جهان ، از هيچ دروغ و تهمتى براى رسيدن به منافع نامشروع خويش ابا ندارند !\r\n\r\nنكته حزب اللّه و حزب شيطان\r\nآن چه در تعبير امام عليه السّلام در جملهء بالا آمده است ، اشارهء لطيفى است به چيزى كه در قرآن مجيد ، در آخر سورهء مجادله آمده است . در آنجا ، انسان‌ها را به دو گروه « حزب اللّه » و « حزب شيطان » تقسيم مىكند و نشانهء اصلى حزب اللّه را ، حبّ فى اللّه ( دوست داشتن براى خدا ) و بغض فى اللّه ( دشمن داشتن براى خدا ) مىشمرد و ضمن بيان اين حقيقت كه مؤمنان راستين ، هرگز ، با دشمنان خدا رابطهء مودّت و دوستى برقرار نمىكنند ، هر چند نزديك‌ترين افراد مانند پدر و فرزند و برادرشان باشند ، مىفرمايد :  « أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ »  « 1 » ، اينان ، حزب اللّه‌اند . آگاه باشيد كه حزب اللّه پيروز است ! در مقابل اينها گروهى هستند كه براى حفظ منافع خويش ، رابطهء دوستى با دشمنان خدا برقرار مىكنند و راه نفاق و دورويى را پيش مىگيرند و تكيه بر قدرت و اموال خود مىكنند و در ميان بندگان خدا ، تخم ظلم و فساد مىپاشند . قرآن در بارهء آنها مىگويد :  « اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ »  « 2 » ، شيطان بر آنها چيره شده و ياد خدا را از خاطر آنها برده است . آنها حزب شيطانند . آگاه باشيد حزب شيطان ،\r\n\r\n\r\n","description":"","footnote":"\r\n( 1 ) سورهء مجادله ، آيهء 22 .\r\n( 2 ) سورهء مجادله ، آيهء 19 .\r\n","page_name":" 27 ","page_number":27},
  {"content":"\r\n\r\nزيانكار است ! وجود اين دو حزب ، مخصوص زمان نزول قرآن و عصر پيامبر اسلام صلّى اللّه عليه و آله و سلّم نبوده ، بلكه در هر عصر و زمانى ، به اشكال مختلف ظاهر مىشوند و به گفتهء شاعر ، اين آب شيرين و شور تا نفخ صور ادامه دارد . اگر نگاهى به جهان امروز بيفكنيم ، بروشنى مىبينيم كه اين دو حزب ، در برابر هم صف آرايى كرده‌اند و همه جا ، حزب شيطان ، با تكيه بر قدرت و زور و ثروت و نقشه‌هاى شوم خود ، به پاشيدن تخم ظلم و جور و فساد مشغول است و حزب اللّه نيز با تكيه بر ارزش‌هاى الهى ، حتّى در مواردى ظاهرا با دست خالى ، در برابر آنها ايستادگى مىكند .\r\nحزب شيطان ، هميشه در انتظار فرصت‌هاى مناسب است . و يكى از فرصت‌هاى مناسب براى آنها هنگام نقل و انتقال حكومت‌ها و پديد آمدن انقلاب‌ها و تحوّل‌ها است . نمونهء روشنى از اين فرصت طلبى ، آغاز حكومت على عليه السّلام بود . بازماندگان جنود جاهلى كه در عصر عثمان جان گرفته بودند ، دست به دست هم دادند تا در برابر بندهء خالص و فرزند راستين اسلام ، على عليه السّلام بپاخيزند و آتش ظلم و فساد را كه مىرفت با حكومت آن حضرت خاموش شود ، برافروزند و به گفتهء مولا عليه السّلام جور و ستم را به وطنش باز گردانند و باطل را به اصل و ريشه‌اش برسانند .\r\nامام عليه السّلام در اين لحظات حسّاس از حكومت خود ، به مردم با ايمان هشدار مىدهد كه مراقب باشند تا در دام لشكر شيطان نيفتند و فريب توطئه‌هاى آنها را نخورند .\r\nضمنا ، از تعبير بالا استفاده مىشود كه ظلم و جور هم وطنى دارد و باطل ، ريشه و اساسى . آرى ! چنين است . وطن جور و ظلم ، همان جا است كه لشكر شيطان زندگى مىكند و اساس و اصل باطل ، همان اصولى است كه حزب شيطان بدان پاىبند است .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبخش دوم\r\nو إنّهم ليطلبون حقّا هم تركوه و دما هم سفكوه ! فلئن كنت شريكهم فيه فإنّ لهم لنصيبهم منه و لئن كانوا ولوه دوني فما التّبعة إلّا عندهم و إنّ أعظم حجّتهم لعلى أنفسهم يرتضعون أمّا قد فطمت و يحيون بدعة قد أميتت . يا خيبة الدّاعى ! من دعا ! و إلام أجيب ! و إنّي لراض بحجّة اللّه عليهم و علمه فيهم .\r\n\r\nترجمه\r\nآنها حقّى را از من مطالبه مىكنند كه خود ، آن را ترك گفته‌اند ، و انتقام خونى را مىطلبند كه خودشان آن را ريخته‌اند ! اگر ( فرضا ) من ، در ريختن اين خون ( خون عثمان ) شريك‌شان بودم ، آنها نيز سهيم بوده‌اند ، و اگر تنها ، خودشان ، مرتكب اين كار شده‌اند ، مسئوليتش بر گردن خودشان است . ( بنا بر اين ) مهم‌ترين دليل آنها ، بر ضدّ خود آنها مىباشد . ( آرى ) آنها مىخواهند از مادرى شير بنوشند كه شيرش را بريده ! و بدعتى را زنده كنند كه مدت‌ها است مرده است ! ( آنها ، مىخواهند همان حيف و ميل‌هاى زمان عثمان ، تكرار شود و گروهى بر بيت المال اسلام ، بناحق ، مسلّط باشند ! هرگز اين كار در حكومت من تكرار نمىشود ، نه مال و نه پست و مقامى را ، بناحق ، به كسى نمىبخشم ! ) اى نوميدى ! به سراغ اين دعوت كننده بيا .\r\nراستى چه كسى دعوت مىكند و مردم ( ناآگاه ) چه دعوتى را اجابت مىكنند ؟ ! من ، به حجت و علم الهى در بارهء اين گروه ، راضىام ( و حاكم ميان من و آنها خدا است ) .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nشرح و تفسير بهانه جويان رسوا !\r\nامام عليه السّلام در اين فراز از خطبه‌اش ، آن چه را در فراز قبل ، به صورت سربسته گفته بود شرح مىدهد و با دلايلى كوبنده ، پيمان شكنان و آتش افروزان جنگ در ميان مسلمانان را محكوم مىكند .\r\nدر اين بخش از سخنش ، به دستاويز اصلى طلحه و زبير و همراهان آنها - يعنى مسألهء خون خواهى عثمان - اشاره كرده ، مىفرمايد :\r\n« آنها ، حقّى را از من مطالبه مىكنند كه خود ، آن را ترك گفته‌اند و انتقام خونى را مىطلبند كه خود ، آن را ريخته‌اند » ، ( و إنّهم ليطلبون حقّا هم تركوه و دما هم سفكوه ) .\r\nمورّخ معروف ، طبرى ، در تاريخ خود ، از يكى از ياران عثمان نقل مىكند كه هنگامى كه ( مردم شورشى ) عثمان را محاصره كردند ، على عليه السّلام در خيبر بود . زمانى كه بازگشت ، عثمان به سراغ حضرت فرستاد و او را به خانهء خود دعوت كرد .\r\nامام عليه السّلام وارد بر عثمان شد . عثمان ، بعد از حمد و ثناى الهى ، اظهار داشت : « من ، حقوقى بر تو دارم : حقّ اسلام و حقّ اخوت و برادرى و حق خويشاوندى ، و اگر اين حقوق هم نباشد ، قبل از اسلام ، نيز با هم رابطه و پيمان داشتيم . » على عليه السّلام سخنان او را تصديق كرد و خارج شد و به سراغ خانهء طلحه آمد . آنجا از افراد گوناگون ، پر بود .\r\nامام عليه السّلام به او فرمود : « اى طلحه ! اين چه سر و صدايى است كه به راه انداخته‌اى ؟ » .\r\nطلحه گفت : « حالا اين سخن را مىگويى كه كار از كار گذشته و شرّ و فساد فزونى گرفته ؟ ! » على عليه السّلام كه سخنان خود را در او مؤثّر نيافت ، از نزد او بازگشت و به سراغ بيت المال رفت ، فرمود : « در آن را بگشاييد ! » اما كليد پيدا نشد ، لذا فرمود : « در را بشكنيد ! » در را شكستند ، فرمود : « اموال بيت المال را بيرون بياوريد ! » بيرون آوردند و شروع كرد به تقسيم كردن آن در ميان مردم . اين سخن ، در شهر پخش شد و به گوش كسانى كه در خانهء طلحه جمع شده بودند ، رسيد . آنها با شنيدن اين سخن ،\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nآهسته آهسته از خانهء او خارج شدند تا اين كه فقط طلحه در آنجا باقى ماند .\r\nاين خبر به عثمان رسيد و خوشحال شد ، زيرا ، توطئهء طلحه را بىاثر ديد .\r\nهنگامى كه طلحه با چنين وضعى روبرو شد ، به ديدار عثمان آمد . اجازه گرفت و وارد شد . رو به او كرد و گفت : « يا امير المؤمنين ! أستغفر اللّه و أتوب إليه ! من ، كارى مىخواستم انجام بدهم كه خداوند مانع شد و الآن از كار خود توبه مىكنم » . عثمان به او گفت : « به خدا سوگند ! تو ، براى توبه نيامده‌اى ! شكست خوردى و اين جا آمدى ، خدا از تو انتقام بگيرد . » « 1 » طبرى ، در جاى ديگر از همان تاريخ خود مىگويد كه : هنگامى كه عثمان را در خانه‌اش كشتند ، مردى به نام « سودان بن حمران » از آنجا خارج شد و مىگفت :\r\n« طلحه كجا است ؟ ما عثمان را كشتيم » . « 2 » از اين شواهد و شواهد تاريخى ديگر ، به خوبى استفاده مىشود كه طلحه ، يكى از گردانندگان اصلى ماجراى قتل عثمان بوده است .\r\nاين جملهء عايشه نيز معروف است كه با صراحت دستور قتل عثمان را به مردم داد و گفت : « اقتلوا نعثلا ! قتل اللّه نعثلا ، نعثل ( عثمان ) را بكشيد ! خدا نعثل را بكشد ! » منظور او از نعثل ، عثمان بود .\r\nابن ابى الحديد ، در شرح يكى از خطبه‌هاى نهج البلاغه كه در مورد جنگ جمل سخن مىگويد ، تصريح مىكند كه تمام تاريخ نويسان اسلام ، اعتراف دارند كه عايشه ، از شديدترين دشمنان عثمان بود تا آنجا كه يكى از لباس‌هاى پيامبر اسلام را در منزل خود آويزان كرده بود و به كسانى كه نزد او مىآمدند ، مىگفت : « اين لباس پيامبر است كه هنوز كهنه نشده ، ولى عثمان سنّت پيامبر را كهنه كرده است . » گفته‌اند كه نخستين كسى كه عثمان را « نعثل » خواند ، عايشه بود و مىگفت :\r\n« نعثل را بكشيد كه خدا نعثل را بكشد . » « 3 »\r\n\r\n\r\n","description":"","footnote":"\r\n( 1 ) تاريخ طبرى ، جلد 3 ، صفحهء 453 .\r\n( 2 ) همان جا ، صفحهء 411 .\r\n( 3 ) شرح نهج البلاغه ، ابن ابى الحديد ، جلد 6 ، صفحهء 215 .\r\n","page_name":" 31 ","page_number":31},
  {"content":"\r\n\r\nبا اين حال ، عجيب است كه آنها ، به عنوان خون‌خواهى عثمان ، قيام كردند ! در عالم سياست ( سياست منهاى تقوا و پرهيزكارى و ايمان ) اين مسائل ، عجيب نيست كه افرادى ، خودشان ، توطئه مىكنند و بعد به عنوان دفاع ، در برابر توطئه قيام مىكنند ! امام عليه السّلام در ادامهء اين سخن مىفرمايد : اگر ( فرضا ) من ، در ريختن اين خون ، شريك‌شان بوده‌ام ، آنها نيز سهيم بوده‌اند و اگر تنها ، خودشان ، مرتكب اين كار شده‌اند ، مسئوليت آن بر گردن خودشان است ، ( فلئن كنت شريكهم فيه فإنّ لهم لنصيبهم منه و لئن كانوا ولوه دوني فما التّبعة إلّا عندهم ) .\r\nاين سخن ، اشاره به اين دارد كه همه مىدانند كه آنها ، در قتل عثمان ، سهمى داشته‌اند و به فرض كه مرا هم در اين كار سهيم بدانند ( در حالى كه من ، نه تنها ، سهمى نداشتم ، بلكه در خاموش كردن آتش فتنه كوشش فراوان كردم ) سهم خودشان غير قابل انكار است و اگر محرّك اصلى ، آنها هستند هم آنها بايد پاسخ‌گو باشند ! با اين حال ، چه قدر بىشرمى است كه آنها ، قيام و خون عثمان را از من طلب كنند .\r\nحضرت ، براى تكميل اين سخن مىفرمايد : « مهم‌ترين دليل آنها ، بر ضد خودشان است ، ( و هر چه بگويند ، مصداق اصلىاش ، هستند ، ( و إنّ أعظم حجّتهم لعلى أنفسهم ) .\r\nآن گاه ، از انگيزهء اصلى آنها پرده برداشته ، مىفرمايد كه : مطلب اصلى ، چيز ديگرى است . آنها ، مايل بودند اوضاع زمان عثمان ادامه مىيافت و براى اين گروه ، امتيازاتى در بيت المال قرار داده مىشد ، ولى آن دوران گذشت و ديگر باز نمىگردد :\r\n« آنها ، مىخواهند از مادرى شير بنوشند كه شيرش را بريده و بدعتى را زنده كنند كه مدت‌ها است مرده است ، ( يرتضعون امّا قد فطمت و يحيون بدعة قد أميتت ) .\r\nدر تفسير اين جمله ، احتمالات ديگرى نيز داده شده است ، از جمله اين كه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمنظور از « مادرى كه شير خود را قطع كرده » همان سنّت‌هاى جاهلى و بدعت‌ها و تعصّب‌هايى است كه قبل از اسلام وجود داشته كه براى رسيدن به حكومت و يا حمايت از گروه خاصّى ، به هر وسيلهء غير اخلاقى متوسّل مىشدند . امير مؤمنان على عليه السّلام در اين جمله مىگويد : « كه آن دوران گذشت و شير آن مادر قطع شد و ديگر جاى توسّل به بهانه‌هاى واهى و دروغين براى رسيدن به خواسته‌هاى نامشروع نيست . « 1 » اين تفسير ، مناسب جملهء دوم است كه مىگويد : « آنها مىخواهند بدعت مرده‌اى را زنده كنند . » و نه جملهء نخست و هر دو جمله را به يك معنا دانستن ، خلاف ظاهر لفظ است .\r\nبعضى نيز گفته‌اند كه : منظور اين است كه با ادعاى خون خواهى عثمان ، در حقيقت ، مىخواهند خاطرهء حكومت او را زنده كنند ، با اين كه اين مدّعيان خون‌خواهى ، خود ، از كسانى بودند كه ضد عثمان قيام كردند و سبب قتل او شدند .\r\nبه اين ترتيب ، مىخواهند از مادرى كه شيرش را بريده ، بار ديگر شير بنوشند . البته ، جمع ميان همهء اين معانى نيز ممكن است ، هر چند معناى نخست مناسب‌تر به نظر مىرسد .\r\nحضرت ، در ادامهء اين سخن ، اشاره به نتيجهء كار اين گروه و تركيب جمعيّت آنها كرده و با تعبير جالبى ، چنين مىفرمايد :\r\n« اى نوميدى ! به سراغ اين دعوت كننده بيا ! راستى چه كسى دعوت مىكند و مردم ( ناآگاه ) چه دعوتى را اجابت مىكنند ؟ ! ( يا خيبة الدّاعى ! من دعا ! و إلام أجيب ؟ ) « 2 » اين تعبير ، در واقع ، پيش بينى نتيجهء ، جنگ جمل از سوى امام عليه السّلام است .\r\n\r\n\r\n","description":"","footnote":"\r\n( 1 ) منهاج البراعة ، جلد 3 ، صفحهء 310 .\r\n( 2 ) « خيبة » به معناى « نوميدى » است . و منظور از « داعى » در اين جا طلحه يا زبير است كه مردم را دعوت به شورش ضد امام عليه السّلام كردند . تعبير « من دعا » اشاره‌اى به تحقير آنها است و جملهء « إلام أجيب » اشاره به تحقير گروهى است كه چشم و گوش بسته ، به دنبال آنها افتادند .\r\n","page_name":" 33 ","page_number":33},
  {"content":"\r\n\r\nحضرت ، عاقبت آنها را ، نوميدى و شكست اعلام مىكند ، عاقبت فرصت طلبانى ، كه خود از بانيان قتل عثمان بوده‌اند ، سپس به خون خواهى او برخاسته و در ميان صفوف مسلمانان تفرقه افكنده‌اند و گروهى ، چشم و گوش بسته ، به دنبال آنها افتاده و خود را در دنيا و آخرت گرفتار زيانكارى و رسوايى كرده‌اند .\r\nحضرت ، در ادامهء اين سخن مىفرمايد : من به حجّت الهى و علم او در بارهء اين گروه راضىام ( و حاكم ميان من و آنها ، خدا است ) ، و إنّي لراض بحجّة اللّه عليهم و علمه فيهم .\r\nممكن است كه منظور از حجّت الهى ، همان دستورى باشد كه در بارهء ياغيان و متجاوزان در قرآن مجيد آمده است كه مىفرمايد :\r\n « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ »  « 1 » .\r\nهرگاه ، دو گروه از مؤمنان ، با هم به نزاع پردازند ، آنها را آشتى دهيد و اگر يكى از آن دو به ديگرى تجاوز كند ، با گروه متجاوز پيكار كنيد تا به فرمان خدا بازگردد .\r\nجملهء « علمه فيهم » ممكن است اشاره به حديث مشهورى باشد كه پيامبر اكرم صلّى اللّه عليه و آله و سلّم در بارهء على عليه السّلام فرمود : « قاتل النّاكثين و القاسطين و المارقين ، » او ، با ناكثين و قاسطين و مارقين ، پيكار خواهد كرد » . هنگامى كه امّ سلمه ، در بارهء اين سه گروه سؤال مىكند ، پيامبر صلّى اللّه عليه و آله و سلّم ناكثين را به پيمان شكنان جمل ، و قاسطين را به لشكريان شام ، و مارقين را به اصحاب نهروان ، تفسير مىفرمايد . « 2 » روشن است كسى كه راضى به رضاى خدا و آگاه از آيندهء اين گونه حوادث دردناك و شكست و نوميدى دشمنان باشد ، روح او ، مملو از رضايت و خشنودى و آرامش خواهد بود .\r\n\r\n\r\n","description":"","footnote":"\r\n( 1 ) سورهء حجرات ، آيهء 9 .\r\n( 2 ) احقاق الحق ، جلد 4 ، صفحهء 99 ، ( به نقل از ينابيع المودّة ) .\r\n","page_name":" 34 ","page_number":34},
  {"content":"\r\n\r\n\r\nبخش سوم\r\nفإن أبوا أعطيتهم حدّ السّيف و كفى به شافيا من الباطل و ناصرا للحقّ ! و من العجب بعثهم إليّ أن أبرز للطّعان ! و أن أصبر للجلاد ! هبلتهم الهبول ! لقد كنت و ما أهدّد بالحرب و لا أرهب بالضّرب ! و إنّي لعلى يقين من ربّي و غير شبهة من ديني .\r\n\r\nترجمه\r\nاگر آنها از پذيرش حق امتناع كنند ، لبهء تيز شمشير را به آنها مىبخشم ، همان شمشيرى كه بهترين درمان باطل ( در برابر زورگويان ) و يار و ياور حق ( در برابر ستمگران خودكامه ) است . راستى عجيب است كه از من خواسته‌اند در برابر نيزه‌هاى آنان حاضر شوم و در مقابل شمشيرهايشان شكيبا باشم ! ( آرى آنها به من اعلان جنگ داده‌اند ! ) مادران در سوگ‌شان به عزا بنشينند ! من كسى نبودم كه به نبرد تهديد شوم يا از شمشير و نيزه مرا بترسانند ! چرا كه من به پروردگار خويش يقين دارم و در دين و آئين خود ، كمترين شكّ و ترديدى ندارم .\r\n\r\nشرح و تفسير\r\n\r\nآيا مرا تهديد مىكنيد ؟\r\nدر بخش گذشتهء اين خطبه امام عليه السّلام تكيه بر استدلال منطقى فرموده و آنها را با بيانى روشن و قاطع ، اندرز مىدهد تا به اشتباه خويش پى برند و از راه شيطان ، باز گردند و به بيعتى كه با امام داشته‌اند ، وفادار مانده ، دست از آتش افروزى و جنگ\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبردارند . در اين بخش - كه آخرين بخش اين خطبه است - به آنها هشدار مىدهد كه اگر گوش به حرف حساب ندهند ، با زبان شمشير ، با آنها سخن خواهد گفت ، همان شمشيرى كه پاسخ زورگويان و هوا پرستان خود محور است .\r\nمىفرمايد : اگر آنها از پذيرفتن حق سرباز زنند ، لبهء تيز شمشير را به آنها مىبخشم ، ( فإن أبوا أعطيتهم حدّ السّيف ) .\r\nهمان شمشيرى كه بهترين درمان باطل ( در برابر زورگويان منطق نشناس ) و يار و ياور حق ( در برابر ستمگران خودكامه ) است ، و كفى به شافيا من الباطل و ناصرا للحقّ ! اين كه مىگويند پيامبر اسلام صلّى اللّه عليه و آله و سلّم در يك دست خود قرآن را گرفته و در دست ديگر شمشير را ، بيان يك واقعيّت مسلّم در حكومت‌هاى الهى است . آنها بايد قبل از هر چيز ، به مسائل منطقى روى آرند و براى اصلاح فرهنگ جوامع فاسد بكوشند و تا آنجا كه در توان دارند ، با اندرز و نصيحت و دلايل روشن عقلانى ، خطا كاران را از اشتباه بيرون آورند ، ولى بديهى است كه هميشه ، گروهى وجود دارند كه پرده‌هاى خودخواهى و هوا پرستى ، عقل و وجدان آنها را پوشانده و چيزى جز زبان شمشير را درك نمىكنند .\r\nرهبران حكومت‌هاى الهى ، در برابر اين گونه افراد ، متوسّل به زور مىشوند و تكيه بر قدرت مىكنند و قاطعانه ، آنها را درهم مىكوبند و اين ، آخرين دارو براى درمان بيمارى فكرى و اخلاقى اين گونه افراد است ، إنّ آخر الدّواء الكىّ ، آخرين دواى زخم‌هاى غير قابل علاج ، داغ كردن و سوزاندن است . « 1 » در واقع ، جملهء « شافيا من الباطل » و جملهء « ناصرا للحقّ » لازم و ملزوم هم‌اند ، چرا كه درمان باطل ، سبب يارى حق و يارى حق ، سبب فرو نشستن باطل است .\r\n\r\n\r\n","description":"","footnote":"\r\n( 1 ) اين جمله ، يك ضرب المثل معروف عرب است ، ولى در روايات اسلامى ، از جمله خطبهء 168 نهج البلاغه ، نيز به آن اشاره شده است .\r\n","page_name":" 36 ","page_number":36},
  {"content":"\r\n\r\nحضرت ، در ادامهء اين سخن مىافزايد : « عجيب است كه آنها به من اعلان جنگ داده‌اند و از من خواسته‌اند كه در برابر نيزه‌هاى آنان حاضر شوم و در برابر شمشيرهايشان شكيبا باشم ! » ( با آن كه آنها به خوبى از موقعيت من در جنگ‌هاى اسلامى آگاه‌اند و ضرب شست مرا ديده‌اند كه چگونه در برابر نيرومندترين مردان جنگى دشمنان اسلام ، ايستادگى كرده‌ام ) ، ( و من العجب بعثهم إلىّ أن أبرز للطّعان « 1 » و أن أصبر للجلاد ! ) « 2 » اين تعبير ، به خوبى نشان مىدهد كه گروه پيمان شكنان جنگ جمل ، آغازگران آتش افروزى جنگ بوده‌اند ، چرا كه به امام عليه السّلام اعلان جنگ كرده‌اند و بىشرمانه ، حضرتش را تهديد به نيزه و شمشير كرده‌اند .\r\nابن ابى الحديد ، از مورّخ معروف ، ابو مخنف نقل مىكند كه هنگامى كه فرستادگان على عليه السّلام از نزد طلحه و زبير و عايشه بازگشتند ، حامل پيام اعلان جنگ بودند . « 3 » به هر حال اين تهديد نشان مىدهد كه تا چه حد آتش افروزان جنگ جمل ، از واقعيت‌ها ، بيگانه بودند و رسيدن به مقام ، آن چنان چشم و گوش آنها را بسته بود ، كه واقعيت روشنى مانند شجاعت و جنگجويى على عليه السّلام را - كه بارها ، در غزوات اسلامى ، با چشم خود مشاهده كرده بودند - به فراموشى سپردند .\r\nحضرت ، در ادامهء اين سخن ، همان مطلب را با ذكر دليل روشنى تعقيب مىكند ، مىفرمايد : « مادران در سوگشان ، به عزا بنشينند ! من ، كسى نبودم كه به نبرد تهديد شوم يا از شمشير و نيزه مرا بترسانند ! چرا كه من ، به پروردگار خويش ، ايمان و يقين دارم و در دين و آئين خود ، كمترين شك و ترديدى ندارم ، ( هبلتهم الهبول ! لقد كنت و ما أهدّد بالحرب و لا أرهب بالضّرب ! و إنّى لعلى يقين من ربّى و\r\n\r\n\r\n","description":"","footnote":"\r\n( 1 ) طعان به معناى « ضربه زدن به چيزى » است به طورى كه در آن وارد شود و معمولا در مورد ضربه زدن با نيزه به كار مىرود و گاه به نيش زبان هم « طعن » گفته مىشود ، و در اين جا كنايه از جنگ كردن است .\r\n( 2 ) « جلاد » از مادهء « جلد » به معناى « ضربه زدن بر بدن با تازيانه يا عصا يا شمشير » است و در اينجا باز كنايه از جنگ كردن است .\r\n( 3 ) شرح نهج البلاغه ، ابن ابى الحديد ، جلد 1 ، صفحهء 306 .\r\n","page_name":" 37 ","page_number":37},
  {"content":"\r\n\r\nغير شبهة من دينى ) .\r\nجملهء « هبلتهم الهبول » « 1 » - با توجه به اين كه مفهوم هبل ، به عزاى فرزند نشستن است - اشاره به اين است كه شما ، ارزش زنده ماندن را نداريد و بايد بميريد و مادران‌تان به عزايتان بنشينند كه اين چنين در قضاوت و تدبير خود ، گرفتار خطاها و اشتباهات روشن هستيد . شبيه اين جمله در ادبيات عرب ، عبارت « ثكلتهم الثّواكل » است كه آن نيز به همين معنا است .\r\nبه هر حال ، امام عليه السّلام در اين جمله‌هاى حساب شده و پر معنا نخست ، به سابقهء زندگى خود اشاره مىكند و به كنايه مىگويد كه حتّى مشركان عرب مرا به خوبى مىشناختند و هرگز كسى در دوران زندگانىام مرا به جنگ و مبارزه تهديد نكرد ، حال ، شما كه اين همه با من بوده‌ايد و ادّعاى مسلمانى داريد ، چرا تهديد مىكنيد ؟ ! اشارهء ديگر حضرت به اين است كه كسى ، از جنگ مىترسد كه از مرگ و شهادت بترسد و كسى از مرگ و شهادت مىترسد ، كه يقين قاطع به پروردگار نداشته باشد و در مسيرى كه مىپيمايد گرفتار شكّ و شبهه گردد ، زيرا ، آن كس كه به مسير خود ايمان دارد و صاحب يقين و اعتقاد راسخ است ، مىداند كه در جنگ با دشمنان حق ، هرگز شكستى نيست ، بلكه يا پيروزى بر دشمن است و يا شهادت و انجام وظيفه و شتافتن به جوار قرب پروردگار و بهره‌مندى از حيات ابدى و جاويدان . و اين ، همان  « إِحْدَى الْحُسْنَيَيْنِ »  - يكى از دو نيكى - است كه در آيهء شريفهء 52 از سورهء توبه آمده است !  « قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ »  ، بگو : « آيا در بارهء ما ، جز يكى از دو نيكويى ( پيروزى يا شهادت ) را انتظار داريد ! » گروهى از مفسّران نهج البلاغه ، معتقدند كه جملهء « فإنّي لعلى يقين من ربّي » و جملهء « و غير شبهة من ديني » ، يك مفهوم را مىرساند و تأكيد هم است ، ولى حق اين است كه اين دو جمله ، از قبيل بيان عام بعد از خاص و ناظر به دو مفهوم\r\n\r\n\r\n","description":"","footnote":"\r\n( 1 ) هبول : زنى كه فرزندانش را از دست داده است .\r\n","page_name":" 38 ","page_number":38},
  {"content":"\r\n\r\nاست . در نخستين جمله ، امام عليه السّلام اشاره به مقام يقينش مىكند ، همان چيزى كه در حديث منسوب به آن حضرت « لو كشف الغطاء ما ازددت يقينا » « 1 » - اگر پرده‌ها كنار برود ، هرگز بر ايمان من افزوده نمىشود - اوج تجلّى آن است . و جملهء دوم به مجموعهء دين و وظايف الهى ، اشاره مىكند كه راه را در زندگى ، براى او روشن ساخته و هر گونه شكّ و ترديد را از پيش پاى او برداشته است ، به خصوص اين كه امام عليه السّلام از پيامبر صلّى اللّه عليه و آله و سلّم شنيده بود كه با ناكثين و قاسطين و مارقين ( جنگ افروزان جمل و صفّين و نهروان ) پيكار خواهد كرد . « 2 »\r\n\r\nنكته مردان شكست ناپذير\r\nدر طول تاريخ مبارزات حق و باطل ، افراد يا گروههايى را مىبينيم كه در صحنهء نبرد ، با وجود تفاوت ظاهرى در ميان آنها و رقيبانشان ، برترى عجيبى بر آنها پيدا مىكردند . مثلا سربازان اسلام ، در ميدان نبرد با لشكر عظيم ساسانيان - كه از نظر عدّه ، ده برابر آنها بودند و از نظر امكانات و ساز و برگ جنگى ، قابل مقايسه با آنان نبودند - پيروز شدند و به ظاهر يك مشت افراد پا برهنه و فاقد تجهيزات و تعليمات جنگى ، اما روشن از نور تعليمات اسلام و قرآن ، افسانهء « توازن قوا » را در ميدان نبرد در هم نورديدند .\r\nاين ، به خاطر همان منطق  « قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ »  بود كه خود را در ميدان نبرد ، در همه حال ، پيروز مىديدند : يا در هم شكستن دشمن و يا نائل شدن به افتخار شهادت ، كه هر دو ، سعادتى بزرگ و پيروزى عظيم بود .\r\nهمين منطق ، در جنگ تحميلى عراق عليه ايران اسلامى ، عصر و زمان ما ، بار ديگر خودش را نشان داد و در حالى كه تمام قدرت‌هاى بزرگ دنيا ، با امكانات\r\n\r\n\r\n","description":"","footnote":"\r\n( 1 ) شرح ابن ميثم بر صد كلمهء انتخابى جاحظ ، كلمهء 1 .\r\n( 2 ) در بحث‌هاى سابق ، در همين خطبه ، به مدرك آن ، اشاره شد .\r\n","page_name":" 39 ","page_number":39},
  {"content":"\r\n\r\nخود ، به طور ظاهر و پنهان ، به تقويت دشمنان اسلام پرداختند ، جوانان مؤمن بسيجى و رزمندگان تربيت يافته در مكتب قرآن ، تمام محاسبات جنگى آنها را بر هم زدند .\r\nاين همان چيزى است كه امام عليه السّلام در خطبهء بالا به آن اشاره مىفرمايد و به دشمنان دنيا پرستش مىگويد كه مرا ، تهديد به جنگ نكنيد ! من ، از جنگ در راه خدا ، نمىترسم ، زيرا ، قلب من سرشار از نور يقين است و من ، هيچ گونه ترديدى در دين و آئين و مسيرى كه برگزيده‌ام ، ندارم . آرى ، من ، در هر حال پيروزم و كسى كه پيروز است ، چرا ترس و وحشت به خود راه دهد .\r\nاين ، همان اصلى است كه مسلمانان ، بايد سخت به آن وفادار باشند و اين روحيه را در ميان تمام فرزندان اسلام ، زنده كنند كه با زنده شدن اين روحيه ، از برترىهاى دشمنان ، از نظر ساز و برگ جنگى و فن آورى پيچيدهء عصر ، ترس و وحشتى نخواهد داشت .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nخطبهء بيست و سوم « 1 » و تشتمل على تهذيب الفقراء بالزهد و تأديب الأغنياء بالشّفقة\r\n\r\nبخش اوّل\r\nأمّا بعد : فإنّ الأمر ينزل من السّماء إلى الأرض كقطرات المطر إلى كلّ نفس بما قسم لها ، من زيادة أو نقصان ، فإذا رأى أحدكم لأخيه غفيرة فى أهل أو مال أو نفس فلا تكوننّ له فتنة ! فإنّ المرء المسلم ما لم يغش دناءة تظهر فيخشع لها إذا ذكرت و يغرى بها لئام النّاس ، كان كالفالج الياسر الّذي ينتظر أوّل فوزة من قداحه توجب له المغنم ، و يرفع بها عنه المغرم . و كذلك المرء المسلم البريء من الخيانة ينتظر من اللّه إحدى الحسنيين : إمّا داعي اللّه فما عند اللّه خير له ، و إمّا رزق اللّه فإذا هو ذو أهل و مال ، و معه دينه و حسبه . و إنّ المال و البنين حرث الدّنيا ، و العمل الصّالح حرث الآخرة ، و قد يجمعهما اللّه تعالى لأقوام .\r\n\r\nترجمه\r\nامّا بعد ( از حمد و ثناى الهى بدانيد ! اين خطبه مشتمل بر ترغيب فقرا به زهد و\r\n\r\n\r\n","description":"","footnote":"\r\n( 1 ) بخشى از اين خطبه را ، مرحوم كلينى ، در كتاب كافى ، جلد 5 ، صفحهء 56 ، از امام حسن مجتبى عليه السّلام نقل كرده است و بخش‌هاى ديگرى از آن را - طبق گفتهء مصادر نهج البلاغه - نصر بن مزاحم ، در صفين ، و ابن عبد ربّه در عقد الفربد ، و زمخشرى در ربيع الأبرار آورده‌اند .\r\n","page_name":" 41 ","page_number":41},
  {"content":"\r\n\r\nتوصيهء اغنيا به محبّت و مهربانى است . ) مواهب پروردگار ، مانند قطره‌هاى باران ، از آسمان به زمين نازل مىشود و به هر كس سهمى زياد يا كم ، ( مطابق آنچه خداوند مقدّر فرموده ) مىرسد . بنا بر اين هرگاه يكى از شما براى برادر خود برترىاى در همسر و فرزند و مال يا جسم و جان ببيند ، نبايد نسبت به او موجب فتنه گردد ( و سبب حسادت و كينه و عداوت و يا يأس و سوء ظن به پروردگار شود ) ، زيرا ، هرگاه مسلمان به عمل زشتى كه از آشكار شدنش شرمنده مىشود و افراد پست ، آن را وسيلهء هتك حرمتش قرار مىدهند ، دست نيالايد ، به مسابقه دهندهء ماهرى مىماند كه منتظر است در همان دور نخست ، پيروز شود و سود وافرى ببرد ، بى آن كه زيانى ببيند . نيز ، مسلمانى كه از خيانت به دور است ، در انتظار يكى از دو خوبى از سوى خدا است : يا فرارسيدن دعوت الهى است ( كه عمر او را به نيكنامى و حسن عاقبت پايان مىدهد ) و در اين حال ، آنچه را خداوند از پاداش‌هاى نيك فراهم ساخته ، براى او بهتر است ، و يا سرانجام ، در همين دنيا ، خداوند ، روزى او را وسيع مىكند و صاحب همسر و فرزند ( و مال فراوان ) مىشود ، در عين اين كه دين و شخصيت خود را حفظ كرده است ، ولى ( بدانيد فرق ميان اين دو ، بسيار است ) .\r\nمال و فرزندان ، كشت و زراعت اين جهانند و عمل صالح و نيك ، كشت آخرت است ، اما گاهى خداوند ، هر دو را براى گروهى جمع مىكند . ( و آنان را از نعمت‌هاى دنيا و آخرت ، هر دو ، بهره‌مند مىسازد ) .\r\n\r\nخطبه در يك نگاه\r\nدر نخستين بخش از اين خطبه ، امام ، اشاره به تقسيم رزق و روزى در ميان مردم ، بر اساس يك تدبير الهى كرده و سپس توصيه مىكند كه اگر كسى ، بر ديگرى برترى داشت ، نبايد مورد كينه و حسد قرار گيرد ( و هرگاه ، صاحب مال و ثروتى شد ، نبايد مغرور گردد و دين و ايمان خود را فداى ثروت كند ) . و آن گاه مردم را به اخلاص در نيّت و پاكى عمل و پرهيز از هر گونه ريا و خودنمايى ، دعوت مىكند .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدر بخش سوم از اين خطبه ، به پاره‌اى از مسائل مهم اجتماعى ، از جمله استحكام بخشيدن به پيوندهاى خويشاوندى و تعاون و همكارى در ميان خويشاوندان و اهل يك قبيله ، براى مبارزهء با مشكلات هم ، اشاره مىفرمايد و روى اين مسأله تأكيد مىكند كه انسان ، نبايد خويشاوندان و نزديكان خود را با بخل و امساك از دست دهد ، چرا كه در مشكلات ، تنها مىماند و گرفتار زيانهاى غير قابل جبرانى خواهد شد .\r\n\r\nشرح و تفسير\r\n\r\nتسليم و رضا در برابر خواست خدا\r\nدر اين خطبه ، امام عليه السّلام اشاره به مسألهء مهمّى مىكند كه تأثير عميقى در تهذيب نفوس و آرامش فرد و جامعه دارد و آن اين است كه بى شك ، زندگى اجتماعى بشر ، منشأ بركات عظيمى است ، به طورى كه مىتوان گفت قسمت عمدهء پيروزىهاى مهمى كه در مسائل علمى و صنعتى و اجتماعى و غير آن ، نصيب انسان‌ها شده ، در پرتو همين زندگى اجتماعى است . در كنار اين بركات ، مشكلات مهمّى نيز وجود دارد كه اگر حل نشود ، ممكن است تمام آثار مثبت را بر باد دهد .\r\nاز جمله اين كه در ميان انسان‌ها ، به هر دليل ، تفاوت‌هايى از نظر استعداد و شرايط جسمى و روحى و فردى و اجتماعى وجود دارد و همين‌ها منشأ تفاوت‌هاى زيادى در امكانات مادى و مالى مىگردد . اين جا است كه افراد عقب مانده ، گرفتار واكنش‌هاى گوناگون منفى مىشوند و يا سعى مىكنند كه خود را به آب و آتش بزنند و از حلال و حرام چشم بپوشند و در مسابقه‌اى كه پايانش معلوم نيست ، با افراد پيشرو در جهات مادى ، شركت كنند و يا به كلّى مأيوس شده و دست از فعّاليت بردارند و به انزوا كشيده شوند و يا آتش حسد ، در دل آنها زبانه بكشد و نسبت به گروه نخست گرفتار كينه و انتقام جويى شوند .\r\nاز سوى ديگر ، گروهى كه بهرهء زيادى دارند ، آنها نيز ممكن است به خود بينى و خود بزرگ نگرى و كبر و غرور و طغيان و مفاسد عظيم ديگرى كه با كمى دقّت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآشكار مىگردد ، مبتلا شوند .\r\nدر آيات و روايات اسلامى ، براى پيشگيرى از اين مفاسد ، همگان را به يك واقعيت توجه داده‌اند و آن اين كه تمام اين كم و زيادها ، مطابق با برنامهء حكيمانه‌اى است كه از سوى خداوند بزرگ براى بندگانش تنظيم شده و چيز بىحسابى نيست .\r\nممكن است كه اسرار اين تقسيم‌بندى ، بر ما بندگان ، در بسيارى از موارد مكتوم باشد ، ولى همين كه بدانيم خداوند حكيم و رحمان و رحيم ، آن را تنظيم كرده و راضى به آن شويم ، چهرهء مسائل به كلّى ، عوض مىشود و آرامش عميقى ، روح و جسم ما را فرا مىگيرد و تمام آن عواقب منفى و نامطلوب ، از بين مىرود .\r\nبه همين دليل ، مسألهء رضا و تسليم مخصوصا نسبت به رزق و روزى ، در آيات و روايات ، اسلامى ، به طور گسترده ، مورد بحث و تأكيد قرار گرفته است .\r\nبا توجه به اين مقدمهء فشرده ، به تفسير خطبه باز مىگرديم و مىگوئيم كه امام عليه السّلام نيز در بخش نخستين اين خطبه ، براى تهذيب نفوس و پايان دادن به قسمت مهمّى از مفاسد اجتماعى ، دقيقا ، به سراغ همين معنا مىرود و چنين مىفرمايد :\r\n« اما بعد ( از حمد و ثناى الهى ، بدانيد ! ) مواهب پروردگار ، مانند قطره‌هاى باران ، از آسمان به زمين نازل مىشود و به هر كس ، سهمى ، زياد يا كم ( مطابق آن چه خداوند مقدّر فرموده ) مىرسد ، ( أمّا بعد : فإنّ الأمر ينزل من السّماء إلى الأرض كقطرات المطر إلى كلّ نفس بما قسم لها ، من زيادة أو نقصان ) .\r\nتشبيه به دانه‌هاى باران ، تشبيه بسيار جالبى است ، چرا كه دانه‌هاى لطيف باران ، به فرمان الهى ، به صورت‌هاى متفاوتى ، در زمين‌هاى مختلف نازل مىشود . ارزاق الهى نيز از آسمان جود و رحمتش بر زمين حيات بشرى نازل مىگردد و كاملا با هم متفاوت است . در بعضى از زمين‌ها آن قدر مىبارد كه نهرهاى عظيم جارى مىشود و در بعضى ، در تمام سال ، مقدار ناچيزى مىبارد .\r\nحضرت ، سپس در يك نتيجه گيرى روشن ، چنين مىفرمايد :\r\n« بنا بر اين ، هرگاه يكى از شما ، براى برادر خود ، نوعى برترى در همسر و فرزند و مال يا جسم و جان ببيند ، نبايد نسبت به او ، موجب فتنه گردد » ( و سبب حسد و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكينه و عداوت و يا يأس و سوء ظن به پروردگار شود ) ، ( فإذا رأى أحدكم لأخيه غفيرة « 1 » فى أهل أو مال أو نفس ، فلا تكوننّ له فتنة ) .\r\nغفيرة ، با توجه به اين كه از مادهء « غفر » به معناى « پوشاندن » گرفته شده - و به همين دليل ، به موهايى كه پشت سر يا گوش را مىپوشاند ، « غفيرة » مىگويند و بر عفو الهى كه گناهان را مىپوشاند ، غفران اطلاق مىشود - ممكن است بيانگر اين نكته باشد كه اموال و ثروت‌هاى جهان ، معمولا غافل كننده است و حتّى عيوب خود انسان را از نظرش مىپوشاند ، هر چند در اينجا ، غفيرة را ، معمولا به معناى مال زياد و فراوان گفته‌اند .\r\nضمنا ، بايد توجه داشت كه فتنه ، در اين جا به معناى امتحان نيست ، هر چند در بسيارى از موارد ، به اين معنا آمده ، بلكه منظور ، چيزى است كه مايهء فريب و فساد گردد و آن ، واكنش‌ها و صفات منفى است كه در بسيارى از افراد تهيدست ، در مقابل صاحبان مال و ثروت پيدا مىشود ، مانند كينه‌توزى و حسد و عداوت و نفرت .\r\nسپس امام عليه السّلام براى دلدارى افراد تهيدست صابر و شاكر ، مطلب مستدلّى به اين صورت بيان فرموده است :\r\n« زيرا ، هرگاه مسلمان ، به عمل زشتى كه از آشكار شدنش شرمنده مىشود و افراد پست ، آن را وسيلهء هتك حرمت او قرار مىدهند ، دست نيالايد ، به مسابقه دهندهء ماهرى مىماند كه منتظر است در همان دور نخست ، پيروز شود و سود وافرى ببرد ، بى آن كه زيانى ببيند ، ( فإنّ المرء المسلم ما لم يغش دناءة تظهر فيخشع لها إذا ذكرت و يغرى بها لئام النّاس ، كان كالفالج « 2 » الياسر « 3 »\r\n\r\n\r\n","description":"","footnote":"\r\n( 1 ) « غفيرة » از مادهء « غفر » به معناى « ستر و پوشش » است و به همين جهت ، بر آمرزش و پوشاندن گناهان ، غفران اطلاق مىگردد . و به مال فراوان نيز به خاطر اين كه بخش وسيعى از زندگى را زير پوشش خود قرار مىدهد و گاه عيوب را نيز مىپوشاند ، « غفيره » مىگويند .\r\n( 2 ) « فالج » ، از مادهء « فلج » است و به گفتهء مقائيس اللغة ، دو معنا دارد : يكى « پيروزى و غلبه » است و ديگرى ، « فاصلهء ميان دو چيز مساوى » . در صحاح اللغة نيز به معنى « ظفر و پيروزى » تفسير شده و در اين خطبه نيز به همين معنا است .\r\n( 3 ) ياسر ، از مادهء « يسر » به معناى « آسانى و سهولت » است و ميسره و يسار - به گفتهء راغب در مفردات - به معناى « غنا و ثروتمندى » است و از آنجا كه در قمار و بخت آزمايى ، افراد ، به آسانى پول‌هايى را به دست - مىآورند يا از دست مىدهند ، « ميسر » به آن اطلاق شده است . واژهء « ياسر » در خطبهء مورد بحث ، به معناى « برندهء بخت آزمايى » است .\r\n","page_name":" 45 ","page_number":45},
  {"content":"\r\n\r\nالّذي ينتظر أوّل فوزة من قداحه « 1 » توجب له المغنم ، و يرفع بها عنه المغرم ) .\r\nنيز ، مسلمانى كه از خيانت به دور است ، در انتظار يكى از دو خوبى از سوى خدا است : يا فرا رسيدن دعوت الهى است ( كه عمر او را به نيك نامى و حسن عاقبت پايان مىدهد ) و در اين حال ، آن چه را خداوند از پاداش‌هاى نيك فراهم ساخته ، براى او بهتر است ، و يا سرانجام ، در همين دنيا ، خداوند ، رزق او را وسيع مىكند و صاحب همسر و فرزند ( و مال فراوان ) در عين اين كه دين و شخصيت خود را حفظ كرده است ، ( و كذلك المرء المسلم البريء من الخيانة ينتظر من اللّه إحدى الحسنيين : إمّا داعي اللّه فما عند اللّه خير له ، و إمّا رزق اللّه فإذا هو ذو أهل و مال ، و معه دينه و حسبه ) .\r\nولى ( بدانيد فرق ميان اين دو بسيار است ) . مال و فرزندان ، كشت و زراعت اين جهانند ، و عمل صالح و نيك ، كشت آخرت است ، ( و إنّ المال و البنين حرث الدّنيا و العمل الصّالح حرث الآخرة ) .\r\n« امّا گاهى خداوند ، هر دو را براى گروهى جمع مىكند » ( و از نعمتهاى دنيا و آخرت هر دو ، بهره‌مند مىسازد ) ، ( و قد يجمعهما اللّه تعالى لأقوام ) .\r\nدر واقع ، امام عليه السّلام در اين تحليل دلنشين و دلپذيرش ، اين حقيقت را بيان مىكند كه مسألهء مهم در زندگى و سرنوشت انسان ، آن است كه آلوده به زشتىها و پستىها نشود ، همان زشتىهايى كه سبب سرافكندگى و شرمندگى او مىگردد او را بر سر زبان‌ها مىاندازد و شخصيتش را در نظر مردم ، پائين مىآورد .\r\nبنا بر اين ، هرگاه انسان ، پاك باشد و پاك زندگى كند ، يكى از دو سرنوشت عالى ، در انتظار اوست : يا عمر را به نيك نامى پايان مىدهد و به سوى رحمت الهى و\r\n\r\n\r\n","description":"","footnote":"\r\n( 1 ) « قداح » جمع « قدح » ( بر وزن فعل ) و به معناى « چوبهء تير » است ، قبل از آن كه آن را بتراشند و پيكانش را نصب كنند و در اصل ، به معناى « وارد كردن شكست و عيب در چيزى » است و از آنجا كه چوبهء تير ، معمولا ، چنين اثرى را دارد ، به آن « قدح » مىگويند .\r\n","page_name":" 46 ","page_number":46},
  {"content":"\r\n\r\nپاداش‌هاى بىمانند او مىشتابد ، و يا در بخش ديگرى از عمرش ، مشمول مواهب مادّى اين جهان مىگردد و صاحب هر دو بخش از نعمت‌هاى الهى مىشود .\r\nنكتهء مهمى كه در اين جا فكر جمعى از مفسّران نهج البلاغه را به خود معطوف داشته ، اين است كه امام عليه السّلام چنين فرد مؤمنى را كه در هر حال ، پيروز و خوشبخت و مشمول لطف و رحمت الهى است ، تشبيه به « فالج ياسر » كرده است و بعضى چنين پنداشته‌اند كه اين تعبير ، به معناى قمارباز ماهرى است كه در نخستين دور قمار ، برنده مىشود و آن گاه اين سؤال مطرح شده كه چه گونه امام عليه السّلام مؤمنان صاحب رضا و تسليم در برابر قسمت پروردگار را ، تشبيه به چنين كسى مىكند كه آلودهء گناه بزرگى از گناهان كبيره است ؟\r\nبا دقّت در تعبيرات و كلماتى كه امام عليه السّلام به كار برده يعنى ، ( كلمه‌هاى « قداح » ، « فوزة » ، « مغنم » و « مغوم » ) روشن مىشود كه مقصود از « ياسر » قمارباز نيست ، بلكه اشاره به نوع خاصى از بخت آزمايى است كه به سود فقرا ، در ميان عرب انجام مىشده است . توضيح اين كه بعضى از شارحان نهج البلاغه ، از زمخشرى در كشّاف ، چنين نقل كرده‌اند كه عرب ( هنگام بخت آزمايى ) ، ده چوبهء تير داشت ، هر كدام ، نامى مخصوص به خود گرفته بود . شترى خريدارى مىكردند و آن را سر مىبريدند و به ده قسمت تقسيم مىكردند ، سپس اين تيرهاى ده گانه را در كيسه‌اى مىريختند و آن را به هم مخلوط مىكردند و يك نفر از ميان آنها - كه مورد اعتماد بود - دست مىكرد و يكى يكى ، آنها را بيرون مىآورد . هفت چوبهء تير كه هر كدام اسم خاصى داشت ، به ترتيب ، يك سهم و دو سهم و سه سهم . . . تا هفت سهم برنده مىشدند - سهم برترين ، معلّى نام داشت - و آن سر چوبهء ديگر ، هيچ كدام سهمى نداشت ، بلكه هر كس كه چوبه به نام او مىافتاد ، مىبايست پول شتر را بپردازد ، سپس ، برندگان ، سهام خود را به فقرا مىدادند و چيزى از آن نمىخوردند و به اين كار افتخار مىكردند . « 1 »\r\n\r\n\r\n","description":"","footnote":"\r\n( 1 ) شرح نهج البلاغه ، محقق خويى ، جلد 3 ، صفحهء 319 . ( با كمى تلخيص ) . در ضمن ، در كتاب معارج نهج البلاغه - كه يكى از قديمىترين شروح اين كتاب است ، اشاره كوتاهى به مطلب شده است . معارج نهج البلاغه ، صفحهء 110 .\r\n","page_name":" 47 ","page_number":47},
  {"content":"\r\n\r\nدرست است كه اين كار از نظر شرعى جايز نيست ، ولى هرگز ، زنندگى قمار را در مقام تشبيه ندارد . امام عليه السّلام در واقع ، مىفرمايد كه مؤمنان صاحب رضا و تسليم ، شبيه كسى هستند كه در بخت آزمايى ، در همان مرحلهء نخست ، سهم معلّى را مىبرد ، برترين سود نصيب او مىشود و هيچ هزينه و خسارتى هم ندارد .\r\nتعبير به « قداح » به معنى چوبه‌هاى تير ، و تعبير به « أوّل فوزة » و نيز رسيدن به غنيمت بزرگ و نجات از خسران ، همه ، مناسب همين معنا است ، زيرا ، در قمار ، معمولا چنان نيست كه در همان مرحلهء نخست ، كسى برنده شود و بعد بازى را فورا قطع كند و به هيچ وجه ادامه ندهد ، بلكه قمار ، در جلسه‌اى طولانى و با برد و باخت‌هاى مختلف ، انجام مىشود و سرانجامش از ابتداى كار ، معلوم نيست .\r\nما انكار نمىكنيم كه ممكن است كلمهء « ميسر » مفهوم وسيعى داشته باشد كه اين نوع بخت آزمايىها را شامل شود ، ولى بايد توجّه داشت كه قمار ، به معناى واقعى كلمه ، با اين نوع بخت آزمايى ، بسيار متفاوت است ، به خصوص اين كه در قرآن مجيد ، از اين نوع بخت آزمايى ، به « ازلام » ياد شده است و نه « ميسر » هر چند از همه ، مذمّت به عمل آمده است . « 1 »\r\n\r\nنكته تسليم و رضا ، همراه تلاش و كوشش\r\nدرست است كه روح رضا و تسليم در برابر قسمت الهى ، مخصوصا در زمينهء منافع مادّى ، به انسان آرامش مىبخشد و آدمى را از مسابقه‌هاى حرص آلود مال و ثروت و آلوده شدن به انواع محرّمات ، باز مىدارد و جلوى كينه توزى و حسد را مىگيرد ، ولى ممكن است گفته شود كه اعتقاد به چنين تقسيمى در مورد ارزاق و بهره‌هاى مادّى ، روح تلاش و كوشش را در انسانها خاموش مىكند و هر كس ، به بهانهء اين كه « روزىها » ، پيشاپيش ، تقسيم شده و قابل تغيير نيست از فعّاليّت‌هاى\r\n\r\n\r\n","description":"","footnote":"\r\n( 1 ) به آيهء 90 سورهء مائده و تفسير آن ، مراجعه شود : ( تفسير نمونه ، جلد 5 ، صفحهء 68 ) .\r\n","page_name":" 48 ","page_number":48},
  {"content":"\r\n\r\nبيشتر ، خوددارى مىكند و اين امر ، باعث عقب‌ماندگى در امور اقتصادى و پيشرفت‌هاى مادّى و مبارزهء با فقر مىشود .\r\nولى با توجّه به دو نكته ، اين اشكال ، بر طرف مىشود : نخست ، اين كه اين گونه تعليمات اسلامى و توصيه‌هاى اخلاقى ، در واقع ، شبيه ترمزى است در برابر حركت شتاب آلود انسان‌ها به سوى مادّىگرى .\r\nبه تعبير ديگر ، مردم ، از درون وجود خود ، انگيزه‌هاى فراوانى براى حركت به سوى مادّيات و گسترش زندگى اقتصادى دارند ، و اگر عواملى آنها را كنترل نكند ، چنان شتاب مىگيرند كه تمام حدّ و مرزهاى اخلاقى را شكسته و به سوى حرص و تكاثر و مسابقهء در ثروت اندوزى مىتازند .\r\nاين ، همان چيزى است كه در سخنان على بن الحسين عليه السّلام به طرز لطيفى ، بيان شده است . ايشان مىفرمايد : « معاشر أصحابي ! أوصيكم بالآخرة و لست أوصيكم بالدّنيا ! فإنّكم بها مستوصون و عليها حريصون و بها متمسّكون » ، ياران من ! من شما را به جهان آخرت توصيه مىكنم و در بارهء دنيا ، سفارش نمىكنم ، چرا كه شما ، نسبت به آن سفارش شده‌ايد و بر آن حريص هستيد و به آن چنگ زده‌ايد . « 1 » ديگر اين كه براى نتيجه‌گيرى كامل در مورد تعليمات اسلام ، بايد آيات و روايات مختلف را در كنار هم گذاشت ، زيرا ، هرگز ، در مسائل بنيادى ، با يك حديث و يا يك آيه ، نمىتوان داورى نهايى كرد . در مورد تلاش‌هاى مادّى براى كسب روزى بيشتر ، از يك سو ، روايات رضا و تسليم در برابر مقدّرات الهى را داريم و از سوى ديگر ، آيات و روايات سعى و كوشش و تلاش را از مجموعهء آنها به خوبى استفاده مىشود كه نه سستى و تنبلى در اين راه صحيح است و نه حركت حرص آلود و آميخته با گناه كه نتيجهء چشم پوشى از مقدّرات الهى و توكّل به ذات پاك او است .\r\nبه تعبير ديگر ، درست است كه روزى ، از سوى خداوند ، قسمت شده ، ولى\r\n\r\n\r\n","description":"","footnote":"\r\n( 1 ) بحار الانوار ، جلد 75 ، صفحهء 147 .\r\n","page_name":" 49 ","page_number":49},
  {"content":"\r\n\r\nمشروط به شرطى است و آن شرط ، سعى و كوشش آميخته به متانت و حفظ اصول اخلاق و تقوا است ، و به گفته شاعر :\r\n رزق ، هر چند بىگمان ، برسد * شرط عقل است جستن از درها\r\nگر چه كس بى اجل نخواهد مرد * تو ، نرو در دهان اژدرها « 1 » \r\nاين سخن را ، با حديث لطيفى در بارهء اهميّت مقام رضا و تسليم ، از پيغمبر اكرم ، پايان مىدهيم . حضرت فرمود : « روز قيامت كه مىشود ، خداوند ، به گروهى از امّت من ، بال و پر مىدهد كه از قبرها ، به سوى بهشت پرواز كنند و در فضاى بهشت ، آزاد باشند و هر گونه كه مىخواهند ، متنعّم گردند . فرشتگان ، از آنها مىپرسند ! « آيا شما حساب رسى الهى را ديديد ؟ » مىگويند : « نه » . دوباره مىپرسند : « آيا از صراط گذشتيد ؟ » آنها در جواب مىگويند : « صراطى را مشاهده نكرديم . » باز سؤال مىكنند : « آيا جهنّم را ديديد ؟ » و آنها در جواب مىگويند : « چيزى را نديديم » .\r\nمىگويند : « شما ، از كدامين امّت هستيد ؟ » مىگويند : « از امّت محمد صلّى اللّه عليه و آله و سلّم » .\r\nفرشتگان مىگويند : شما را به خدا سوگند ! بگوييد كه اعمال شما ، در دنيا ، چه بوده ( كه اين همه مقام پيدا كرده‌ايد ؟ ) آنها پاسخ مىدهند : « دو خصلت ، در ما بود كه خداوند به فضل و رحمتش ما را به اين درجه رساند . » و سؤال مىكنند : « اين دو خصلت چه بود ؟ » و آنها مىگويند : « كنّا إذا خلونا نستحي أن نعصيه و نرضى باليسير ممّا قسّم لنا ، ما ، در خلوت نيز ، حيا مىكرديم كه معصيت خدا كنيم و به مقدار كمى كه از دنيا قسمت ما بود ، راضى بوديم . » فرشتگان مىگويند : « حقّ لكم هذا ، اين مقام و الا ، حق شما است . » « 2 »\r\n\r\n\r\n","description":"","footnote":"\r\n( 1 ) گلستان سعدى ، باب سوم ( فضيلت قناعت ) .\r\n( 2 ) مسكن الفؤاد ( به نقل از بحار الانوار ، جلد 100 ، صفحهء 25 ) .\r\n","page_name":" 50 ","page_number":50},
  {"content":"\r\n\r\n\r\nبخش دوم\r\nفاحذروا من اللّه ما حذّركم من نفسه ، و اخشوه خشية ليست بتعذير ! و اعلموا في غير رياء و لا سمعة ، فإنّه من يعمل لغير اللّه يكله اللّه لمن عمل له . نسأل اللّه منازل الشّهداء و معايشة السّعداء و مرافقة الأنبياء .\r\n\r\nترجمه\r\nراه وصول به مقامات صالحان از خدا بترسيد آن گونه كه شما را از خويش بر حذر داشته است ! و صادقانه ، از او خشيت داشته باشيد ، به طورى كه نيازى به عذر خواهىهاى واهى نباشد ! اعمال خود را از ريا و سمعه ، پاك كنيد ! چرا كه هر كس ، كارى براى غير خدا انجام دهد ، خداوند ، او را به همان كس وا مىگذارد ( تا پاداشش را از او بگيرد ) .\r\nاز خدا تقاضا مىكنيم كه درجات شهيدان و زندگى سعادتمندان و همنشينى پيامبران را ، به ما عنايت فرمايد !\r\n\r\nشرح و تفسير\r\nامام عليه السّلام در ادامهء اين خطبه ، چند توصيهء اخلاقى مىكند كه تكميلى براى بحث‌هاى پيشين است . نخست مىفرمايد : از خداوند بترسيد ، آن گونه كه شما را از خويش بر حذر داشته است ، ( فاحذروا من اللّه ما حذّركم من نفسه ) .\r\nاين تعبير ، ممكن است اشاره به آيهء شريفهء  « فَلْيَحْذَرِ الَّذِينَ يُخالِفُونَ عَنْ أَمْرِهِ » \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n « أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ »  ، « آنان كه فرمان او را مخالفت مىكنند ، بايد بترسند از اين كه فتنه‌اى دامن‌شان را بگيرد ، يا عذابى دردناك به آنها برسد » . « 1 » يا اشاره باشد به آيهء  « وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ »  ، « خداوند ، شما را از ( نافرمانى ) خود بر حذر مىدارد ! و بازگشت به سوى خدا است . » « 2 » حضرت در توصيهء ديگرى مىفرمايد : « صادقانه ، از خدا بترسيد ، ترسى آميخته با توجّه به عظمت خدا ! به طورى كه نيازى به عذر خواهىهاى واهى نباشد ، ( و اخشوه خشية ليست بتعذير ! ) « 3 » چرا كه او ، از اسرار درون هر كس ، آگاه است و عذرهاى واقعى را از عذرهاى بيهوده و نابجا ، به خوبى ، مىشناسد . قابل توجّه اين كه در جملهء سابق ، سخن از « حذر » در برابر ذات پاك خداوند بود و در اينجا ، سخن از خشيت است . لغت شناسان گفته‌اند كه خشيت ، به ترس آميخته با درك عظمت گفته مىشود ، به همين دليل ، در قرآن مىخوانيم :  « إِنَّما يَخْشَى اللَّهَ مِنْ عِبادِهِ الْعُلَماءُ »  ، « از ميان بندگان خدا ، تنها ، علما و دانشمندان ، از او مىترسند » « 4 » .\r\nولى « حذر » در جايى گفته مىشود كه انسان به عنوان پيشگيرى در مقابل خطر قطعى و يا احتمالى ، خود را كنار كشد .\r\nحضرت در سومين توصيه ، اشاره به اخلاص نيّت كرده و مىفرمايد : « اعمال خود را از ريا و سمعه ، پاك كنيد ! چرا كه هر كس ، كارى براى غير خدا انجام دهد ، خداوند ، او را به همان كس وا گذارد ، ( و اعملوا في غير رياء و لا سمعة ، فإنّه من يعمل لغير اللّه يكله اللّه لمن عمل له ) .\r\nآرى ، تنها ، ترس از خدا و ترس گناه ، كافى نيست ، بلكه اعمال صالحى بايد داشت كه خالى از هر گونه ريا و سمعه باشد . ريا ، به معناى خود نمايى كردن و\r\n\r\n\r\n","description":"","footnote":"\r\n( 1 ) سورهء نور ، آيهء 63 .\r\n( 2 ) سورهء آل عمران ، آيهء 28 .\r\n( 3 ) « تعذير » از مادهء « عذر » است و در اين جا به معناى « نداشتن عذر صحيح و مناسب » است .\r\n( 4 ) سورهء فاطر ، آيهء 28 .\r\n","page_name":" 52 ","page_number":52},
  {"content":"\r\n\r\nاعمال نيك خويش را به رخ ديگران كشيدن و براى جلب توجه اين و آن كار كردن ، است . و سمعه ، آن است كه عملى را به خاطر خدا انجام داده ، ولى سعى مىكند كه آن را به گوش ديگران برساند و از اين طريق ، جلب توجه آنها كند و اگر خودش ، اين كار را نكند باز خوشحال مىشود كه ديگران بشنوند و از او تعريف و تمجيد كنند .\r\nمعروف ميان دانشمندان ، اين است كه سمعه ، موجب بطلان عمل نمىشود ، ولى به هر حال ، از نظر اخلاقى ، باعث انحطاط روحى انسان ، و چه بسا ، باعث بر باد رفتن ثواب و پاداش عمل است .\r\nامام عليه السّلام در اين عبارت ، براى نفى ريا و سمعه و نهى از آن ، به دليل لطيفى توسّل جسته ، مىفرمايد كه خداوند ، تنها ، عملى را مىپسندد كه خالص باشد و فقط براى ذات پاك او ، انجام گيرد و اگر غير خدا را در آن شريك كند ، خداوند ، او را به سراغ همان شريك مىفرستد تا پاداش عملش را از او گيرد و بديهى است او هم قادر بر پاداش نيست .\r\nاين ، مضمون حديث قدسى معروفى است كه از پيامبر اكرم صلّى اللّه عليه و آله و سلّم نقل شده كه خداوند متعال مىفرمايد : ( أنا خير شريك و من أشرك معي شريكا في عمله ، فهو لشريكي دوني ، لأنّي لا أقبل إلّا ما خلص لي ) « 1 » ، « من ، بهترين شريكم ، هر كس كه در عملش ، ديگرى را با من شريك كند ، آن عمل را ، به شريكم وا مىگذارم ، چرا كه من ، جز عمل خالص نمىپذيرم .\r\nدر پايان اين بخش از خطبه ، امام عليه السّلام مىفرمايد : « از خدا تقاضا مىكنيم كه درجات شهيدان و زندگى سعادت‌مندان و همنشينى پيامبران را ، به ما عنايت فرمايد ! ( نسأل اللّه منازل الشّهداء و معايشة السّعداء و مرافقة الأنبياء ) .\r\nدر حقيقت ، امام عليه السّلام اين سخن را به اين منظور بيان مىكند كه ارزش‌هاى اصيل الهى شناخته شود و ديگران نيز به او اقتدا كنند . آن ارزش‌ها ، ارزش شهادت و ارزش\r\n\r\n\r\n","description":"","footnote":"\r\n( 1 ) منهاج البراعة ، جلد 3 ، صفحهء 324 ، همين مضمون از امام صادق عليه السّلام در بحار الانوار ، جلد 67 ، صفحهء 243 نقل شده است .\r\n","page_name":" 53 ","page_number":53},
  {"content":"\r\n\r\nسعادت و نيز همنشينى با پيامبران است و به يقين ، هيچ يك از اينها را ، بىحساب به كسى نمىدهند . قرآن مجيد مىگويد :   « وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً ذلِكَ الْفَضْلُ مِنَ اللَّهِ وَ كَفى بِاللَّهِ عَلِيماً »   ، كسانى كه خدا و پيامبر را اطاعت كنند ، ( در قيامت ) همنشين كسانى خواهند بود كه خداوند نعمت خويش را بر آنان تمام كرده ، از پيامبران و صدّيقان و شهدا و صالحان . و آنها رفيق‌هاى خوبى هستند . اين ، موهبتى است از ناحيهء خدا و همين بس كه او ( از حال بندگان و نيّات و اعمال‌شان ) آگاه است . « 1 » مراحل سه گانه‌اى كه در كلام امام عليه السّلام آمده - يعنى ، شهادت و سعادت و همنشينى پيامبران - مىتواند علّت و معلول هم باشد ، چرا كه شهادت ، سبب سعادت و سعادت ، سبب همنشينى با پيامبران مىگردد .\r\nو نيز ، اين سخن ، ممكن است اشاره‌اى لطيف به حوادث آينده و شهادت امام عليه السّلام بوده باشد .\r\n\r\nنكته مهمترين شرط عمل ، اخلاص نيّت است\r\nشرك و بت پرستى شاخه‌هايى دارد . يكى از مهم‌ترين آنها ، ريا و سمعه است .\r\nريا ، از مادهء « رؤيت » به معناى « تظاهر و خودنمايى و نشان دادن عمل خويش به ديگران » است ، يعنى هدف فرد ريا كار ، اين است كه با تظاهر به عبادت و كارهاى نيك نظر مردم را به سوى خود جلب كند . چنين كسى ، در حقيقت ، مشرك است ، زيرا ، عزّت و آبرو و عظمت خود را به دست مردم مىداند و نه خدا ، لذا اعمال خويش را به انگيزهء جلب نظر مردم انجام مىدهد .\r\nبراى سمعه ، دو تفسير ذكر شده است : نخست اين كه سمعه ، عبارت است از\r\n\r\n\r\n","description":"","footnote":"\r\n( 1 ) سورهء نساء ، آيهء 69 - 70 .\r\n","page_name":" 54 ","page_number":54},
  {"content":"\r\n\r\nاين كه انسان ، كارى براى خدا و به انگيزهء الهى انجام دهد و سپس اين فكر براى او پيدا شود كه آن را به گوش ديگران برساند و از اين طريق ، كسب اعتبار كند .\r\nاين ، همان چيزى است كه به اعتقاد فقها موجب بطلان عمل نمىشود ، چرا كه بعد از انجام عمل ، حاصل شده ، ولى ثواب آن را كم مىكند يا از بين مىبرد .\r\nديگر اين كه از همان آغاز كار ، انگيزه‌اش اين است كه مردم ، آن را بشنوند و از او به نيكى ياد كنند . اين كار ، با ريا هيچ تفاوتى ندارد ، جز اين كه به هنگام ريا ، عمل را براى آن به جا مىآورد كه مردم ببينند و در سمعه ، براى آن به جا مىآورد كه مردم بشنوند . به اين ترتيب ، در هيچ كدام انگيزهء الهى نيست .\r\nبديهى است كه سمعه ، به اين معنا ، موجب بطلان عمل مىشود ، چرا كه خلوص نيّت را از ميان مىبرد .\r\nدر فراز بالا از نهج البلاغه ، هر دو معنا ، امكان پذير است .\r\nبه هر حال ، ريا و سمعه ، بزرگترين آفت اعمال عبادى و الهى است و از آنجا كه نفوذ ريا و سمعه در اعمال انسانى ، بسيار باريك و پيچيده است ، در آيات و روايات ، مكرّر ، نسبت به آن هشدار داده شده است .\r\nمهم‌ترين مفسدهء اين عمل ، آن است كه روح توحيد را از بين مىبرد و انسان را در درّهء شرك و دوگانه پرستى پرتاب مىكند ، چرا كه توحيد افعالى خدا ، به ما مىگويد كه همه چيز ، به دست خدا است و ثواب و پاداش و آبرو و حيثيت و احترام و شخصيت و رزق و روزى ، همه ، به ارادهء او است ولى ريا كاران ، با آلوده كردن اعمال عبادى و كارهاى نيك الهى ، اين امور را از ديگرى مىطلبند و اين ، يك شرك آشكار است . در روايات مىخوانيم كه در روز قيامت ( كه اسرار درون آشكار مىگردد ) ريا كاران را مخاطب قرار داده و به آنها گفته مىشود : « يا كافر ! يا فاجر ! يا غادر ! يا خاسر ! حبط عملك و بطل أجرك ، فلا خلاص لك اليوم ، اى كافر ! اى فاسق ! اى پيمان شكن ! اى زيانكار ! عمل تو باطل شد و اجر تو بر باد رفت و امروز ، راه نجاتى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبراى تو نيست » . « 1 » اين ، از يك سو ، از سوى ديگر ، ريا و سمعه ، سرچشمهء انواع نابسامانىهاى اجتماعى است . مردم ريا كار تنها ، به ظاهر عمل مىپردازند و به باطن عمل و درون آن ، اهميّتى نمىدهند . آنها ، ظاهرى آراسته و درونى فاسد دارند . سازمانهاى اجتماعى آنها تنها ، ظاهرى دارد و از واقعيّت و آن چه منبع و خير و بركت جامعه است ، در آن خبرى نيست . افكار و كارهاى آنها ، همه ، سطحى است و فاقد عمق و ريشه است . هدف آنها ، بيشتر ، كميّت است و كيفيّت ، مخصوصا در آنجا كه به چشم نمىخورد ، براى آنها اهميّتى ندارد .\r\nبديهى است كه چنين جوامعى ، رو به سقوط و انحطاط مىروند و سرنوشت آنها سرنوشت شومى است .\r\nدر دنياى مادى امروز ، كشورهايى كه به برنامه‌ها و طرح‌هاى صنعتى و كشاورزى و اقتصادى خود اهميّت ريشه‌اى مىدهند ، و به اصطلاح مخلصانه براى جامعهء خود كار مىكنند و محصولات آنها از نظر ظاهر و باطن ، سالم است ، پيشرفت‌هاى چشمگير كرده‌اند در حالى كه مؤسّسات ريا كار ، هيچ گونه اعتبارى ندارند .\r\nدر بارهء ريا و سمعه ، مطالب بسيارى است كه در بحث‌هاى مناسب آينده ، به خواست خدا مطرح خواهد شد .\r\n\r\n\r\n","description":"","footnote":"\r\n( 1 ) وسائل الشّيعة ، جلد 1 ، صفحهء 50 .\r\n","page_name":" 56 ","page_number":56},
  {"content":"\r\n\r\n\r\nبخش سوم\r\nأيّها النّاس إنّه لا يستغني الرّجل - و إن كان ذا مال - عن عترته ، و دفاعهم عنه بأيديهم و ألسنتهم و هم أعظم النّاس حيطة من ورائه و ألمّهم لشعثه و أعطفهم عليه عند نازلة إذا نزلت به . و لسان الصّدق يجعله اللّه للمرء في النّاس خير له من المال يرثه غيره .\r\n\r\nترجمه\r\nاى مردم ! انسان ، هر چند ثروتمند باشد ، از اقوام و بستگان خود ، بىنياز نيست كه از وى ، با دست و زبان دفاع كنند . آنها در واقع ، بزرگترين گروهى هستند كه از او پشتيبانى مىكنند و پريشانى و مشكلات را از ميان مىبرند و به هنگام بروز حوادث سخت ، نسبت به او ، از همه ، مهربان‌ترند و نام نيكى كه خداوند ( در سايهء نيكوكارى و محبّت ) به انسان عطا مىكند ، از ثروتى كه به هر حال ، براى ديگران به ارث مىگذارد بهتر است ، ( كه اين ، ثروتى است معنوى و ماندگار ، و آن جيفه‌اى مادّى و فرّار ) .\r\n\r\nشرح و تفسير\r\n\r\nسرمايه‌هاى مردمى\r\nاز آنجا كه در بخش‌هاى قبلى اين خطبه ، امام عليه السّلام توصيه‌هايى به افراد تنگدست كرده بود كه وضع زندگى آنها ، سبب انحراف از موازين اخلاق و اطاعت فرمان خدا نشود ، در اين بخش ، به وضع اغنيا و افراد پردرآمد پرداخته و دستورهاى لازم را به\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nآنها مىدهد ، تا تعادلى در اركان جامعه برقرار شود .\r\nنخست ، به تشويق آنان براى كمك به بستگان و خويشاوندان و نيازمندان پرداخته و با دليلى روشن ، آنها را به گذشت از بخشى از ثروت‌هاى خود ترغيب مىكند ، مىفرمايد : « اى مردم ! انسان هر چند ثروتمند باشد از اقوام و بستگان خود بىنياز نيست كه از وى با دست و زبان دفاع كنند ، ( أيّها النّاس إنّه لا يستغني الرّجل - و إن كان ذا مال - عن عترته « 1 » ، و دفاعهم عنه بأيديهم و ألسنتهم ) .\r\nآنها در واقع ، بزرگترين گروهى هستند كه از او پشتيبانى مىكنند و پريشانى و مشكلات او را از ميان مىبرند و به هنگام بروز حوادث سخت ، نسبت به او ، از همه ، مهربان‌ترند ، ( و هم أعظم النّاس حيطة « 2 » من ورائه و ألمّهم « 3 » لشعثه « 4 » و أعطفهم عليه عند نازلة إذا نزلت به ) .\r\nآرى ، زندگى فراز و نشيب‌هايى دارد و حوادث تلخ و ناگوار و گاه طوفان‌هاى سخت ، كه هيچ انسانى ، به تنهايى ، توانايى ايستادگى در برابر آن را ندارد . عقل و درايت ايجاب مىكند كه انسان ، در حال سلامت و آرامش ، به فكر آن روزها باشد .\r\nحال ، چه كسب بهتر از بستگان و خويشاوندان انسان است كه از او ، در چنين حالاتى ، حمايت كنند ؟ ولى آيا بدون نيكى به آنها و حمايت مالى و معنوى و ابراز مراتب محبّت و دوستى نسبت به آنان ، مىتواند حمايت‌شان را براى چنين روزهايى جلب كند ؟ به يقين ، نه . پس چه بهتر كه هر انسانى ، با بذل بخشى از\r\n\r\n\r\n","description":"","footnote":"\r\n( 1 ) « عترت » به گفته ارباب لغت ، به معناى اصل و اساس چيزى است و گاه گفته‌اند اين واژه ، از عتر ( بر وزن فطر ) به معناى « مرزنگوش » كه گياه پر شاخ و برگ و معطّرى است گرفته شده و اشاره به شاخ و برگ‌هاى يك فاميل است . بعضى نيز گفته‌اند كه عترت ، تنها به فرزندان گفته مىشود . و لذا عترت رسول خدا صلّى اللّه عليه و آله و سلّم فرزندان فاطمه عليها السّلام هستند و حديث معروف « إنّي تارك فيكم الثّقلين كتاب اللّه و عترتي » را اشاره به همان مىدانند . ( لسان العرب ، صحاح و مقائيس اللغة ) .\r\n( 2 ) « حيطة » اسم مصدر از مادهء « حوط » و به معناى « احاطه كردن » است . و حيطه ، در اين جا ، به معناى « حفظ و نگهدارى » آمده است . و بعضى گفته‌اند كه : حيطه به فتح حاء ، به معناى « مراقبت كردن » و به كسر حاء ، به معناى « حفظ كردن » است .\r\n( 3 ) « المّ » از مادهء « لمم » به معناى « جمع كردن و اصلاح كردن » است .\r\n( 4 ) شعث به معناى « پراكندگى و پريشانى » است .\r\n","page_name":" 58 ","page_number":58},
  {"content":"\r\n\r\nامكانات مادّى خود ، پيوندهاى محبّت و دوستى با خويشاوندان خويش را محكم سازد تا در برابر حوادث و طوفان‌هاى سخت تنها نماند .\r\nدرست است كه نيكى به ديگران ، نيز آثارى را دارد كه الإنسان عبيد الإحسان ، ولى بىشك ، بستگان انسان ، نسبت به اين امر ، اولويت دارند ، علاوه بر اين ، زمينه‌هاى محبّت ، در آنها ، آماده‌تر است .\r\nاين نكته قابل توجّه است كه اگر اين دستور اجرا شود ، در حقيقت ، در تمام سطح جامعه ، با محروميت‌ها ، مبارزه خواهد شد ، زيرا ، در هر قبيله و فاميلى ، معمولا افراد متمكّنى وجود دارند كه اگر آنها به خويشاوندان خود برسند ، مشكلات در سطح عموم حل خواهد شد . به خصوص اين كه هم شناخت انسان نسبت به افراد محروم فاميل خود بيشتر است و هم پذيرش آنها بر آنان گواراتر .\r\nامام عليه السّلام در نامه‌اى به امام حسن مجتبى عليه السّلام سخن جامعى در اين زمينه بيان فرموده ، و فايدهء توجّه به اقوام و بستگان را چنين شرح مىدهد : « و أكرم عشيرتك ! فإنّهم جناحك الّذى به تطير و أصلك الّذي اليه تصير و يدك الّتي بها تصول ، قبيله و بستگانت را گرامى دار ! زيرا آنها ، بال و پر تو هستند كه به وسيلهء آن ، پرواز مىكنى ، و اصل و ريشه‌ات هستند كه به آن ، باز مىگردى ، و دست و بازوى تو هستند كه با آن ، به دشمن حمله مىكنى » « 1 » .\r\nحضرت سپس به سراغ دليل لطيف ديگرى مىرود و افراد متمكّن را از اين طريق ، به انجام كمك‌هاى مالى نسبت به همه ، ترغيب مىكند . او مىفرمايد : « نام نيكى كه خداوند ( در سايهء نيكوكارى و محبّت ) به انسان عطا مىكند ، از ثروتى كه به هر حال ، براى ديگران به ارث مىگذارد ، بهتر است ( كه اين ثروتى است معنوى و ماندگار ، و آن جيفه‌اى مادّى و فرّار ) ، ( و لسان الصّدق يجعله اللّه للمرء فى النّاس خير له من المال يرثه غيره ) .\r\n\r\n\r\n","description":"","footnote":"\r\n( 1 ) پايان نامهء 3 .\r\n","page_name":" 59 ","page_number":59},
  {"content":"\r\n\r\nو به تعبير ديگر :\r\n نام نيكى گر بماند ز آدمى * به كزو ماند سراى زرنگار \r\nاشاره به اين كه مال و ثروت ، به هر صورت چيزى نيست كه با انسان ، در قبر و قيامت وارد شود ، بايد بگذارد و بگذرد و بىشك بعد از مرگ او ، به دست وارثان مىافتد و صاحب اصلى معمولا فراموش مىشود ، ولى يك چيز ممكن است بعد از مرگ انسان ، براى او بماند و آن ، نام نيك و ذكر خير است كه هر وقت مردم ، اسم او را مىشنوند ، رحمت خدا را براى او تقاضا مىكنند و بر او درود مىفرستند .\r\nاين يك سرمايهء جاودان معنوى و مادّى است كه يكى از طرق مهم كسب آن ، انفاق در راه خدا و بذل و بخشش و احسان و نيكوكارى نسبت به بندگان حق است .\r\nدر واقع ، در مجموع اين سخن از دو طريق ، اغنيا بر كمك به نيازمندان و جامعه تشويق شده‌اند : يكى به دست آوردن اعوان و انصارى كه در طول زندگى و در حوادث تلخ و دردناك ، به يارى او مىشتابند و ديگر ، يارانى كه بعد از مرگ ، آمرزش و شادى روح او را از خدا طلب مىكنند . و چه افتخارى از اين بالاتر كه انسان ، بتواند با متاع زودگذر دنيا ، هر دو سرمايه را به دست آورد .\r\n\r\nنكته ارزش نام نيك ( لسان صدق )\r\nدر اين بخش از خطبه ، امام عليه السّلام نام نيك را به عنوان يك سرمايهء معنوى ماندگار ، توصيف مىكند و برترى آن را بر اموالى كه به ارث مىماند ، روشن مىسازد .\r\nقرآن مجيد نيز براى اين مسأله ، اهميّت بسيارى قائل است . ابراهيم خليل كه دعاهايش ، براى همگان ، آموزنده است ، به پيشگاه خدا عرضه مىدارد :  « وَ اجْعَلْ لِي لِسانَ صِدْقٍ فِي الْآخِرِينَ »  ، براى من ، در ميان امّت‌هاى آينده ، زبان صدق ( و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nذكر خيرى ) قرار ده « 1 » .\r\nخداوند در جايى ديگر ، بعد از اشاره به گروهى از پيامبران الهى ، مىفرمايد :\r\n « وَ جَعَلْنا لَهُمْ لِسانَ صِدْقٍ عَلِيًّا »  ، ما ، براى آنها ، نام نيك و مقام برجسته ( در ميان همهء امّت‌ها ) قرار داديم . « 2 » لسان ، در اين گونه موارد ، به معناى يادى است كه از انسان مىشود و هنگامى كه آن را به « صدق » اضافه كنيم ، معناى نام نيك و ذكر خير و خاطرهء خوب در ميان مردم را مىدهد .\r\nبىشك ، اين ، يك مسألهء تشريفاتى و ساده نيست و آثار زيادى براى فرد و جامعه دارد : نخست اين كه افتخارى است ماندگار ، در حالى كه اموال و ثروت‌هاى مادّى ، در همان نسل نخست ، تقسيم مىشود و در حقيقت ، از ميان مىرود .\r\nديگر اين كه ذكر خير و ياد نيك ، در مورد انبيا و اولياء اللّه ، سبب فرستادن درود ، و در افراد عادى ، موجب طلب آمرزش بندگان خدا مىشود و بى شك ، همهء اينها اثر عميق معنوى دارد .\r\nسوم اين كه موجب مىشود كه مردم ، از آنها تأثير نيكو بگيرند و به آنان ، اقتدا كنند و ارزش‌ها ، در جامعه ، زنده شود و ضدّ ارزش‌ها ، در جامعه ، بميرد و به مقتضاى روايت معروف « من سنّ سنّة حسنة كان له مثل أجر من عمل بها « 3 » ، هر كس ، سنّت حسنه‌اى از خود بگذارد همانند ثواب و پاداش كسانى كه به آن عمل مىكنند ، براى او ثبت مىشود . » چهارم اين كه براى بازماندگان ، نسل اندر نسل ، مايهء آبرو و حيثيت و شخصيّت است و بسيارى از افراد عادى را مىشناسيم كه بسبب ارتباطشان با شخصيت‌هايى كه همه جا ذكر خير آنها بر زبان‌ها است ، آبرو و حيثيت كسب كرده‌اند .\r\n\r\n\r\n","description":"","footnote":"\r\n( 1 ) سورهء شعرا ، آيهء 84 .\r\n( 2 ) سورهء مريم ، آيهء 50 .\r\n( 3 ) اين مضمون در روايات بسيارى نقل شده است ، براى آگاهى از آن ، به باب 16 از ابواب امر به معروف و نهى از منكر ، از كتاب وسائل الشيعة ، جلد 11 ، مراجعه شود .\r\n","page_name":" 61 ","page_number":61},
  {"content":"\r\n\r\nاينها بخشى از آثار معنوى فردى و اجتماعى لسان صدق و ذكر خير است و به يقين ، انسان مىتواند به خاطر آثار معنوى آن ، با قصد قربت ، اقدام به امورى كند كه مايهء ذكر خير او است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nبخش چهارم\r\nو منها : ألا لا يعدلنّ أحدكم عن القرابة يرى بها الخصاصة أن يسدّها بالّذي لا يزيده إن أمسكه و لا ينقصه إن أهلكه ، و من يقبض يده عن عشيرته ، فإنّما تقبض منه عنهم يد واحدة و تقبض منهم عنه أيد كثيرة ، و من تلن حاشيته يستدم من قومه المودّة .\r\n\r\nترجمه\r\nدر ادامه همان خطبه آمده : آگاه باشيد ! هيچ يك از شما ، نبايد از بستگان نيازمند خود ، رويگردان شود و از آنان ، چيزى را دريغ دارد ، كه نگه داشتنش مايهء فزونى نيست و از بين رفتنش ، كمبودى براى او نمىآورد . آن كس كه دست دهندهء خويش را از بستگانش باز دارد ، تنها يك دست را از آنها باز داشته ، و در مقابل ، آنان ، دست‌هاى بسيارى را از كمك كردن به او ، باز مىدارند . و آن كس كه نسبت به بستگانش ، متواضع و نرمخو و پر محبّت باشد ، دوستى آنان را ، براى خود ، هميشگى خواهد ساخت .\r\n\r\nشرح و تفسير\r\n\r\nخويشاوندان پشت و پناه يكديگرند\r\nدر آخرين بخش اين خطبه ، بار ديگر ، امام عليه السّلام مردم - به خصوص افراد متمكّن را - به كمك كردن نسبت به بستگان و خويشاوندان ، تشويق و ترغيب مىكند ، و با سه تعبير مختلف ، بر اين مسأله تأكيد مىنهد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنخست مىفرمايد :\r\n« آگاه باشيد ! هيچ يك از شما ، نبايد از بستگان نيازمند خود رويگردان شود و از آنان ، چيزى را دريغ دارد ، كه نگه داشتنش مايهء فزونى نيست و از بين رفتنش كمبودى براى او نمىآورد » ، ألا لا يعدلنّ أحدكم عن القرابة يرى بها الخصاصة « 1 » أن يسدّها بالّذي لا يزيده إن أمسكه و لا ينقصه إن أهلكه .\r\nاين تعبير ، ممكن است كه اشاره به يكى از اين دو معنا باشد : يا اشاره به جنبهء معنوى اين كار باشد كه محروم ساختن بستگان از امكاناتى كه در اختيار دارد ، بركت را از مال و زندگى انسان بر مىچيند و مايهء فزونى مال و ثروت او نمىشود و بر عكس ، كمك كردن به آنان ، بركات الهى را به دنبال دارد و نقيصهء ظاهرى ، به زودى ، به لطف پروردگار ، جبران مىشود .\r\nو يا اشاره به جنبهء ظاهرى و مادّى اين كار است ، چرا كه مشكلات بستگان و خويشاوندان ، به هر حال ، به انسان منتقل مىشود و فكر او را آزار مىدهد و روح او را به خود مشغول مىدارد و آبرو و حيثيت او را به خطر مىاندازد و در مجموع ، مشكلات زندگيش را بيشتر مىكند ، پس چه بهتر كه به يارى آنها بشتابد كه هم ثواب آخرت و هم بركات دنيوى و ذكر خير و آبرو و شخصيت و آرامش خاطر براى خود كسب كند .\r\nدر حديث آمده است كه على عليه السّلام فرمود : « البركة في مال من آتى الزّكاة و واسى المؤمنين و وصل الأقربين ، بركت ، در مال كسى است كه زكات بدهد و با مؤمنان ، مواسات كند و نسبت به نزديكان ، صلهء رحم به جا آورد » « 2 » .\r\nحضرت ، در بيان دوم مىفرمايد كه : چرا انسان ، از كمك كردن به عشيره و بستگانش ، چشم بپوشد ، در حالى كه زيان و خسران بزرگى دامن او را مىگيرد ؟ ! آن كس كه دست دهندهء خويش را از بستگانش ، باز دارد تنها ، يك دست را از آنها\r\n\r\n\r\n","description":"","footnote":"\r\n( 1 ) « خصاصه » ، به گفتهء مقائيس اللغة ، در اصل به معناى شكاف و ثلمه است و به همين مناسبت ، به معناى فقر و بىنوايى و نيازمندى و اختلال حال ، به كار مىرود ، زيرا ، اين امور ، در واقع شكافى در زندگى انسان ايجاد مىكند .\r\n( 2 ) بحار الانوار ، جلد 74 ، صفحهء 413 .\r\n","page_name":" 64 ","page_number":64},
  {"content":"\r\n\r\nباز داشته و در مقابل ، آنان دست‌هاى بسيارى از كمك كردن به او ، باز مىدارند ، « و من يقبض يده عن عشيرته ، فإنّما تقبض منه عنهم يد واحدة و تقبض منهم عنه أيد كثيرة » .\r\nهيچ عاقلى ، دست به چنين كارى نمىزند و حاضر نمىشود كه سود بزرگى را از خود ، به خاطر از دست دادن منافع كوچكى ، دور كند .\r\nحضرت در سومين و آخرين تعبير به نكتهء ديگرى اشاره كرده ، مىفرمايد :\r\nآن كس كه نسبت به بستگانش متواضع و نرمخو و پر محبّت باشد ، دوستى آنان را براى خود هميشگى خواهد ساخت ، ( و من تلن حاشيته يستدم من قومه المودّة ) .\r\nبسيار ديده‌ايم كه از ميان يك فاميل يا قبيله ، فرد يا افرادى ، متمكّن مىشوند و به خاطر تكبّر و بخل ، از همهء بستگان خود فاصله مىگيرند و دوستان ديروزشان ، مبدّل به دشمنان امروز مىشوند ، در حالى كه اگر به شكرانهء دين نعمت‌ها ، فروتنى و سخاوت را در برنامهء خود قرار مىدادند ، نه تنها از محبت‌شان كاسته نمىشد ، بلكه فزونى مىيافت .\r\nاين موضوع ، قابل توجّه است كه تعبير به « حاشيه » در جملهء بالا ، تاب دو معنا را دارد : نخست اين كه اشاره به صفات و روحيات خود انسان باشد - كه در تفسير بالا آمد - و ديگر اين كه اشاره به اطرافيان و كارگزاران بوده باشد . بنا بر اين ، تفسير مفهوم جمله ، چنين مىشود كه كسى كه اطرافيان او ، نسبت به مردم ، خوش برخورد و متواضع و پر محبّت‌اند ، دوستى اقوام دور و نزديكش را ، همواره ، به او جلب مىكنند .\r\nبسيار ديده‌ايم كسانى ، خودشان ، آدم‌هاى خوبى هستند ، ولى بر اثر خشونت اطرافيان و سوء برخوردشان با مردم ، همه ، از اطرافشان پراكنده شده‌اند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nنكته بركات پيوند محكم با خويشاوندان\r\nگر چه در آيات و روايات ، مسألهء صلهء رحم و برقرار ساختن رابطهء صحيح با خويشاوندان به عنوان يك وظيفهء الهى و انسانى ، مطرح شده كه بايد با انگيزه‌هاى الهى ، به سراغ آن رفت ، ولى بىشك ، انجام اين وظيفهء الهى و انسانى ، بركات فراوانى از نظر ظاهر نيز در بر دارد كه در فرازهاى اخير اين خطبه ، با تعبيرات بسيار پر معنا و زيبايى ، به آن اشاره شده است .\r\nمهم اين است كه انسان ، بتواند اين پيوند را محكم كند و با كارهاى اشتباه موجب قطع آن نشود . انسان ، بايد هنگام نعمت و آرامش به آنها نيكى كند ، تا در هنگام بروز مصيبت و ظهور بحران‌ها و طوفان‌ها ، به حمايت او برخيزند . حقيقت ، اين است كه غلبه بر بسيارى از مشكلات زندگى ، كار يك فرد نيست و حمايت گروه يا گروه‌هايى را مىطلبد . حال ، چه كسى بهتر از اقوام و بستگان و خويشاوندان هستند كه هم يكديگر را به خوبى مىشناسند و هم پيوند خون و عاطفهء ، آنها را به هم مربوط ساخته است ؟ ! امّا افسوس كه بسيارى از افراد ، همين كه به نوايى رسيدند ، همهء اين مسائل را فراموش كرده و از آنان فاصله مىگيرند و اين ذخاير روز بيچارگى را ، از دست داده و سنگر خود را در برابر حوادث سخت ، در هم مىشكنند . تعبيرات لطيفى كه در روايات آمده است ، دقيقا ناظر به همين معانى است .\r\nدر حديثى از امام صادق عليه السّلام مىخوانيم : « صلة الرّحم و حسن الجوار ، يعمّران الدّيار و يزيدان في الأعمار ، صلهء رحم و پيوند با خويشاوندان و نيكى با همسايگان ، خانه و شهرها را آباد و عمرها را زياد مىكند » « 1 » .\r\nدر حديث ديگرى از امام باقر عليه السّلام مىخوانيم كه فرمود : « صلة الأرحام و حسن الجوار ، زيادة في الأموال ، صلهء رحم و نيكى با همسايگان ، سرمايه‌ها را فزونى مىبخشد « 2 » » .\r\n\r\n\r\n","description":"","footnote":"\r\n( 1 ) بحار الانوار ، جلد 71 ، صفحهء 120 .\r\n( 2 ) بحار الانوار ، جلد 71 ، صفحهء 97 .\r\n","page_name":" 66 ","page_number":66},
  {"content":"\r\n\r\nدر روايت ديگرى از همان امام همام عليه السّلام چنين آمده است : « صلة الأرحام تزكّي الأعمال و تنجى الأموال و ترفع البلوى و تيسّر الحساب و تنسي في الأجل ، صلهء رحم ، اعمال انسان را پر بار مىكند و اموال او را نمو مىدهد و بلاها را بر طرف ساخته و حساب قيامت را آسان مىكند و مرگ را به تأخير مىاندازد . » « 1 » در مقابل ، قطع رحم و بريدن پيوندهاى خويشاوندى ، آثار دردناكى در زندگى انسان ، در دنيا ، و مجازات سختى در آخرت براى او دارد .\r\nاين سخن را با حديث ديگرى از رسول خدا صلّى اللّه عليه و آله و سلّم پايان مىدهيم ، در اين حديث آمده است : « أخبرني جبرئيل إنّ ريح الجنّة توجد من مسيرة ألف عام ما يجدها عاقّ و لا قاطع رحم و لا شيخ زان ، جبرئيل ، به من خبر داد كه بوى بهشت ، از هزار سال راه ، به مشام مىرسد ، ولى سه گروه ، آن را احساس نمىكنند : كسى كه عاق ( پدر و مادر ) باشد و كسى كه رابطهء خويش را با خويشاوندان قطع كند و پيرمردى كه زنا كند . » « 2 » تعبير فوق ، بسيار پر معنا است و مفهومش اين است كه اين سه گروه ، نه تنها ، وارد بهشت نمىشوند ، بلكه نزديك آن نيز هرگز نخواهند شد .\r\nممكن است سؤال شود كه منظور از صلهء رحم چيست ؟ منظور اين است كه پيوند محبّت ، برقرار باشد و در مشكلات ، به يارى هم بشتابند و از حال هم غافل نشوند و در شرايط مختلف ، به مقتضاى آن شرايط ، عمل كنند . حتّى گاه مىشود با يك سلام و يك تلفن ، بخشى از تكليف صلهء رحم انجام مىگيرد .\r\nدر حديثى از امير مؤمنان على عليه السّلام مىخوانيم كه فرمود : « صلوا أرحامكم و لو بالتّسليم ، صلهء رحم را به جا بياوريد ، هر چند با يك سلام كردن باشد » . « 3 » در زمينهء صلهء رحم و اهمّيت و آثار مادّى و معنوى آن ، مطالب ديگرى در موارد مناسب آن ، در آينده ، به خواست خدا ، خواهد آمد .\r\n\r\n\r\n","description":"","footnote":"\r\n( 1 ) بحار الانوار ، جلد 71 ، صفحهء 111 .\r\n( 2 ) معانى الاخبار ، بنا به نقل از بحار الانوار ، جلد 71 ، صفحهء 95 ، حديث 26 .\r\n( 3 ) اصول كافى ، ( بنا بر نقل بحار الانوار ، جلد 71 ، صفحهء 126 ) .\r\n","page_name":" 67 ","page_number":67},
  {"content":"\r\n\r\nدر انتهاى اين خطبه مرحوم سيّد رضى ، توضيحى دارد . او در اين توضيح ، چنين مىفرمايد : « الغفيرة هاهنا ، الزيادة و الكثرة ، من قولهم للجمع الكثير : الجم الغفير ، و الجماء الغفير . و يروى « عفوة من أهل أو مال » و العفوة : الخيار من الشيء . يقال :\r\n« أكلت عفوة الطعام . » أى : خياره . و ما أحسن المعنى الّذي أراده عليه السّلام بقوله : « و من يقبض يده عن عشيرته . . . . » الى تمام الكلام ، فان الممسك خيره عن عشيرته انما يمسك نفع يد واحدة ، فاذا احتاج الى نصرتهم ، و اضطر الى مرافدتهم ، قعدوا عن نصره ، و تثاقلوا عن صوته ، فمنع ترافد الايدي الكثيرة ، و تناهض الاقدام الجمة .\r\nالغفيرة ، در اينجا ، به معناى « من أهل أو مال » بوده است . و عفوة ، به معناى « نمونهء خوب از ميان يك جنس كه انتخاب شود » ، است . چنان كه گفته مىشود :\r\n« أكلت عفوة الطّعام » ، يعنى ، قسمت‌هاى خوب غذا را خوردم .\r\nو چه عالى است مطلبى كه امام عليه السّلام در جملهء : « و من يقبض يده عن عشيرته » تا آخر سخن ، ايراد كرده است ! زيرا كسى كه نيكىهاى خود را از بستگانش قطع كند ، تنها ، يك ياور از آنها گرفته است ، ولى هنگامى كه نياز و احتياج شديد به يارى آنان داشت ، آنها ، به نداى او پاسخ نمىگويند ، پس او ، خود را ، از ياوران بسيارى محروم ساخته است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nخطبهء بيست و چهارم و هى كلمة جامعة له ، فيها تسويغ قتال المخالف ، و الدعوة إلى طاعة اللّه ، و الترقي فيها لضمان الفوز\r\nو لعمري ! ما عليّ من قتال من خالف الحقّ و خابط الغيّ ، من إدهان و لا إيهان . فاتّقوا اللّه ، عباد اللّه ! و فرّوا إلى اللّه من اللّه ، و امضوا في الّذي نهجه لكم ، و قوموا بما عصبه بكم ، فعلىّ ضامن لفلجكم آجلا ، إن لم تمنحوه عاجلا .\r\nاين ، از سخنان جامعى است كه امام ، ايراد فرموده و در آن ، اجازهء جنگ با مخالفان و دعوت به اطاعت از فرمان الهى و تضمين نجات و پيروزى براى رهروان اين راه ، آمده است .\r\n\r\nترجمه\r\nبه جان خودم سوگند ! در مبارزه با دشمنان حق ، با آنان كه در گمراهى غوطه‌ورند ، هيچ گونه مجامله و مدارا نمىكنم و سستى به خرج نمىدهم . پس اى بندگان خدا ، تقوا پيشه كنيد ! و از خدا ، به سوى او فرار كنيد ! و از همان راهى كه خداوند براى شما معيّن كرده است ، برويد ! و به وظايفى كه براى شما مقرّر داشته ، قيام كنيد ! كه اگر چنين كنيد ، على ، ضامن پيروزى شما است . و اگر امروز به آن نرسيد ، به آن خواهيد رسيد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nخطبه در يك نگاه\r\nامام ، در اين خطبه ، مخالفان حق را به شدّت تهديد مىكند و از عزم راسخ خود نسبت به جنگ و ستيز با آنان پرده برمىدارد و آنها را از هر گونه سازش سياسى و معامله كردن بر سر حق و عدالت ، مأيوس مىكند . سپس پيرامون خود را با چندين اندرز و توصيهء مهم براى همراهى با او در اين راه ، آماده مىسازد .\r\nبعضى معتقدند كه اين ، در واقع ، پاسخى است به كسانى كه به آن حضرت خرده مىگرفتند كه چرا با مخالفانش ، سازش نمىكند و با پرداختن رشوه و . . . آنها را به تسليم وا نمىدارد . امام ، با اين سخن ، روشن مىكند كه او اهل اين گونه معاملات نيست . « 1 »\r\n\r\nشرح و تفسير\r\n\r\nسازشكار نيستم ، وقت شناسم !\r\nامام ، در نخستين جمله‌هاى اين خطبه ، عزم راسخ خود را در پيكار با مخالفان حق ، آشكار مىسازد و مىفرمايد : « به جان خودم سوگند ! در مبارزه با مخالفان حق و آنان كه در گمراهى غوطه‌ورند ، هيچ گونه مجامله و مدارا نمىكنم و سستى به خرج نمىدهم ، و لعمري « 2 » ! ما عليّ من قتال من خالف الحقّ و خابط « 3 »\r\n\r\n\r\n","description":"","footnote":"\r\n( 1 ) مفتاح السعادة فى شرح نهج البلاغه ، جلد ، صفحهء 112 .\r\n( 2 ) « لعمرى » و « عمر » و « عمر » و « عمر » ، به معناى « مدّت زندگى » ، است و به هنگام قسم ، عمر ( به فتح عين ) گفته مىشود در اينجا ، « لعمرى » ، مبتدأ و خبرش ، محذوف است و در اصل : « لعمرى قسمى » ( به عمرم سوگند - كه ما ، در فارسى ، « به جانم سوگند » مىگوئيم ) است . در مجمع البحرين ، در اينجا سؤالى مطرح مىكند و آن اين كه چه گونه اين جمله ، در قرآن به كار رفته و به غير خداوند ، سوگند ياد شده است در حالى كه قسم ، تنها ، به ذات پاك خداوند ياد مىشود ؟ و در پاسخ مىگويد : كه اين قسم ، حقيقى نيست ، بلكه صورت قسم است و يا اين كه در تقدير چنين است : « بواهب عمرى و عمرك » ، يعنى ، سوگند به كسى كه عمر و جان ، به من و تو بخشيده است .\r\n( 3 ) « خابط » از مادّهء « خبط » به معناى « زدن » يا « زدن نامنظّم » است . اين واژه ، در مورد شتر ، هنگامى كه نامنظم راه مىرود ، به كار مىرود .\r\n","page_name":" 70 ","page_number":70},
  {"content":"\r\n\r\nالغيّ ، من إدهان « 1 » و لا إيهان « 2 » . » به نظر مىرسد كه فرق ميان اين دو تعبير : « خالف الحقّ » و « خابط الغىّ » در اينجاست كه جمله نخست ، اشاره به كسى است كه آگاهانه راه خلاف حق را مىپويد و جمله دوم ، نظر به كسى دارد كه از روى جهل و نادانى و اشتباه و بدون تأمّل و مطالعه ، در گمراهى غوطه‌ور مىشود .\r\nو تعبير به ادهان ( مجامله و مداهنه ) و ايهان ( سست كردن ) اشاره به اين است كه سبب دست برداشتن از مبارزه ، يكى از اين دو علّت است : يا سازشكارى و مداهنهء با دشمن و يا ضعف و ناتوانى را بر خويش هموار كردن ، و چون هيچ يك از اين دو عامل ، در وجود على عليه السّلام راه ندارد ، بنا بر اين ، مبارزهء او با مخالفان حق ، قطعى و آشتى ناپذير است .\r\nهمين معنا ، به صورت ديگرى ، در سخنان امام آمده است . در يك جا ، به عنوان يك روش كلّى در بارهء پيشواى مسلمانان مىفرمايد : « لا يقيم أمر اللّه سبحانه الّا من لا يصانع و لا يضارع و لا يتّبع المطامع ، فرمان خداوند سبحان را ، تنها كسى مىتواند اجرا كند كه نه سازشكار باشد و نه به روش اهل باطل عمل كند و نه پيرو فرمان طمع باشد » . « 3 » و در جاى ديگر در بارهء شخص خويش مىفرمايد :\r\n« و أيم اللّه ! لقد كنت من ساقتها حتّى تولّت بحذافيرها و استوسقت في قيادها ، ما ضعفت و لا جبنت و لا خنت و لا وهنت ، به خدا سوگند ! من به دنبال اين لشكر ( لشكر پيامبر اسلام ) بودم ، آنها را به پيشروى تشويق مىكردم تا باطل ، به طور كامل ، عقب نشينى كرد و همهء مردم ، تحت رهبرى اسلام در آمدند و در اين راه ، هرگز ناتوان نشدم و ترس مرا فرا نگرفت و خيانت نكردم و سستى ، در من ، راه\r\n\r\n\r\n","description":"","footnote":"\r\n( 1 ) « ادهان » از مادّهء « دهن » به معناى « روغن » گرفته شده است . بنا بر اين ، « ادهان » ، به معناى « روغن مالى » است و به صورت كنايه ، در مورد مجامله و سازشكارى به كار مىرود .\r\n( 2 ) « ايهان » از مادّه « وهن » به معناى « ضعف و سستى » است ، خواه در خلقت باشد ، يا در اخلاق . و « ايهان » و « توهين » به معناى « سست كردن » است .\r\n( 3 ) كلمات قصار ، كلمهء 110 .\r\n","page_name":" 71 ","page_number":71},
  {"content":"\r\n\r\nنيافت . » « 1 » حضرت ، سپس در تعقيب سخنش ، مردم را به چند موضوع مهم سفارش مىكند :\r\nنخست ، به تقوا و پرهيزكارى ، گوشزدشان مىكند و مىفرمايد : « اى بندگان خدا ! تقواى الهى پيشه كنيد ! ( فاتّقوا اللّه ! عباد اللّه ! ) تقوا - كه همان حالت خدا ترسى باطنى و جهت‌گيرى معنوى و درونى در مخالفت با گناه و توجّه به طاعت پروردگار است - سرچشمهء اصلى تمام نيكىها و خوبىها است و به همين دليل ، در همه جا ، به عنوان مقدمه‌اى براى ساير توصيه‌هاى مهم اخلاقى و اجتماعى و دينى ، بر آن تأكيد مىشود .\r\nحضرت ، در توصيهء دوم مىفرمايد : « از خدا ، به سوى او فرار كنيد ! ( از غضب و سخط او به سوى رحمت ، و از عصيانش ، به سوى اطاعت ، و از عذابش ، به سوى ثواب ، و از نغمتش به سوى نعمت ) ( و فرّوا الى اللّه من اللّه ) .\r\nاين تعبير ، اشاره لطيفى به مسألهء توحيد افعالى است ، چرا كه انسان ، هر مشكلى در اين جهان پيدا مىكند ، از ناحيهء اعمال او و آثارى است كه خدا ، براى آن اعمال قرار داده است . پس ، مشكلاتش ، به يك معنا ، از سوى او است و مجازاتى است از ناحيهء او ، لذا انسان ، براى حلّ اين مشكلات ، راهى جز اين ندارد كه به سوى او فرار كند ، زيرا « لا مؤثّر فى الوجود الّا اللّه » و هر خير و بركت و نجاتى كه هست ، از ناحيه او است .\r\nقرآن مجيد نيز در باره گروهى از گنهكاران كه مشمول سخط و غضب الهى واقع شده بودند ، مىفرمايد :  « وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ »  ، دانستند كه پناهگاهى از خدا ، جز به سوى او نيست . « 2 » اين نكته ، جالب است كه انسان ، در زندگى معمولى ، هنگامى كه از كسى يا چيزى وحشت مىكند ، به شخص ديگرى يا چيز ديگرى پناه مىبرد ، ولى در مورد\r\n\r\n\r\n","description":"","footnote":"\r\n( 1 ) خطبهء 104 .\r\n( 2 ) سورهء توبه ، آيهء 118 .\r\n","page_name":" 72 ","page_number":72},
  {"content":"\r\n\r\nخداوند ، چنين نيست ! هنگامى كه در عذاب و كيفرش بترسد ، بايد به خود او پناه ببرد ، مگر قادر رحيم و مهربانى ، جز او ، پيدا مىشود ؟ ! اين ، درسى است كه توحيد افعالى به ما داده و هر حركت و بركتى را ، از سوى خداوند ، معرّفى كرده است .\r\nخداوند ، داراى اسما و صفاتى است كه ما را دعوت مىكند كه در همه حال و در هر شرايطى ، به او پناه بريم . اگر از خشم و غضبش ترسان بوديم ، به عفو و رحمتش پناه مىبريم و اگر از عدالتش بيمناك شديم ، به فضل و كرمش پناهنده مىشويم .\r\nبه هر حال ، به نظر مىرسد كه اين جمله ، از سورهء ذاريات اقتباس شده كه از زبان پيامبر اسلام فرمود :  « فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ »  ، « پس به سوى خدا بگريزيد ! كه من ، از سوى او ، براى شما بيم دهندهء آشكارى هستم » . « 1 » حضرت ، در سومين توصيه مىفرمايد : « از همان راهى كه خداوند ، براى شما معيّن كرده است برويد » . ( و امضوا فى الّذى نهجه لكم ) .\r\nو در چهارمين و آخرين توصيه ، مىافزايد : « به وظايفى كه براى شما مقرّر داشته ، قيام كنيد ، ( و قوموا عصبه « 2 » بكم ) .\r\nدر واقع ، در اينجا ، امام ، يك برنامه منظّم چهار ماده‌اى را براى سعادت و نجات پيروان خود ، تنظيم فرموده است . در نخستين مرحله ، روح تقوا و خدا ترسى را در آنها زنده مىكند . اين امر ، سبب حركتى به سوى خدا مىگردد و مسأله « فرار از خدا به سوى خدا » مطرح مىشود . چون اين حركت ، آغاز شد ، بايد در مسير ايمان و عقيده ، در آن راهى گام نهد كه خدا ، براى او مقرّر داشته است و در مرحلهء عمل - كه مرحلهء چهارم است - به تكاليف و وظايفى قيام كند كه او مقرّر كرده است .\r\nممكن است كه گفته شود اين سفارش‌هاى چهار گانه كه با « فاء تفريع » آغاز شده - چه ارتباطى با صدر خطبه دارد كه سخن از تصميم قطعى بر مبارزهء با مخالفان حق\r\n\r\n\r\n","description":"","footnote":"\r\n( 1 ) سورهء ذاريات ، آيهء 151 .\r\n( 2 ) « عصب » از ماده « عصب » است و همان رشته‌هايى است كه عضلات و استخوانها را به هم پيوند مىدهد . و اين واژه ، به معناى « بستن » نيز به كار مىرود .\r\n","page_name":" 73 ","page_number":73},
  {"content":"\r\n\r\nمىگويد ؟\r\nجواب اين سؤال ، روشن است ، چرا كه براى مبارزهء با اين گروه منحرف و ستمگر ، يارانى شجاع و با ايمان و مصمّم لازم است . گويا ، امام ، مىخواهد با اين سخن ، آنها را بسازد و آمادهء قيام كند .\r\nجالب توجه است كه امام ، در جملهء بالا ، از تكاليف ، تعبير به « ما عصبه بكم » ( امورى را كه به شما پيوند داد و مربوط ساخت ) مىكند ، مفهوم اين سخن آن است كه وظايف الهى ، چيزى نيست كه انسان بتواند نسبت به آن بىتفاوت باشد ، بلكه آن ، بارى بر دوش و طوقى است بر گردن و دينى است بر ذمّهء او .\r\nقابل توجه اين كه در آيات و روايات مختلف ، همهء اين تعبيرات ، وارد شده ، و همگى نشان مىدهد كه انسان ، وقتى آزاد مىشود كه اين وظايف را ادا كند .\r\nحضرت ، در پايان خطبه ، براى بالا بردن روحيهء اصحاب و يارانش در اين نبرد سرنوشت‌ساز ، پيروزى را براى آنها تضمين مىكند ، همان پيروزى قطعى و تخلّف ناپذيرى كه اگر در اين جهان ، به سراغشان نيايد ، در جهان ديگر ، آن را در آغوش خواهند گرفت . مىفرمايد : « اگر چنين كنيد ، على ، ضامن پيروزى شما است . و اگر امروز به آن نرسيد ، در آينده ، به آن خواهيد رسيد ، « فعلىّ ضامن لفلجكم « 1 » آجلا ان لم تمنحوه عاجلا » .\r\nاين ، همان منطق قوى و نيرومند قرآن مجيد است كه به پيروان خود ، اين حقيقت را مىآموزد كه در پيكار با دشمنان و در صحنهء جهاد ، هميشه ، پيروز هستيد ، اگر دشمن را در هم بشكنيد ، پيروزيد و اگر شهيد راه خدا شويد ، باز هم پيروز هستيد .  « قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ »  ، بگو : آيا در بارهء ما ، جز يكى از دو نيكى ( يا پيروزى در نبرد و يا شهادت ) را انتظار داريد ؟ ولى ما براى شما ( يكى از دو شكست را ) انتظار داريم : يا عذابى از سوى\r\n\r\n\r\n","description":"","footnote":"\r\n( 1 ) « تفسير فلج » در ذيل خطبهء 23 آمد .\r\n","page_name":" 74 ","page_number":74},
  {"content":"\r\n\r\nخداوند ( در جهان ديگر ) به شما برسد و يا ( در اين جهان ) به دست ما مجازات شويد . اكنون كه چنين است ، شما انتظار بكشيد ، ما هم با شما انتظار مىكشيم « 1 » .\r\nروشن است سربازانى كه خود را در هر حال پيروز مىدانند و دشمن را محكوم به شكست ، از چنان روحيهء بالايى بهره‌مندند كه از هيچ خطرى ، ترسى به دل راه نمىدهند و در برابر هيچ مشكلى ، خم به ابرو نمىآورند .\r\nبه گفتهء بعضى از دانشمندان بيگانه ، عامل اصلى پيروزى مسلمانان در ميدان نبرد ، با وجود نابرابرى فاحش نسبت به قواى دشمن ، ايمان به همين اصل بوده است . در جهان امروز نيز بايد همين اصل اسلامى ، زنده شود ، تا مسلمانان ، در برابر انبوه دشمنان ، زانو نزنند و از هر مىدانى ، سر بلند و پيروز در آيند .\r\nگفتنى است كه اين روحيه ، جز در سايهء ايمان قوى و نيرومند و تقوا و خدا ترسى ، حاصل نمىشود .\r\n\r\nنكته نه سستى و نه سازش !\r\nيكى از تفاوت‌هاى عمده در بين سياست‌هاى الهى و معمولى ، همين است كه سياستمداران دنيا طلب ، براى رسيدن به اهداف شخصى ، از هيچ كارى ، ابا ندارند و بسيار مىشود كه بر سر اصول انسانى و منافع جامعه ، معامله مىكنند و اصول را زير پا مىگذارند و حق و عدالت را ناديده مىگيرند ، تا موقعيت سياسى و اجتماعى خود را حفظ كنند ، در حالى كه سياستمداران الهى ، هرگز اهل چنين معامله‌هايى نبودند . آنها گاه ، موقعيّت خويش را به خطر مىانداختند ، به خاطر اين كه اصول ، محفوظ بماند و حق و عدالت ، ضايع نشود .\r\nاين مسأله ، در زندگى پيغمبر اكرم و امير مؤمنان على - صلوات اللّه عليهما - آشكار است . افراد زيادى را در تاريخ مىشناسيم كه به سياست على عليه السّلام خرده مىگرفتند و\r\n\r\n\r\n","description":"","footnote":"\r\n( 1 ) سورهء توبه ، آيهء 52 .\r\n","page_name":" 75 ","page_number":75},
  {"content":"\r\n\r\nخرده گيرى آنها نيز عمدتا از همين جا سرچشمه مىگيرد . آنها ، پيشنهاد مىكردند كه مثلا على عليه السّلام بيت المال را براى جلب نظر مخالفان ، ناعادلانه تقسيم كند ، يا اين كه حكومت شام را به دست معاويه بسپارد ، امّا اين كه معاويه با مردم چه مىكند و در جريان حكومت او ، چه اصولى قربانى مىشود ، براى آنها مطرح نبود ! يا اين كه پيشنهاد عبد الرحمن بن عوف را در ماجراى شوراى شش نفرهء عمر ، بپذيرد و يا به پيشنهادهاى طلحه و زبير ، براى واگذارى پست‌هاى مهم كشور اسلام به آنها ، تن در دهد ! اين خرده‌گيران ، به پيامبر اسلام صلّى اللّه عليه و آله و سلّم خرده مىگرفتند كه مصلحت اين است كه افراد تهيدست و پا برهنه را از اطراف خود دور كند . آنها مىگفتند كه هر چند ، قلب آنها ، مالامال از ايمان به خدا است ، ولى مصلحت اين است كه ثروتمندان خودخواه را گرد خود جمع آورد و با نيروى آنها ، بر دشمن بتازد ، هر چند آنها ، ايمان و تقواى درستى نداشته باشند ! اختلاف اين دو ديدگاه ( سياست الهى و سياست آلوده با هوا و هوس ) و نيز اختلاف مصلحت با واقعيت ، هميشه ، عنوان خرده‌گيرىهاى گروهى از دنيا طلبان نسبت به انبيا و اولياى الهى بوده است .\r\nعلى عليه السّلام در اين خطبه كوتاه و پر معنا ، مسير سياست خود را به وضوح ترسيم مىكند و با صراحت مىگويد كه من ، از آن گروه سازشكار و صاحب مداهنه و مجامله نيستم كه با مخالفان حق و عدالت ، از در سازش در آيم ، بلكه ابزار سياست من ، تقوا و فرار به سوى خدا و قدم برداشتن در مسيرى كه او مشخّص ساخته و انجام تكليفى كه او براى ما تعيين كرده است ، مىباشد .\r\nدر بارهء اين مسأله ، باز هم در موارد ديگر ، سخن خواهيم گفت .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nخطبهء بيست و پنجم « 1 »\r\nو قد تواترت عليه الأخبار باستيلاء أصحاب معاوية على البلاد ، و قدم عليه عاملاه على اليمن - و هما عبيد اللّه بن عباس و سعيد بن نمران - لمّا غلب عليهما بسر بن أبى أرطاة فقام عليه السّلام على المنبر ضجرا بتثاقل أصحابه عن الجهاد ، و مخالفتهم له في الرأي ، فقال :\r\n\r\nبخش اوّل\r\nما هي إلّا الكوفة ، أقبضها و أبسطها ، إن لم تكوني إلّا أنت ، تهبّ أعاصيرك ، فقبّحك اللّه ! و تمثّل بقول الشاعر :\r\n لعمر أبيك الخير يا عمرو إنّني * على و ضر من ذا الإناء قليل \r\nمرحوم سيّد رضى در آغاز اين خطبه مىگويد : اخبار متواترى از گوشه و كنار به امام عليه السّلام رسيد كه اصحاب معاويه ، بر پاره‌اى از بلاد استيلا يافته‌اند و عبيد اللّه بن عباس و سعيد بن نمران ، فرمانداران امام عليه السّلام در يمن ، پس از غلبهء بسر بن ابى ارطارة بر آنجا ، نزد امام عليه السّلام بازگشتند . امام عليه السّلام براى توبيخ و سرزنش اصحابش به خاطر مسامحه در جهاد و تخلّف از دستوراتش ، بر منبر ايستاد و اين سخن را ايراد فرمود .\r\n\r\n\r\n","description":"","footnote":"\r\n( 1 ) در مصادر « نهج البلاغه » ، آمده است كه قبل از مرحوم سيّد رضى ، مسعودى در مروج الذهب ، اين خطبه را با مختصر تفاوتى ، آورده است . سپس مىگويد كه عقد الفريد و ابن عساكر در تاريخ دمشق نيز به آن اشاره كرده‌اند .\r\n","page_name":" 77 ","page_number":77},
  {"content":"\r\n\r\n\r\nترجمه\r\nبراى حكومت من ، جز كوفه كه آن را جمع مىكنم و يا مىگشايم ، باقى نمانده .\r\nاى كوفه ! اگر تنها تو ( سرمايهء من در برابر دشمن ) باشى ، آن هم با اين همه طوفان‌ها كه دارى ، چهره‌ات زشت باد ( و اى كاش تو هم نبودى ) ! سپس امام عليه السّلام به گفتهء شاعر تمثّل جست كه مىگويد :\r\nبه جان پدر نيكو كارت - اى عمرو ! - سوگند ! كه من ، تنها ، سهم اندكى از آن پيمانه دارم .\r\n( اين كلام ، اشاره به اين دارد كه بر اثر نافرمانى و عصيان مردم كوفه و عراق ، توان من در حكومت و مبارزه با دشمن ، كاهش يافته است . )\r\n\r\nخطبه در يك نگاه\r\nبعضى از شارحان نهج البلاغه ، مانند ابن ابى الحديد ، عقيده دارند كه اين خطبه را على عليه السّلام بعد از صفين و موضوع حكمين و پايان يافتن كار خوارج ، ايراد فرمود و از خطبه‌هاى آخر عمر شريف آن حضرت است . « 1 » از آن چه مرحوم سيّد رضى ، در آغاز اين خطبه نوشته نيز به خوبى استفاده مىشود كه امام ، اين خطبه را ، زمانى ايراد فرمود كه اخبار زيادى در بارهء غلبهء اصحاب معاويه بر بلاد اسلامى ، به او رسيده است . و در همين حال ، نمايندگان آن حضرت در يمن ، خدمتش رسيدند و از غلبهء بسر ( فرماندهء لشكر معاويه ) بر آن منطقهء حسّاس ، سخن گفتند .\r\nمرحوم ابن ميثم ، در بارهء سبب صدور اين خطبه چنين مىگويد : گروهى ، در شهر صنعا ، از پيروان عثمان بودند و كشته شدن او را بسيار مهم جلوه مىدادند و بيعت‌شان با على عليه السّلام از روى مكر و حيله بود . در آن موقع ، فرماندار شهر صنعا ، از سوى على عليه السّلام ، عبيد اللّه بن عباس ، و فرماندهء نظامى آن شهر ، سعيد بن نمران ، بود .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، پايان خطبه .\r\n","page_name":" 78 ","page_number":78},
  {"content":"\r\n\r\nهنگامى كه محمد بن ابى بكر ( فرماندار آن حضرت در مصر ) كشته شد ، حملات شاميان به مناطق تحت نفوذ آن حضرت ، زياد شد .\r\nطرفداران عثمان - كه در يمن بودند - سر برآورده و مردم را به خونخواهى او دعوت كردند . عبيد اللّه بن عباس ، به مخالفت آنها ، برخاست و دستور داد آنها را به زندان بيندازند . آنها ، از درون زندان ، به يارانى كه در لشكر داشتند ، نامه نوشتند تا سعيد بن نمران را عزل كنند و آشكارا به مخالفت برخيزند . آنها چنين كردند و گروه زيادى از مردم يمن ، به آنان پيوستند و از پرداخت زكات خوددارى كردند .\r\nعبيد اللّه و سعيد ، نامه‌اى به امام نوشتند و جريان را بازگو كردند . امام ، نامه‌اى به اهل يمن و لشكر آنجا نوشت و آنها را تهديد كرد و به وظايف الهىشان ، آشنا فرمود .\r\nآنها ، در پاسخ گفتند كه ما مطيع تو هستيم مشروط بر اين كه اين دو نفر ، عزل شوند .\r\nسپس ( اين منافقان ) به معاويه نامه نوشتند و جريان را براى او شرح دادند .\r\nمعاويه ، بسر بن ارطاة را - كه مرد سنگدل و خونخوارى بود - به سوى آنان فرستاد . او ، در مسير خود به سوى مكه ، داود و سليمان ، فرزندان عبيد اللّه بن عباس ، را كشت و در طايف نيز داماد او ، عبد اللّه ، را به شهادت رساند ، سپس به صنعا رسيد در حالى كه عبيد اللّه و سعيد از آنجا خارج شده بودند و عبد اللّه بن عمرو ثقفى را جانشين خود كرده بودند . بسر ، با لشكريان خود ، به صنعا حمله كرد و صنعا - مركز يمن - را گرفت و عبد اللّه را به شهادت رسانيد .\r\nهنگامى كه عبيد اللّه بن عباس و سعيد ، در كوفه بر امام وارد شدند ، حضرت ، آنها را به خاطر ترك موضع خود ، ملامت كرد . سپس بر منبر برخاست و اين خطبه را ايراد فرمود . « 1 » در مجموع ، اين خطبه ، زمانى ايراد شد كه غارتگران شام ، حملات خود را به بخش‌هاى مختلف جهان اسلام ، افزايش داده بودند و لشكر امام ، در مبارزهء با آنها ، سستى به خرج مىداد و امام ، از اين مسأله ، سخت ناراحت بود و اين خطبه را ايراد فرمود .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ميثم البحرانى ، جلد 2 ، صفحهء 18 .\r\n","page_name":" 79 ","page_number":79},
  {"content":"\r\n\r\nدر آغاز اين خطبه ، امام ، از كمبود افراد مطيع و فرمانبردار ، شكايت مىكند و در بخش ديگرى ، واقعهء دردناك حملهء بسر به يمن و عوامل پيشرفت و پيروزى او را شرح مىدهد و در بخش آخر ، شكايت به درگاه خدا مىبرد و به افراد سست و منافق و عصيانگر كه در لشكرش بودند ، نفرين مىفرستد .\r\n\r\nشرح و تفسير\r\n\r\nبا اين نفاق و سرپيچى شما چه كارى از من ساخته است ؟\r\nبا توجه به آن چه در شأن ورود اين خطبه و حال و هواى حاكم بر آن گفته شد ، تفسير نخستين جمله‌هاى امام در اين خطبه ، روشن است . او مىفرمايد : « بر اثر سرپيچى و نافرمانى و سستى و نفاق مردم ، چيزى براى حكومت من ، جز كوفه كه آن را جمع مىكنم و يا مىگشايم ، باقى نمانده ، ( ما هى « 1 » إلّا الكوفة ، أقبضها و أبسطها ) .\r\nچرا و به چه دليل ، لشكريان امام در عراق و ساير مناطق ، به اين وضع دردناك كشيده شده بودند ؟\r\nاين ، علل و اسبابى دارد كه در نكته‌ها ، شرح آن خواهد آمد .\r\nمسألهء مهم اينجاست كه بزرگ‌مردى مانند على ، با آن همه شجاعت و با آن همه تدبير ، كارش در برابر دشمنان اسلام ، به خاطر نداشتن نيروى مخلص و وفادار و شجاع و مصمّم ، به چنين روزى بيفتد كه تمام علاقه‌مندان به حق و عدالت و قرآن و اسلام را در ناراحتى شديد فرو مىبرد .\r\nجملهء « أقبضها و أبسطها » كه از قبض و بسط گرفته شده ، اشاره به حاكميت و فرمانروايى است و با اين تعبير ، امام نشان مىدهد كه مناطق ديگر ، در كفّ با كفايت آن حضرت نبود ، هر چند ظاهرا جزو قلمرو حكومت او محسوب مىشد .\r\n\r\n\r\n","description":"","footnote":"\r\n( 1 ) ضمير « هى » به حكومت يا مملكت باز مىگردد و مفهوم جمله چنين است : « ما الحكومة و المملكة التي تحت سيطرتى الّا الكوفة » .\r\n","page_name":" 80 ","page_number":80},
  {"content":"\r\n\r\nحضرت ، سپس در ادامهء اين سخن مىفرمايد : « اى كوفه ! اگر تنها تو ( سرمايهء من در برابر دشمن ) باشى ، آن هم با اين همه طوفان‌هايى كه دارى ، چهره‌ات زشت باد ! ( و اى كاش تو هم نبودى ) ، « ان لم تكونى الّا أنت ، تهبّ أعاصيرك « 1 » ، فقبّحك اللّه ! » اشاره به اين كه كوفه هم كه قلمرو اصلى امام بود ، خالى از طوفان‌هاى اختلاف و تمرّد و نفاق نبود ، به طورى كه امام نمىتوانست روى مردم آنجا نيز حساب كند .\r\nو چقدر سخت مىگذرد بر كسى كه كوهى از علم و حكمت و تدبير و ايمان و شجاعت است ، امّا به خاطر نداشتن ياران با وفا ، چنين ناله مىزند .\r\nحضرت ، سپس به گفتهء شاعر معروف ، تمثّل مىجويد كه مىگفت :\r\n لعمر أبيك الخير يا عمرو إنّنى * على و ضر - من ذا الإناء - قليل \r\n« به جان پدر نيكوكارت - اى عمرو ! - سوگند ! كه من ، تنها ، سهم اندكى از آن پيمانه دارم » .\r\n« و ضر » خواه به معناى « چربى باقيماندهء در ظرف يا دست » باشد و خواه به معناى « قطرات كمى از آب كه به ديوار ظرف بعد از خالى كردن باقى مىماند » و خواه به معناى « بوى باقيمانده در ظرف از طعام » ، اشاره به اين است كه كوفه و مردم آن در برابر جهان پهناور اسلام در آن روز ، ذرّهء ناچيزى بودند و هيچ پيشوايى ، تنها با كمك امثال آنها نمىتوانست كشور پهناور اسلام را حفظ و شرّ گرگان خونخوار آدم نما را از آن دفع كند .\r\n\r\nنكته‌ها\r\n\r\n1 - كوفه شهر دو چهره\r\nاين شهر ، از شهرهاى معروف تاريخ اسلام است كه كانون حوادث بسيار زيادى\r\n\r\n\r\n","description":"","footnote":"\r\n( 1 ) « أعاصر » جمع « أعصار » به معناى « گردباد » است و به طوفان‌هاى اجتماعى نيز « أعاصر » - به طور كنايه گفته مىشود . در جملهء بالا به معناى ناآرامىهايى است كه غالبا ، در طول تاريخ ، بر كوفه حاكم بود .\r\n","page_name":" 81 ","page_number":81},
  {"content":"\r\n\r\nبوده است و تاريخ اسلام ، در جهاتى ، با نام آن آميخته شده .\r\nدر اين كه چرا اين شهر ، به عنوان كوفه ناميده شده ، بعضى معتقدند به خاطر آن است كه شكل دائره مانند دارد و عرب ، به شنزار مدوّر ، « كوفان » مىگويد . و بعضى مىگويند به خاطر اجتماع مردم در آنجا بود ، زيرا ، يكى از معانى اين واژه ، اجتماع است . البته ، وجه تسميه‌هاى ديگرى نيز براى آن ذكر شده است .\r\nگفته مىشود كه : اين آبادى ، در سنهء هفده هجرى ، در عصر خليفهء دوم ، به صورت شهر در آمد و بعضى ، تاريخ آن را ، كمى بعد از آن ، نوشتند . اين شهر ، به عنوان بزرگترين شهر عراق ، « قبّة الإسلام » و محل هجرت مسلمانان شناخته مىشد و سعد بن ابى وقّاص ، آن را بنا كرد .\r\nبعضى گفته‌اند علت بناى اين شهر ، اين بود كه سعد بن ابى وقّاص ، بعد از فتح عراق و غلبه بر لشكر ساسانيان ، در مدائن فرود آمد و چند تن را به مدينه فرستاد تا مژدهء اين فتوحات را به خليفهء دوم برسانند . خليفه ، فرستادگان سعد را رنگ پريده و بيمار گونه ديد . هنگامى كه علت را جويا شد ، سبب اين تغيير حال را ، بدى آب و هواى شهرهاى عراق ذكر كردند . خليفه دستور داد سرزمينى را براى اقامت لشكر در نظر بگيرد كه با مزاج آنان سازگار باشد . سعد ، آنجا را انتخاب كرد و در آغاز ، مانند بصره ، خانه‌ها را با نى ساختند . چيزى نگذشت كه آتش سوزى در گرفت و سوخت .\r\nسپس آنجا را با خشت ساختند . سعد ، مسلمانان را ، ميان توقّف در مدائن يا در كوفه ، مخيّر كرد . گروهى ، راه كوفه را پيش گرفتند و پس از مدتى سلامت خود را باز يافتند . « 1 » در مدح و ذم كوفه ، روايات زيادى داريم و به نظر مىرسد كه اين روايات ، ناظر به ادوار مختلف كوفه و مردمى است كه در آن سرزمين مىزيستند .\r\nدر بعضى از روايات ، جمله « و طور سينين » ، « 2 » در آيهء شريفه به كوفه تفسير شده\r\n\r\n\r\n","description":"","footnote":"\r\n( 1 ) معجم البلدان ، ماده « كوفه » ، تاريخ كامل ، جلد 2 ، صفحهء 527 ، لغتنامهء دهخدا ، ماده « كوفه » .\r\n( 2 ) سورهء تين ، آيهء 2 .\r\n","page_name":" 82 ","page_number":82},
  {"content":"\r\n\r\nاست . در حديثى ديگر ، از امام صادق عليه السّلام آمده است : « الكوفة روضة من رياض الجنّة ، كوفه ، باغى از باغهاى بهشت است » . و در ذيل همين روايت آمده كه قبر نوح و ابراهيم و قبور سيصد و هفتاد پيامبر و ششصد وصى و قبر سيد الأوصياء ، على عليه السّلام ، در كوفه است .\r\nدر حديث ديگرى نيز از امام صادق عليه السّلام آمده است : « انّه ليس بلد من البلدان و مصر من الأمصار ، اكثر محبّا لنا من أهل الكوفة ، هيچ شهرى از شهرها ، بيش از مردم كوفه ، دوستدار ما اهل بيت نيستند » . « 1 » ولى مىدانيم دوران‌هايى بر كوفه گذشت كه دشمنان اسلام و به خصوص دشمنان اهل بيت ، بر آن چيره شدند و آن شهر ، عملا ، مبدّل به يكى از كانون‌هاى ضدّ اسلام و ضدّ اهل بيت شد .\r\n\r\n2 - تحليلى از روحيهء مردم كوفه و امام\r\nمىدانيم يكى از مشكلات حكومت على عليه السّلام مردم عراق و اهل كوفه بودند كه حالت سركشى و تمرّد داشتند و بارها ، على عليه السّلام در خطبه‌هاى نهج البلاغه ، از اين امر ، اظهار ناراحتى و شكايت مىكند ، در حالى كه يكى از عوامل مهم پيروزى معاويه در كارهايش ، مردم شام و روح فرمانبردارى آنان بود .\r\nبعضى از مورّخان ، اين موضوع را به صورت مثبت ارزيابى كرده و مىگويند كه علت عصيان اهل عراق و اطاعت اهل شام ، اين بود كه اهل عراق ، صاحب نظر و زيرك بودند و در عيوب امرا و رؤساى خود ، تفحّص مىكردند و كارهاى آنها را به نقد مىكشيدند ، بر خلاف اهل شام كه افرادى كودن و كم هوش ، و در بررسى مسائل ، جامد بودند و از جريان‌هاى پشت پرده ، پرس و جو نمىكردند . « 2 »\r\n\r\n\r\n","description":"","footnote":"\r\n( 1 ) سفينة البحار ، ماده « كوفه » .\r\n( 2 ) ابن ابى الحديد ، اين سخن را ، از جاحظ نقل كرده است . ( شرح نهج البلاغه ، ابن ابى الحديد ، جلد 1 ، صفحهء 343 ) .\r\n","page_name":" 83 ","page_number":83},
  {"content":"\r\n\r\nولى به گفتهء مرحوم مغنيه ، اين سخن ، يك پندار بىاساس بيش نيست . اهل عراق ، چه ايرادى مىتوانستند نسبت به حكومت عادلانهء على عليه السّلام بگيرند . كه آن همه كار شكنى و نفاق به خرج دادند ؟ ! ( اين ، چه هوش و كياستى است كه افراد را وادار به اختلاف و عصيان كند و نتيجه‌اش ذلّت و زبونى در برابر دشمن و سلطه آنان گردد ؟ ! ) صحيح ، همان است كه تاريخ نويسان ( قديم و جديد ) ، غالبا نوشته‌اند . از جمله به گفتهء طه حسين ، در كتاب علىّ و بنوه دستگاه معاويه ، با مكر و حيله كار مىكرد و دين و فكر مردم را با پول مىخريد ( و براى حفظ موقعيت خويش ، هر كارى را روا مىدانست ) در حالى كه على عليه السّلام اهل اين گونه زد و بندهاى سياسى نبود و حق و عدالت و دين را بر همه چيز ترجيح مىداد . بىجهت ، چيزى به كسى نمىبخشيد و اطاعت مردم را با مال خريدارى نمىكرد .\r\nشاهد گوياى اين سخن ، گفتار خود امام عليه السّلام است كه در برابر پيشنهادهاى بعضى از اطرافيان مىفرمود : « أ تأمرونى أن أطلب النّصر بالجور فيمن ولّيت عليه ؟ ! و اللّه لا أطور به ما سمر سمير و ما أمّ نجم فى السّماء نجما ، آيا به من توصيه مىكنيد كه براى پيروزى خود ، از جور و ستم در حق كسانى كه بر آنها حكومت مىكنم استمداد جويم ( و اموال بيت المال را بناحق ، به اين و آن بدهم ؟ ) به خدا سوگند ! تا جان در تن دارم و شب و روز برقرار است و ستارگان آسمان در پى هم طلوع و غروب مىكنند ، هرگز دست به چنين كارى نمىزنم . » « 1 » حضرت به كسانى كه سياست آن حضرت را با سياست معاويه مقايسه مىكردند ، مىفرمايد : « و اللّه ! ما معاوية بأدهى منّى لكنّه يغدر و يفجر و لو لا كراهية الغدر لكنت من أدهى النّاس ، به خدا سوگند ! معاويه ، از من سياستمدارتر نيست ، امّا او ( براى پيش برد اهداف شخصى خود ) ، نيرنگ مىزند و مرتكب انواع گناه مىشود و اگر از خدعه و نيرنگ بيزار نبودم ، من ، از\r\n\r\n\r\n","description":"","footnote":"\r\n( 1 ) نهج البلاغه ، خطبهء 126 .\r\n","page_name":" 84 ","page_number":84},
  {"content":"\r\n\r\nسياستمدارترين مردم بودم . » « 1 » اين ، همان مطلبى است كه در عصر و زمان ما نيز فراوان به چشم مىخورد كه بعضى از مردم ، در تحليل‌هاى اجتماعى خود ، افراد نيرنگ‌باز و حيله‌گر و بى بند و بار را كه براى پيش برد هدف‌هاى شخصى و حفظ موقعيّت خود ، به هر وسيله‌اى متشبّث مىشوند ، افرادى زيرك و باهوش و لايق و سياستمدارى كاردان مىشمرند ، در حالى كه افراد آگاه و با ايمان و مدير و مدبّر را كه سعى دارند در سايهء ضوابط و اصول و دستورهاى شرع و وجدان قدم بردارند ، افرادى نالايق و فاقد مديريت مىپندارند ! اين اشتباه بزرگ ، بدبختانه ، هنوز وجود دارد و سرچشمهء مفاسد عظيم اجتماعى و سياسى است و چه خون‌هاى پاكى كه به خاطر اين اشتباه ، در طول تاريخ ، بر زمين ريخته شده است ! به هر حال ، واقعيت ، چيز ديگرى است . مردم عراق و مخصوصا بافت جمعيّت كوفه ، از گروه‌هاى مختلف با فرهنگ‌هاى متفاوت تشكيل شده بودند و سياست‌هاى زمان عثمان ، آنان را به سوى زرق و برق دنيا كشيده بود و سنّت نادرست آن عصر ( تقسيم بىدليل بيت المال به اين افراد ) عادت زشتى براى آنها شده بود و بسيارى از سران قبايل ، در انتظار گرفتن حق و حساب‌هاى سياسى و رشوه بودند و به همين دليل ، معاويه ، بسيارى از سران قبايل و شخصيت‌هاى عراق را ، با پول‌هاى كلان ، خريد و يكى بعد از ديگرى ، به او پيوستند در حالى كه مردم شام ، از اين موج فاسد و خطرناك ، نسبتا دور بودند .\r\nاضافه بر اين ، روحيات مردم عراق و شام متفاوت بود . شاميان ، بيشتر ، اهل عمل بودند در حالى كه عراقيها ، بيشتر ، اهل سخن . شامىها ، انضباط اجتماعى را بهتر پذيرا مىشدند ، در حالى كه عراقيها ، كمتر به انضباط تن مىدادند .\r\nروح وفادارى ، در شاميان بيشتر بود در حالى كه بىوفايى و پيمان شكنى ، از ويژگىهاى مردم عراق و مخصوصا كوفه محسوب مىشد .\r\n\r\n\r\n","description":"","footnote":"\r\n( 1 ) نهج البلاغه ، خطبهء 200 .\r\n","page_name":" 85 ","page_number":85},
  {"content":"\r\n\r\nالبتّه اين سخن ، شامل مردم عراق ، در عصر و زمان ما و يا حتّى عصر و زمان‌هاى بعد از على عليه السّلام و امام حسن و امام حسين عليهما السّلام نمىشود و به همين دليل در روايات معصومان ، ستايش‌هاى قابل ملاحظه‌اى از اهل عراق و كوفه ديده مىشود و هيچ مانعى ندارد كه مردم يك مرز و بوم ، در دوره‌اى از تاريخ خود ، داراى صفات منفى ، و در عصر ديگر ، داراى اوصاف مثبت باشند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبخش دوم\r\nثمّ قال عليه السّلام :\r\nأنبئت بسرا قد اطّلع اليمن و إنّي - و اللّه ! - لأظنّ أنّ هؤلاء القوم سيدالون منكم باجتماعهم على باطلهم ، و تفرّقكم عن حقّكم ، و بمعصيتكم إمامكم في الحقّ ، و طاعتهم إمامهم في الباطل و بأدائهم الأمانة إلى صاحبهم و خيانتكم ، و بصلاحهم في بلادهم و فسادكم ، فلو ائتمنت أحدكم على قعب ، لخشيت أن يذهب بعلاقته .\r\n\r\nترجمه\r\nسپس چنين فرمود :\r\nبه من خبر رسيده كه بسر ( بن ارطاة ) بر يمن ، تسلّط يافته است . به خدا سوگند ! يقين دارم كه اين گروه ( ستمگر و خونخوار ) به زودى ، بر همهء شما مسلّط مىشوند و حكومت را از شما خواهند گرفت ، به خاطر اين كه ، آنها ، در امر باطل خود ، متّحدند و شما ، در امر حق خود ، پراكنده‌ايد . شما ، از پيشواى خود ، در امر حق ، نافرمانى مىكنيد ، در حالى كه آنها ، در امر باطل ، مطيع فرمان پيشواى خويش‌اند . آنها ، نسبت به رئيس خود ، اداى امانت مىكنند ، در حالى كه شما ، خيانت مىكنيد . آنها ، در اصلاح شهرها و ديار خود مىكوشند ، در حالى كه شما ، مشغول فساديد ( به اين ترتيب ، آنها ، داراى اتحاد و انضباط و امانت و اصلاح در بلاد خويش‌اند و شما در تمام اينها ، عكس آنها هستيد . من ، چگونه مىتوانم به شما اعتماد كنم ، در حالى كه اگر قدحى را به رسم امانت به يكى از شما بسپارم ، از آن بيم دارم كه دسته ، يا بند آن قدح را بربايد . )\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nشرح و تفسير\r\n\r\nخرابى كار از كجاست ؟\r\nدر بخش دوم اين خطبه ، امام ، اشاره به داستان بسر بن ارطاة ، جنايتكار مشهور شام و غلبهء او بر يمن مىكند و سپس به سرنوشت مردم عراق اشاره كرده و آينده تاريك آنها را ، با ذكر علل و عوامل دقيق آن ، باز مىگويد .\r\nبعضى از شارحان نهج البلاغه ، نوشته‌اند كه معاويه ، بسر بن ارطاة را كه مردى خونريز و مفسد فى الارض و آدمكش و غارتگر بود ، مأموريت داد و با گروه عظيم مسلّحى ، به سوى مدينه فرستاد و گفت : « هر جا كه مىرسى ، شيعيان على را تحت فشار قرار داده و دل‌هاى آنها را مملوّ از ترس و وحشت كن . هنگامى كه وارد مدينه شدى ، مردم آن شهر را ، چنان بترسان كه مرگ را با چشم خود ببينند چرا كه آنها به پيامبر پناه دادند و به يارىاش برخاستند و پدرم ابو سفيان را شكست دادند » .\r\nسپس از طه حسين ، نويسندهء معروف مصرى ، نقل مىكند كه بسر دستور معاويه را دقيقا اجرا كرد . و حتّى از خود ، خشونت بيشترى بر آن افزود و در ريختن خون‌ها و غارت اموال و غصب حقوق و هتك حرمت‌ها ، چيزى فرو نگذارد تا به مدينه آمد و مصائب عظيمى را به بار آورد كه همه ، با چشم خود ديدند . او ، آنها را مجبور به بيعت با معاويه كرد و . . . بسر ، سپس به سوى يمن آمد و با خونريزى بسيار ، رعب و وحشتى در آنجا حاكم ساخت ، سپس براى معاويه بيعت گرفت و دو فرزند خردسال عبيد اللّه بن عباس ( حاكم يمن ) را سر بريد . « 1 » ابن اثير مىافزايد : اين دو كودك ، در نزد مردى از صحرا نشينان بنى كنانه بودند .\r\nهنگامى كه بسر مىخواست آنها را به قتل برساند ، مرد كنانى گفت : « اينها كه گناهى ندارند ، چرا آنها را مىكشى ؟ اگر مىخواهى آنها را به قتل برسانى ، پس مرا هم به قتل برسان ( كه شاهد اين ننگ نباشم كه در حفظ امانت ، كوتاهى كرده‌ام . ) بسر از اين شرمنده نشد ، او را هم كشت . « 2 »\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 1 ، صفحهء 177 .\r\n( 2 ) كامل ابن اثير ، جلد 3 ، صفحهء 383 ، تاريخ طبرى ، جلد 4 ، صفحات 106 و 108 .\r\n","page_name":" 88 ","page_number":88},
  {"content":"\r\n\r\nبه هر حال ، اين اخبار دردناك ، به امير المؤمنين عليه السّلام رسيد و شديدا ناراحت شد و در اين فراز از خطبه فرمود : « به من خبر رسيده كه بسر ( بن أرطاة ) بر يمن ، تسلّط يافته است . به خدا سوگند ! يقين دارم كه اين گروه ( ستمگر و خونخوار ) به زودى ، بر همهء شما مسلّط مىشوند و حكومت را از شما خواهند گرفت ، ( أنبئت بسرا قد اطّلع « 1 » اليمن و إنّي - و اللّه ! لأظنّ أنّ هؤلاء القوم سيدالون « 2 » منكم ) ، سپس حضرت ، به علل اين مطلب پرداخته و روى چهار موضوع بسيار مهم كه هميشه عامل پيروزى است ، انگشت مىگذارد .\r\nنخست اين كه مىفرمايد : « آنها ، در امر باطل خود ، متّحدند و شما ، در امر حقّتان ، پراكنده‌ايد ، ( باجتماعهم على باطلهم ، و تفرّقكم عن حقّكم ) .\r\nاتّحاد ، همه جا ، مايهء پيروزى است به خصوص اگر طرفداران حق ، متّحد باشند ، امّا چه دردناك است كه طرفداران حق ، پراكنده باشند و حاميان باطل ، متّحد ! با اين كه باطل ، سرچشمهء پراكندگى ، و حق ، كانون وحدت و اتّحاد است .\r\nآرى ، براى پيروزى ، در هر كار اجتماعى ، قبل از هر چيز ، اتفاق و وحدت لازم است و پراكندگى و اختلاف ، سمّ مهلك و كشنده‌اى است .\r\nديگر اين كه « شما ، از پيشواى خود ، در امر حق ، اطاعت نمىكنيد در حالى كه آنها ، در امر باطل ، مطيع فرمان پيشواى خويش‌اند ، ( و بمعصيتكم إمامكم في الحقّ ، و طاعتهم إمامهم في الباطل ) .\r\nآرى ، انضباط و اطاعت حساب شده ، همه جا ، از شرايط اصلى پيروزى است .\r\nهيچ سپاه و لشكرى و هيچ قوم و ملّتى ، بدون انضباط و اطاعت از فرماندهء خود ، به جايى نمىرسد و به همين دليل ، در مديريت امروز ، براى مسألهء انضباط ، اهميّت\r\n\r\n\r\n","description":"","footnote":"\r\n( 1 ) « اطّلع » از مادهء « طلع » و در اصل ، به معناى « نگريستن از بالا » است و سپس به عنوان كنايه ، در معناى غلبه يا پيروزى ناگهانى ، به كار رفته است . و ماده « طلوع » ، به معناى ظهور و بروز است .\r\n( 2 ) « يدالون » ( فعل مضارع مجهول از باب افعال ) از مادّهء « دوله » به معناى « انتقال از جايى به جاى ديگر » است . و مال و ثروت را ، از اين جهت ، دولت مىگويند كه در ميان مردم ، دست به دست مىشود . و حكومت را نيز به همين دليل ، دولت مىگويند كه هر چند روزى ، در دست كسى است . بنا بر اين ، جملهء « يدالون منكم » مفهومش اين است كه حكومت ، از شما گرفته مىشود ، به خاطر ضعف و ناتوانى و پراكندگى و اختلافتان .\r\n","page_name":" 89 ","page_number":89},
  {"content":"\r\n\r\nفوق العاده‌اى قائل‌اند .\r\nسوم اين كه آنها ، نسبت به رييس خود ، اداى امانت مىكنند ، در حالى كه شما ، خيانت مىكنيد ، ( و بأداءهم الأمانة إلى صاحبهم و خيانتكم ) .\r\nامانت دارى آنان ، سبب مىشود كه نيروها و تداركات و سرمايه‌ها و امكاناتشان ضدّ مخالفشان ، بسيج شود ، ولى خيانت شما ، همه چيز را بر باد مىدهد . يك گروه فاقد امكانات و تجهيزات لازم ، سرنوشت‌شان ، چيزى جز شكست نيست .\r\nبعضى از شارحان نهج البلاغه ، « امانت » را در اينجا ، به معناى « بيعت » گرفته‌اند ، ولى تفسيرى كه در بالا آمد ، با توجه به جمله‌هايى كه در ادامهء خطبه مىآيد ، صحيح‌تر به نظر مىرسد ، به علاوه بيعت ، اگر به معناى اطاعت باشد ، در بالا ذكر شده است و نيازى به تكرار نيست .\r\nچهارم اين كه ، آنها ، « در اصلاح شهرها و ديار خود مىكوشند ، در حالى كه شما ، مشغول فساد هستيد ، ( و بصلاحهم في بلادهم و فسادكم ) .\r\nبه اين ترتيب ، آنها ، داراى اتحاد و انضباط و امانت و اصلاح در بلاد خويش‌اند و شما ، پراكنده و نافرمان و خيانتكار و مفسد هستيد و بسيار طبيعى است كه چنان افرادى ، بر چنين افرادى ، پيشى گيرند و پيروز شوند .\r\nمديريت و تدبير و حاكميت ، هر قدر حساب شده و قوى باشد ، با وجود چنين افرادى ، به نتيجه نمىرسد ، چرا كه بازوان مدير و حاكم ، مردم‌اند .\r\nآرى ، حق ، با ضعف و ناتوانى و فساد يارانش ، ضعيف مىشود . و باطل ، با قوّت و قدرت و اتحاد اعوانش ، قوى مىگردد .\r\nحضرت ، سپس براى تكميل سخنان خود مىافزايد : « من ، چگونه مىتوانم به شما اعتماد كنم در حالى كه اگر من ، قدحى را به رسم امانت ، به يكى از شما بسپارم ، از آن بيم دارم كه دسته ، يا بند آن قدح را بربايد ! ( فلو ائتمنت أحدكم على قعب « 1 » ، لخشيت أن يذهب بعلاقته ) « 2 » .\r\n\r\n\r\n","description":"","footnote":"\r\n( 1 ) « قعب » به گفتهء بعضى از ارباب لغت به معناى « قدح چوبى » و به گفته بعضى ديگر ، « قدح بزرگ ضخيم » است .\r\n( 2 ) « علاقه » ، اين واژه اگر به فتح عين استعمال شود ، به معناى « پيوندهاى معنوى » است و اگر به كسر عين استعمال شود ، به همين معنا يا به معناى « پيوندهاى مادّى » ، است . و در جمله بالا ، به معناى « دسته يا بندى است كه ظرف را به آن آويزان مىكردند » .\r\n","page_name":" 90 ","page_number":90},
  {"content":"\r\n\r\nكسانى كه در موضوعاتى تا اين حد كوچك و كم ارزش ، قابل اعتماد نباشند ، در مهم‌ترين پست‌هاى حكومت اسلامى و مسأله جنگ و صلح و بيت المال و ماند آن ، چگونه ممكن است مورد اعتماد قرار بگيرند ؟ !\r\n\r\nنكته‌ها\r\n\r\n1 - بسر فرماندهء خونريز معاويه\r\nمورّخان اسلام ، در اين نكته اتّفاق نظر دارند كه معاويه ، براى پيش برد اهداف خود ، از مهره‌هايى استفاده مىكرد كه هيچ گونه شباهتى با صحابه و ياران پيامبر صلّى اللّه عليه و آله و سلّم نداشتند . از جملهء آنها ، « بسر بن ارطاة » بود كه به گفتهء ابن ابى الحديد ، مردى سنگدل ، و خشن و خونريز و كاملا بىرحم بود . معاويه ، هنگامى كه با خبر شد كه گروهى از مردم يمن ، سر به شورش برداشته‌اند و نامهء دوستانه‌اى براى او نوشته‌اند ، بسر را احضار كرد و به او دستور داد از راه حجاز و مدينه و مكّه ، به سوى يمن برود و به او گفت : به هر جا وارد شدى ، كه از پيروان على عليه السّلام هستند ، با خشونت تمام ، با آنها ، صحبت كن ، به طورى كه بدانند راهى جز تسليم نيست .\r\nسپس ، از خشونت زبانى ، خوددارى كن و آنها را به بيعت با من دعوت كن ! هر كس نپذيرفت ، او را به قتل برسان و شيعيان على عليه السّلام را هر كجا يافتى ، از دم شمشير بگذران ! » .\r\nاو ، دستور معاويه را ، دقيقا ، اجرا كرد . هنگامى كه وارد مدينه شد ، خطبه‌اى خواند و دشنام بسيارى به مردم مدينه داد و آنها را تهديد كرد و داستان كشته شدن عثمان را به خاطر آنان آورد و همه را مقصّر شمرد و آن قدر تهديد كرد كه همهء مردم با شناختى كه از او داشتند ، در وحشت عظيمى فرو رفتند . سپس مردم را به بيعت با معاويه دعوت كرد . گروهى ، با او بيعت كردند . او ، خانه‌هاى بسيارى را سوزاند و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nحتى به اصحاب پيامبر نيز رحم نكرد و گفت : اگر با معاويه بيعت نكنند ، قطعا ، كشته مىشوند . و به اين ترتيب ، بر مدينه مسلّط شد و سپس به مكه آمد و آنها را تهديد كرد و از مخالفت بر حذر داشت و گفت : « اگر از در خلاف در آييد ، ريشه‌هاى شما را قطع مىكنم و خانه‌ها را ويران و اموالتان را غارت خواهم كرد . » در طائف نيز همين كار را انجام داد .\r\nاز آنجا به نجران آمد . مسيحيان نجران را نيز شديدا تهديد كرد و گفت : « اگر خلافى از شما به من رسد ، كارى مىكنم كه نسل شما ، قطع شود و خانه‌ها و زمين‌هاى كشاورزيتان ، ويران گردد . » او ، همين برنامه را ادامه داد تا به صنعا رسيد و همانطور كه در سابق اشاره كرديم ، از طريق ارعاب و تهديد و كشتار وسيع و وحشتناك ، بر صنعا و يمن مسلّط شد .\r\nهنگامى كه خبر به على عليه السّلام رسيد ، جارية بن قدامه سعدى را ، با دو هزار نفر ، به سوى يمن فرستاد .\r\nمردم يمن كه به على عليه السّلام وفادار مانده بودند ، با ورود جارية و سربازانش ، قوّت قلب پيدا كرده و بضدّ طرفداران معاويه قيام كردند . آنها از شهرها گريخته ، به كوه‌ها پناه بردند . شيعيان على عليه السّلام آنها را تعقيب و جمع آنان را متلاشى كردند و در تعقيب بسر حركت كردند . بسر كه جان خود و يارانش را در خطر ديد ، هر روز از جايى به جاى ديگر فرار مىكرد و به هر جا كه مىرسيد ، مردمى كه اعمال اين مرد خونخوار را ديده بودند ، ضدّ او مىشوريدند . سرانجام ، توانست از چنگ مردم بگريزد و خود را به معاويه برساند و باصطلاح پيروزىهاى خود را براى او شرح دهد و گفته مىشود كه او ، در اين ماجرا ، سى هزار نفر را به قتل رساند و گروهى را به آتش كشيد و سوزاند .\r\nدر حديثى آمده است كه على عليه السّلام بسر را با اين عبارت نفرين كرد : « خداوندا ! اين مرد دينش ، را به دنيا فروخته و بىحرمتى ، فراوان كرده و اطاعت مخلوق گنهكارى را ، بر اطاعت تو ، مقدّم داشته است . خداوندا ! او را نميران جز اين كه عقل را از او\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبگيرى ( و رسواى خاص و عام كنى . ) و لحظه‌اى ، رحمت خود را نصيب او نكن . . . ! چيزى نگذشت كه بسر حالت وسواس شبيه جنون پيدا كرد و عقل خود را از دست داد . پيوسته ، هذيان مىگفت و مرتّب مىگفت شمشيرى به من بدهيد كه من افراد را با آن بكشم . مردم ، يك شمشير چوبى به او دادند و مشك باد كرده‌اى نزد او مىگذاردند و او ، با آن شمشير چوبى ، آن قدر بر آن مىزد تا بيهوش مىشد . حتّى بعضى گفته‌اند كه در آخر عمر ، به قدرى عقل خود را از دست داده بود كه قاذورات مىخورد و وقتى هم كه دست او را مىبستند ، باز خود را بر قاذورات مىافكند و مىخورد و با همين حال از دنيا رفت . « 1 » مسعودى ، در مروج الذهب ، بعد از نقل اين داستان مىافزايد كه بسر به مردم مىگفت : « شما مرا از خوردن قاذورات منع مىكنيد در حالى كه دو فرزند ابن عباس - كه مظلومانه به دست من كشته شدند - اينها را به خورد من مىدهند . » « 2 »\r\n\r\n2 - عوامل پيروزى و شكست ملّت‌ها\r\nامام عليه السّلام در اين خطبه ، در عبارات كوتاه و بسيار پر معنايى ، عوامل پيروزى و شكست اقوام و ملت‌ها را بيان فرموده كه نه تنها ، در مورد ماجراى مردم عراق و حجاز و يمن و داستان بسر بن ارطاة ، صادق است كه در هر عصر و زمانى ، مىتواند معتبر باشد .\r\nنخست ، از « وحدت كلمه » سخن مىگويد كه سبب تقويت نيروها و انسجام و همبستگى و كارآيى آنها است . وحدت كلمه ، همان چيزى است كه از مهم‌ترين عوامل پيروزى سربازان اسلام در عصر پيامبر اكرم صلّى اللّه عليه و آله و سلّم بر دشمنان نيرومند و مجهّز بود و همان چيزى است كه آثار آن را در عصر و زمان خود ، در ميان اقوام و ملت‌ها مىبينيم . گروه‌هاى اندكى را مىبينيم كه در سايهء انسجام و اتّحاد ، بر دشمنان خود كه بسيار از آنها فزون‌تر بودند ، امّا نفاق و پراكندگى بر آنها حاكم بود ، پيروز شدند .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحات 3 - 18 ، و منهاج البراعة ، جلد 3 ، صفحهء 360 ، و الغدير ، جلد 11 ، صفحهء 19 .\r\n( 2 ) « مروج الذهب » ، جلد 3 ، صفحه 163 ، ( بحث ذكر ايّام الوليد بن عبد الملك ) .\r\n","page_name":" 93 ","page_number":93},
  {"content":"\r\n\r\nقرآن مجيد ، وحدت كلمهء مسلمانان را ، يكى از معجزات پيامبر اسلام معرّفى كرده است « 1 » و وحدت مسلمانان را كه در سايهء ايمان ، در عصر پيامبر ، به وجود آمد ، از نعم بزرگ الهى دانسته « 2 » و اختلاف و پراكندگى و نفاق را هم رديف عذاب‌هاى زمينى و آسمانى مىشمرد . « 3 » حضرت ، مسألهء انضباط و تمركز رهبرى و مديريت را به عنوان عامل ديگرى ذكر مىكند كه آن نيز ، مكمّل اصل اتحاد و همبستگى است . در عصر خود ، انقلاب‌هايى را ديديم كه پيروز شدند و انقلاب‌هاى ديگرى به شكست انجاميدند . و دليل واقعى آن پيروزى ، وحدت رهبرى ، و دليل اين شكست ، تعدّد و پراكندگى مراكز تصميم گيرى بود .\r\nحضرت ، مسألهء امانت را ، سومين عامل شمرده است . بىشك ، هيچ قوم و ملّتى ، روى سعادت و پيروزى را نخواهد ديد ، مگر اين كه امكاناتش را به خوبى حفظ كند و از آنها حد اكثر استفاده را نمايد . و اين امر ، ممكن نيست ، مگر اين كه آحاد مردم ، امانتدار باشند و در حفظ امكانات اجتماعى خود ، بكوشند .\r\nو بالأخره ، حضرت ، چهارمين عامل پيروزى را ، اصلاح طلبى فرد فرد جامعه ذكر مىكند . به تعبيرى ديگر ، تا مردم ، مصالح جامعه را در نظر نگيرند و منافع شخصى خود را فداى آن نكنند و در اصلاح اجتماع خويش نكوشند ، هرگز بر مشكلات پيروز نمىشوند و در چنگال دشمن ، ضعيف و زبون و ناتوان خواهند بود . آنهايى كه فساد جامعه را به قيمت منافع خود مىخرند ، هم جامعه را ويران مىكنند و هم خانهء خود را .\r\n\r\n\r\n","description":"","footnote":"\r\n( 1 )   « هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ »   ( سورهء انفال ، آيات 62 - 63 ) .\r\n( 2 )  « وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً »  ( سورهء آل عمران ، آيهء 103 ) .\r\n( 3 )  « قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً »  ( سورهء انعام ، آيهء 65 ) .\r\n","page_name":" 94 ","page_number":94},
  {"content":"\r\n\r\n\r\nبخش سوم\r\nاللّهمّ إنّي قد مللتهم و ملّوني و سئمتهم و سئموني « 1 » ، فأبدلني بهم خيرا منهم ، و أبدلهم بي شرّا منّى ! اللّهمّ مث « 2 » قلوبهم كما يماث الملح في الماء ، أما - و اللّه ! - لوددت أنّ لي بكم ألف فارس من بني فراس بن غنم .\r\n هنالك ، لو دعوت ، أتاك منهم * فوارس مثل أرمية الحميم \r\nثمّ نزل عليه السّلام من المنبر .\r\n\r\nترجمه\r\nخداوندا ! من ، از آنها خسته شده‌ام و آنها نيز از من ( كه هماهنگى با نيّات شومشان ندارم ) خسته شده‌اند . من ، از آنان ملول گشته‌ام ، و آنان نيز از من ، ملول گشته‌اند ، پس ، به جاى آنان ، افرادى بهتر ، به من عنايت فرما ! و به جاى من ، شخص بدى را بر سر آنها مسلّط فرما . خداوندا ! دل‌هاى آنها را ( از غم و اندوه ) ذوب كن آن گونه كه نمك در آب ذوب مىشود ! بدانيد - به خدا سوگند - دوست داشتم به جاى شما ، يك هزار مرد سوار از قبيله بنى فراس بن غنم ( كه شجاع و وفادارند ) مىداشتم ( سپس امام در وصف آنان به اين شعر متمثّل مىشود ) .\r\n هنالك ، لو دعوت ، أتاك منهم * فوارس مثل أرمية الحميم \r\n\r\n\r\n","description":"","footnote":"\r\n( 1 ) . « سئمتهم » از مادّه « سأم » است و به معناى « ملالت و افسردگى و زدگى از چيزى » است .\r\n( 2 ) . « مث » از مادّه « ميث » است و در اصل ، به معناى « حل شدن چيزى در آب » است و بر بارش باران كه خاك زمين را در خود حل مىكند ، نيز اطلاق شده و به حوادث تلخ و دردناك كه عقل و هوش انسان را مىگيرد و قلب او را فشار مىدهد نيز گفته شده است .\r\n","page_name":" 95 ","page_number":95},
  {"content":"\r\n\r\nاگر آنها را بخوانى ، سوارانى مانند ابرهاى تابستانى ، ( سريع و تندرو ) به سوى تو مىآيند .\r\nسپس امام ( خطبه را پايان داد ) و از منبر فرود آمد .\r\n\r\nشرح و تفسير\r\n\r\nمن از شما خسته شدم !\r\nدر سومين و آخرين فراز اين خطبه ، امام ، با قلبى مملوّ از غم و اندوه ، روى به درگاه خدا مىآورد . و آنها را نفرين مىكند ، ولى نفرينى بيدار كننده و هشدار دهنده براى كسانى كه هنوز جرقّه‌اى از بيدارى وجدان در آنان وجود دارد ، باشد كه از اين طريق ، به آنها آگاهى دهد و آن گمگشتگان وادى ضلالت را ، به راه خدا آورد ، چرا كه نفرين‌هاى امام هم اندرز و موعظه و درس بيدارى است .\r\nحضرت ، مىفرمايد : « خداوندا ! ( از بس نصيحت كردم و اندرز دادم و آه گرم من در آهن سرد دل آنها اثر نگذاشت ) از آنها خسته شده‌ام و آنها نيز از من ( كه هماهنگى با نيّات شوم و اخلاق زشتشان ندارم ) خسته شده‌اند . من ، از آنان ملول گشته‌ام و آنان نيز از من ، ملول شده‌اند ، ( اللّهمّ إنّي قد مللتهم و ملُّوني و سئمتهم و سئموني « 1 » ) .\r\nروشن است ، هنگامى كه ميان رهبر و پيروانش ، هماهنگى در اهداف و اخلاق و نيّات نباشد ، اين مشكل عظيم ، بروز مىكند كه پيشوايى عادل و آگاه و شجاع ، در برابر پيروانى دنيا پرست و زبون و ناتوان و جاهل قرار بگيرد و اندرزهاى او سودى نبخشد ، و اين سبب مىشود كه هم پيشوا از آنها خسته شود و هم پيروان از آن پيشوا . به گفتهء سعدى :\r\n« صد چندان كه دانا را از نادان نفرت است ، نادان را از دانا وحشت .\r\n\r\n\r\n","description":"","footnote":"\r\n( 1 ) توجه داشته باشيد كه « ملّ ملالا » به معناى « خسته و زده شدن از كسى يا چيزى » است ، نه « خسته كردن كسى را » ، و « سئم سآمة » نيز مترادف با آن است و همان معنا را مىبخشد ، ( به مفردات و صحاح و لسان العرب ) مراجعه شود .\r\n","page_name":" 96 ","page_number":96},
  {"content":"\r\n\r\n گر ملولى زما ترش منشين * كه تو هم در ميان ما تلخى ! » \r\nو اگر پيامبر اكرم صلّى اللّه عليه و آله و سلّم توانست رهبرى اقوام جاهلى را بر عهده بگيرد ، به اين دليل بود كه آنها ، تربيتش را پذيرفتند و خلق و خوى او را در خود زنده كردند . به همين دليل ، پيامبرانى كه اين توفيق نصيبشان نشد ، از پيروان خود ، ملول گشتند و پيروان هم ، وجود آنها را تحمّل نكردند .\r\nفراموش نكرده‌ايم كه قوم لوط ، سر تا پا آلوده ، از آن پيامبر بزرگ ، به جرم پاكدامنىاش ابراز تنفّر كردند و گفتند : « لوط و پيروانش را از شهر و ديار خود بيرون كنيد كه اينها ، مردمى هستند كه پاكدامنى را مىطلبند ( و با ما همصدا نيستند . » « 1 » حضرت ، سپس آنها را چنين نفرين مىكند :\r\nخداوندا ! به جاى آنان ، افرادى بهتر به من عنايت فرما و به جاى من ، بدتر از من ، بر سر آنها مسلّط فرما ! ( فأبدلني بهم خيرا منهم ، و أبدلهم بي شرّا منّي ! ) چرا كه نه آنها ، پيروانى شايسته براى اين پيشوا هستند و نه من ، پيشوايى مناسب براى آنها ، و حكمت پروردگار ايجاب مىكند ، اكنون كه آنها از كورهء آزمايش ، روسياه به در آمدند ، اين نعمت الهى از آنها گرفته شود و در فقدانش ، گرفتار انواع درد و رنج شوند .\r\nو چه زود ، اين نفرين امام در حق آنها ، تحقّق يافت ، بنى اميّه ، با مأموران خونخوار و سنگدل و جانى ، بر آنان مسلّط شدند و چنان كردند كه در تاريخ ، بىنظير و يا كم نظير است .\r\nو از عجايب اين كه در تواريخ اسلامى آمده است : در همان زمان كه امام ، اين نفرين‌ها ، را كرد ( يا با فاصلهء كمى ) حجّاج بن يوسف - آن جنايتكار بىنظير تاريخ - متولّد شد ، « 2 » البته پيش از به قدرت رسيدن حجّاج نيز ، مردم عراق و كوفه ، كفّارهء جرايم خود را مىدادند ، ولى در عصر حكومت حجّاج ، به اوج خود رسيد .\r\n\r\n\r\n","description":"","footnote":"\r\n( 1 ) سورهء اعراف ، آيهء 82 .\r\n( 2 ) منهاج البراعه ، جلد 3 ، صفحهء 358 ، مسعودى - از مورّخان مشهور - تصريح مىكند كه حجاج ، در سال 41 متولد و در سال 95 در سنّ 54 سالگى ، به جهنّم و اصل شد .\r\n","page_name":" 97 ","page_number":97},
  {"content":"\r\n\r\nبديهى است كه منظور از جملهء ( أبدلهم بى شرّا منّى ) اين نيست كه من بدم و از من بدتر را بر آنها مسلّط كن ، بلكه اين ، تعبيرى است كه در مقايسهء خوب مطلق با بد مطلق نيز گفته مىشود . در سورهء فرقان بعد از اشاره به عذاب‌هاى بسيار دردناك دوزخ مىفرمايد :  « قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ »  ، بگو : آيا اين ( عذاب‌هاى دردناك ) بهتر است يا بهشت جاويدان كه به پرهيزگاران وعده داده شده است ؟ » .\r\nو به تعبير ديگر ، نه كوفيان و مردم عراق ، در آن عصر ، خوب بودند كه امام بهتر از آنها را از خدا بخواهد و نه امام - العياذ باللّه - بد بود كه خداوند ، بدتر از او را بر آنها مسلّط كند و در اين گونه موارد ، صيغهء افعل تفضيل ، مفهوم معمول خود را از دست مىدهد و براى مقايسه دو چيز متضاد ذكر مىشود .\r\nاين نفرين امام ، در حقيقت ، شبيه نفرينى است كه در قرآن مجيد ، از پيامبر بزرگ الهى ، نوح ، نقل شده است : «  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً »  ، پروردگارا ! هيچ يك از كافران را بر روى زمين ، باقى مگذار ! » . « 1 » حضرت ، سپس به نفرين خود چنين ادامه مىدهد :\r\n« خداوندا ! دل‌هاى آنها را ذوب كن آن گونه كه نمك در آب ذوب مىشود ، « اللّهمّ مث قلوبهم كما يماث الملح في الماء . » اين احتمال نيز وجود دارد كه منظور از ذوب شدن قلب ، هجوم انبوه غم و اندوه‌ها بر دل باشد ، به شكلى كه عواطف انسان را سخت جريحه‌دار كند ، بگونه‌اى كه از آن تعبير شود به اين كه : قلب آب شده است .\r\nشبيه به اين معنا در خطبهء 27 ( خطبهء جهاد ) نيز آمده است كه امام عليه السّلام مىفرمايد :\r\nو اللّه ، يميت القلب و يجلب الهمّ من اجتماع هؤلاء القوم على باطلهم و تفرّقكم عن حقّكم ، به خدا سوگند ! اين جريان ، قلب انسان را مىميراند و اندوه و غم به بار مىآورد كه آنها در مسير باطل خويش ، متّحدند و شما ، در راه حق ، پراكنده و متفرّق .\r\n\r\n\r\n","description":"","footnote":"\r\n( 1 ) سورهء نوح ، آيهء 26 .\r\n","page_name":" 98 ","page_number":98},
  {"content":"\r\n\r\nبديهى است كه منظور از آب شدن دل‌ها ، ضايع شدن عقل و هوش و درايت است . در واقع ، مفهوم جمله ، اين است كه عقل و هوش را به خاطر نافرمانىها و نفاق و دو رويى و كوتاهى و كار شكنى ، از آنها بگير تا در زندگى ، حيران و سرگردان شوند . اين تعبير ، در آيات و روايات فراوانى آمده است كه قلب ، به معناى عقل و درايت و يا كانون عقل و درايت است . از جمله ، در آيهء 25 سورهء انعام مىخوانيم :\r\n«  « وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ »  ، ما ، بر قلب‌هاى آنها ، پرده‌ها افكنديم تا آن ( قرآن ) را درك نكنند » .\r\nدر حقيقت ، يكى از بزرگترين مجازات‌هاى الهى - كه در قرآن مجيد و روايات ، نسبت به افراد سركش و منافق به آن اشاره شده - همين مجازات است كه انسان ، حقايق را آن چنان كه هست ، نبيند و نشنود و درك نكند و در بيراهه‌ها ، سرگردان و هلاك شود .\r\nسپس امام عليه السّلام در آخرين جمله‌هاى اين خطبه ، آرزو مىكند كه اى كاش ، به جاى انبوه لشكريان ضعيف و ناتوان ، افراد كمى از قبيله بنى فراس - كه به شجاعت و وفادارى معروف بودند - مىداشت ، او مىفرمايد : « آگاه باشيد ! به خدا سوگند ! دوست داشتم به جاى شما ، يك هزار مرد سوار از قبيلهء بنى فراس بن غنم ( كه شجاع و وفادارند ) مىداشتم » . ( تا با كمك آنان ، دشمنان حق و عدالت را بر سر جاى خود مىنشاندم ) ، ( أما - و اللّه ! لوددت أنّ لي بكم ألف فارس من بني فراس بن غنم ) .\r\nسپس امام عليه السّلام به اين شعر در وصف آنان متمثّل مىشود :\r\n هنالك ، لو دعوت أتاك منهم * فوارس مثل أرمية الحميم \r\nمعناى شعر اين است كه اگر آنها را بخوانى ، سوارانى مانند ابرهاى تابستانى ، ( سريع و تند ) ، به سوى تو مىآيند ! و به گفتهء شاعر فارسى زبان :\r\n چو آن ابر سريع السّير كم آب * پى دشمن كشى بىصبر و بىتاب \r\nسپس امام عليه السّلام ( خطبه را پايان داد ) و از منبر فرود آمد ، ( ثم نزل عليه السّلام من المنبر ) .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n« قال السيد الشريف : أقول : « ألارمية » جمع « رمى » و هو السحاب و الحميم ، هاهنا ، وقت الصيف . و إنّما خصّ الشاعر سحاب الصيف بالذكر لأنّه أشدّ جفولا و اسرع خفوفا ، لأنّه لا ماء فيه . و إنّما يكون السحاب ثقيل السير لامتلائه بالماء ، و ذلك لا يكون في الأكثر إلا زمان الشتاء ، و إنما أراد الشاعر وصفهم بالسرعة إذا دعوا ، و الإغاثة إذا استغيثوا ، و الدليل على ذلك قوله : « هنالك ، لو دعوت ، أتاك منهم . » مرحوم سيّد رضى ، در تفسير شعر بالا و تعبير « أرمية الحميم » چنين مىگويد :\r\nأرمية جمع رمى ( بر وزن شقى ) به معناى « ابر » است . و حميم ، در اينجا ، به معناى « وقت تابستان » است . و اين كه شاعر ، در اينجا ، روى ابرهاى تابستانى تكيه كرده ، به خاطر آن است كه آنها سريع‌تر و سبكبارترند ، چرا كه آب چندانى همراه ندارند ، ولى ابرهايى كه پر آبند ، آهسته‌تر حركت مىكنند و اين ، غالبا در فصل زمستان است . و منظور شاعر ، اين بوده كه آنها را توصيف به سرعت در هنگام فراخوانى و فريادرسى و هنگام طلب فريادرس بكند . و شاهد آن ، مصرع نخست آن بيت شعر است .\r\n\r\nنكته بنو فراس بن غنم كيانند ؟\r\nابن ابى الحديد ، در شرح نهج البلاغه خود در باره آنها مىنويسد : آنها ، يكى از قبايل عرب بودند كه به شجاعت اشتهار داشتند . يكى از سران معروف آنها ، شجاع مشهور ، ربيعة بن مكدّم بود كه در حيات و مرگش حامى زنان و كودكان بود و مىگويند : او ، تنها كسى است كه بعد از مرگ خود نيز به حمايت مظلومان برخاست .\r\nداستان اين حمايت ، چنين است كه گروهى از سواران بنى سليم به او حمله كردند ، در حالى كه جمعى از زنان و كودكان ، با او بودند و او ، تنها ، مدافع آنان بود . او ، به مقابله برخاست . دشمنان ، تيرى به سوى او رها كردند كه بر قلبش نشست و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمىخواست به زمين سقوط كند ، ولى نيزهء خود را به زمين زد و بر آن تكيه كرد و تا مدّتى بر بالاى مركب بىحركت ماند و به زنان و كودكان اشاره كرد كه هر چه سريع‌تر خود را به قبيله برسانند . بنى سليم كه از شجاعت او در هراس بودند ، به گمان اين كه هنوز زنده است ، نزديك نيامدند . كم كم از عدم تحرّك او ، نسبت به حيات وى ، ظنين شدند . يكى از آنان ، تيرى به اسب او پرتاب كرد ، اسب به زمين افتاد و معلوم شد كه مدتى قبل از آن ، جان داده است ، ولى اين ، در حالى بود كه زنان و كودكان ، خود را به قبيله رسانده بودند و از اسارت دشمنان ، جان سالم به در برده بودند . « 1 » در كتاب بلوغ الادب ، نيز آمده است كه هر نفر از شجاعان اين قبيله ، با ده نفر از مردان شجاع قبايل ديگر ، برابرى داشته است و آنها شجاع‌ترين قبايل عرب محسوب مىشدند . « 2 » جالب اين كه سربازان امام عليه السّلام در كوفه ، بالغ بر ده‌ها هزار نفر ، بلكه به روايتى ، يك صد هزار نفر « 3 » بودند ولى امام عليه السّلام آرزو مىكند همهء آنها ، تبديل به يك هزار نفر از شجاعان قبيلهء بنى فراس شوند و اين نشان مىدهد كه تا چه حدّ ، لشكر كوفه ، بىاستقامت و بىكفايت بودند و تا چه حدّ ، مردان قبيله بنى فراس ، شجاع و پر استقامت . آنها ، علاوه بر شجاعت ذاتى ، در سايه ايمان به اسلام ، شجاعت بيشترى يافتند .\r\nهمان گونه كه قرآن مىگويد :  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ »  « 4 » .\r\nچه بسيار گروه‌هايى كه به فرمان خدا ، بر گروه‌هاى عظيمى پيروز شدند .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 1 ، صفحهء 341 .\r\n( 2 ) بلوغ الادب ، جلد 2 ، صفحه 125 .\r\n( 3 ) همان مأخذ .\r\n( 4 ) سورهء بقره ، آيهء شريفه 249 .\r\n","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nخطبهء بيست و ششم و من خطبة له عليه السّلام و فيها يصف العرب قبل البعثة ثمّ يصف حاله قبل البيعة له\r\nامام عليه السّلام در اين خطبه حال اعراب و چگونگى حيات و معيشت آنان را در پيش از بعثت پيامبر صلّى اللّه عليه و آله و سلّم بيان مىدارد . آن گاه به شرح حال خويش در سالهاى قبل از بيعت مسلمين با وى ، مىپردازد .\r\n\r\nخطبه در يك نگاه\r\nدر اين كه انگيزه امام از ايراد اين خطبه ( يا به تعبير ديگر ، نگارش اين نامه چه بوده است ) ، بعضى از محقّقان ، معتقدند كه بعد از اشغال مصر از سوى عمّال معاويه و شهادت محمد بن ابى بكر ، گروهى ، از آن حضرت خواستند تا نظر خود را نسبت به خلفاى گذشته ، بيان فرمايند . حضرت ، در پاسخ فرمود : « آيا حالا ، موقع اين سؤال است ؟ مگر خبر نداريد كه مصر اشغال شده و شيعيان مرا كشته‌اند ( چرا مسائل واجب و حياتى را رها كرده ، به مسائلى كه وقت براى آن بسيار است ، خود را مشغول كرده‌ايد ) ؟ » سپس فرمود : « من ، نامه‌اى به دست شما مىدهم كه پاسخ سؤالات شما در آن است ، ولى از شما مىخواهم كه حقوق از دست رفتهء مرا حفظ كنيد . « 1 » گاه تصوّر مىشود كه ذيل اين خطبه كه دعوت به جهاد مىكند ، منافات با اين سخن دارد و نشان مىدهد كه اين كلام ، قبل از جنگ صفّين از آن حضرت صادر\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 1 ، صفحهء 390 .\r\n","page_name":" 103 ","page_number":103},
  {"content":"\r\n\r\nشده است ، ولى ممكن است كه اين سخن ، اشاره به جنگى باشد كه حضرت ، قبل از شهادت خود ، مردم را براى آن آماده مىساخت ، هر چند حادثه دردناك شهادت ايشان ، مانع از اقدام به آن جنگ شد .\r\nبه هر حال ، اين خطبه ، از سه بخش تشكيل شده است : بخش نخست ، به وضع عرب در عصر جاهليت و در آستانه بعثت پيغمبر اكرم اشاره مىكند و نشان مىدهد كه آنها گرفتار چه بدبختىها و مشكلات عظيمى بودند كه به بركت ظهور پيامبر اسلام ، از آن رهايى يافتند .\r\nدر بخش دوم ، به حوادث بعد از رحلت پيامبر اشاره مىكند كه چگونه حقّ مسلّم آن حضرت ، يعنى خلافت را از وى گرفتند و او را تنها گذاشتند و امام عليه السّلام ( براى حفظ اسلام و قرآن ) سكوت كرد ، در حالى كه سخت نگران و ناراحت بود .\r\nدر بخش سوم ، به داستان بيعت مشروط عمرو بن عاص با معاويه اشاره مىكند كه به آن همه صدمات جانى و مالى و اخلاقى بر مسلمانان منجر شد و در پايان خطبه ، دستور مىدهد كه براى كوتاه كردن دست آن گروه ظالم و ستمگر ، آمادهء نبرد شوند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nبخش اوّل\r\nانّ اللّه بعث محمّدا ، صلّى اللّه عليه و آله و سلّم نذيرا للعالمين و أمينا على التّنزيل ، و أنتم - معشر العرب ! - على شرّ دين و فى شرّ دار ، منيخون بين حجارة خشن و حيّات صمّ ، تشربون الكدر و تأكلون الجشب ، و تسفكون دماءكم و تقطعون أرحامكم ، الأصنام فيكم منصوبة و الآثام بكم معصوبة .\r\n\r\nترجمه\r\nخداوند ، محمد صلّى اللّه عليه و آله و سلّم ، را به رسالت مبعوث كرد ، تا جهانيان را بيم دهد و امين آيات او باشد در حالى كه شما جمعيت عرب ، بدترين آئين را داشتيد و در بدترين سرزمين‌ها و در ميان سنگ‌هاى خشن و مارهاى فاقد شنوايى ( كه از هيچ چيز نمىترسيدند و خطرشان بسيار زياد بود ) زندگى مىكرديد و آب‌هاى آلوده مىنوشيديد و غذاهاى بسيار ناگوار مىخورديد و پيوسته خون هم را مىريختيد و پيوند با خويشان را قطع مىكرديد ( و دختران را زنده به گور مىكرديد و پسران خود را به قتل مىرسانديد ) بت‌ها ، در ميان شما ، بر پا بود و گناهان ، سراسر وجودتان را فرا گرفته بود .\r\n\r\nشرح و تفسير\r\n\r\nعرب در عصر جاهليت\r\nدر اين بخش از خطبه ، امام عليه السّلام به سراغ وضع عرب جاهلى مىرود و ترسيم\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبسيار گويايى از زندگى آنها ، در چهار بعد فكرى و عاطفى و اقتصادى و اجتماعى ، ارائه مىدهد كه اگر تمام كتاب‌هايى را كه در بارهء وضع عرب جاهلى نوشته شده است ، بررسى كنيم ، چيزى بيش از آن چه در اين خلاصه آمده ، در آنها نخواهيم يافت .\r\nانتخاب اين بحث ، در آغاز خطبه ، ظاهرا به اين دليل است كه امام عليه السّلام مىخواهد گذشته قبل از اسلام مردم را ، به خاطرشان بياورد تا آن را با وضعى كه بعد از بعثت پيامبر اكرم صلّى اللّه عليه و آله و سلّم پيدا كردند ، مقايسه كنند و قدر و ارزش آن را بشناسند و اين سرمايهء گران بها را با اختلافات و پراكندگىها و پيروى از هوا و هوس ، از دست ندهند ، چرا كه ارزش نعمت‌ها ، تنها ، در مقايسه با فقدان آنها روشن و آشكار مىشود .\r\nحضرت ، در آغاز مىفرمايد : « خداوند ، محمد صلّى اللّه عليه و آله و سلّم ، را به رسالت مبعوث كرد تا جهانيان را بيم دهد ( و از كيفر الهى كه در انتظار طاغيان و منحرفان از راه حق و عدالت است ، بترساند ) و او را امين بر آيات كتاب خود قرار دهد ، ( إنّ اللّه بعث محمّدا صلّى اللّه عليه و آله و سلّم ، نذيرا للعالمين و أمينا على التّنزيل . ) قابل توجه اين كه امام عليه السّلام در اين جمله ، فقط ، بر « نذير ( بيم دهنده ) بودن » پيامبر اكرم صلّى اللّه عليه و آله و سلّم تكيه كرد ، با اين كه مىدانيم كه آن حضرت ، هم بشير است و هم نذير ، همان گونه كه در قرآن مجيد ، كرارا ، اين دو صفت ، كنار هم قرار گرفته‌اند :  « يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً »  ، اى پيامبر ! ما ، تو را به عنوان گواه و بشارت دهنده و بيم دهنده فرستاديم » . « 1 » و آيات ديگر « 2 » .\r\nولى از آنجا كه انگيزهء حركت به سوى انجام دادن وظايف و پرهيز از تخلفات ، غالبا ، مجازات‌ها است ، بيشتر روى عنوان نذير تكيه مىشود . به همين دليل ، در بسيارى از آيات قرآن ، در مورد پيامبر اكرم صلّى اللّه عليه و آله و سلّم و ساير انبياء روى عنوان نذير تكيه\r\n\r\n\r\n","description":"","footnote":"\r\n( 1 ) سورهء احزاب ، آيهء 45 .\r\n( 2 ) مانند 28 سبأ ، و 24 فاطر ، و 8 فتح ، و 119 بقره .\r\n","page_name":" 106 ","page_number":106},
  {"content":"\r\n\r\nشده است و در هيچ مورد ، به تنهايى تكيه بر عنوان بشير ( بشارت دهنده ) ديده نمىشود .\r\nدر قوانين دنياى امروز نيز ضامن اجرا ، هميشه ، نوعى مجازات و كيفر است و بسيار كم ، از مسائل تشويقى به عنوان ضامن اجرا استفاده مىشود . به هر حال ، هدف نهايى از انذار ، احساس مسئوليت در برابر وظايف و تكاليفى است كه بر عهدهء انسان قرار دارد .\r\nاين نكته را نبايد فراموش كرد كه نذير بودن پيامبر اكرم صلّى اللّه عليه و آله و سلّم براى تمام مردم جهان است و اين ، به خوبى نشان مىدهد كه دين اسلام ، دين جهانى و جاودانى است چرا كه « عالمين » مفهوم گسترده‌اى دارد كه همهء افراد بشر را ، در هر مكان و هر زمان ، شامل مىشود .\r\nتعبير « أمينا على التّنزيل » ، اشارهء ضمنى به مقام عصمت پيامبر اكرم صلّى اللّه عليه و آله و سلّم دارد كه او ، امانت كتاب الهى را به خوبى حفظ مىكند و بدون كمترين تغيير ، به تمام مردم عالم مىرساند .\r\nحضرت ، سپس به شرح حال عرب ، در زمان جاهليت ، ضمن ده جمله كوتاه و پر معنا - كه اشاره به چهار محور مىكند - پرداخته ، چنين مىفرمايد :\r\n« اين ، در حالى بود كه شما جمعيّت عرب ، بدترين دين و آئين را داشتيد ، ( و أنتم - معشر العرب ! - على شرّ دين ) چه آئينى بدتر از بت پرستى ؟ انسان عاقل و هوشيار ، قطعهء سنگ و يا چوبى را با دست خود بتراشد و در برابر آن سجده كند و مقدرات خود را به دست او بداند و در مشكلات و گرفتارىها به آن پناه برد ؟ يا بت‌هايى از خرما بسازد و در برابر آن سجده كند و سپس در قحط سالى ، آن را بخورد ؟ ! اضافه بر اين انحراف بزرگ ، آئين آنها ، مملوّ از خرافات و عقايد احمقانه و دور از منطق بود كه در كتاب‌هاى تاريخ عرب جاهلى ، مشروحا آمده و در بحث نكات ، اشاره‌اى به آن خواهد شد . اين ، در بعد عقايد و افكار .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nو بعد ، امام عليه السّلام به وضع رقّت بار زندگى اقتصادى آنها اشاره كرده مىفرمايد :\r\n« شما ، در بدترين خانه و سرزمين و در ميان سنگ‌هاى خشن و مارهاى فاقد شنوايى ( كه از هيچ چيز نمىترسيدند و خطرشان بسيار زياد بود ) زندگى مىكرديد و آب‌هاى آلوده مىنوشيديد و غذاهاى بسيار ناگوار مىخورديد ، ( و فى شرّ دار منيخون « 1 » بين حجارة خشن و حيّات صمّ ، تشربون الكدر و تأكلون الجشب « 2 » ) .\r\nتعبير به « شرّ دار ، ( بدترين خانه ) » ، در مورد محل سكونت اعراب جاهلى ، با اين كه بسيارى از آنان ، ( مخصوصا مخاطبان على عليه السّلام در اين خطبه ) در مكه يا مدينه مىزيستند ، ممكن است بدين جهت باشد كه اين دو شهر ، چهرهء معنوى خود را به كلى از دست داده بودند و به كانون بت پرستى و شرارت و فساد ، مبدّل شده بودند .\r\nطوفان شن و بادهاى سوزان و بيابان‌هاى خشك و بى آب و علف ، آنها را احاطه كرده بود . اگر مختصر آبى در اعماق چاه‌هاى كم آب يا غديرهايى ( آبگيرهايى ) كه باقيماندهء باران و رگبار را در خود جاى داده بود ، پيدا مىشد ، آن قدر بر اثر وزش باد و يا دخالت افراد ، آلوده مىشد كه انسان ، از نوشيدن آن تنفر داشت ، ولى آنها ، به حكم اجبار ، مىنوشيدند . غذا و خوراك آنها ، چيزى بهتر از اين نبود .\r\nيكى از شارحان نهج البلاغه نقل مىكند كه از عربى پرسيدند : « أىّ الحيوانات تأكلون فى البادية ؟ شما از چه حيواناتى در بيابان استفاده مىكنيد ؟ » .\r\nاو در جواب گفت : « تأكل كلّ ما دبّ و درج إلّا أمّ جبين ، ما ، هر موجودى را كه بجنبد و روى زمين حركت كند ، مىخوريم ، مگر امّ جبين را . « 3 »\r\n\r\n\r\n","description":"","footnote":"\r\n( 1 ) « منيخون » از ماده « نوخ » به معناى « خواباندن شتر » است . بديهى است كسانى كه شترهاى خود را در ميان سنگ‌هاى خشن بخوابانند ، محل استراحت خودشان نيز همان جا خواهد بود .\r\n( 2 ) « جشب » ( بر وزن خشن ) به همان معناى « خشن و ناصاف و ناگوارا » است .\r\n( 3 ) شرح نهج البلاغه ، ابن ميثم ، جلد 2 ، صفحهء 24 ، در اين كه ضبط واژهء « امّ جبين » چگونه است ، بعضى ، آن را با دو « ياء » و بعضى ، با « باء و ياء » ( امّ حبين ) بعضى ، با « جيم » ( امّ جبين ) نوشته‌اند . و در اين كه اين حيوان ، چه حيوانى است ، نيز در ميان دانشمندان گفت و گو است . بعضى ، آن را حيوانى شبيه آفتاب پرست ( نوعى از مارمولك‌ها ) دانسته‌اند . و تنفّر عرب بيابانى از آن ، شايد به خاطر مسموميتى بوده كه از خوردن آن حاصل مىشده است .\r\n","page_name":" 108 ","page_number":108},
  {"content":"\r\n\r\nتعبير به « حيّات صمّ ( مارهاى كر ) » يا به خاطر آن است كه ناشنوايى آنان سبب جسارت شديد آنان بوده ، يا زهر خطرناك‌ترى داشته‌اند .\r\nدر بخش سوم - كه به وضع رقت‌بار اجتماعى و ناامنى آنها اشاره شده - امام عليه السّلام مىفرمايد : « شما ، پيوسته ، خون هم را مىريختيد ( نه تنها بر دشمن رحم نمىكرديد كه بر خودتان نيز ترحّم نداشتيد ) ، و تسفكون دماءكم » .\r\nتعبير به فعل مضارع در « تسفكون دماءكم » مانند جمله‌هاى ديگر اين فراز ، دليل بر استمرار اين نابسامانىها در ميان آنان است . در واقع ، خونريزى آنها ، نياز به دليل روشنى نداشت و با كوچكترين بهانه ، شمشيرها را مىكشيدند و به جان هم مىافتادند و روزها ، بلكه گاهى ماه‌ها و سال‌ها ، با بهانهء كوچكى ، جنگ را ادامه مىدادند . مطالعه جنگ‌هاى معروف فجار - كه بعدا به آن اشاره خواهد شد - نشان مىدهد كه چگونه آن مردم جاهل و بىخبر ، با اندك چيزى ، به جان هم مىافتادند و خون هم را مىريختند .\r\nحضرت ، سپس در چهارمين قسمت ، اشاره به وضع وحشتناك عاطفى آنان كرده مىفرمايد : « شما ، پيوند خويشاوندى خود را پيوسته قطع مىكرديد ، ( و تقطعون أرحامكم . ) اين جمله ، در واقع ، به مسألهء « وئاد » يعنى ، كشتن و زير خاك كردن دختران اشاره دارد ، چرا كه آنها ، دختر را مايهء ننگ و بدبختى مىپنداشتند و آن كس كه صاحب دختر مىشد ، گاه ، از شدّت سرافكندگى ، تا مدتى از قوم و قبيله خود ، فرار مىكرد ، همان گونه كه در دو آيهء 58 و 59 سورهء نحل آمده است :\r\n«   « وَ إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ يَتَوارى مِنَ الْقَوْمِ مِنْ سُوءِ ما بُشِّرَ بِهِ أَ يُمْسِكُهُ عَلى هُونٍ أَمْ يَدُسُّهُ فِي التُّرابِ أَلا ساءَ ما يَحْكُمُونَ »   ، هنگامى كه به يكى از آنها بشارت دهند كه دختر نصيب تو شده ، صورتش ( از فرط ناراحتى ) ، سياه مىشود و به شدّت خشمگين مىگردد . به خاطر بشارت بدى كه به او داده شده ، از قوم و قبيله خود متوارى مىگردد ( و نمىداند ) آيا\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاو را با قبول ننگ نگه دارد يا در خاك پنهانش كند ؟ چه بد حكم مىكنند ! » گاه ، در كشتن فرزندان ، به دختران قناعت نمىكردند و پسران خود را كه سرمايه زندگىشان محسوب مىشد ، به خاطر ترس از فقر ، مىكشتند . به همين دليل ، قرآن مجيد ، آنها را از اين كار نهى مىكند و در آيهء 31 سوره اسراء مىفرمايد : «  « وَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ »  ، فرزندان خود را از ترس فقر به قتل نرسانيد ، ( زيرا ) ما آنها و شما را روزى مىدهيم .\r\nحتّى گاه ، پدر ، فرزند را به بهانهء كوچكى مىكشت و گاه پسر ، پدر را و برادران ، برادر را . قطع رحم ، در شكل بسيار وحشتناكى ، در ميان آنها حكمفرما بود .\r\nدر پايان اين سخن ، با ذكر دو جمله ، مفاسد معنوى و مادى اجتماع آنها را خلاصه مىفرمايد و مىگويد : « بتها ، در ميان شما ، بر پا بود و گناهان ، سراسر وجودتان را فرا گرفته بود ، الأصنام فيكم منصوبة و الآثام بكم معصوبة » .\r\nتعبير « منصوبة » گويا ، اشاره به اين نكته است كه آنها ، نه تنها از بت پرستى شرم نداشتند ، بلكه به آن افتخار مىكردند و در گوشه و كنار جامعهء خود ، بت‌ها را برپا داشته بودند .\r\nمعصوبة ، از مادّه « عصب » ( رشته‌اى كه استخوان‌ها و عضلات را به هم پيوند مىدهد ) گرفته شده و در اينجا ، اشاره است به انواع گناهانى مانند خونريزى و آدم كشى و قطع رحم و تجاوز به نواميس و غارت اموال و آلودگى به قمار و شراب و فحشاء و . . . كه تمام وجود عرب جاهلى را فرا گرفته بود .\r\nبه اين ترتيب ، امام عليه السّلام در اين جمله‌هاى كوتاه ، اشاره به انحرافات عقيدتى و اخلاقى و مشكلات اقتصادى و عاطفى جامعه آنها كرده و انحطاط آنها را در اين چهار محور بيان مىفرمايد كه هر كدام ، داستان مفصّل و ويژه‌اى دارد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nنكته‌ها\r\n\r\n1 - دورنمايى از عصر جاهليّت\r\nبحث در بارهء دوران جاهليت و مسايل مختلف مربوط به آن ، از مباحثى است كه براى شناخت اسلام و عظمت پيامبر ، بسيار لازم است . دانشمندان و مورّخان اسلام ، سعى كردند كه تمام مسائل مربوط به آن دوران را جمع آورى كنند . ما ، در شرح خطبهء دوم نيز اشاراتى به اين مسأله داشتيم ، ولى از آنجا كه امام عليه السّلام در فراز نخست خطبهء مورد بحث ، اشارات پر معنايى به آن موضوع كرده است ، لازم است نكات تازه‌اى را در زمينهء محورهاى چهارگانه‌اى كه امام عليه السّلام در اين فراز مورد توجه قرار داده است ، يادآور شويم :\r\n( الف ) : در مورد اعتقادات خرافى آنها ، سخن بسيار است . بت پرستى ، بر تمام جامعهء آنها حاكم بود ، اعم از بت‌هايى كه همهء قبايل به آن احترام مىگذاشتند و در خانهء كعبه نصب شده بود و بت‌هاى قبيلگى و بت‌هاى خانوادگى ، بت‌هايى كه به اشكال مختلف ساخته بودند و بت‌هايى كه بدون شكل بودند و مثلا قطعه سنگى ، آن را تشكيل مىداد .\r\nفرشتگان را ، دختران خدا مىپنداشتند ، در حالى كه خودشان از دختر شديدا متنفّر بودند .\r\nقيامت را انكار مىكردند و بسيارى از آنها ، براى انجام هر كار مهمّى ، با بت‌ها ، مشورت مىكردند .\r\nطريق مشورت آنها با بت‌ها ، اين بود كه چوبه‌هاى تيرى را كه روى آنها « افعل » و « لا تفعل » نوشته بودند ، زبان بت مىانگاشتند و آنها را در كيسه‌اى ريخته ، به هم مىزدند و يكى را بيرون مىآوردند و آن را ، به عنوان فرمان بت ، واجب العمل مىپنداشتند .\r\nاعتقادات آنها به خرافاتى مانند ، غول‌هاى بيابانى و پرنده‌هاى شوم و مبارك و امور ديگرى از اين قبيل ، سايهء شومى بر افكار آنها افكنده بود .\r\n( ب ) : در محور دوم ، يعنى وضع دردناك اقتصادى آنها ، همين بس كه نه تنها\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدختران ، بلكه پسران را كه سرمايهء زندگى آنها محسوب مىشد ، از ترس فقر ، به زير خاك مىكردند . در آمد بسيارى از آنها ، از طريق غارتگرى و چپاول اموال ديگران و غافله‌ها بود . پاهاى برهنه اندام نيمه عريان بسيارى از آنان ، از فقر اقتصادى حاكم بر آنها حكايت مىكرد و اگر يكى از آنها صاحب لباس ساده‌اى مىشد ، افتخار مىكرد كه لباسى دارد كه هم تابستانه است و هم بهاره و هم زمستانه !\r\n من يك ذابت فهذا بتّى * مقيّظ مصيّف مشتّ ! \r\n( ج ) : در مورد وضع عاطفى آنها همين بس كه آنها بر هيچ كس و هيچ چيز رحم نمىكردند و به گفتهء ابن خلدون ، به خاطر طبيعت توّحشىاى كه داشتند ، آن چنان تمايل به غارتگرى و فساد داشتند كه هر چيزى را كه به دستشان مىافتاد ، غارت مىكردند و از اين كار خود لذّت مىبردند آنها ، رزق خود را در سايهء نيزه‌هايشان مىدانستند و حدّ و مرزى براى غارت اموال قائل نبودند .\r\nنقل مىكنند يكى از آنها از پيامبر اكرم صلّى اللّه عليه و آله و سلّم توصيف بهشت و نعمت‌هاى بهشتى را شنيد . پرسيد آيا در آنجا جنگ و خونريزى وجود دارد و هنگامى كه جواب منفى شنيد ، گفت : « اذن لا خير فيها ، بنا بر اين فايده‌اى ندارد » .\r\nدر بعضى از تواريخ آمده است كه در ميان اعراب جاهلى ، يك هزار و هفتصد جنگ رخ داد كه بعضى از آنها يك صد سال يا بيشتر ادامه داشت و نسل‌هاى متعددى آمدند و رفتند و آتش جنگ همچنان زبانه مىكشيد . و چه بسا اين جنگ‌هاى طولانى ، به بهانه‌هاى واهى و بىارزش رخ مىداد .\r\nعرب جاهلى ، معتقد بود كه خون را جز خون نمىشويد ، بلكه گاهى بابت يك موضوع كوچكى چندين برابر انتقام مىگرفتند .\r\nدر بعضى از تواريخ آمده است كه مردى به نام شنفرى به خاطر اهانتى كه از طرف فردى كه از قبيلهء موسوم به « سلامان » ، به او شد ، با خود عهد كرد كه يك صد نفر را از آنان به قتل برساند . نود و نه نفر را كشت و فرار كرد و همچنان در فكر نفر صدم بود كه از دنيا رفت . تصادفا ، جمجمهء او به فردى از همان قبيله اصابت كرد و او را از پاى در آورد . اهل قبيلهء او گفتند : « او ، به عهدش وفا كرد و انتقام خود را\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگرفت » . « 1 » ممكن است كه بعضى از اين داستان‌ها ، مبالغه‌آميز باشد ، ولى به هر حال ، نشان مىدهد كه آنها در چنان شرايطى زندگى مىكردند كه اين گونه داستان‌ها ، متناسب حالشان بود .\r\n( د ) : در بعد مفاسد اجتماعى نيز وضع بسيار اسفناكى داشتند . زندگى آنها آميخته با شراب بود تا آنجا كه لفظ « تجارت » در عرف آنها در معناى « شراب فروشى » تفسير مىشد . شجاعت را به معناى آدم كشى ، و غيرت و عفت را به معناى پنهان كردن نوزادان دختر در زير خاك تفسير مىكردند . آنها ، به سه چيز عشق مىورزيدند : زن و شراب و جنگ .\r\nيكى از شعراى آنها مىگويد :\r\n اذا متّ فادفنّى الى جنب كرمة * تروّى عطامى بعد موتى عروقها\r\nو لا تدفنّنى فى الفلات فانّنى * أخاف اذا مامتّ ألّا أذوقها \r\nهنگامى كه مردم ، مرا ، در كنار درخت انگورى دفن كنيد ، تا ريشه‌هاى آن استخوان مرا ( از شرابش ) سيراب كند ! مرا ، هرگز در بيابان دفن نكنيد ، از اين مىترسم كه بعد از مردن ، آن را به چشم ! آنها معتقد بودند كه بايد دوستان و هم پيمانان خود را يارى كنند ، خواه حق بگويند يا باطل .\r\nقمار ، در ميان آنها ، چنان گسترش يافته بود كه گاه ، زنان خود را در قمار مىباختند .\r\nزنان آلوده ، در ميان آنها به قدرى زياد بود و آشكارا افراد را به سوى خود دعوت مىكردند كه گروهى از آنها ، بر در خانهء خود ، پرچمى نصب مىكردند تا مردان هوسباز را به سوى خود بكشانند . اينها را ، ذوات الاعلام ( زنان صاحب پرچم ) مىناميدند .\r\n\r\n\r\n","description":"","footnote":"\r\n( 1 ) آلوسى ، در بلوغ الادب ، داستان شنفرى ( شاعر معروف جاهلى ) را به صورت گسترده آورده است و آنچه در بالا آمد ، خلاصه‌اى از آن بود . ( بلوغ الادب ، جلد 2 ، صفحه 145 ) .\r\n","page_name":" 113 ","page_number":113},
  {"content":"\r\n\r\nو از اين گونه مفاسد ، در ميان آنها ، بسيار بود كه ذكر همه آنها به طول مىانجامد . « 1 » آرى ، عرب جاهلى ، چنين بود و خداوند به بركت اسلام ، آنها را نجات داد . نه تنها از خرافات و بت پرستى و عقايد منحط رهايى يافتند ، بلكه وضع اجتماعى و اقتصادى و عاطفى آنها نيز دگرگون شد و از اين انسان‌هاى نيمه وحشى ، افرادى ساخته شد كه نمونهء اتمّ انسانيت بودند ، همانند ابو ذرها و مقدادها و عمارها و بلال‌ها .\r\nعظمت رسالت پيامبر اكرم صلّى اللّه عليه و آله و سلّم در همين مقايسه ، روشن مىشود . مشاهدهء ظهور آثار جاهليت در عصر و زمان ما ، در اشكال وسيع‌تر و وحشتناك‌تر - به خاطر جدا شدن از تعليمات انبيا ، مخصوصا تعليمات پيامبر اسلام صلّى اللّه عليه و آله و سلّم - گواه ديگرى بر عظمت رسالت آنها است .\r\n\r\n2 - بدترين خانه‌ها يا بهترين خانه‌ها\r\nنكتهء قابل توجه اين كه در خطبهء مورد بحث ، محل زندگى عرب جاهلى را بدترين خانه‌ها و سرزمين توصيف فرموده ، در حالى كه در توصيف همان عصر و زمان ، در خطبهء دوم تعبير به « خير دار و شرّ جيران ، بهترين خانه با بدترين همسايگان » آمده است و با توجه به اين كه سرزمين مكه ، در هر دو عبارت ، مورد توجه بوده ، تضادى به نظر مىرسد ، امّا كمى دقّت ، نشان مىدهد كه هيچ تضادى در ميان اين دو نيست . سرزمين مكّه ، ذاتا ، كانون بهترين خانه ، يعنى خانهء كعبه بود ، ولى بالعرض ، تمام اين سرزمين مقدّس و حتى خانهء خدا ، آلوده به شرك بت پرستى و مفاسد اخلاقى شده بود . بنا بر اين ، از يك نظر ، بهترين خانه بود و از نظر ديگر ، بدترين خانه .\r\n\r\n\r\n","description":"","footnote":"\r\n( 1 ) براى آگاهى بيشتر مىتوانيد به كتاب‌هاى بلوغ الادب و اسلام و جاهليت و تاريخ الكامل ، ( جلد 1 ) و سيد المرسلين و شرح علامه خويى بر نهج البلاغه ، مراجعه كنيد .\r\n","page_name":" 114 ","page_number":114},
  {"content":"\r\n\r\n\r\nبخش دوم\r\nفنظرت فإذا ليس لي معين إلّا أهل بيتي ، فضننت بهم عن الموت ، و أغضيت على القذى ، و شربت على الشّجا ، و صبرت على أخذ الكظم ، و على أمرّ من طعم العلقم .\r\n\r\nترجمه\r\nمن ، نگاه كردم و ديدم ( براى گرفتن حق خود و مسلمانان ) يار و ياورى جز خاندانم ندارم ( به همين دليل ، قيام نكردم ، چرا كه ) به مرگ آنان راضى نشدم و اين ، در حالى بود كه چشم ، بر خاشاك فرو بستم و با گلويى كه استخوان در آن گير كرده بود ( جرعهء تلخ حوادث را ) نوشيدم و بر نوشيدن اين جرعه - كه تلخ‌تر از حنظل بود - شكيبايى كردم .\r\n\r\nشرح و تفسير\r\n\r\nصبر جانكاه\r\nامام عليه السّلام در اين فراز از خطبه ، به حوادثى كه بعد از رحلت پيامبر اسلام واقع شد ، مخصوصا ، داستان خلافت ، اشاره كوتاه و پر معنايى مىكند و دليل قيام نكردن خود را براى گرفتن حق مسلّم خويش ، يعنى خلافت رسول اللّه - كه در واقع حق مسلمانان بود - بيان مىكند ، مىفرمايد : « من ، نگاه كردم و ديدم ( براى گرفتن حق خود و مسلمانان ) يار و ياورى جز خاندانم ندارم ، فنظرت فإذا ليس لي معين إلّا أهل بيتي » .\r\nواضح است كه قيام در مقابل آن گروه متشكّل - كه به شهادت تواريخ ، قبل از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nرحلت پيامبر اسلام ، براى نيل به خلافت ، برنامه‌ريزى كرده بودند - به اتّكاى چند نفر و ياورانى معدود و محدود ، با هيچ منطقى سازگار نبود ، زيرا چنين قيامى نه تنها به نتيجه نمىرسيد ، بلكه سبب مىشد گروهى از بهترين افراد خاندان پيامبر نيز كشته شوند و به علاوه ، ممكن بود اين درگيرى ، سبب شود كه شكافى در ميان مسلمانان ايجاد گردد و منافقان - كه در انتظار چنين حوادثى بعد از رحلت پيامبر بودند - از آن بهره گرفته ، موجوديت اسلام را به خطر بيندازند . به همين دليل ، امام ، سكوت دردآلود را ، بر قيامى كه اين همه خطر داشت ، ترجيح داد .\r\nبه همين دليل ، امام ، در ادامهء سخن خويش مىفرمايد : « من قيام نكردم ، چرا كه به مرگ آنان راضى نشدم و اين ، در حالى بود كه چشم بر خاشاك فرو بستم و با گلويى كه استخوان در آن گير كرده بود ( جرعهء تلخ حوادث را ) نوشيدم و بر نوشيدن اين جرعه - كه تلخ‌تر از حنظل بود - شكيبايى كردم ، و أغضيت « 1 » على القذى « 2 » ، و شربت على الشّجا « 3 » ، و صبرت على أخذ الكظم « 4 » ، و على أمرّ من طعم العلقم « 5 » .\r\n\r\n\r\n","description":"","footnote":"\r\n( 1 ) « أغضيت » از مادّه « غضى » و به معناى « نزديك كردن پلك‌هاى چشم به هم » و به تعبير ديگر « چشم فرو بستن » است . به همين جهت شب‌هاى تاريك و ظلمانى را ، ليالى غاضيه مىگويند .\r\n( 2 ) « قذى » ( بر وزن قضا ) به گفتهء مقاييس ، مفهومى بر خلاف صفا و خلوص دارد و به همين جهت ، به شيء آلوده‌اى كه در آب بيفتد و آن را خراب كند ، « قذى » مىگويند و نيز به چيزهايى كه در چشم مىافتد و چشم را ناراحت مىكند ، « قذى » گفته مىشود .\r\n( 3 ) « شجا » از مادّه « شجو » به معناى « سختى و شدت و اندوه و غم » است . اين تعبير ، در مواردى كه چيزى گلوگير انسان مىشود نيز به كار مىرود .\r\n( 4 ) « كظم » ( بر وزن غضب ) از مادّه « كظم » است . به گفتهء راغب در مفردات ، اين كلمه ، در اصل ، به معناى « محل خروج تنفس » است و كظوم ، به معناى « حبس نفس و سكوت » آمده است . اين مادّه به معناى « بستن دهان مشك بعد از پر كردن از آب » نيز به كار رفته است و در خطبهء بالا ، اشاره به اين است كه با اين كه دشمن ، گلوى مرا گرفته بود و مىفشرد ، من شكيبايى كردم .\r\n( 5 ) « علقم » به گفتهء مجمع البحرين ، درختى است بسيار تلخ كه به آن حنظل نيز گفته مىشود و علقمه ، به معناى « تلخى » آمده است .\r\n","page_name":" 116 ","page_number":116},
  {"content":"\r\n\r\n\r\nنكته‌ها\r\n\r\n1 - طوفانهايى كه بعد از پيامبر صلّى اللّه عليه و آله و سلّم رخ داد\r\nاين تعبيرات ، همانند تعبيراتى است كه در خطبهء سوم ، خطبهء شقشقيّه آمده است ، بلكه از آن شديدتر است و نشان مىدهد كه على عليه السّلام در آن دوران 25 ساله‌اى كه او را از تصدّى خلافت پيغمبر اكرم صلّى اللّه عليه و آله و سلّم باز داشته بودند ، ساعت‌ها و روزهاى بسيار تلخ و دردناكى را مىگذارند . نه به خاطر اين كه در رأس حكومت نيست ، چرا كه خودش ، صريحا ، بىاعتنايى خويش را به اين امر ، در خطبه‌هاى متعدّد بيان كرده و روشن ساخته است كه اين مقام ، تنها ، يك مسئوليت الهى است ، نه وسيله‌اى براى افتخار و مباهات ، بلكه براى اين ، شديدا ، ناراحت بود كه مىديد ، مردم ، تدريجا از روح اسلام دور مىشوند و بسيارى از سنن جاهلى ، زنده مىشود و سرانجام همان شد كه تاريخ نشان داد ، يعنى معاويه به حكومت رسيد و خلافت رسول اللّه را به نوعى سلطنت خودكامهء پر زرق و موروثى تبديل كرد و بعد از او يزيد و يارانش بر آن تخت نشستند . و مرتكب اعمالى شدند كه در بدترين حكومت‌هاى خودكامهء كم‌نظير است .\r\nتعبيرات پر معناى امام عليه السّلام در اين جمله‌ها ، نشان مىدهد كه چگونه تبليغات گسترده و شديد سردمداران حكومت ، از يك سو ، و تهديد و ارعاب مردم ، از سوى ديگر ، امام عليه السّلام را كه شايسته‌ترين فرد براى خلافت پيامبر صلّى اللّه عليه و آله و سلّم بود و از سوى پيامبر صلّى اللّه عليه و آله و سلّم نيز براى همين منصب تعيين شده بود ، به انزوا كشاند تا آنجا كه جز اهل بيتش ، كسى ، به عنوان يار و ياور ، براى او باقى نمانده بود ! در حديث معروفى كه مورخان نقل كرده‌اند ، مىخوانيم كه على عليه السّلام مىفرمود : « لو وجدت أربعين ذوى عزم لقاتلت ، اگر چهل نفر از افراد با اراده و مصمّم مىيافتم ، همراه آنها ، پيكار مىكردم ( و اجازه نمىدادم حكومت اسلامى را از مسيرى كه پيامبر عليه السّلام تعيين كرده بود ، منحرف سازند ) . « 1 » »\r\n\r\n\r\n","description":"","footnote":"\r\n( 1 ) اين روايت را ، نصر بن مزاحم ، از آن حضرت نقل كرده است ، شرح نهج البلاغه ، ابن ميثم ، جلد 2 ، صفحه 26 ، و شرح نهج البلاغه ، ابن ابى الحديد ، جلد 2 ، صفحهء 22 .\r\n","page_name":" 117 ","page_number":117},
  {"content":"\r\n\r\nو نيز اين تعبيرات نشان مىدهد كه حاميان خلافت ، حتى از كشتن اهل بيت امام عليه السّلام نيز ابا نداشتند چرا كه مىفرمايد : « فضننت بهم عن الموت ، من ، دريغ داشتم كه آنان را به كام مرگ بفرستم . » و اين ، به راستى عجيب و وحشتناك است ! هر چند اين گونه مسائل مهم اخلاقى ، در عالم سياست و حكومت ، شگفت انگيز نيست ! اين احتمال نيز وجود دارد كه حاميان متعصّب خلافت ، منتظر بهانه‌اى بودند تا فرزندان امام عليه السّلام را كه احتمال جانشينى آنان را در آينده مىدادند ، از ميان بردارند تا كسى براى تصدّى پست خلافت ، از اهل بيت باقى نماند .\r\nاما اين كه اين دوران ، تا اين حد در كام امام عليه السّلام تلخ و ناگوار بود و در حقيقت ، سخت‌ترين روزهاى عمر امام عليه السّلام همين ايام بود كه در گوشهء خانه نشسته و ناظر اعمال بىرويه‌اى بود كه به نام حكومت اسلامى انجام مىگرفت ، اعمالى مانند تحريف عقايد و اشتباه در فهم احكام اسلام و ارتكاب انواع تبعيضات و بىعدالتىها و سرانجام ، تبديل حكومت اسلامى به سلطنت خود كامه‌اى ، همانند سلطنت فرعون و قيصر و كسرا .\r\nپاسخ اين سؤال را ، بايد در نامهء 62 نهج البلاغه ، يافت . آنجا ، امام مىفرمايد : « به خدا سوگند ! من ، هرگز باور نمىكردم و به خاطرم خطور نمىكرد كه عرب ، بعد از پيامبر صلّى اللّه عليه و آله و سلّم امر امامت و رهبرى را از اهل بيت او بگرداند و آن را بعد از حضرتش ، از من دور سازد ! تنها چيزى كه مرا ناراحت كرد ، اجتماع مردم اطراف فلان شخص بود كه با او بيعت كردند ( كسى كه من ، او را شايسته اين مقام نمىديدم و مشكلات عظيم جامعهء اسلامى را در دوران حكومت وى ، بوضوح پيش بينى مىكردم ) . من ، دست روى دست گذاشتم و از بيعت خوددارى كردم . ( نه توان مخالفت بود و نه جاى همكارى ) تا اين كه با چشم خود ديدم گروهى از اسلام بازگشته و مىخواهند دين محمد صلّى اللّه عليه و آله و سلّم را نابود سازند . ( اينجا بود ) ترسيدم اگر اسلام و اهل آن را يارى نكنم ، شاهد شكاف در بنيان نيرومند اسلام يا محو آن بوده باشم كه مصيبتش براى من ، از رها ساختن خلافت و حكومت ، بسيار سنگين‌تر بود . . . لذا ، براى دفع اين\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nحوادث ، به پا خاستم تا باطل از ميان رفت و دين اسلام از خطر ( خطر منافقان و دشمنان اسلام ) رهايى يافت . . . ، فنهضت فى تلك الأحداث حتّى زاح الباطل و زهق و اطمأنّ الدّين و تنهنه . » اين تعبيرات ، نشان مىدهد كه امام عليه السّلام در آن دوران در ميان دو مسألهء ناگوار گرفتار بود : در يك سو ، از دست رفتن حقّ مسلّم خودش و مسلمانان را مشاهده مىكرد ، حقّى كه با از بين رفتنش ، انحرافات عجيبى پيدا شد ، و از سوى ديگر ، توطئه شديد منافقان و دشمنان اسلام را مىديد كه براى نابودى و محو اسلام ، كمر بسته بودند و سوگند خورده بودند . و امام عليه السّلام بر اساس قاعدهء منطقى و عقلانى و شرعى اهمّ و مهم ، به يارى اسلام شتافت و در برابر مشكل نخست ، دندان بر جگر گذاشت و ناراحتىها را تحمّل كرد .\r\n\r\n2 - آيا امام عليه السّلام با خليفهء اول بيعت كرد ؟\r\nدر اين كه موضع على عليه السّلام در برابر خليفهء نخست و تصميمى كه در سقيفهء بنى ساعده گرفته شد ، چه بوده است ، در ميان مورّخان و محدّثان ، گفت و گو است .\r\nدانشمندان و علماى شيعه و اهل سنت ، در اين مسأله ، اتفاق نظر ندارند .\r\nشارح بحرانى مىگويد : غالب علماى شيعه را عقيده بر اين است كه على عليه السّلام از بيعت با خليفه نخست خوددارى كرد و گروهى از بنى هاشم نيز در اين مسأله با او هم صدا بودند ، ولى سرانجام ، گروهى آمدند و آنها را به اجبار ، نزد ابو بكر بردند و امام عليه السّلام و ساير بنى هاشم ، از روى اكراه ، بيعت كردند .\r\nمطابق قول ديگر ، امير مؤمنان على عليه السّلام در خانه ماند و بيرون نيامد . آنها نيز چون احساس كردند كه او ، تنها است و اقدامى ضد آنان نمىكند ، از آن حضرت ، صرف نظر كردند .\r\nدر اينجا نظر ديگرى است كه غالب محدّثان اهل سنّت طرفدار آن هستند و آن اين كه امام عليه السّلام شش ماه از بيعت خوددارى كرد تا فاطمه زهرا عليها السّلام بانوى اسلام ، ديده از جهان بر بست . بعد از آن آمد و از روى اختيار ، بيعت كرد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمرحوم شرف الدّين در المراجعات ، در اينجا ، تحليل جالبى دارد . خلاصهء آن ، اين است كه امام عليه السّلام مىخواست از يك سو ، حقّ مسلّم خود را در خلافت و نص و وصيت پيامبر صلّى اللّه عليه و آله و سلّم را محترم بشمارد و از سوى ديگر ، به منافقان و بدانديشان - كه براى محو اسلام ، در كمين نشسته بودند و اختلافات مهاجران و انصار نيز ، زمينه را براى قدرت نمايى آنان فراهم مىساخت ، - مجال عرض اندام ندهد . به همين دليل ، مدتى از بيعت خوددارى كرد تا مسألهء نخست ، يعنى ( مقام خلافت و امامت او ) ، تثبيت گردد و سپس براى حفظ اسلام و دفع شرّ منافقان ، اقدام به بيعت كرد تا مسألهء دوم روى ندهد . « 1 » در بعضى از فرازهاى نهج البلاغه نيز اشاره‌اى به اين معنا ديده مىشود . « 2 » باز ، در ذيل خطبه‌ها و نامه‌هاى متناسب با اين بحث ، در اين زمينه سخن خواهيم گفت ، ان شاء اللّه تعالى .\r\n\r\n\r\n","description":"","footnote":"\r\n( 1 ) المراجعات ، نامهء 84 .\r\n( 2 ) نهج البلاغه ، نامهء 62 .\r\n","page_name":" 120 ","page_number":120},
  {"content":"\r\n\r\n\r\nبخش سوم\r\nو منها : و لم يبايع حتّى شرط أن يؤتيه على البيعة ثمنا ، فلا ظفرت يد البايع ، و خزيت أمانة المبتاع ، فخذوا للحرب أهبتها ، و أعدّوا لها عدّتها فقد شبّ لظاها ، و علا سناها ، و استشعروا الصّبر فإنّه أدعى إلى النّصر .\r\n\r\nترجمه\r\nو در ادامه آمده :\r\nاو ( عمرو عاص ) - با معاويه - بيعت نكرد تا اين كه بر او شرط كرد كه در برابر آن ، بهايى دريافت كند . ( در اين معاملهء شوم ) ، دست فروشنده ، به پيروزى نرسد ! و سرمايهء خريدار به رسوايى منتهى شود ! ( اكنون كه آنها روى بلاد مسلمانان و حكومت بر مسلمانان ، اين چنين معامله مىكنند ) آمادهء پيكار شويد و ساز و برگ جنگ را فراهم سازيد ! كه آتش جنگ ، زبانه كشيده و شعله‌هاى آن بالا گرفته است . و صبر و استقامت را شعار خود سازيد ! كه بيش از هر چيز ، پيروزى را به سوى شما فرا مىخواند .\r\n\r\nشرح و تفسير\r\n\r\nمعاملهء رسواى سياسى\r\nدر بخش سوم اين خطبه ، امام عليه السّلام ضمن اشاره به ماجراى رسواى معاملهء عمرو عاص با معاويه ، بر سر بيعت كردن با او و نتيجهء آن مىفرمايد : سپس مسلمانان\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nرا به آماده شدن براى پيكار با پيمان شكنان دعوت مىكند . مىفرمايد : « او ( با معاويه ) بيعت نكرد تا اين كه بر او شرط كرد كه در برابر آن ، بهايى دريافت كند ، و لم يبايع حتّى شرط أن يؤتيه على البيعة ثمنا » .\r\nمورّخان ، آورده‌اند كه امام عليه السّلام بعد از پيروزى در جنگ جمل ، وارد كوفه شد و آن را مقرّ حكومت خود قرار داد و جرير بن عبد اللّه بجلى را براى گرفتن بيعت از معاويه ، به شام فرستاد . معاويه كه مايل نبود با امام عليه السّلام بيعت كند ، در اين باره ، به مشورت پرداخت . برادرش ، عتبة بن ابى سفيان ، به او گفت : « در اين كار ، از عمرو عاص كمك بگير ! چرا كه مىدانى مردى است بسيار هوشمند و صاحب نظر .\r\nولى او ، كسى بود كه زير بار حكم عثمان در حيات او نرفت و طبيعى است كه تسليم تو نخواهد شد ، مگر اين كه بهاى قابل ملاحظه‌اى براى او قرار دهى كه دين خود را به تو بفروشد و اين كار را خواهد كرد ، چرا كه او مرد دنيا پرستى است » .\r\nمعاويه ، نامه‌اى براى عمرو عاص نوشت و از وى در اين باره كمك خواست و او را به شام دعوت كرد . عمرو ، در اين باره ، با فرزندانش به مشورت پرداخت . يكى از فرزندان او به نام عبد اللّه ، او را از دخالت در اين گونه كارها و حاشيه نشينى معاويه بر حذر داشت ، ولى فرزند ديگرش به نام محمد ، او را تشويق كرد كه به شام رود و به معاويه ملحق شود .\r\nپس از ورود عمرو بن عاص به شام ، معاويه ، در مجلسى به او چنين گفت : « يا أبا عبد اللّه ! أدعوك الى الجهاد هذا الرّجل الّذى عصى اللّه و شقّ عصى المسلمين و قتل الخليفة و أظهر الفتنة و فرّق الجماعة و قطع الرّحم » ! اى ابا عبد اللّه ( كينهء عمرو بن عاص است ) من ، از تو دعوت مىكنم كه با اين مرد كه به نافرمانى خدا برخاسته و وحدت مسلمانان را به اختلاف مبدل كرده و خليفه را كشته و فتنه را آشكار ساخته و جمع مردم را به پراكندگى كشانده و قطع رحم كرده\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاست ، « 1 » پيكار كنى » .\r\nعمرو - كه از دروغ پردازىهاى او آگاه و باخبر بود و مىدانست هيچ يك از اين تعبيرات در بارهء على عليه السّلام صادق نيست - رو به او كرد و گفت : « منظورت از اين شخص چه كسى است ؟ » معاويه گفت : « منظورم ، على است . » عمرو بن عاص گفت :\r\n« و اللّه ! ما أنت و علىّ بجملى بعير ليس لك هجرته و لا سابقته و لا صحبته و لا جهاده و لا فقهه و لا علمه . و و اللّه ! انّ له مع ذلك لحظا فى الحرب ليس لاحد غيره ، به خدا سوگند ! اى معاويه ! تو ، با على ، هرگز برابر نيستى ، نه افتخار او را در هجرت با پيامبر دارى و نه سابقهء او را در اسلام و نه همنشينىاش با رسول خدا صلّى اللّه عليه و آله و سلّم را و نه جهادش را و نه فقهش را و نه علمش را . افزون بر اين ، به خدا سوگند ! او ، بهره وافرى در جنگ دارد كه هيچ كس به پاى او نمىرسد - سپس اضافه كرد - با اين حال و با تمام خطراتى كه در اين كار است ، اگر من ، با تو بيعت كنم كه با او بجنگم ، چه پاداشى براى من قرار خواهى داد ؟ » معاويه گفت : « هر چه خودت بگويى ! » عمرو گفت : « بعد از پيروزى ، حكومت مصر را به من واگذار كن » معاويه تأملى كرد و گفت : « من ، خوش ندارم كه عرب در بارهء تو بگويند به خاطر اغراض دنيوى ، با من بيعت كردى . » عمرو بن عاص گفت : « اين حرف‌ها را كنار بگذار ! ( مطلب همين است كه من مىگويم بايد حكومت مصر را به من واگذار كنى ) .\r\nمعاويه ، سرانجام ، بعد از مشورت با برادرش در برابر پيشنهاد عمرو تسليم شد و اين قرارداد را با او امضا كرد . « 2 » اين نكته قابل توجه است كه اصرار عمرو بن عاص بر حكومت مصر - گذشته از اين كه مصر ، يكى از مراكز مهم دنياى آن روز و پايگاه قدرت و ثروت محسوب مىشد - به اين خاطر بود كه او ، مصر را در عصر خليفهء دوم ، فتح كرده بود و از نزديك زيباييها و در آمد سرشار و مواهب مادّى مصر را مشاهده كرده بود ، زيرا ، در\r\n\r\n\r\n","description":"","footnote":"\r\n( 1 ) اشاره به رابطهء خويشاوندى عثمان با بنى هاشم است .\r\n( 2 ) شرح نهج البلاغه ، ابن ابى الحديد ، جلد 2 ، صفحهء 61 به بعد .\r\n","page_name":" 123 ","page_number":123},
  {"content":"\r\n\r\nتمام مدت خلافت عمر ، او ، والى مصر بود و بعد از او نيز چهار سال ، در زمان عثمان ، بر آن سرزمين حكومت مىكرد تا اين كه عثمان او را معزول كرد .\r\nبه هر حال ، امام عليه السّلام در ادامهء اين سخن مىفرمايد : « در اين معاملهء شوم ، دست فروشنده به پيروزى نرسد ! و سرمايهء خريدار ، به رسوايى منتهى شود ! ( فلا ظفرت يد المبايع ، و خزيت أمانة المبتاع ) ! « 1 » در حقيقت ، اين سخن ، نفرينى است بر ضد اين خريدار و اين فروشنده . درست است كه معاويه ، به گفتهء خود عمل كرد و حكومت مصر را به او سپرد ، ولى اين حكومت ، چند سالى بيشتر دوام پيدا نكرد و اجل ، به عمرو بن عاص مهلت نداد .\r\nبه علاوه ، سخنانى كه از او ، در پايان عمر نقل شده ، نشان مىدهد كه از پايان كار خود بيمناك بود و آن رضايت باطنى و درونى كه لازمهء پيروزى است ، هرگز نصيب او نشد . « 2 » نيز معاويه اگر چه با اين كار خود ، پايه‌هاى حكومتش را محكم كرد ، ولى مىدانيم سرانجام ، اين حكومت ، به رسوايى كشيد . تمام چهره‌هاى محبوب صحابه ، از مهاجران و انصار و افراد خوشنام و پرهيزكار ، از اطراف او پراكنده شدند و بازماندگان دشمنان اسلام و سردمداران جاهليت عرب ، اطراف او را گرفتند و حكومت خودكامه‌اى كه پايه‌هايش بر قتل و ارعاب و تهديد و هتك محرمات استوار بود ، براى او باقى ماند .\r\nاين احتمال نيز وجود دارد كه جملهء بالا ، نفرين نباشد ، بلكه جملهء خبريه باشد ، يعنى ، اشاره به اين واقعيت است كه فروختن دين به دنيا ، هرگز ، قرين با پيروزى نيست ، و هم فروشنده زيان مىكند و هم خريدار رسوا مىشود ، به اين مطلب ، در آيات قرآن اشاره شده است ، آنجا كه مىفرمايد : «  « أُولئِكَ الَّذِينَ اشْتَرَوُا الضَّلالَةَ » \r\n\r\n\r\n","description":"","footnote":"\r\n( 1 ) « مبتاع » به معناى « خريدار و پذيرندهء بيع » است و در اينجا ، اشاره به معاويه دارد در برابر بايع و فروشنده كه عمرو بن عاص بود .\r\n( 2 ) به أسد الغابة فى معرفة الصحابه ، ( حالات عمرو بن عاص ) مراجعه شود .\r\n","page_name":" 124 ","page_number":124},
  {"content":"\r\n\r\n « بِالْهُدى فَما رَبِحَتْ تِجارَتُهُمْ »  « 1 » ، آنها ، كسانى هستند كه هدايت را به گمراهى فروختند و اين تجارت آنها ، سودى نداده و هدايت نيافتند . » و در جايى ديگر مىفرمايد : «  « أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ »  « 2 » ، آنها ، كسانى هستند كه آخرت را به زندگى دنيا فروختند ، از اين رو ، عذاب آنان ، تخفيف داده نمىشود و كسى آنان را يارى نخواهد كرد » .\r\nتعبير به امانت ، در كلام امام عليه السّلام كه ناظر به حكومت مصر و حقوق مسلمانان آن ديار است ، اشاره به اين حقيقت است كه حكومت بر انسان‌ها ، يك امانت الهى است و تنها بايد در دست پاكان و صالحان باشد تا به نفع مردم جريان يابد و آنها كه آن را وسيله كامجويى و منافع شخصى و هوسرانى خويش مىسازند ، در حقيقت ، خائنان به اين امانت الهى هستند و كارشان به رسوايى مىكشد . به همين دليل ، بسيارى از مفسران ، در تفسير آيهء  « إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها »  « 3 » حكومت و ولايت را ، به عنوان تنها مصداق يا يك مصداق روشن از امانت الهى شمرده‌اند .\r\nدر ادامهء اين سخن امام عليه السّلام مىفرمايد : « اكنون كه چنين است و حاكمان شام ، براى تحكيم پايه‌هاى قدرت خود ، روى بلاد مسلمانان ، بىرحمانه معامله مىكنند و رشوه‌هاى بسيار به هم مىدهند ) شما آماده پيكار شويد و ساز و برگ جنگ را فراهم سازيد ! كه ( با اين اعمال حاكمان شام ) آتش جنگ زبانه كشيده و شعله‌هاى آن بالا گرفته است ، « فخذوا للحرب أهبتها « 4 » ، و أعدّوا لها عدّتها فقد شبّ « 5 »\r\n\r\n\r\n","description":"","footnote":"\r\n( 1 ) سورهء بقره ، آيهء شريفه 16 .\r\n( 2 ) سورهء بقره ، آيهء 86 .\r\n( 3 ) سورهء نساء ، آيهء 58 .\r\n( 4 ) « أهبة » ( بر وزن لقمه ) به معناى « آمادگى » است و « تأهّب » ، به معناى آماده شدن براى كارى است و « إهاب » ، ( بر وزن كتاب ) به معناى « پوستى » است كه هنوز دبّاغى نشده و آماده براى دباغى است .\r\n( 5 ) شبّ ، از مادّه « شبب » ، شباب به معناى جوانى است . اين ماده ، در مورد افروختن آتش نيز به كار مىرود كه تناسبى با بر افروخته شدن شعله‌هاى آتش جوانى دارد .\r\n","page_name":" 125 ","page_number":125},
  {"content":"\r\n\r\nلظاها « 1 » ، و علا سناها « 2 » . » اين تعبير ، نشان مىدهد كه امام ، تمام راه‌هاى مسالمت آميز را براى پايان دادن به مخالفت نفاق افكنان ، مخصوصا ، حاكمان شام به كار گرفته بود و چون هيچ كدام سودى نبخشيد و روز به روز توطئه‌ها شديدتر و پيچيده‌تر مىشد ، دستور آماده شدن براى جنگ داد ، چرا كه شعله‌هاى آن از سوى دشمن ، بالا گرفته بود و نشانه‌هاى آن نمايان گشته بود .\r\nتاريخ اسلام نيز گواهى مىدهد كه دشمنان امام و گروه نفاق افكن ، به سرعت ، خود را براى جنگ آماده مىكردند و نامه‌هايى كه براى طلحه و زبير و ديگران نوشتند ، نيز گواه اين معنا است .\r\nحضرت ، سرانجام سخن خود را با اشاره به مهم‌ترين عوامل پيروزى ، پايان مىدهد و مىفرمايد : « صبر و استقامت را شعار خود سازيد ! كه بيش از هر چيز ، پيروزى را به سوى شما فرا مىخواند ، و استشعروا الصّبر فإنّه أدعى إلى النّصر . » با توجه به اين كه استشعار را از مادّه « ش ع ر » به معناى لباس زيرين ( در برابر دثار به معنى لباس روئين ) است ، اين حقيقت ، روشن مىشود كه صبر و استقامت ، بايد در درون جان ، جاى گيرد و روح انسان را در برابر حوادث سخت ، زير بال و پر خويش جاى دهد .\r\n\r\nنكته‌ها\r\n\r\n1 - سياست‌هاى دنيوى هيچ اصل اخلاقى را به رسميّت نمىشناسد !\r\nجملهء « الملك عقيم ، حكومت فرزند ندارد » ، به عنوان يك ضرب المثل ، براى\r\n\r\n\r\n","description":"","footnote":"\r\n( 1 ) « لظا » به گفتهء راغب در مفردات ، به معناى شعله خالص آتش است و گاه ، به خود آتش نيز گفته مىشود .\r\n( 2 ) « سنا » به گفته مقائيس ، به معناى سيراب كردن است ، و علو و ارتفاع در معناى آن نهفته است . و در جملهء مورد بحث ، اشاره به برخاستن شعله‌هاى آتش جنگ دارد .\r\n","page_name":" 126 ","page_number":126},
  {"content":"\r\n\r\nهمه شناخته شده است .\r\nآن جمله ، اين حقيقت را بيان مىكند كه در جهان سياست مادى - كه بر اساس ارزش‌هاى دنيوى و خودخواهى و هوسرانى بنا شده - خويشاوندى و حتى زن و فرزند و پدر و مادر مطرح نيست و ممكن است همه چيز در اين راه قربانى شود ، چرا كه از نظر اين دسته از سياستمداران ، بالاترين ارزش ، حفظ موقعيّت خويش است ، نه چيز ديگر . با اين فرهنگ ، طبيعى است كه همه چيز فداى آن شود .\r\nجملهء « فضننت بهم عن الموت ، من ناخوش داشتم كه اهل بيت خود را تسليم مرگ كنم » ، نشان مىدهد كه مدافعان خلافت ، چنان در كار خود مصمم بودند كه اگر امام براى گرفتن حق خويش به كمك بنى هاشم قيام مىكرد ، حاضر بودند همهء آنان را از دم تيغ بگذرانند و اين ، راستى ، مايهء شگفتى است .\r\nحديث معروف نبوى كه مىگويد : « حبّك للشّئ يعمى و يصم ، علاقهء شديد تو به چيزى ، چشم و گوش را كور و كر مىكند ، « 1 » در مورد علاقه به جاه و مقام ، از همه جا ، صادق‌تر است و آن چه در خطبهء بالا آمد ، نمونه‌اى از آن محسوب مىشود .\r\nتاريخ ، پر است از شرح حال كسانى كه به خاطر علاقهء شديد به جان و مال ، چنان كور و كر شدند كه بديهىترين مسائل را به دست فراموشى سپردند .\r\n\r\n2 - دين به دنيا فروشان !\r\nفروختن دين و ارزش‌هاى معنوى و الهى به منافع سست مادّى ، يكى از فروع و شاخه‌هاى بحثى است كه در نكته نخست آمد و نمونه‌اى از آن ، عمرو عاص است و در خطبهء بالا ، مورد توجه قرار گرفته است كه براى به دست آوردن حكومت چند روزه در كشور مصر ، دين و ايمان خود را فروخت و در پايان عمر نيز طبق نقل\r\n\r\n\r\n","description":"","footnote":"\r\n( 1 ) بحار الانوار ، جلد 74 ، صفحهء 165 .\r\n","page_name":" 127 ","page_number":127},
  {"content":"\r\n\r\nمورّخان ، از كار خود سخت پشيمان بود ، ولى بدبختانه راهى براى بازگشت وجود نداشت .\r\nقرآن مجيد ، در آيات بسيارى ، اين موضوع را به عنوان يكى از عوامل عمدهء انحراف ، مخصوصا ، براى عالمان دنيا پرست ذكر كرده است . از جمله در مورد گروهى از عالمان بنى اسرائيل - كه قبل از ظهور اسلام ، پيشگويىهاى تورات را در بارهء اين پيامبر بزرگ آشكارا بيان مىكردند و نشانه‌هاى او را كه در كتاب آسمانىشان بود بر مىشمردند ، امّا هنگامى كه آن حضرت ظهور كرد و منافع مادّى آنان به خطر افتاد سعى در اخفا يا تحريف آن كردند - اين معنا را ، با صراحت ، بيان مىكند و در آيهء 187 آل عمران مىفرمايد : «  « وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا فَبِئْسَ ما يَشْتَرُونَ »  ، به خاطر بياوريد هنگامى را كه خدا از كسانى كه كتاب ( آسمانى ) به آنها داده شده ، پيمان گرفت كه آن را براى مردم آشكار سازيد و كتمان نكنيد ، ولى آنها ، آن را پشت سرافكندند و به بهاى اندكى فروختند و چه بد متاعى در برابر آن خريدارى مىكنند . » روشن است كه قرآن ، آنها را به خاطر بهاى اندك ملامت نمىكند ، بلكه منظور اين است كه متاع مادّى - هر چند برترين مقام و مهم‌ترين مال باشد - در برابر آن ، اندك است : «  « فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ »  ، متاع زندگى دنيا ، در برابر آخرت ( و ارزش‌هاى معنوى ) ، جز اندكى بيش نيست » . « 1 » به طور كلّى ، تمام كسانى كه اطاعت مخلوق را بر رضاى خالق مقدم مىدارند و منافع نامشروع را بر اطاعت خدا مقدم مىشمرند و براى نيل به مقتضاى هواى نفس ، حكم خدا را زير پا مىگذارند ، در زمرهء دين به دنيا فروشانند . تنها كسانى كه در هر كار و در هر چيز رضاى خدا را مىطلبند و تمام خواسته‌هاى نفس را تحت الشعاع\r\n\r\n\r\n","description":"","footnote":"\r\n( 1 ) سورهء توبه ، آيهء 38 .\r\n","page_name":" 128 ","page_number":128},
  {"content":"\r\n\r\nآن قرار مىدهند ، از اين گروه خارج هستند . آنها ، همان حزب اللّه‌اند كه حتّى پدر و مادر و بستگان نااهل ، در برابر رضاى حق ، نزد آنها ، ارزشى ندارند « 1 » .\r\n\r\n3 - رابطهء پيروزى و پايمردى\r\nاگر پيروزى ، عوامل مختلفى داشته باشد - كه دارد - يكى از عمده‌ترين و مهم ترين اسباب آن ، صبر و استقامت است . ارتباط اين دو با هم ، آن چنان روشن است كه ادباى معروف ، از قديم ، صبر و ظفر را در كنار هم قرار مىدادند . در قرآن مجيد ، اين حقيقت ، به روشنى بيان شده است تا آنجا كه در مورد پيروزى سپاه اسلام ، حتّى در آنجا كه تفاوت فاحشى از نظر عدّه و عدّه با سپاه دشمن داشته باشد ، سبب آن را صبر و استقامت مىشمرد و مىفرمايد :  « إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً »  « 2 » ، « هرگاه ، بيست نفر از شما ، صاحب صبر و استقامت باشند ، بر دويست نفر غلبه مىكنند و اگر صد نفر باشند ، بر هزار نفر . » به همين دليل ، در غزوات اسلامى - كه غالبا ، نابرابرى نفوس و تجهيزات جنگى وجود داشت و موازنهء قوا از اين نظر ، به نفع دشمن بود - مسلمانان در سايهء صبر و استقامت ، بر دشمنان خود پيروز مىشدند ، صبر و استقامتى كه برخاسته از ايمان به خدا و اعتقاد به معاد بود .\r\nدر خطبهء مورد بحث نيز امام عليه السّلام روى اين مسأله تكيه فرموده و با صراحت مىگويد : ( و استشعروا و الصّبر فانّه أدعى النّصر ) ، « صبر و استقامت را شعار خويش سازيد ! بيش از هر چيز ، پيروزى را به سوى شما فرا مىخواند . » در اين زمينه ، سخن بسيار است كه در ذيل خطبه‌هاى مناسب و كلمات ديگر مولا على عليه السّلام در نهج البلاغه خواهد آمد .\r\n\r\n\r\n","description":"","footnote":"\r\n( 1 ) مضمون آيهء 22 ، از سورهء مجادله .\r\n( 2 ) سورهء انفال ، آيهء 65 .\r\n","page_name":" 129 ","page_number":129},
  {"content":"\r\n\r\nاين نكته قابل ملاحظه است كه « شعار ، چه به معناى لباس زيرين باشد و چه به معناى علامت و نشانه ، هر دو ، مايهء پيروزى است ، چرا كه در صورت نخست ، كنايه از نفوذ استقامت در روح و جان انسان است و در صورت دوم ، هميشه دشمن از افراد پر استقامت وحشت دارد . »\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nخطبهء بيست و هفتم و من خطبة له عليه السّلام و قد قالها يستنهض بها النّاس حين ورد خبر غزو الانبار بجيش معاوية فلم ينهضوا\r\n. و فيها يذكر فضل الجهاد و يستنهض الناس و يذكر علمه بالحرب و يلقى عليهم التبعة لعدم طاعته .\r\nامام ، اين خطبه را زمانى ايراد فرمود كه خبر حملهء لشكر معاويه به شهر ( مرزى ) انبار به آن حضرت رسيد ، ولى مردم براى جهاد حركت نكردند .\r\nامام عليه السّلام اين خطبه را ايراد فرمود ، فضيلت جهاد را در آن برمىشمرد و مردم را به قيام ( در برابر غارتگران شام ) تشويق مىكند ، و نيز آگاهى خود را به فنون و مديريت جنگ بيان مىدارد و مسئوليت را متوجه مردمى مىسازد كه از وى اطاعت نكردند .\r\n\r\nسند خطبه و زمان و مكان ورود آن\r\nاين خطبه ، به گفتهء ابن ابى الحديد ، از خطبه‌هاى مشهور امام على عليه السّلام است كه ( علاوه بر مرحوم سيد رضى ) بسيارى از محقّقان و محدثان ، آن را در كتاب‌هاى خود آورده‌اند ، از جمله مبرّد در ابتداى كامل ( با مقدارى تفاوت ) ذكر كرده و در ابتداى آن مىنويسد : به على عليه السّلام خبر دادند كه گروهى از لشكر معاويه ، به شهر انبار ( يكى از شهرهاى مرزى عراق ) وارد شده‌اند و فرماندار آن حضرت را - كه حسان بن حسان نام داشت - كشته‌اند .\r\nامام عليه السّلام خشمگين شد و حركت كرد به گونه‌اى كه عبايش به روى زمين كشيده مىشد تا به نخيله ( لشكرگاهى در نزديكى كوفه ) رسيد و مردم به دنبال حضرتش\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحركت كردند . امام عليه السّلام روى بلندى قرار گرفت و حمد و ثناى الهى را به جاى آورد و درود بر پيامبر اسلام صلّى اللّه عليه و آله و سلّم فرستاد و سپس اين خطبه را ايراد كرد . « 1 » مرحوم كلينى ، در كتاب كافى ، در بحث جهاد نيز آن را آورده است . « 2 » نويسندهء مصادر نهج البلاغه ، اين خطبه را از ده منبع معروف قبل از مرحوم سيد رضى ، نقل كرده است ، از جمله البيان و التبيين جاحظ ، عيون الاخبار ابن قتيبه ، الاخبار الطوال دينورى ، غارات ثقفى ، عقد الفريد ابن عبد ربّه ، أغانى ابو الفرج اصفهانى ، . . . « 3 » .\r\nهمان گونه كه در بالا آمد ، امام ، اين خطبه را در نخيله و در زمانى ايراد فرمود كه به آن حضرت خبر دادند كه سفيان بن عوف غامدى - كه در متن خطبه ، از او ، به « اخو غامد » تعبير شده - به مرزهاى عراق حمله كرد و نماينده على عليه السّلام ، حسان بن حسان ، و گروه ديگرى را به شهادت رساند و اموال زيادى را غارت و خانه‌هاى بسيارى را ويران كرد و بدون اين كه مقاومت مهمّى در برابر او بشود ، به شام برگشت .\r\nسفيان بن عوف ، مىگويد معاويه مرا احضار كرد و گفت : « تو را با لشكر انبوهى به جانب فرات مىفرستم . هنگامى كه به سرزمين هيت ( شهرى است در كنار فرات بالاتر از انبار ) رسيدى ، اگر لشكرى يافتى ، به آنها حمله كن و الّا شهر انبار را مورد هجوم قرار بده ! اگر در آنجا سپاهى نبود ، به مدائن هجوم ببر ! سپس به شام برگرد .\r\nزنهار ! به كوفه نزديك مشو ! و بدان كه حمله به انبار و مدائن ، حمله به كوفه است ، زيرا ، اين كار ، قلب عراقيان را مىلرزاند و دوستان ما را خوشحال مىكند . در اين سفر ، به هر كس برخوردى كه حكومت مرا قبول نداشت ، بكش ! و همهء قريه‌هايى را كه سر راه تو قرار دارد ، ويران ساز و اموال آنان را غارت كن ، زيرا ، غارت اموال مانند كشتن افراد ، براى مخالفان ما ، دردناك است . »\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 75 .\r\n( 2 ) كافى ، جلد 5 ، صفحهء 4 .\r\n( 3 ) مصادر نهج البلاغه ، جلد 1 ، صفحهء 397 .\r\n","page_name":" 132 ","page_number":132},
  {"content":"\r\n\r\nسفيان ، اين دستور را اجرا كرد ، هنگامى كه به شهر انبار رسيد ، حسان بن حسان بكرى ، با گروهى به مقابلهء او برخاست و در آغاز ، حمله شاميان را دفع كرد ، ولى چون لشكر شام ، بسيار زياد بود و حسان ديد قدرت در هم شكستن آنها را ندارد ، آمادهء پيكار تا مرز شهادت شد . از اسب پياده شد و آيهء 23 سورهء احزاب را خواند كه مضمونش اين است : « بعضى از مؤمنان راستين ، شربت شهادت نوشيدند و بعضى منتظرند ،  « مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ »  » . سپس گفت : « آن كس كه خود را آماده شهادت نكرده ، در هنگامى كه ما به مبارزه مشغوليم و دشمن نمىتواند فراريان را تعقيب كند ، از شهر بيرون رود و آنها كه آماده شهادت‌اند ، با ما بمانند . گروه زيادى رفتند ، او ، با سى مرد پياده ، به مبارزه برخاست ، تا همگى به افتخار شهادت نائل شدند . « 1 » اين حادثهء تكان دهنده ، قلب امام عليه السّلام را سخت آزرده ساخت و خطبهء بالا را كه بيانگر سوز درونى مولا و خشم فراوان او از كوتاهى مردم در امر جهاد با دشمنان اسلام است ، بيان فرمود .\r\n\r\nخطبه در يك نگاه\r\nهمان گونه كه قبلا اشاره شد ، اين خطبه - كه به خطبه جهاد معروف است - از مشهورترين خطبه‌هاى مولا امير مؤمنان ، محسوب مىشود و تمام خطبه ، بر محور جهاد دور مىزند .\r\nدر بخش نخستين آن ، اهمّيّت جهاد و آثار مهمّ آن ، با بيان بسيار گويا و زيبا ، تشريح و نيز پيامدهاى ترك جهاد براى امّت‌ها ، تبيين شده است .\r\nدر بخش ديگرى ، مردم كوفه را سخت ملامت مىكند ، سپس از حادثهء دردناك حمله « سفيان غامدى » به شهر مرزى « انبار » و شهادت « حسان ابن حسان » -\r\n\r\n\r\n","description":"","footnote":"\r\n( 1 ) اقتباس از شرح نهج البلاغه ، ابن ابى الحديد ، جلد 2 ، صفحات 85 - 87 .\r\n","page_name":" 133 ","page_number":133},
  {"content":"\r\n\r\nنماينده شجاع و باوفاى امام - و ساير ويرانگرىهاى او و لشكر شام خبر مىدهد .\r\nدر بخش سوم ، باز ، سرزنش‌ها را متوجه مردم سست عراق در آن عصر و زمان ، مىسازد و آنها را سخت ملامت مىكند .\r\nدر آخرين بخش ، آمادگى كامل خود را براى جهاد با دشمن خونخوار و بىرحم و سوابق گذشته خويش را در امر جهاد ، بيان مىدارد .\r\nدر مجموع ، روح حماسى فوق العاده‌اى ، بر غلبه ، حاكم است كه هر شنونده‌اى را سخت تحت تأثير قرار مىدهد .\r\nجالب اين كه شارح معروف نهج البلاغه ، « ابن ابى الحديد » ، در يكى از سخنان خود مىگويد كه : بسيارى از گويندگان ، در بارهء اهمّيّت جهاد و تشويق به آن ، سخن گفته‌اند ، امّا همه آنها ، خمير مايه سخن خود را از كلام على عليه السّلام گرفته‌اند .\r\nسپس به خطبه معروف « ابن نباته » در بارهء جهاد اشاره مىكند و آن را در برابر خطبه مولا على عليه السّلام مانند شمشير چوبين ، در برابر شمشير پولادين بر مىشمرد و آنها را قابل مقايسه نمىداند . « 1 »\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 80 .\r\n","page_name":" 134 ","page_number":134},
  {"content":"\r\n\r\n\r\nبخش اوّل\r\nأمّا بعد ، فإنّ الجهاد باب من أبواب الجنّة ، فتحه اللّه لخاصّة أوليائه ، و هو لباس التّقوى و درع اللّه الحصينة ، و جنّته الوثيقة ، فمن تركه رغبة عنه ألبسه اللّه ثوب الذّلّ ، و شمله البلاء ، و ديّث بالصّغار و القماءة ، و ضرب على قلبه بالأسهاب ، و أديل الحقّ منه بتضييع الجهاد ، و سيم الخسف ، و منع النّصف .\r\n\r\nترجمه\r\nاما بعد ( از حمد و ثناى الهى بدانيد ) جهاد درى از درهاى بهشت است كه خداوند آن را به روى دوستان ( خاص خود ) گشوده است ، و آن لباس تقوى ، زره محكم خداوند و سپر مطمئن او است . هر كس آن را از روى بىاعتنايى ( نه به خاطر عذر ) ترك كند خدا لباس ذلّت و خوارى در اندام او مىپوشاند ، بلا از هر سو او را احاطه مىكند و گرفتار حقارت و پستى مىشود ، عقل و فهم او تباه مىگردد و به خاطر تضييع جهاد حق از او گرفته مىشود ، در راه نابودى پيش مىرود و از عدالت محروم مىگردد !\r\n\r\nشرح و تفسير\r\n\r\nجهاد درى از درهاى بهشت\r\nدر اين جمله‌هاى كوتاه كه در نخستين فراز اين خطبه آمده است فلسفه جهاد و آثار پر بركت آن در پنج جمله پر معنا بيان گرديده و سپس آثار شوم ترك جهاد ، در\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nهفت جملهء ديگر تشريح شده است .\r\nدر نخستين جمله در بارهء اهميّت جهاد مىفرمايد :\r\n« امّا بعد ( از حمد و ثناى الهى ) ، جهاد درى از درهاى بهشت است ، « أمّا بعد ، فإنّ الجهاد باب من أبواب الجنّة » .\r\nبديهى است براى وصول به رحمت و رضوان خداوند و بهشت برين ، اسباب مختلفى وجود دارد كه در احاديث ، به عنوان « درهاى بهشت » معرفى شده كه يكى از مهم‌ترين آنها ، جهاد است . به همين دليل ، در حديثى از امام صادق عليه السّلام مىخوانيم كه پيغمبر فرمود : « للجنّة باب يقال له : « باب المجاهدين » . يمضون اليه فاذا هو مفتوح و هم متقلّدون بسيوفهم ، و الجمع فى الموقف ، و الملائكة ترحّب بهم ، بهشت ، درى دارد به نام « باب المجاهدين » كه آنان ، به سوى آن حركت مىكنند و در را در برابر خود باز مىبينند در حالى كه شمشيرها را به كمر بسته‌اند . اين ، در حالى است كه ساير مردم ، در موقف حساب ايستاده‌اند و در انتظار حساب‌اند ، ( امّا مجاهدان ، بدون حساب ، به سوى بهشت مىروند و در آستانه بهشت ) ، فرشتگان ، به آنان تبريك مىگويند » . « 1 » مىدانيم كه جهاد در اسلام ، دو شعبه دارد : جهاد با دشمن بيرون و جهاد با نفس اماره .\r\nنخستين جهاد را ، « جهاد اصغر » و دومى را « جهاد اكبر » مىگويند ، امّا هر دو ، درى از درهاى بهشت محسوب مىشود . بدون جهاد اكبر ، كسى ، به لقاء اللّه نمىرسد و بدون جهاد اصغر ، سر بلندى در دنيا و آخرت ، حاصل نمىگردد .\r\nدر دومين جمله مىفرمايد : « خداوند ، آن در را به روى دوستان خاصّ خود گشوده است ، فتحه اللّه لخاصّة أوليائه » .\r\nدرست است كه جهاد با دشمن برون و درون ، وظيفهء همهء مسلمانان است ، ولى\r\n\r\n\r\n","description":"","footnote":"\r\n( 1 ) كافى ، جلد 5 ، صفحهء 2 ، كتاب الجهاد ، باب فضل الجهاد ، حديث 2 .\r\n","page_name":" 136 ","page_number":136},
  {"content":"\r\n\r\nتنها ، اولياى خاصّ الهى مىتوانند اين دو طريق را با نيّت خالص و تا آخرين مرحله ، بپيمايند و ديگران گاه با نياتى آلوده و انتظار غنيمت و يا كسب نام و شهرت و يا امثال آن ، در اين ميدان گام مىنهند و تا آخرين مرحله پيش نمىروند . تنها ، خاصّان اولياء اللّه هستند كه جهاد را ، با خلوص نيّت ، تا آخرين مرحله پيش مىبرند . آنها هستند كه در برابر تمام مشكلات جهاد اكبر و اصغر ، شكيبايى به خرج مىدهند و در برابر تمام شدائد اين راه ، مىايستند و شياطين جن و انس را با پايمردى خود ، به زانو در مىآورند .\r\nبنا بر اين ، جاى اين اشكال كه « چرا امام فرموده است : خداوند ، باب جهاد را به روى خاصّان اوليائش گشوده ، در حالى كه مىدانيم وظيفهء همهء مسلمانان است ؟\r\nباقى نمىماند » .\r\nاز اين جمله ، اين نكته نيز استفاده مىشود كه اگر كسى از عهدهء جهاد اكبر و اصغر ، هر دو ، به خوبى برآيد از خاصّان اولياء اللّه خواهد بود .\r\nدر سومين و چهارمين و پنجمين توصيف در بارهء جهاد ، مىفرمايد : « و آن ، لباس تقوا ، زره محكم خداوند و سپر مطمئن او است ، « و هو لباس التّقوى و درع اللّه الحصينة ، و جنّته الوثيقة » .\r\nمىدانيم لباس ، هم مايهء زينت و زيبايى انسان است و هم حافظ بدن او از گرما و سرما و آفات ديگرى كه در صورت عريان بودن بر بدن او وارد مىشود . جهاد نيز مايهء آبرو و عزّت و سربلندى اقوام و ملّت‌ها و پيشگيرى از انواع آفات است همان گونه كه در ادامهء اين خطبه ، با تعبير ديگرى بيان شده است . اندام برهنه ، زشت و بدن نما و كاملا آسيب پذير است . قوم و ملّتى كه جهاد را ترك كنند ، ذليل و سر به زير و آسيب پذير خواهند بود .\r\nامّا چرا « لباس » در اينجا ، به « تقوا » اضافه شده ؟ ممكن است از اين نظر باشد كه حفظ اصول تقوا ، بدون امنيت ممكن نيست ، همان گونه كه امنيت ، بدون جهاد\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nحاصل نمىشود .\r\nاين احتمال نيز در تفسير جملهء بالا وجود دارد كه اشاره به آيهء 26 ، سورهء اعراف ، دارد كه بعد از ذكر لباس ظاهر به عنوان يك نعمت الهى مىفرمايد :  « وَ لِباسُ التَّقْوى ذلِكَ خَيْرٌ »  ، لباس تقوا از لباس ظاهر هم بهتر و كارسازتر است .\r\nبنا بر اين ، منظور اين است كه لباس تقوا كه در قرآن به آن اشاره شده ، مصداق كاملش همان جهاد است كه از تمام جوانب ، جامعه را در امن و امان قرار مىدهد ، « 1 » و مايهء حسن و زيبايى است .\r\nحضرت ، در جملهء بعد ، جهاد را به « زره محكم » و در جمله سوم ، به « سپر مطمئن » تشبيه كرده است كه هر دو ، از وسائل دفاعى در جنگ است همان گونه كه در نبردهاى قديم ، كسانى كه زره در تن و سپر در دست نداشتند از ضربات دشمن در امان نبودند ، قوم و ملّتى كه جهاد را ترك كند در برابر ضربات دشمن بسيار ناتوان و آسيب پذير خواهد بود .\r\nاين تعبير ، ممكن است اشاره به اين حقيقت باشد كه مقصود از جهاد ، هجوم بردن بر ديگران و توسعه طلبى و غصب اموال و تحميل عقيده نيست ، زيرا معتقديم كه منطق اسلام و قرآن ، آن قدر نيرومند است كه بدون نياز به شمشير ، پيش مىرود .\r\nبنا بر اين جهاد ، براى حفظ جامعه اسلامى و از بين بردن موانع راه تبليغ و موانع آزادى بيان تشريع شده است .\r\nدر جنگ‌هاى امروز ، گر چه سپرها و زره‌هاى سابق كنار گذاشته شده ، ولى وسائل ديگرى كه بسيار كامل‌تر از آن ، مانند زره پوش‌ها و نفربرها و سنگرهاى بسيار محكم است ، جانشين آن گرديده است و نيز در برابر حملات شيميايى ، لباس‌هاى مخصوصى تهيه شده است كه انسان‌ها را در برابر چنين تهاجمى ، حفظ كند .\r\n\r\n\r\n","description":"","footnote":"\r\n( 1 ) توجه داشته باشيد كه در تفسير نخست ، اضافهء « لباس التّقوى » از قبيل اضافه لاميه است و در تفسير دوم اضافهء بيانى .\r\n","page_name":" 138 ","page_number":138},
  {"content":"\r\n\r\nاين نكته نيز قابل توجه است كه آنچه در تفسير اين جمله‌ها در بارهء جهاد اصغر ( دشمن خارجى ) گفته شد ، در مورد جهاد اكبر ( جهاد با نفس ) نيز صادق است ، زيرا اگر جهاد با نفس نباشد ، قلب و جان انسان در برابر تهاجم شيطان ، سخت آسيب پذير خواهد بود .\r\nسپس امام عليه السّلام به جنبه‌هاى منفى ترك جهاد پرداخته و به هفت نكته ، در عبارات كوتاه و پر معنا ، اشاره مىفرمايد كه هر كدام از آنها ، اشاره به يكى از پيامدهاى منفى جهاد دارد :\r\nنخست اين كه هر كس ، آن را از روى بىاعتنايى ترك گويد ، خداوند لباس ذلّت و خوارى بر تنش مىپوشاند . ( و همان گونه كه لباس ، بر تمام بدن احاطه مىكند ، ذلّت و خوارى ، تمام زندگى او را فرا مىگيرد ) ، فمن تركه رغبة عنه ألبسه اللّه ثوب الذّلّ .\r\nتعبير به « رغبة عنه » اشاره به اين است كه افرادى ، بر اثر عذر و ناتوانى و بيمارى و نقص عضو ، قادر به جهاد نيستند ، از اين حكم مستثنايند ، همان گونه كه در آيات قرآن نيز به آن اشاره شده است . « 1 » دوم اين كه : بلا ، از هر سو ، او را احاطه مىكند ، ( و شمله البلاء ) .\r\nچرا كه چنين شخص يا جامعه‌اى ، به خانه يا شهر بىدفايى مىماند كه حيوانات درنده و موجودات موذى ، از هر سو ، به آن هجوم مىآورند و براحتى در آن وارد مىشوند . آرى ، ديوار پولادين جهاد است كه جلو اين گونه بلاها را مىگيرد و انسان هاى درنده‌خو و موذى را ، دور مىسازد .\r\nسوم اين كه : « چنين كسى ، گرفتار حقارت و پستى مىگردد ، و ديّث « 2 »\r\n\r\n\r\n","description":"","footnote":"\r\n( 1 ) سورهء توبه ، آيهء 91 - 92 .\r\n( 2 ) ديّث ، از مادّه « ديث » به معناى « خوار و ذليل و رام » است و افراد بىغيرت و بىاعتنا به وضع عفت خانوادهء خود را ، از اين جهت ، « ديوث » گفته‌اند كه تن به عمل ذليلانه و حقارت آفرين مىدهند .\r\n","page_name":" 139 ","page_number":139},
  {"content":"\r\n\r\nبالصّغار « 1 » و القماءة « 2 » .\r\nچرا حقير و پست نشود ، در حالى كه سرمايهء عظمت و سربلندى ، يعنى جهاد را ، از كف داده و تهى دست باقى مانده است ؟\r\nدرست است كه اين جمله ، با جمله نخست ، قريب المعنى است ، ولى تفاوت ظريفى با آن دارد . در آنجا ، سخن از ذلّت است و در اينجا ، سخن از حقارت و پستى .\r\nاين دو مفهوم ، مختلفند ولى لازم و ملزوم هم . چهارمين مصيبتى كه دامن ترك كنندهء جهاد را مىگيرد اين است كه « عقل و فهم او تباه مىشود ، و ضرب على قلبه بالأسهاب « 3 » » .\r\nافراد ضعيف و ناتوان و مغلوب و شكست خورده ، دائما ، گرفتار توهّم‌اند و ارزيابى واقعيات ، آن چنان كه هست براى آنها مشكل است . وحشت از دشمن ، سبب مىشود كه گرفتار كابوسى از تخيّلات هولناك گردند ، يا اين كه براى پيروزى ، دست به دامن خرافات بزنند و به جاى جست و جوى پيروزى در سايه شمشيرها در ميدان نبرد ، مثلا به ساحران و جادوگران پناه ببرند . اين طور افراد ، در طول تاريخ ، نمونه‌هاى متعددى دارد . روشن است كه تنها ، افراد ضعيف و ناتوان ، به اين امور خرافى پناه مىبرند ، ولى مجاهدان شجاع ، از اين موهومات ، بيگانه‌اند .\r\nپنجم اين كه « به خاطر ضايع كردن جهاد ، حق ، از او گرفته مىشود ، و أديل « 4 » الحقّ منه بتضييع الجهاد » ، چرا كه - همان گونه كه در ضرب المثل معروف آمده است - حق ، گرفتنى است و نه دادنى . زورگويان جهانخوار و غاصبان طغيانگر هرگز حق را به صاحبان حق نسپرده‌اند ، بلكه بايد قوى شد و حقّ خويش را از چنگال آنها گرفت .\r\n\r\n\r\n","description":"","footnote":"\r\n( 1 ) صغار ، در اينجا ، به معناى « ذلت و پستى » است .\r\n( 2 ) قماءة ، نيز به معناى « كوچكى و ذلت » آمده است .\r\n( 3 ) اسهاب ، به معناى « كم عقلى و پر حرفى » است و در خطبهء بالا ، اشاره به همان معناى نخست است .\r\n( 4 ) أديل ، از مادّهء « دولة » به گفتهء مقاييس ، به دو معنا آمده : يكى « تحول و جابه‌جايى » و ديگر « ضعف و سستى » ، در اين جا به همان معناى نخست است .\r\n","page_name":" 140 ","page_number":140},
  {"content":"\r\n\r\nدر كلمات مبارك امام عليه السّلام در خطبهء 29 آمده است كه : ( لا يدرك الحقّ الّا بالجدّ ) ، حق ، جز با تلاش به دست نمىآيد .\r\nششم اين كه : « چنين كسى ، به راه محو و نابودى كشانده مىشود ، و سيم الخسف » . با توجه به اين كه خسف و خسوف ، به محو شدن نور ماه گفته مىشود و نيز فرو رفتن و ناپديد شدن در زمين ، و « سيم » از مادّه « سوم » به معناى « دنبال چيزى حركت كردن » آمده است ، مفهوم جمله ، چنين مىشود كه تاركان جهاد ، در واقع ، در طريق محو و نابودى خويش گام برمىدارند . و در طول تاريخ ، كرارا ، ديده شده كه اقوام و ملّت‌هايى بر اثر سستى در جهاد ، خود و كشورشان از صفحهء جهان محو شدند . « 1 » هفتم اين كه « از عدالت محروم مىگردد ، ( و منع النّصف ) « 2 » دليل اين معنا ، روشن است ، زيرا ، طرفداران عدالت ، غالبا ، در اقليتند . اگر در اقليّت كمى نباشند ، از نظر كيفيّت و قدرت ، در اقليت هستند . به همين دليل ، سلطه‌گران سود پرست ، تا آنجا كه به اصطلاح ، كاردشان ببرد ، پيش مىروند و حقوق ملت‌هاى مظلوم را پايمال مىكنند و پيوسته بر مال و جاه و جلال خود مىافزايند .\r\nملت‌هاى مظلوم و ستمديده ، تنها ، در سايهء جهاد مىتوانند عدالت اجتماعى را تحقّق بخشند و از فشار ظلم و ستم آنان برهند .\r\nبه اين ترتيب ، مىبينيم كه امام ، در اين چند خط از خطبه ، چه حقايق مهمى را در بارهء آثار بزرگ جهاد در سرنوشت جوامع انسانى ، بيان كرده و ترسيمى بسيار منطقى از مسألهء جهاد و فلسفهء آن را نشان داده است .\r\n\r\n\r\n","description":"","footnote":"\r\n( 1 ) جمعى از شارحان نهج البلاغه ، اين جمله را به معناى « به ذلت كشانده شدن » تفسير كرده‌اند كه در واقع ، از قبيل تكرار و تأكيد نسبت به جمله‌هاى گذشته مىشود ، ولى آنچه را در متن آوردم ، ضمن اين كه با متون لغت كاملا سازگار است ، معناى جديدى را در بر دارد كه مانع از تكرار خواهد بود . و به همين دليل ، مناسب‌تر است .\r\n( 2 ) نصف و انصاف ، از يك ريشه است و به معناى « عدالت » است .\r\n","page_name":" 141 ","page_number":141},
  {"content":"\r\n\r\nاين تحليل‌ها ، نشان مىدهد كه جهاد ، نه تنها به خاطر پاداش‌هاى معنوى سراى ديگر ، بلكه به خاطر ارزش‌هايى كه در همين زندگى دنيوى مىآفريند ، بايد مطلوب همه باشد . چه كسى است كه طالب ذلّت و تحقير و پستى و غصب حقوق ، و سرانجام ، محو از صفحهء روزگار شدن باشد ؟ اگر با اين امور مخالفيم ، پس بايد دامن همّت بر كمر زنيم و به پا خيزيم و جهاد كنيم و همين نتايج گرانبها است كه تحمّل مشكلات جهاد را بر ما آسان مىسازد ، مانند تحمّل تلخى داروى شفا بخش .\r\n\r\nنكته‌ها\r\n\r\n1 - جهاد ، رمز عظمت و سربلندى ملّت‌ها است\r\nدر بارهء جهاد ، سخن بسيار زياد است و با توجه به اين كه امام عليه السّلام در خطبه‌هاى نهج البلاغه كرارا به اين مسألهء مهم اشاره فرموده . ما هم مجال زيادى داريم كه در اين باره ، بحث‌هاى زيادى داشته باشيم . آن چه را در اينجا به عنوان يك اصل اساسى بايد يادآور شويم ، اين است كه جهاد ، قانون حيات و زندگى است و هر موجود زنده‌اى ، تا زمانى به زندگى خود ادامه مىدهد كه مشغول جهاد است و آن روز كه جهاد را رها كند ، مرگ او آغاز مىشود .\r\nگياهان ، با آفات گوناگونى روبرو هستند و براى زنده ماندن خود با آنها پيكار مىكنند . ريشه‌هاى درختان ، براى به دست آوردن آب و آذوقه ، دائما ، در اعماق زمين در حركتند . و هر گاه با موانع سختى ، مانند يك قطعه سنگ روبرو شوند ، سعى مىكنند كه آن را بشكنند و پيش بروند و اگر قدرت شكستن آن را نداشته باشند ، آن را دور مىزنند و به راه خود ادامه مىدهند . انواع جانداران براى زنده ماندن با موانع حيات خود پيكار مىكنند . پرندگانى را مىشناسيم كه براى مبارزه كردن با محيط ، اقدام به مهاجرت‌هاى طولانى كرده و گاه ، فاصلهء قطب شمال تا جنوب را طى مىكنند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nدر درون بدن انسان ، در مسير گردش خون او ، يك صحنهء بزرگى از جهاد ديده مىشود . سربازان مدافع تن - كه « گلبول‌هاى سفيد » ناميده مىشوند - در تمام طول عمر انسان ، مشغول پيكار با دشمنان خارجى ، يعنى ميكروب‌ها و ويروس‌هايى هستند كه از طريق آب و غذا و هوا و خراش‌هاى پوست بدن ، وارد اين كشور مىشوند . اين سربازان مدافع و سخت كوش ، از طريق الهام آفرينش ، با انواع جنگ‌هاى فيزيكى و شيميايى ، آشنا هستند و دشمن را با وسائل مختلف ، در هم مىكوبند و سلامت انسان را تأمين مىكنند .\r\nاگر به سببى از اسباب ، اين نيروى دفاعى از كار بيفتد ، در زمان بسيار كوتاهى انواع بيمارىها ، به سراغ انسان مىرود . بيمارى بسيار خطرناك « ايدز » ، چيزى جز از كار افتادن اين نيروى دفاعى نيست . و به همين دليل ، مبتلايان به اين بيمارى وحشتناك ، در زمان كوتاهى ، مورد تهاجم بيمارىهاى سخت و سنگينى قرار مىگيرند .\r\nكوتاه سخن اين كه جهاد ، رمز حيات و ضامن سعادت و سبب پيروزى و موفقيّت و عامل سربلندى و عزت است ، امّا جهادى كه در مسير حق و عدالت قرار گيرد كه غير از آن ، تجاوز است و ظلم و جنايت .\r\nبه همين دليل ، در آيات قرآن مجيد و روايات و از جمله در خطبهء بالا ، اهمّيتى به جهاد داده شده است كه به كم‌تر چيزى داده شده ، به خصوص اگر جهاد را به معناى گسترده و در مورد جهاد با دشمن درون و بيرون تفسير كنيم كه تمام برنامه‌هاى الهى و دينى را فرا مىگيرد . در حديث پر معنايى از رسول خدا صلّى اللّه عليه و آله و سلّم در اهميّت جهاد مىخوانيم : « من ترك الجهاد ألبسه اللّه ذلّا فى نفسه و فقرا فى معيشته و محقا فى دينه ، كسى كه جهاد را ترك كند ، خداوند ، لباس ذلّت بر او مىپوشاند و در زندگى مادّى نيز گرفتار فقر و تنگدستى مىشود و دين او بر باد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمىرود . « 1 » » از اين حديث ، به خوبى ، استفاده مىشود كه ترك جهاد ، هم زندگى معنوى انسان را به خطر مىافكند و هم زندگى مادّى او را .\r\nدر حديث ديگرى ، از امام صادق عليه السّلام مىخوانيم كه اين جمله را از پيامبر اكرم صلّى اللّه عليه و آله و سلّم نقل فرمود : « اغزوا تورثوا أبنائكم مجدا ، پيكار كنيد تا براى فرزندان خود ، مجد و عظمت به ارث بگذاريد . « 2 » » .\r\nدر كلمات قصار نهج البلاغه ، در آنجا كه فلسفهء احكام را بيان مىفرمايد ، مىخوانيم : و الجهاد عزّا للاسلام ، « 3 » خداوند ، جهاد را ، سبب عزت و سربلندى اسلام و ( مسلمانان ) قرار داده است .\r\nدر زمينهء جهاد ، مطالب فراوان ديگرى نيز هست كه در ذيل خطبه‌هاى مختلف نهج البلاغه ، به خواست خدا ، مطرح خواهد شد .\r\n\r\n2 - آيا جهاد اسلامى فقط دفاعى است ؟ !\r\nسال‌ها است كه اين سؤال در ميان دانشمندان اسلام مطرح است . گروهى ، سعى دارند كه تمام غزوات زمان پيامبر صلّى اللّه عليه و آله و سلّم را در شكل دفاعى توجيه كنند ، تا مبادا ، اسلام ، متهم شود كه با زور شمشير مىخواهد تعليمات خود را به كرسى بنشاند ! يا به تعبيرى ديگر ، مبادا اسلام را به كشور گشايى و توسعه طلبى نظامى متهم سازند ! در مقابل ، افرادى اصرار دارند كه غزوات اسلامى را ، به دو دسته تقسيم كنند و بگويند كه بخشى تهاجمى بوده و بخشى دفاعى و حتّى اين دو بخش را براى مسلمانان امروز نيز ثابت مىشمارند و معتقدند كه اسلام ، وظيفه دارد اقوامى را كه در فشارند و تحت سيطرهء ظالمانند ، آزاد سازد و اين در واقع ، نوعى تهاجم است و نيز وظيفه دارد كه راه را براى تبليغات منطقى خود بگشايد و موانع را ، هر چند با\r\n\r\n\r\n","description":"","footnote":"\r\n( 1 ) بحار الانوار ، جلد 98 ، صفحهء 9 .\r\n( 2 ) اصول كافى ، جلد 5 ، صفحهء 8 .\r\n( 3 ) كلمات قصار ، كلمهء 252 .\r\n","page_name":" 144 ","page_number":144},
  {"content":"\r\n\r\nتوسل به قدرت نظامى باشد ، از سر راه بردارد و اين ، نوع ديگرى از تهاجم است .\r\nدر اينجا ، نظر سومى وجود دارد و آن اين كه طبيعت جنگ در اسلام ، طبيعت دفاعى است ، ولى گاه مسائل دفاعى ، تهاجم را ضرورى مىسازد .\r\nمثلا ، همان مسألهء دفاع از مظلومان در بند ، يا به تعبير امروز ، مداخلهء بشر دوستانه ، گر چه در ظاهر شكل تهاجمى دارد ، امّا در واقع دفاع از گروهى است كه تحت ستم واقع شده‌اند و جزيى از جامعهء بزرگ انسانى هستند و دفاع از آنها ، بر ساير انسان‌هاى متعهّد و مؤمن لازم است .\r\nنيز ، تهاجم در مورد دوم - يعنى گشودن راه براى آزادى تبليغات منطقى - نيز نوعى دفاع در مقابل موانع است ، يعنى ، اگر دشمن ، مانعى بر سر راه ايجاد كند ، اسلام ، اجازهء درگيرى را با او مىدهد .\r\nتعبيراتى كه در جمله‌هاى نخستين اين خطبه ديده مىشود ، همه ، دليل روشنى بر دفاعى بودن طبيعت جهاد است ، چرا كه در يك جا ، جهاد به لباس ، و در جاى ديگر به زره ، و در جاى سوم به سپر تشبيه شده است و مىدانيم كه اين هر سه ، در واقع از وسايل دفاعى است .\r\nدر جمله‌هاى آينده نيز اشارات لطيفى به جملات تهاجمى كه در واقع ، جنبهء دفاعى دارد ، به چشم مىخورد از جمله اين كه مىفرمايد : ( قلت لكم : اغزوهم قبل أن يغزوكم ) ، من به شما گفتم : پيش از آن كه آنان به شما حمله كنند ، شما به آنها حمله كنيد ، ( يعنى حمله براى پيشگيرى از حملات دشمن ) .\r\nاين قانون كلى ، تنها يك استثناء مىتواند داشته باشد و آن ، پيكار و مبارزه است براى محو بت پرستى ، چرا كه اسلام بت پرستى را بزرگترين خطر براى جامعهء انسانى ، از نظر معنوى و مادّى ، مىداند و اجازه مىدهد كه براى از بين بردن بت پرستى - در صورتى كه تبليغات منطقى مؤثر نيفتد - دست به جهاد ببرند .\r\nشك نيست كه ممكن است جهانخواران و دولت‌هاى زورگو و ستمگر ، از مسألهء\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدفاع از مظلومان يا مبارزه با انحطاط فرهنگى و فكرى ، به عنوان وسيله‌اى براى سرپوش گذاشتن بر اهداف تجاوز طلبانهء خود استفاده كنند ، ولى هرگز ارزش اين مفاهيم كاسته نمىشود . سوء استفاده از عناوين و مفاهيم مقدّس ، چيزى است كه هميشه در جهان بوده است .\r\nبراى توضيح بيشتر در بارهء اهداف جهاد در اسلام ، مىتوانيد به تفسير نمونه ، جلد دوم ، ذيل آيهء 193 سورهء بقره ، مراجعه فرماييد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nبخش دوم\r\nألا و إنّي قد دعوتكم إلى قتال هؤلاء القوم ليلا و نهارا ، و سرّا و إعلانا و قلت لكم : اغزوهم قبل أن يغزوكم ، فو اللّه ! ما غزي قوم قطّ في عقر دارهم إلّا ذلّوا . فتواكلتم و تخاذلتم حتّى شنّت عليكم الغارات و ملكت عليكم الأوطان . و هذا أخو غامد و قد وردت خيله الأنبار و قد قتل حسّان بن حسّان البكريّ و أزال خيلكم عن مسالحها ، و لقد بلغني أنّ الرّجل منهم كان يدخل على المرأة المسلمة ، و الأخرى المعاهدة فينتزع حجلها و قلبها و قلائدها و رعثها ، ما تمتنع منه إلّا بالاسترجاع و الاسترحام ثمّ انصرفوا وافرين ما نال رجلا منهم كلم ، و لا أريق لهم دم ، فلو أنّ امرأ مسلما مات من بعد هذا أسفا ما كان به ملوما ، بل كان به عندي جديرا .\r\n\r\nترجمه\r\nآگاه باشيد ! من ، شب و روز ، پنهان و آشكار ، شما را به مبارزهء با اين گروه ( معاويه و حاكمان شام ) فرا خواندم و گفتم پيش از آن كه آنها با شما نبرد كنند ، با آنان بجنگيد ( و به استقبال آنها به بيرون مرزها برويد ) به خدا سوگند ! هر زمان ، قوم و ملّتى در درون خانه‌اش ، مورد هجوم دشمن قرار گرفته ، ذليل و خوار شده است ، امّا شما ، هر كدام ، مسئوليت را به گردن ديگرى انداختيد و دست از يارى هم برداشتيد تا آن كه مورد هجوم پى در پى دشمن واقع شديد و سرزمين‌هايتان از دست رفت . ( اكنون بشنويد يكى از فرماندهان لشكر غارتگر شام ) اخو غامد ( سفيان بن عوف - از قبيلهء\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبنى غامد - ) به شهر انبار ، حمله كرده و لشكر او ، وارد آن شهر شده‌اند و حسّان بن حسّان بكرى ( فرماندار و نمايندهء من ) را كشته و مرزبانان شما را از آن سرزمين بيرون رانده است . به من خبر رسيده است كه يكى از آنها ، به خانهء زن مسلمان و زن غير مسلمان ديگرى كه در پناه اسلام جان و مالش محفوظ بوده ، وارد شده و خلخال و دستبند و گردن بندها و گوشواره‌هاى آنان را از تنشان بيرون آورده است ، در حالى كه هيچ وسيله‌اى براى دفاع از خود ، جز گريه و زارى و التماس نداشته‌اند ! آنها ( بعد از اين همه جنايات ) ، با غنائم فراوانى ، به شهر و ديار خود بازگشته‌اند بى آن كه حتى يك نفر از آنان آسيب ببيند يا خونى از آنها ريخته شود . اگر به خاطر اين حادثهء ( بسيار دردناك ) ، مسلمانى از شدّت تأسّف و اندوه بميرد ، ملامتى بر او نيست ، بلكه به نظر من ، سزاوار است .\r\n\r\nشرح و تفسير\r\n\r\nاگر كسى از اين غصّه بميرد سزاوار است !\r\nدر اين فراز از خطبهء امام عليه السّلام بعد از ذكر آن مقدّمهء كوتاه و بسيار پر معنا و پر محتوا ، وارد ذى المقدمه مىشود و انگشت روى يك نمونهء بارز از پيامدهاى شوم ترك جهاد گذارده ، مىفرمايد : « آگاه باشيد ! من شب و روز ، پنهان و آشكار شما را به مبارزهء با اين گروه ( معاويه و حاكمان شام ) فرا خواندم و گفتم پيش از آن كه آنها با شما نبرد كنند ، با آنان بجنگيد ، ألا و إنّي قد دعوتكم إلى قتال هؤلاء القوم ليلا و نهارا ، و سرّا و إعلانا و قلت لكم : اغزوهم قبل أن يغزوكم » .\r\nگفتم كه در طبيعت اين گروه ظالم و ستمگر ، تجاوزگرى نهفته است و هر زمان كه فرصت پيدا كنند ، از كشتن بىگناهان و اسير كردن زن و فرزند و غارت كردن اموالتان ، دريغ نمىورزند ، پس عقل و شرع به شما اجازه مىدهد كه توطئه‌هاى آنها را در نطفه خفه كنيد و قدرت آنان را قبل از تهاجمشان در هم بشكنيد و آتش فتنه را بدين وسيله خاموش كنيد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nحضرت ، سپس به استدلال مهم و روشنى در اين زمينه پرداخته و مىفرمايد : « به خدا سوگند ! هر زمان ، قوم و ملّتى ، در درون خانه‌اش ، مورد هجوم دشمن قرار گرفته ، ذليل و خوار شده است ، « فو اللّه ! ما غزي قوم قطّ في عقر « 1 » دارهم إلّا ذلّوا . » روشن است آنهايى كه در درون خانهء خود ، مورد تهاجم دشمن قرار مىگيرند ، به آسانى روحيه خود را از دست مىدهند و احساس شكست مىكنند و همين امر ، به شكست آنها مىانجامد .\r\nاز سوى ديگر مهاجم ، هيچ گاه رعايت حفظ مصالح خانه و كاشانه و شهر و ديار قومى را كه مورد هجوم واقع شده‌اند نمىكند ، مىزند و مىكوبد و ويران مىكند و پيش مىآيد ، ولى صاحب خانه ناچار است اين امور را رعايت كند ، چرا كه سرمايه‌هاى او را تشكيل مىدهد و همين گونه ملاحظات ، فعّاليت آنها را محدود مىكند و اى بسا منجر به شكست مىشود .\r\nهنگامى كه جمعيّتى در خانهء خود مورد هجوم قرار مىگيرد ، زن و فرزندان و كودكان در لابه‌لاى جنگجويان قرار مىگيرند . مهاجم ، بىپروا خون مىريزد و پيش مىآيد ، ولى صاحب خانه ، مجبور به رعايت مسائل انسانى مربوط به خويش است .\r\nاين امر نيز كار او را به كندى مىكشاند .\r\nمجموع اين امور و امورى ديگر ، دليل بر شكست قومى است كه در خانه خود مورد تهاجم قرار گيرند . به همين دليل ، در غزوات اسلامى ، هميشه ( جز در بعضى از موارد استثنايى كه شرايط خاصى وجود داشته ، مانند جنگ احزاب ) دستور داده مىشد كه جنگجويان ، به خارج شهر و به استقبال دشمن بروند .\r\nسپس امام عليه السّلام به عنوان نتيجه گيرى مىفرمايد : « ولى شما ، هر كدام ، مسئوليت را به گردن ديگرى انداختيد و دست از يارى هم برداشتيد تا آنجا كه مورد هجوم\r\n\r\n\r\n","description":"","footnote":"\r\n( 1 ) « عقر » ( بر وزن ظهر ) به معناى « اساس و ريشهء هر چيزى » است . و اين كه به پى كردن شتر ، عقر ( بر وزن ضرب ) گفته مىشود ، به خاطر اين است كه اساس و ريشه آن را مىزنند ، به طورى كه شتر تعادل خود را از دست مىدهد و به روى زمين مىافتد .\r\n","page_name":" 149 ","page_number":149},
  {"content":"\r\n\r\nپى در پى دشمن واقع شديد و سرزمين‌هايتان از دست رفت ، ( فتواكلتم « 1 » و تخاذلتم حتّى شنّت « 2 » عليكم الغارات و ملكت عليكم الأوطان ) .\r\nتواكل ، در اصل واگذارى هر كس كار خود را به ديگرى است . و به تعبيرى ديگر ، مفهومش اين است كه هر كس مسئوليت را از خود سلب كند و بر عهده ديگرى بگذارد و در نتيجه ميدان خالى شود . تخاذل ، اين است كه هر كسى از يارى ديگرى چشم بپوشد و او را به حال خود رها سازد ، در نتيجه ، رشتهء اتّحاد گسيخته شود و دشمن ، بى آن كه احساس رادع و مانعى كند ، حمله‌ور شود و اين يكى از بدترين و زشت‌ترين صفات در جوامع بشرى است كه افراد ، مسئوليت‌ها را از خود سلب كرده به گردن ديگران بيندازند و هر كس به كار خويش پردازد و اگر برادر يا برادرانش مورد تهاجم قرار گيرند ، آنها را تنها بگذارد . و نتيجهء اين كار ، همان است كه مولا در سخن بالا فرموده است ، يعنى دشمن جسور مىشود و پى در پى حمله مىكند و شهرها و آبادىها يكى بعد از ديگرى ، در برابر او سقوط مىكند .\r\nسپس امام عليه السّلام به عنوان بيان يك شاهد زندهء عينى ، به شرح ماجراى دردناك حمله اخو غامد ، ( سفيان بن عوف غامدى ) پرداخته ، چنين مىفرمايد :\r\n( اكنون بشنويد يكى از فرماندهان لشكر غارتگر شام ) اخو غامد ، به شهر انبار حمله كرده و لشكريان او وارد آن شهر شده‌اند ، حسّان بن حسّان بكرى ، ( فرماندار و نمايندهء من ) را كشته و سربازان و مرزبانان شما را از آن سرزمين بيرون رانده است ، ( و هذا أخو غامد و قد وردت خيله الأنبار و قد قتل حسّان بن حسّان البكريّ و أزال خيلكم عن مسالحها ) .\r\nبا توجه به اين كه « مسالح » جمع « مسلحه » به معناى « مرزى » است - به خاطر اين كه در آنجا اسلحه جمع آورى مىكنند و مرزداران به وسيلهء آن به پاسدارى\r\n\r\n\r\n","description":"","footnote":"\r\n( 1 ) « تواكلتم » از مادّه « وكل » به معناى اين است كه دو يا چند نفر ، هر كدام ، كار خود را به هم موكول كنند .\r\n( 2 ) « شنّت » از مادّه « شنن » به معناى « خشكى و كهنگى » است ، سپس در هر موردى كه آب يا مانند آن به صورت پراكنده و از هر طرف فرو ريزد ، اطلاق شده است ، همانند مشك كهنه‌اى كه پاره شود و آب درون آن ، متفرق و پراكنده گردد . جمله ( شنّت عليكم الغارات ) اشاره به حملات پراكنده و پى در پى مىباشد كه از سوى غارتگران شام به نواحى مختلف عراق صورت مىگرفت .\r\n","page_name":" 150 ","page_number":150},
  {"content":"\r\n\r\nمىپردازند - روشن مىشود كه شهر انبار ، در نزديكى مرز عراق و شام بوده و اخو غامد به آن حمله‌ور گرديده و تعبير « أزال خيلكم عن مسالحها » ، نشان مىدهد كه بدون مقاومت مهمّى از مرز گذشته است . شرح اين ماجرا ، در آغاز خطبه گذشت .\r\nسپس امام عليه السّلام از ميان جنايات اخو غامد و لشكر غارتگرش ، انگشت روى نقطهء حسّاس و بسيار دردناكى گذاشته و مىفرمايد :\r\nبه من خبر رسيده است كه يكى از آنها ، به خانهء زن مسلمان و زن غير مسلمان ديگرى كه در پناه اسلام جان و مالش محفوظ بوده ، وارد شده و خلخال و دستبند و گردن بندها و گوشواره‌هاى آنان را از تنشان بيرون آورده است ، در حالى كه هيچ وسيله‌اى براى دفاع از خود ، جز گريه و زارى و التماس نداشته‌اند ! و لقد بلغني أنّ الرّجل منهم كان يدخل على المرأة المسلمة ، و الأخرى المعاهدة فينتزع حجلها « 1 » و قلبها « 2 » و قلائدها « 3 » و رعثها « 4 » ، ما تمتنع منه إلّا بالاسترجاع و الاسترحام .\r\nاشاره به اين كه احدى از مسلمانان آنجا به دفاع اين زن مسلمان و زن غير مسلمانى كه در پناه اسلام بوده ، برنخاسته است ! گويى ، خاك مرگ بر سر همهء آنها پاشيده بوده‌اند كه چنين ننگ آشكارى را براى خود پذيرفته‌اند ، هم اموالشان به يغما رفته و هم نواميسشان مورد تعرّض قرار گرفته و هم پناهندگانشان مورد ظلم و ستم واقع شده‌اند .\r\nاين نكته قابل توجه است كه واژه « استرجاع » در كلمات مفسران نهج البلاغه ، به\r\n\r\n\r\n","description":"","footnote":"\r\n( 1 ) « حجل » ( بر وزن فعل ) و « حجل » ( بر وزن فصل ) به معناى « خلخال ، همان زينتى كه زن‌هاى عرب در مچ پا مىكردند و حجله - كه صحيح آن حجله ( بر وزن عجله ) است - به معناى اطاق مخصوص عروس است كه آن را زينت مىكنند و مىآرايند .\r\n( 2 ) « قلب » ( بر وزن قفل ) به معناى « دستبند » و در اصل ، از مادّه « قلب » ، به معناى « دگرگونى » گرفته شده است . اين ، شايد به اين دليل باشد كه دستبند ، در دست انسان دائما در حركت است .\r\n( 3 ) « قلائد » جمع « قلادة » ( بر وزن اجاره ) به معناى « گردنبند » است و به هر چيزى كه چيز ديگرى را احاطه كند ، اطلاق مىشود .\r\n( 4 ) « رعث » ( بر وزن شتر ) جمع « رعث » ( بر وزن رأس ) به معناى « گوشواره » است .\r\n","page_name":" 151 ","page_number":151},
  {"content":"\r\n\r\nدو معنا تفسير شده : نخست به « گريه و زارى كه توأم با هق‌هق و رفت و آمد صدا در گلو » است و ديگر گفتن كلمه  « إِنَّا لِلَّهِ وَ إِنَّا إِلَيْهِ راجِعُونَ »  كه معمولا در مصائب سخت كه كارى از دست انسان ساخته نيست ، گفته مىشود .\r\nحضرت ، سپس مىافزايد : « آنها بعد از اين همه جنايات ، با غنائم فراوانى به شهر و ديار خود بازگشته‌اند بى آن كه حتّى يك نفر از آنان آسيب ببيند يا قطره خونى از آنها ريخته شود ، ثمّ انصرفوا وافرين ما نال رجلا منهم كلم ، « 1 » و لا أريق لهم دم .\r\nو در نتيجه‌گيرى نهايى اين جملهء كوبنده را بيان مىفرمايد كه « اگر به خاطر اين حادثهء ( بسيار دردناك ) مسلمانى از شدت تأسف و اندوه بميرد ، ملامتى بر او نيست ، بلكه به نظر من سزاوار است ، ( فلو أنّ امرأ مسلما مات من بعد هذا أسفا ما كان به ملوما ، بل كان به عندي جديرا ) .\r\nامام عليه السّلام در اين بيان گويا از مطلبى كه اعماق او را مىسوزاند ، پرده بر مىگيرد و آن اين كه چرا مسلمان با ايمان ، آن قدر در برابر حوادث ، سستى به خرج دهد كه دشمن ، بدون هيچ رادع و مانعى ، به سرزمين او حمله كند اموال او را به غارت برد ، حتى متعرّض نواميس او شود و بدون كمترين ضايعات ، با دست پر ، به خانهء خود برگردد ؟ ! آرى هيچ مسلمان غيرتمندى نمىتواند چنين حادثهء دردناكى را تحمّل كند و اگر كسى از غصه و اندوه بميرد ، جاى سرزنش نيست .\r\nجالب اين كه تجاوز به حريم و گرفتن زينت آلات زنان مسلمان و غير مسلمان و هتك احترام آنها در يك رديف شمرده شده و اين نشان مىدهد كه اوّلا اسلام ، تا چه حدّ براى نواميس مردم اهمّيّت قائل است و ثانيا ، تا چه اندازه خود را متعهد به دفاع از اقليت‌هايى كه در پناه اسلام زندگى مىكنند مىداند . به هر حال مقصود امام عليه السّلام بيان عمق فاجعه‌اى است كه انجام شده است .\r\nبديهى است اين سخن ، ويژهء ديروز و زمان‌هاى گذشته و حملهء لشكر معاويه به\r\n\r\n\r\n","description":"","footnote":"\r\n( 1 ) كلم ، به معناى « زخم و جراحت » است .\r\n","page_name":" 152 ","page_number":152},
  {"content":"\r\n\r\nشهر انبار نبوده و نيست ، بلكه يك قاعدهء كلّى است كه در زندگى مسلمانان امروز و فردا نيز صادق است . گويى امام عليه السّلام مسلمانان امروز را كه مورد تهاجم شرق و غرب غارتگر قرار گرفته و اموال و نواميس‌شان را به خطر انداخته‌اند و در دفاع از خود در برابر اين خونخواران و غارتگران ، سستى به خرج مىدهند ، مخاطب ساخته و همين سخنان را براى آنها بازگو مىكند كه اگر مرد مسلمانى ، از تجاوز دژخيمان به سرزمين‌هاى مقدّس اسلامى و تجاوز به قبلهء نخست آنها و غارت منابع و اموال و هتك نواميس و اعراضشان ، از اندوه و غصه بميرد ، در خور سرزنش نخواهد بود .\r\n\r\nنكته‌ها\r\n\r\n1 - شكست و پيروزى بىدليل نيست\r\nدر اين بخش از خطبه ، امام عليه السّلام با آن فكر نافذ و روح بلند و ممارست مستمر در مسائل مربوط به جنگ و پيروزى و شكست ، انگشت روى چند عامل مهم گذارده كه سزاوار است همهء فرزندان مكتبى امام ، به آن توجه كنند . او مىفرمايد : يكى از عوامل مهم شكست ، حالت انفعالى به خود گرفتن و اجازهء تهاجم به دشمن دادن است ، تا آنجا كه وارد خانهء آنها شود . اين ، يك واقعيت غير قابل انكار است و دلايل آن را به هنگام تفسير خطبه شرح داديم .\r\nعامل ديگر ، تواكل ، به معناى « مسئوليت را به گردن هم انداختن » است . اگر در اجتماع ، هر كسى وظيفهء خود را به خوبى انجام دهد و گناه خود را به گردن ديگرى نيندازد و سهم خويش را در مسئوليت‌ها بپذيرد ، ناكامى و شكست ، كمتر واقع مىشود . بدبختى از آنجا شروع مىشود كه هر كس از زير بار مسئوليت خود فرار كند و ديگرى را مقصّر بشمارد ، در چنين جامعه‌اى همه مقصرند و همه گنهكار و شكست آنها در برابر دشمنان غير منتظره نيست .\r\nعامل سوم ، تخاذل است و آن اين كه هر كسى كه گرفتار حادثه‌اى مىشود ، ديگران ، حادثه را مربوط به خود او بدانند و به ياريش نشتابند . اگر حمله به اين شهر\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمىشود ، مردم شهرهاى ديگر به يارى شهر مورد تهاجم نشتابند . بديهى است در حادثه متقابل نيز اهل شهر دوم به يارى شهر نخست نخواهند آمد و نيز محلات يك شهر ، همه به صورت واحدهاى جداگانه در مىآيند و با اين تجزيه پيروزى دشمن مهاجم مسلّم است .\r\nولى اگر حالت انفعالى مبدّل به حالت تهاجمى شود و مسلمانان بر دشمنان پيشى بگيرند و هر كدام سهم خود را در مسئوليت اجتماعى و دفاع از كيان اسلام و كشورهاى اسلامى بر عهده بگيرند و هر گاه بخشى از كشور عظيم اسلام مورد تهاجم واقع شود همهء كشورهاى اسلامى ، يكپارچه برخيزند و به يارى بشتابند ، به يقين پيروزى با آنها خواهد بود .\r\nدر خطبهء 166 نيز به بخشى از اين مطلب اشاره شده است : ( أيّها النّاس ! لو لم تتخاذلوا عن نصر الحقّ و لم تهنوا عن توهين الباطل لم يطمع فيكم من ليس مثلكم و لم يقو من قوى عليكم ) ، اى مردم ! اگر دست از حمايت هم در يارى حق برنمىداشتيد و در تضعيف باطل ، سستى نمىكرديد ، هيچ گاه ، آنان كه در پايهء شما نيستند ، در شكست شما طمع نمىكردند و هيچ نيرومندى ، بر شما غالب نمىشد .\r\n\r\n2 - حمايت از اقليت‌هاى مذهبى\r\nممكن است بعضى تصور كنند كه مسألهء احترام به اقليت‌هاى مذهبى كه در پناه اسلام ، جان و مالشان محفوظ شمرده شده و نيز حمايت از آنها ، تنها يك شعار است ، ولى توجه به مسائل مربوط به آنها در فقه اسلامى و تعبيراتى مانند تعبير امام عليه السّلام در اين خطبه ، نشان مىدهد كه اسلام ، دقيقا خود را حامى آنها مىشمرد و ما دام كه دست به پيمان شكنى و اعمالى بر ضد اسلام نزده‌اند ، جان و مال و حيثيت و آزادىشان ، محفوظ است .\r\nدر اين فراز خطبه ، امام عليه السّلام شديدا از اين مسأله ناراحت است كه چرا غارتگران\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nشام ، زيور آلات زنان يهودى يا نصرانى را كه در پناه اسلام مىزيسته‌اند ، به يغما برده‌اند حتّى آنها را در كنار زنان مسلمان قرار مىدهد و نسبت به هر دو ، شديدا اظهار نگرانى و ناراحتى مىكند كه چرا حرمت آنها شكسته شده و زيورآلاتشان غارت گرديده ؟ ! و مردم عراق را به خاطر سستى و تنبلى در برابر اين غارتگران ، شديدا ، ملامت و سرزنش مىكند .\r\n\r\n3 - غيرت دينى\r\nمنظور از غيرت دينى ، اين است كه انسان ، در برابر تخلّفاتى كه از مسير حق و عدالت و احكام الهى مىشود ، خاموش ننشيند و بىتفاوت از كنار آنها نگذرد بلكه تخلّف ، هر چه شديدتر باشد ، جوش و خروش او بيشتر گردد . كسانى كه خونسرد و بىرمق ، از مقابل اين امور مىگذرند ، فاقد غيرت دينى هستند .\r\nقرآن مجيد ، در بارهء بعضى از جنگجويان با ايمان كه فاقد وسائل لازم براى شركت در ميدان جنگ بودند ، مىفرمايد :  « وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ »  « 1 » ، بر كسانى كه وقتى نزد تو آمدند كه آنها را بر مركبى ( براى ميدان جهاد ) سوار كنى و تو گفتى كه : « مركبى كه شما را بر آن سوار كنم ، ندارم . » و آنها از نزد تو بازگشتند در حالى كه چشمانشان از اندوه ، اشكبار بود ، ايرادى نيست ، چرا كه چيزى كه در راه انفاق كنند ، نداشتند .\r\nاين ، چه عاملى است كه فردى را كه ابزار و وسايل جهاد را نمىيابد چنان منقلب مىكند كه بىاختيار مانند ابر بهار ، اشك بريزد ؟ ( توجه داشته باشيد « تفيض » ، در اينجا به معناى « فرو ريختن فراوان » است ) ، آن چيزى جز غيرت دينى نيست .\r\nدر خطبهء مورد بحث نيز به يكى از مظاهر آن - كه در بالاترين حدّ قرار دارد - اشاره شده است . حضرت مىفرمايد : « اگر مسلمانى ، به خاطر اين حادثهء ( بسيار دردناك )\r\n\r\n\r\n","description":"","footnote":"\r\n( 1 ) سورهء توبه ، آيهء 92 .\r\n","page_name":" 155 ","page_number":155},
  {"content":"\r\n\r\nاز شدّت تأسّف بميرد ، جاى سرزنش ندارد ، بلكه به نظر من سزاوار است . » غيرت دينى ، عامل بسيار مهمّى براى دفاع از حريم قوانين اسلام و احياى معروف و از ميان بردن منكر است .\r\nجالب اين كه در حديثى از امام صادق عليه السّلام آمده است كه خداوند ، دو فرشته را براى عذاب قومى مأمور كرد . هنگامى كه آنها به سراغ اين مأموريت خود رفتند ، مردى به ظاهر نورانى را كه آثار پارسايى و صلاح از او آشكار بود ديدند كه در حال تضرّع و زارى به درگاه خدا است . يكى از آن دو ، به ديگرى گفت : « اين مرد ، دعا كننده را ديدى ؟ » ديگرى گفت : آرى ، ولى من مأموريتم را انجام مىدهم » دومى گفت : من ، هيچ كارى نمىكنم ، تا به پيشگاه خدا ، پروردگارم باز گردم ( و دستور جديدى بگيرم ) هنگامى كه به پيشگاه خداوند عرضه داشت كه « پروردگارا ! من به آن شهر كه رسيدم ، يكى از بندگان تو را ديدم كه در حال دعا و تضرّع است . » دستور آمد كه برو و مأموريتت را انجام ده ( و شهر را زير و رو كنيد ) ، فإنّ ذلك رجل لم يتغيّر وجهه غضبا لى قطّ ، او مردى است كه هرگز ، چهره‌اش از خشم در راه من ، متغيّر و بر افروخته نشده است ( و ذره‌اى غيرت دينى نداشته ) . « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 97 ، صفحهء 89 ، حديث 60 .\r\n","page_name":" 156 ","page_number":156},
  {"content":"\r\n\r\n\r\nبخش سوم\r\nفيا عجبا ! عجبا - و اللّه - يميت القلب و يجلب الهمّ من اجتماع هؤلاء القوم على باطلهم ، و تفرّقكم عن حقّكم ! فقبحا لكم و ترحا ، حين صرتم غرضا يرمى : يغار عليكم و لا تغيرون و تغزون و لا تغزون ، و يعصى اللّه و ترضون ! فإذا أمرتكم بالسّير إليهم في أيّام الحرّ قلتم : هذه حمارّة القيظ ، أمهلنا يسبّخ عنّا الحرّ . و إذا أمرتكم بالسّير إليهم فى الشّتاء ، قلتم : « هذه صبارّة القرّ ، أمهلنا ينسلخ عنّا البرد ! كلّ هذا فرارا من الحرّ و القرّ . فإذا كنتم من الحرّ و القرّ تفرّون ، فأنتم - و اللّه - من السّيف أفرّ !\r\n\r\nترجمه\r\nشگفتا ، شگفتا ! به خدا سوگند قلب را مىميراند و غم و اندوه را ( به روح انسان ) سرازير مىكند كه آنها ( شاميان غارتگر ) در مسير باطل خود ، چنين متّحدند و شما ، در طريق حقّتان ، اين گونه پراكنده و متفرّق ! روى شما زشت باد ! و همواره غم و اندوه قرينتان باشد ! چرا كه ( آن چنان سستى و پراكندگى به دشمن نشان داديد كه ) هدف تيرها قرار گرفتيد ، پى در پى به شما حمله مىكنند و شما به حملهء متقابل دست نمىزنيد ! با شما مىجنگند و شما با آنها پيكار نمىكنيد ! آشكارا ، معصيت خدا مىشود و شما ، ( با اعمال نادرستتان ) به آن رضايت مىدهيد ! هرگاه ، در ايّام تابستان فرمان حركت به سوى دشمن را دادم ، گفتيد : « اكنون ، شدّت گرما است ، اندكى ما را مهلت ده تا سوز گرما فرو نشيند ! » و اگر در زمستان ، اين دستور را به شما\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدادم ، گفتيد : « اكنون ، هوا فوق العاده سرد است ، بگذاريد سوز سرما آرام گيرد . » ولى همهء اينها بهانه‌هايى است براى فرار از گرما و سرما . جايى كه شما از سرما و گرما ( اين همه وحشت داريد و ) فرار مىكنيد ، به خدا سوگند ! از شمشير ( دشمن ) بيشتر فرار خواهيد كرد .\r\n\r\nشرح و تفسير\r\n\r\nآنها در باطل خود متّحدند و شما در حقّتان پراكنده !\r\nدر اين بخش از خطبه ، امام به تحليل ديگرى در بارهء عوامل شكست و عقب نشينى مردم كوفه و عراق ، توأم با ملامت و سرزنش مىپردازد ، باشد كه با اين بيان روح خفتهء آنها را بيدار كند و پيش از آن كه اوضاع كشور آنها ، بدتر شود به پا خيزند و به دفع دشمن بپردازند .\r\nنخست مىفرمايد : « شگفتا ، شگفتا ! به خدا سوگند ! قلب را مىميراند و غم و اندوه را ( به روح انسان ) سرازير مىكند كه آنها ( شاميان غارتگر ) در مسير باطل خود ، چنين متّحدند و شما ، در طريق حقّتان ، اين گونه پراكنده و متفرّق ، « فيا عجبا ! « 1 » عجبا - و اللّه - يميت القلب و يجلب الهمّ من اجتماع هؤلاء القوم على باطلهم ، و تفرّقكم عن حقّكم ! » هميشه ، تعجّب و شگفتى ، از امورى است كه با جريان طبيعى ، سازگار نيست و علل ناشناخته يا نامأنوسى دارد . طبيعت امر چنين اقتضا مىكند كه طرفداران حق به خاطر ايمان محكمى كه به آن دارند ، محكم بايستند و از آن دفاع كنند ، ولى طرفداران باطل چون انگيزهء نيرومندى براى دفاع از آن ندارند ، نسبت به حمايت از\r\n\r\n\r\n","description":"","footnote":"\r\n( 1 ) يا عجبا عجبا ، بعضى از شارحان نهج البلاغه گفته‌اند كه جملهء « فيا عجبا عجبا ! » در اصل ، « عجبت عجبا . . . » بوده است ، يعنى منصوب به عنوان مفعول مطلق است . اين احتمال نيز داده شده است كه عجبا نخستين ، از قبيل مفعول مطلق و دومى تكرار و تأكيد باشد . ( شرح نهج البلاغه ، ابن ميثم ، جلد 2 ، صفحهء 36 ) بعضى نيز گفته‌اند كه در تقدير ، « يا عجبى احضر ، اى شگفتى من ! حاضر شو » . بوده است . ( شرح نهج البلاغه ، علامّه خويى ، جلد 3 ، صفحهء 392 ) ، اين تفسير با منادى واقع شدن « عجبا » ، تناسب بيشترى دارد .\r\n","page_name":" 158 ","page_number":158},
  {"content":"\r\n\r\nآن سست و ناتوان باشند ، ولى اگر ديديم طرفداران حق پراكنده و بىاراده و سست و ضعيفند ، امّا طرفداران باطل متّحد و منسجم و در راه خود مصمّم هستند ، سبب شگفتى مىشود .\r\nاهل عراق ، پيشوايشان على عليه السّلام بود كه گذشته از وصيّت مسلّم پيامبر اكرم صلّى اللّه عليه و آله و سلّم در بارهء ولايت او ، همهء مردم مكّه و مدينه ، از مهاجران و انصار و غير آنها و غالب مناطق ديگر ، با او بيعت كردند و دلائل حقّانيتش ، از افكار و اعمال و زهد و عدالتش نمايان بود ، امّا غارتگران شام به دنبال مردى طغيانگر و جاه‌طلب كه سوابق زشت خاندان او در اسلام و جاهليت ، بر كسى پوشيده نبود ، سر به شورش در برابر امام بر حق برداشته بودند با اين حال آيا جاى تعجّب نيست كه آنها پشت سر پيشواى خود بايستند و اينها اين چنين پيمان شكنى كنند ؟ ! اينجاست كه امام ، شديدا ناراحت مىشود و آنها را زير شلّاق سرزنش و ملامت مىگذارند ، چرا كه سزاوار چنين سرزنش تند و تلخى بودند ، مىفرمايد : « روى شما زشت باد ! و همواره غم و اندوه قرينتان باشد ! چرا كه ( آن چنان سستى و پراكندگى به دشمن نشان داديد كه ) هدف تيرها قرار گرفته‌ايد ، فقبحا لكم و ترحا « 1 » ، حين صرتم غرضا يرمى » .\r\nپى در پى ، به شما حمله مىكنند و شما به حملهء متقابل دست نمىزنيد ، يغار عليكم و لا تغيرون .\r\nبا شما مىجنگند و شما ، با آنها پيكار نمىكنيد ! و تغزون و لا تغزون .\r\nآشكارا ، معصيت خدا مىشود و شما با اعمال نادرستتان به آن رضايت مىدهيد ! ( و يعصى اللّه و ترضون ! ) .\r\nدر واقع امام عليه السّلام دليل سرزنش خود را نسبت به آنان ، در اين چند چيز خلاصه مىكند كه ريشهء همه يك امر است و آن سستى و تنبلى و بىتفاوتى به خرج دادن\r\n\r\n\r\n","description":"","footnote":"\r\n( 1 ) ترحا ، به معناى « اندوه و حزن » و در واقع در اين جمله ، امام عليه السّلام به آنها نفرين مىكند كه همواره قرين حزن و اندوه گردند .\r\n","page_name":" 159 ","page_number":159},
  {"content":"\r\n\r\nاست تا آنجا كه دشمن ، چنان جسور مىشود كه پى در پى حمله مىكند غارت مىكند ، و خون بىگناهان را مىريزد و آنها تماشاچى اين صحنه‌هاى غم انگيز و زشت و ناروا هستند ! سپس امام عليه السّلام انگشت روى يك دليل روشن بر محكوميت آنان ، به خاطر سستى و بىارادگى و ضعف و ناتوانيشان گذارده ، مىفرمايد : « هرگاه در ايّام تابستان ، فرمان حركت به سوى دشمن را دادم ، گفتيد : « اكنون ، شدّت گرما است ، اندكى ما را مهلت ده تا سوز گرما فرو نشيند » ! و اگر در زمستان ، اين دستور را به شما دادم ، گفتيد : « اكنون ، هوا فوق العاده سرد است ، بگذار سوز سرما آرام گيرد ! فإذا أمرتكم بالسّير إليهم في أيّام الحرّ قلتم : هذه حمارّة « 1 » القيظ « 2 » ، أمهلنا يسبّخ « 3 » عنّا الحرّ . و إذا أمرتكم بالسّير إليهم فى الشّتاء ، قلتم : « هذه صبارّة « 4 » القرّ ، أمهلنا ينسلخ « 5 » عنّا البرد ! ولى همهء اينها ، بهانه‌هايى است براى فرار از گرما و سرما ، كلّ هذا فرارا من الحرّ و القرّ . « 6 » ) جايى كه از سرما و گرما ( اين همه وحشت داريد ) و فرار مىكنيد ، به خدا سوگند ! از شمشير ( دشمن ) بيشتر ( وحشت داريد و ) فرار خواهيد كرد ، فإذا كنتم من الحرّ\r\n\r\n\r\n","description":"","footnote":"\r\n( 1 ) « حمارة » از مادّه « حمر » به معناى « رنگ قرمز » است . به همين جهت به گرماى سوزان تابستان ، حمارة گفته مىشود . گويى از شدت گرما ، مانند آتش سرخ و سوزان است .\r\n( 2 ) « قيظ » ( بر وزن فيض ) به معناى « شدت گرماى تابستان » است . بنا بر اين اضافهء « حماره » به « قيظ » نوعى تأكيد در گرما را مىرساند .\r\n( 3 ) « يسبّخ » از مادّه « سبخ » است به معناى « فراغت از چيزى يا تخفيف » آن است و در اين جا به معناى « فرو نشستن سوز گرما » است .\r\n( 4 ) « صبارّه » از مادّه « صبر » در اصل ، به معناى « حبس و نگهدارى چيزى » است و شكيبايى را ، به همين مناسبت ، صبر مىگويند . و شدّت سرما را كه « صبارّه » مىگويند ، از اين جهت است ، كه انسان را از كار و فعاليّت باز مىدارد .\r\n( 5 ) « ينسلخ » از مادّه « سلخ » و در اصل ، به معناى « پوست كندن » است و سلّاخ را به همين جهت ، سلّاخ مىگويند كه پوست حيوان را مىكند آن گاه اين كلمه ، به « جدا ساختن هر چيزى » اطلاق شده است و در جملهء بالا اشاره به فرو نشستن سوز سرما است .\r\n( 6 ) « قرّ » ، به گفتهء مقياس ، به دو معنا آمده : نخست : سرما ، و دوم جاى گرفتن و استقرار در مكان است .\r\nبعيد نيست كه معنى نخست ، به معناى دوم بازگردد ، چرا كه سرماى شديد ، انسان را از كار باز مىدارد .\r\n","page_name":" 160 ","page_number":160},
  {"content":"\r\n\r\nو القرّ تفرّون ، فأنتم - و اللّه - من السّيف أفرّ ! گويى ميدان جنگ بايد در فصل بهار باشد ، آن هم در ميان دشت‌هاى پر از گل و مرغزارها ، همراه پرندگان خواننده و چشمه‌سارها و نسيم لطيف و روح افزا ! آن گاه سربازان بنشينند و دشمنان را با اشاره چشم و ابرو بر خاك بيندازند ! اين بىخبران ، تاريخ اسلام را كه زمان چندانى از آن نگذشته بود ، به كلّى ، فراموش كرده بودند كه ياران پيامبر فاصلهء ميان مدينه و ميدان تبوك را در آن گرماى سوزان تابستان بيابان حجاز با پاى برهنه روى سنگ‌هاى تفتيده از تابش آفتاب ، با نداشتن آب و آذوقهء كافى پيمودند و در جنگهاى ديگر نيز سخت‌ترين ناملايمات را تحمّل كردند و مانند شير ژيان ، بر دشمن حمله كردند ! اگر آنها مىخواستند مانند كوفيان سست عنصر ، ملاحظهء سرما و گرما كنند ، هرگز درخت تنومند اسلام بارور نمىشد و به ثمر نمىنشست . نه تنها در اسلام بلكه در هيچ نقطه‌اى از دنيا ، سربازان سست و ناز پرورده و ترسو و پراكنده پيروز نشدند ، بلكه هميشه ، ذليل و حقير و شكست خورده بودند .\r\nدر واقع سخن آنها ، شباهت زيادى با سخن كفّار و منافقان داشت كه مىگفتند :\r\n « لا تَنْفِرُوا فِي الْحَرِّ »  ، « در گرماى تابستان ( به سوى ميدان جهاد ) حركت نكنيد ! » كه قرآن ، در پاسخ آنها مىگويد :  « قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ »  ، بگو :\r\nآتش دوزخ از اين گرمتر است ، اگر مىدانستند . « 1 » در واقع ، كوفيان كه با اين گونه اظهارات واهى ، از جهاد با دشمن خونخوار و سنگدل ، طفره مىرفتند ، گرفتار نوعى نفاق بودند ، نفاقى كه از ضعف ايمان آنها به مبانى اسلام و پيشوايشان ، امير مؤمنان على عليه السّلام سرچشمه مىگرفت .\r\nبه هر حال ، مجاهدان واقعى كه در صحنه‌هاى نبرد مىجنگند و مىجوشند و مىخروشند و پيروز مىشوند ، كسانى هستند كه نه به مشكلات آب و هوا مىانديشند و نه به مشكلات مسير راه و ميدان نبرد . بى شك ، اگر دشمن ، احساس\r\n\r\n\r\n","description":"","footnote":"\r\n( 1 ) سورهء توبه ، آيهء 81 .\r\n","page_name":" 161 ","page_number":161},
  {"content":"\r\n\r\nكند كه جنگجويان مخالف ، مثلا از جنگيدن در سوز سرما و گرما پرهيز دارند ، درست حملهء خود را در همان زمان شروع مىكند و با استفاده از اين نقطه ضعف ، وسيلهء پيروزى خويش را فراهم مىسازد .\r\n\r\nنكته‌ها\r\n\r\n1 - اين همه سرزنش ، براى چيست ؟\r\nبا مطالعهء اين فراز از كلام مولا امير مؤمنان على عليه السّلام اين سؤال به ذهن مىآيد كه « چرا آن پيشواى مدير و مدبّر چنين حملات شديد و تندى نسبت به مردم كوفه مىكند و آنها را به شدّت زير ضربات شلّاق‌هاى سرزنش و ملامت قرار مىدهد - و در فراز بعد هم ، فراتر مىرود و به آنها مىفرمايد : « من ، دوست داشتم كه هرگز شما را نمىديدم و نمىشناختم . . . خدا ، شما را بكشد كه اين قدر خون به دل من كرديد ! » ولى اگر در تاريخ كوفه و كوفيان و عهدشكنىها و نفاق‌افكنىها و بىوفايىها و سستى و ضعف آنها بيشتر مطالعه كنيم ، فلسفهء اين سرزنشهاى تند و شديد را در مىيابيم . گويى ، امام عليه السّلام اين سخنان را به عنوان آخرين راه درمان و چاره براى اين بيماران كور دل ، انتخاب فرموده است ، همان كسانى كه غيرت آنها در برابر هيچ چيز به جوش نمىآمد و انواع تحقيرها و تحميلها را از دشمن پذيرا مىشدند ! امام عليه السّلام مىخواهد از اين راه ، دست به كارى بزند كه اگر كمترين احساسى در جان آنها است ، به پا خيزند و به حركت در آيند و به مقابله با دشمن بشتابند . استفادهء از اين راه ، از نظر روانشناسى ، در برابر بعضى از گروه‌ها كارساز است .\r\nاين سخنان ، در واقع ، سخن كسى است كه از پيروان سست عنصر مأيوس شده و براى بيدار كردن آنها جز استفاده از اين كلمات تند ، راهى نمىبيند و عجب اين كه آنها با اين همه تازيانه‌هاى سخن نيز بيدار نشدند و هنگامى كه از آنها براى تشكيل لشكر و حركت به سوى دشمن دعوت فرموده جز گروه اندكى لبيك نگفتند ! به همين دليل امام عليه السّلام ناچار شد كه افرادى به روستاها و آبادىهاى اطراف فرات\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبفرستد و از آنها - كه مردمانى جنگجو و وفادار به امام عليه السّلام بودند - براى بسيج لشكر دعوت كند .\r\nدر واقع كوفيان در اين برههء از تاريخ خود شباهتى به قوم لجوج بنى اسرائيل در عصر موسى عليه السّلام كه هر چه آنها را تشويق براى حمله به دشمنانشان در بيت المقدس كرد ، آنها گفتند : « ما از آنان وحشت داريم و تا آنان در بيت المقدس هستند ، ما هرگز وارد آن نمىشويم . ما همين جا نشسته‌ايم ، تو و پروردگارت برويد و بيت المقدس را فتح كنيد !  « قالُوا يا مُوسى إِنَّ فِيها قَوْماً جَبَّارِينَ وَ إِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ »  . . .  « فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ »  . « 1 »\r\n\r\n\r\n","description":"","footnote":"\r\n( 1 ) سورهء مائده ، آيات 22 - 24 .\r\n","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nبخش چهارم\r\nيا أشباه الرّجال و لا رجال ! حلوم الأطفال ، و عقول ربّات الحجال ! لوددت أنّى لم أركم و لم أعرفكم معرفة - و اللّه - جرّت ندما ، و أعقبت سدما . قاتلكم اللّه ! لقد ملأتم قلبي قيحا و شحنتم صدري غيظا و جرّعتموني نغب التّهمام أنفاسا ، و أفسدتم عليّ رأيي بالعصيان و الخذلان حتّى لقد قالت قريش : إنّ ابن أبي طالب رجل شجاع ، و لكن لا علم له بالحرب . للّه أبوهم ! و هل أحد منهم أشدّ لها مراسا ، و أقدم فيها مقاما منّى ؟ ! لقد نهضت فيها و ما بلغت العشرين ، و ها أناذا قد ذرّفت على السّتّين ! و لكن لا رأي لمن لا يطاع !\r\n\r\nترجمه\r\nاى مرد نمايانى كه در حقيقت مرد نيستيد ! آرزوهاى شما مانند آرزوهاى كودكان است ! و عقل و خرد شما مانند عروسان حجله نشين ! ( كه جز به زر و زيور و عيش و نوش ، به چيزى نمىانديشند ) . دوست داشتم كه هرگز شما را نمىديدم و نمىشناختم ، همان شناختى كه سرانجام ، به خدا سوگند ! پشيمانى بار آورد و خشم‌آور و غم انگيز بود . خداوند شما را بكشد ( و از رحمتش دور سازد ) ! كه اين همه ، خون به دل من كرديد ، سينهء مرا پر از خشم ساختيد و كاسه‌هاى غم و اندوه را جرعه جرعه به من نوشانديد ! با نافرمانى و ترك يارى ، نقشه‌هاى مرا ( براى سركوبى دشمن ) تباه كرديد تا آنجا كه ( امر بر دوست و دشمن مشتبه شد ) و قريش گفتند :\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n« پسر ابو طالب ، مرد شجاعى است ، ولى از فنون جنگ آگاه نيست » ! خدا پدرشان را حفظ كند ! آيا هيچ يك از آنها ، از من با سابقه‌تر و پيشگام‌تر در ميدان‌هاى نبرد بوده است ؟ من آن روز كه آمادهء جنگ شدم ( و گام در ميدان نهادم ) هنوز بيست سال از عمرم نگذشته بود و الآن ، از شصت سال هم گذشته‌ام ، ولى چه كنم ؟ آن كس كه فرمانش را اطاعت نمىكنند طرح و نقشه تدبيرى ندارد ( و هر اندازه صاحب تجربه و آگاه باشد ، كارش به جايى نمىرسد ) .\r\n\r\nشرح و تفسير\r\n\r\nدل مرا خون كرديد !\r\nدر آخرين فراز اين خطبه امام هم چنان تازيانه‌هاى ملامت و سرزنش را پى در پى بر روح آنها مىزند تا شايد اين خواب آلودگان سست عنصر از خواب غفلت بيدار شوند و چشمان خود را باز كنند و ببينند در چه شرايط مرگبارى گرفتارند ، شايد كه بر پا خيزند و با يك جهاد مردانه و خدا پسندانه دست شاميان غارتگر را از كشور اسلام قطع كنند .\r\nدر نخستين قسمت ، آنها را با سه جمله كوبنده ، مخاطب مىسازد و مىفرمايد :\r\nاى مرد نمايانى كه در حقيقت مرد نيستيد ، يا أشباه الرّجال و لا رجال ! آرزوهاى شما مانند ، آرزوهاى كودكان است . ( كه با مختصر چيزى ، فريب مىخورند و دل ، خوش مىكنند و چشم بر خطر مىبندند . ( حلوم « 1 » الأطفال ) .\r\nو عقل و خرد شما ، مانند عروسان حجله نشين است ( كه جز عيش و نوش و زر و زيور به چيزى نمىانديشند ) ، و عقول ربّات « 2 » الحجال « 3 » !\r\n\r\n\r\n","description":"","footnote":"\r\n( 1 ) « حلوم » در اصل از مادّهء « حلم » به معناى « خويشتن دارى » است و چون در حال خواب ، انسان ، آرام در گوشه‌اى قرار مىگيرد و به صحنه‌هايى كه در خواب است نظاره مىكند ، اين واژه به خواب و رؤيا اطلاق شده است در خطبهء بالا ، به معناى « آرزوهاى خام » است كه شبيه به خوابهاى كودكان مىباشد .\r\n( 2 ) « ربات » جمع « ربه » به معناى « صاحب و مالك چيزى » است . ( با توجه به « تاء تأنيث » در مورد مؤنّث به كار مىرود .\r\n( 3 ) « حجال » جمع « حجله » كه صحيح آن حجله ( بر وزن عجله ) است .\r\n","page_name":" 166 ","page_number":166},
  {"content":"\r\n\r\nدر توصيف نخست ، امام آنها را بر نداشتن شجاعت و حميّت و غيرت مردانگى سرزنش مىكند چرا كه تنها در چهرهء مردان بودند و از صفات ويژهء مردان در آنها خبرى نبود .\r\nحضرت ، سپس لحن كلام را تندتر فرموده مىگويد : « دوست داشتم كه هرگز شما را نمىديدم و نمىشناختم ، همان شناختى كه سرانجام ، به خدا سوگند ! پشيمانى بار آورد و خشم‌آور و غم انگيز بود ، ( لوددت أنّى لم أركم و لم أعرفكم معرفة - و اللّه - جرّت ندما ، و أعقبت سدما ) .\r\nتاريخ گواه بر اين مطلب است كه دوستى مردم كوفه و عراق براى امام عليه السّلام در تمام دوران خلافتش ، ثمره‌اى جز غم و اندوه ناشى از سستىها ، بىوفايىها ، پيمان شكنىها ، ضعف‌ها ، پراكندگىها - و اشكال مختلف نفاق ، نداشت و اين گروه ، سبب مشكلات عظيمى در رهبرى و مديريت اين امام مدير و مدبّر و آگاه شدند .\r\nطبيعى است كه امام عليه السّلام آرزو كند كه اى كاش هرگز آنها را نمىديد و گرد او جمع نمىشدند .\r\nسرانجام آنها را هدف تير نفرينش قرار داده مىفرمايد : « خداوند ، شما را بكشد و نابود كند ( و از رحمتش دور سازد و به لعنت گرفتار كند ) « 1 » ! كه اين همه خون به دل من كرديد ، و سينهء مرا پر از خشم ساختيد و كاسه‌هاى غم و اندوه را جرعه جرعه ، به من نوشانديد ! با نافرمانى و ترك يارى ، نقشه‌هاى مرا ( براى سركوبى دشمن و ساختن يك جامعهء آباد اسلامى ) تباه كرديد تا آنجا كه ( امر بر دوست و دشمن مشتبه شد ) و قريش ( كه از سوابق من در آشنايى با فنون جنگ به خوبى آگاه بودند ) گفتند : پسر ابو طالب مرد شجاعى است ولى از فنون جنگ آگاه نيست ، قاتلكم اللّه ! لقد ملأتم قلبي قيحا و شحنتم صدري غيظا و\r\n\r\n\r\n","description":"","footnote":"\r\n( 1 ) توجه داشته باشيد كه تعبير به « قاتل » نشان مىدهد كه آنها ، در مقام مبارزهء با خدا و فرمانش برآمده بودند . به يقين چنين كسانى مغلوب و منكوب و مطرود درگاه الهى مىشوند و به همين جهت ، بسيارى از مفسّران در اينجا و ذيل آيهء 30 توبه  « قاتَلَهُمُ اللَّهُ »  آن را به معناى لعن و دورى از رحمت خدا ، تفسير كرده‌اند كه در واقع تفسير به لوازم مطلب است . ( به مفردات راغب و نثر طوبى - از مرحوم علامه شعرانى - مراجعه كنيد . )\r\n","page_name":" 167 ","page_number":167},
  {"content":"\r\n\r\nجرّعتموني نغب « 1 » التّهمام « 2 » أنفاسا ، و أفسدتم عليّ رأيي بالعصيان و الخذلان حتّى لقد قالت قريش : إنّ ابن أبي طالب رجل شجاع ، و لكن لا علم له بالحرب .\r\nمعمولا بسيارى از ملت‌ها ، عامل عقب نشينى و مشكلات خود را ، ضعف پيشوايان و رهبرانشان مىدانند ، ولى گاه قضيه به عكس مىشود ، يعنى ، پيشوا بسيار لايق است ، ولى ضعف و ناتوانى و عقب ماندگى فكرى و فرهنگى در پيروان است و اين براى يك پيشواى بزرگ و لايق بسيار دردآور است كه گرفتار مردمى سست عنصر و بىاراده شود و نتيجهء كار منفى باشد و با اين حال ، مردم در قضاوت خود آن را به حساب پيشواى بزرگشان بگذارند ! حضرت ، سرانجام در آخرين جمله‌هاى اين خطبه ، به پاسخ سخنان ناروا و نادرست جماعتى از قريش مىپردازد كه آن حضرت را به ناآگاهى از فنون جنگ متّهم مىساختند . او مىفرمايد : « خداوند پدرشان را حفظ كند ! آيا هيچ يك از آنها ، از من با سابقه‌تر و پيشگام‌تر در ميدان‌هاى نبرد بوده است ؟ ( للّه « 3 » أبوهم ! و هل أحد منهم أشدّ لها مراسا « 4 » ، و أقدم فيها مقاما منّى ؟ ) .\r\nمن آن روز كه آمادهء جنگ شدم ( و گام در ميدان نهادم ) هنوز بيست سال از عمرم نگذشته بود و الآن از شصت سال هم گذشته‌ام ( بنا بر اين بيش از چهل سال جنگ را به عنوان يك فرمانده و يا در صف مقدّم تجربه كرده‌ام ) ولى چه كنم كه ؟ آن كس كه فرمانش را اطاعت نمىكنند ، طرح و نقشه و تدبيرى ندارد ( و هر اندازه صاحب تجربه و آگاه باشد ، كارش به جايى نمىرسد ، لقد نهضت فيها و ما بلغت\r\n\r\n\r\n","description":"","footnote":"\r\n( 1 ) « نغب » جمع « نغبه » ( بر وزن لقمه ) به معناى « جرعهء آب يا چيز ديگر » است و در اينجا غم و اندوه را به نوشابهء تلخى تشبيه فرموده كه امام جرعه جرعه ، آن را نوشيده است .\r\n( 2 ) « تهام » از مادّه « همم » به معناى « غم و اندوه » است . اين وزن معمولا به معناى مصدر به كار مىرود مانند تكرار و تذكار .\r\n( 3 ) « للّه ابوهم » ، اين جمله در مقام مدح گفته مىشود و در مواردى ، به عنوان تعجب و شگفتى ذكر مىشود و مفهومش اين است كه خداوند ، پدر آنها را حفظ كند امّا در فارسى معمولا به جاى آن عبارت « خدا پدرشان را بيامرزد » به كار مىرود .\r\n( 4 ) « مراس » و « ممارست » به يك معنا است ، يعنى مراقبت و توجه و همراهى با چيزى .\r\n","page_name":" 168 ","page_number":168},
  {"content":"\r\n\r\nالعشرين ، و ها أنا ذا قد ذرّفت « 1 » على السّتّين ! و لكن لا رأي لمن لا يطاع !\r\n\r\nنكته‌ها\r\n\r\n1 - پيروان نالايق ، شخصيت پيشوايان را زير سؤال مىبرند .\r\nبىشك ، هيچ پيروزى و شكستى بدون دليل نيست و آنها كه همه ، يا بعضى از پيروزى و شكست‌ها را به علل ناشناخته و عوامل مرموز و يا تصادف و اتفاق و شانس و طالع نسبت مىدهند ، كسانى هستند كه نمىخواهند با حقايق تلخ ، رو به رو شوند و آن را تحليل كنند .\r\nدر تحليل‌هاى معمولى ، غالبا ، عامل اصلى پيروزى و شكست را ، قدرت فرماندهى و مديريت و آگاهى او مىدانند ، در حالى كه در پاره‌اى از موارد ، مسأله عكس است و فرمانده و پيشوا از نظر روحيه و آگاهى و مديريت در نهايت قوّت است ، ولى پيروان ضعيف و ترسو و بىاراده و از هم بريده و بىتجربه - كه نمىتوانند طرح‌هاى دقيق مديريت پيشوايشان را به خوبى پياده كنند - عامل اصلى شكست محسوب مىشوند و اينجا است كه شخصيت و توان رهبرى ، در آتش فساد پيروان مىسوزد ! و اين براى يك فرمانده لايق و مدير و مدبر ، بسيار دردناك است .\r\nاگر مىبينيد كه على عليه السّلام در اين خطبه ، مانند شمع مىسوزد و ناله سر مىدهد و مردم كوفه را زير رگبار سرزنش‌هاى خود قرار مىدهد ، به همين دليل است .\r\nپراكندگى و پيمان شكنى و ضعف و زبونى آنان سبب شد كه نه تنها دشمن بلكه حتى دوستانى كه سوابق رشادت و مديريت پيروزمندانهء آن امام بزرگوار را در غزوات اسلامى ، به خاطر داشتند ، چشم بر هم ، نهاده و امام را متّهم به عدم آگاهى از فنون جنگ بكنند ! اين جاست كه امام دست آنها را گرفته و به سوى تاريخ گذشتهء زندگى خود مىبرد ، و مىفرمايد : من بيش از چهل سال ، تجربهء موفق در جنگ‌ها\r\n\r\n\r\n","description":"","footnote":"\r\n( 1 ) « ذرّفت » در اصل از مادّه « ذرف » به معناى « سيلان اشك » است و سپس به « معناى عبور و گذشتن از چيزى » اطلاق شده . در جمله بالا مفهومش گذشتن از صد سال است .\r\n","page_name":" 169 ","page_number":169},
  {"content":"\r\n\r\nداشتم ، چه گونه مىتوان مرا به عدم آگاهى در فنون جنگ متهم كرد ؟ ! مشكل من جاى ديگر است و آن اين است كه من پيروانى دارم كه فاقد انضباط نظامىاند و طغيانگر و سركشند و در لحظات حسّاس خودسرانه ، دست به هر كارى مىزنند و نتيجهء آن شكست است .\r\nتجربهء ناموفق جنگ صفّين و داستان خدعه و نيرنگ معاويه و عمرو عاص در مسألهء بر سر نيزه كردن قرآنها و از آن تأسف‌بارتر ، داستان حكميت ابو موسى اشعرى ، بهترين گواه و شاهد براى اين مدّعا است . امروز همهء محقّقان تاريخ ، بلكه غير محقّقان مىدانند كه اگر آن سرپيچى و نفاق لشكر عراق نبود پيروزى در جنگ صفين قطعى بود و هرگز آن وقايع خونبار - كه به خاطر حكومت بلا منازع امويان در تاريخ اسلام ، رخ داد - پيش نمىآمد و به همين دليل ، مىتوان از وقايع جنگ صفين به عنوان دردناك‌ترين فراز تاريخ اسلام و تاريخ زندگى على عليه السّلام نام برد ، چرا كه پيامدهايش بسيار ناگوار و گسترده بود و قلب پاك على عليه السّلام را سخت آزرد .\r\nنه تنها در زمان على عليه السّلام كه امروز هم بسيارى از ناآگاهان ، سياست جنگى و كشور دارى امير مؤمنان را به خاطر بىخبرى از آنچه در تاريخ اتفاق افتاد ، زير سؤال مىبرند و اين يكى از بارزترين نشانه‌هاى مظلوميت آن بزرگوار است ، آن مردى كه فرمانش به مالك اشتر ، به عنوان يكى از عاليترين برنامه‌هاى كشور دارى و مديريت ، در تاريخ مىدرخشد و پس از گذشت چهارده قرن ، پيوسته ، اصولش محكم و استوار است و به مصداق   « كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها »   « 1 » ، دوست و دشمن از ثمرات آن بهره‌مند مىگردد و ساير فرمان‌ها و نامه‌هاى او در نهج البلاغه از نهايت انسجام و پختگى سياست او خبر مىدهد ، كارش به جايى برسد كه اين گونه در بارهء او قضاوت شود ! تنها در اينجا نيست كه على عليه السّلام از اين مسأله پرده برمىدارد ، بلكه در موارد متعدّد ديگر نيز به اين حقيقت تلخ اشاره مىكند كه مردم بىوفا و عصيانگر و گروهى خيانتكار برنامه‌هاى مرا در هم مىريختند . در يكى از كلمات قصار كه اتفاقا\r\n\r\n\r\n","description":"","footnote":"\r\n( 1 ) سوره ابراهيم ، آيات 24 و 25 .\r\n","page_name":" 170 ","page_number":170},
  {"content":"\r\n\r\nبعد از همين داستان حملهء غارتگرى شام به شهر انبار ، از آن حضرت شنيده شده مىخوانيم :\r\n« و اللّه ما تكفوننى أنفسكم فكيف تكفوننى غيركم ان كانت الرّعايا قبلى لتشكوا حيف رعاتها و انّنى اليوم لأشكو حيف رعيّتى كأنّنى المقود و هم القادة أو الموزوع و هم الوزعة ، شما براى حل مشكلات خودتان نمىتوانيد به من كمك كنيد چگونه مىتوانيد مشكل ديگران را دفع كنيد ؟ ! در گذشته ، رعايا از ستم فرمانروايانشان شكايت داشتند ولى من از ستم رعيّتم ، شكايت دارم ! گويا ، من پيروم و آنها ، پيشوا و من فرمانبر و محكومم و آنها ، فرمانده و حاكم ! » « 1 » در جاى ديگر مىفرمايد : « أريد أن أداوى بكم و أنتم دائى ، من ، مىخواهم بيمارىهاى خودم را به وسيلهء شما مداوا كنم ، امّا شما ، خود درد و بيمارى من هستيد ! » حضرت سپس به پيشگاه خدا شكايت مىبرد و عرضه مىدارد : « أللّهمّ قد ملّت أطبّاء هذه الدّاء الدّوىّ و كلّت النّزعة بأشطان الركىّ ! أين القوم الّذين دعوا الى الاسلام فقبلوه و قرءوا القرآن فأحكموه و هيجوا الى القتال فولهوا و له اللّقاح الى اولادها ، بار خدايا ! طبيبان اين درد جانفرسا ، خسته شدند و بازوى تواناى رادمردان در كشيدن آب همّت از وجود اين مردم - كه دائما در حال فروكش كردن است - ناتوان گرديده ! كجايند آن مردمى كه به اسلام دعوت شدند و پذيرفتند و قرآن را تلاوت مىكردند و به خوبى در مىيافتند و در عمل پياده مىكردند و به سوى جهاد دعوت مىشدند و عاشقانه مانند ناقه‌اى كه به دنبال فرزندش مىرود ، به سوى آن راه مىافتادند ؟ » « 2 » اينها همه به خوبى نشان مىدهد كه مشكل كار على عليه السّلام كجا بوده و درد بىدرمان حكومتش ، از كجا سرچشمه مىگرفته و اگر مردمى غير از سست عنصران كوفه گرداگرد وجودش را مىگرفتند تاريخ اسلام شكل ديگرى به خود مىگرفت . « 3 »\r\n\r\n\r\n","description":"","footnote":"\r\n( 1 ) كلمات قصار ، شمارهء 261 .\r\n( 2 ) خطبهء 121 .\r\n( 3 ) در مقدّمهء جلد نخست در بارهء شخصيت على عليه السّلام نيز تا آنجا كه مناسب آن بحث فشرده بود ، سخن گفتيم و بخشى از قضاوت صاحب نظران را بازگو كرديم .\r\n","page_name":" 171 ","page_number":171},
  {"content":"\r\n\r\n\r\n2 - پاسخ به يك سؤال\r\nبعضى از مفسّران نهج البلاغه ، سؤالى را در اين جا مطرح كرده‌اند ، و آن اين است كه آيا اين گونه سياست را در برابر مردم پيش گرفتن ( و با اين شدّت و حدّت آنها را مورد سرزنش قرار دادن ) صحيح است ؟ آيا اين سبب نمىشود كه گويندهء اين سخنان در ميان جمعيتش ، تنها و غريب بماند ؟\r\nاگر اين جمله را بر اين سؤال بيفزائيم كه امام ، به شهادت گفتار و رفتارش ، كوه صبر و استقامت و كانون عطوفت و محبت بود - با اين حال چگونه راضى مىشود اين گونه با مردم سخن بگويد ؟ اشكال گسترده‌تر و عميق‌تر مىگردد .\r\nولى همان گونه كه در سابق نيز اشاره كرديم ، اين طرز بيان در واقع آخرين وسيله براى تحريك احساسات و به حركت در آوردن افراد سست و ضعيف و بىتفاوت است .\r\nاين همان چيزى است كه در تعبيرى عاميانه گفته مىشود : « بايد كارى كرد كه به رگ غيرت او برخورد كند » .\r\nبنا بر اين ، استفاده از اين شيوهء بيان هماهنگ با مسألهء بلاغت در كلام است كه مىگويد بايد كلام را مطابق با مقتضاى حال بيان كرد .\r\nنبايد فراموش كرد كه امام عليه السّلام اين روش را بعد از به كار بستن روش‌هاى ديگر از قبيل تشويق و تمجيد و بيان ارزش‌هاى معنوى و مادى جهاد فى سبيل اللّه به كار مىبندد .\r\nاين كه بعضى از شارحان نهج البلاغه گفته‌اند « 1 » كه اين بيان به خاطر آن است كه امام عليه السّلام از فزونى نفرات در اطرافش ، احساس پيروزى و غرور و از پراكندگى مردم ، احساس تنهايى نمىكرد ، ( لا يزيدني كثرة النّاس حولى عزّة و لا تفرّقهم عنّى وحشة ) ، بسيار بعيد به نظر مىرسد ، زيرا به هر حال در جنگ‌ها ، وجود نفرات و لشكر قدرتمند كارساز است و هيچ كس ، به تنهايى نمىتواند به جنگ يك لشكر عظيم برود .\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 1 ، صفحهء 192 .\r\n","page_name":" 172 ","page_number":172},
  {"content":"\r\n\r\n\r\n3 - سؤال ديگر\r\nدر خطبهء بالا آمده بود كه امام عليه السّلام فرمود : « من ، در زمانى به فنون جنگ پرداختم كه بيست سال از عمرم نمىگذشت » . در اينجا اين سؤال پيش مىآيد كه على عليه السّلام به هنگام هجرت حد اقل 23 ساله بود و مىدانيم جنگ‌هاى اسلامى ، بعد از هجرت واقع شد . اين مسألهء تاريخى ، چگونه با سخن بالا سازگار است ؟\r\nدر جواب مىگوئيم كه درست است كه جنگ‌ها ، به طور رسمى ، بعد از هجرت آغاز شد ، ولى سال‌هاى آخر اقامت پيامبر صلّى اللّه عليه و آله و سلّم در مكه نيز با طوفان‌ها و درگيرىهاى شديدى همراه بود كه كمتر از جنگ محسوب نمىشد . و يك نمونهء آن ، محاصرهء خانهء پيامبر صلّى اللّه عليه و آله و سلّم به وسيلهء شمشيرزنان قريش ، در ليلة المبيت بود كه على عليه السّلام با ايثار عجيبى ، خود را در كانون خطر افكند و جان پيامبر صلّى اللّه عليه و آله و سلّم را نجات داد . حتّى در بعضى از تواريخ آمده كه قبل از آن نيز دشمنان نقشهء ، كشتن پيامبر اكرم صلّى اللّه عليه و آله و سلّم را كشيده بودند و ابو طالب از اين موضوع سخت نگران بود .\r\nمرحوم علامهء مجلسى ، در بحار الانوار ، نقل مىكند ، كه پيامبر اكرم صلّى اللّه عليه و آله و سلّم هنگامى كه از خانه‌اش ( در مكّه ) خارج مىشد ، بچه‌هاى مشركان ، او را با سنگ هدف قرار مىدادند تا آنجا كه بدن او را مجروح مىساختند و على عليه السّلام به عنوان دفاع از پيامبر صلّى اللّه عليه و آله و سلّم به آنها حمله مىكرد و آنها فرار مىكردند . « 1 » اين گونه حوادث و مانند آن ، نشان مىدهد كه در دوران مكه ، هر چند جنگ ميان مسلمانان و مشركان رسما آغاز نشده بود ، ولى حالتى شبيه به جنگ و درگيرى ، وجود داشت كه مىبايست با نيروى تدبير بر آن غلبه يافت و آمادگى دفاعى را همواره حفظ كرد .\r\nشايد جمله ( نهضت فيها و ما بلغت العشرين ) - كه در خطبه بالا آمده است - نيز اشاره به مسألهء آمادگى براى جنگ باشد ، نه آغاز جنگ .\r\n\r\n\r\n","description":"","footnote":"\r\n( 1 ) بحار الانوار ، جلد 41 ، صفحهء 62 .\r\n","page_name":" 173 ","page_number":173},
  {"content":"\r\n\r\n\r\n4 - پايان غم انگيز ماجرا\r\nبعضى از شارحان نهج البلاغه نوشته‌اند ، هنگامى كه خبر ناگوار حمله به شهر انبار و غارتگرى شاميان و كشتن فرماندار على عليه السّلام به آن حضرت رسيد ، امام عليه السّلام خطبه‌اى خواند ، سپس سكوت كرد تا ببيند كسى پاسخ مثبت مىدهد يا نه . همه خاموش شدند و هيچ سخنى نگفتند . حضرت هنگامى كه سكوت آنها را ديد ، پياده به راه افتاد تا به نخيله ( لشكرگاه معروف كوفه ) رسيد و مردم نيز به دنبال آن حضرت به راه افتادند . گروهى از سرشناسان ، عرض كردند : « يا امير المؤمنين ! شما ، باز گرديد ما اين مشكل را براى شما حل مىكنيم . » امام عليه السّلام فرمود : « شما مشكل خود را نمىتوانيد حل كنيد ، چگونه مىتوانيد مشكل مرا حل كنيد ؟ » ولى آنها اصرار كردند و امام عليه السّلام بازگشت در حالى كه بسيار اندوهگين بود و به سعيد بن قيس حمدانى ، مأموريت تعقيب سپاه غارتگر سفيان بن عوف را داد . او با هشت هزار نفر به تعقيب وى برخاست ، ولى آنها فرار كرده بودند و از مرزهاى عراق خارج شده بودند .\r\nغم و اندوه سراسر وجود على عليه السّلام را فرا گرفت ، به گونه‌اى كه شخصا آمادگى براى ايراد خطبه نداشت و مطابق اين روايت ، خطبهء جهاد را نوشت و دستور داد تا سعد ( يكى از ياران حضرت ) آن را براى مردم بخواند .\r\nبسيارى از مردم ، از خواب غفلت بيدار شدند و به عنوان عذرخواهى خدمت حضرت آمدند و گروهى نيز همچنان در كار خود مردّد بودند ، در اين هنگام حجر بن عدى و سعيد بن قيس ( كه از فرماندهان باوفاى لشكر حضرت بودند ) خدمتش آمدند و عرض كردند كه : هر دستورى بفرماييد ، ما اطاعت مىكنيم و عشاير ما در اختيار شما است . فرمود : « آمادهء حركت براى رفتن به سوى دشمن شويد . » منظور حضرت ، سپاه معاويه بود و حضرت پس از مشورت با يارانش معقل بن قيس تميمى را كه مردى شجاع و هوشيار بود ، به روستاهاى اطراف فرستاد تا از آنجا نيز لشكر جمع آورى كند . ولى هنوز كار معقل انجام نيافته بود كه امير مؤمنان على عليه السّلام با شمشير عبد الرحمن بن ملجم ، به شهادت رسيد . « 1 »\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحات 88 - 90 با تلخيص .\r\n","page_name":" 174 ","page_number":174},
  {"content":"\r\n\r\n\r\nخطبهء بيست و هشتم\r\n« 1 »\r\n\r\nخطبه در يك نگاه\r\nاين خطبه يكى از معروفترين خطبه‌هاى امير مؤمنان على عليه السّلام است و به گفتهء شيخ مفيد در ارشاد ، يكى از سخنانى است كه از آن حضرت به يادگار مانده و ارباب فهم و عقل و خرد ، آن را حفظ كرده‌اند . و به گفتهء سيد رضى - چنان كه خواهد آمد - اگر سخنى پيدا شود كه انسان‌ها را با قوت و قدرت ، به سوى زهد در دنيا و توجه به آخرت سوق دهد ، اين سخن است .\r\nدر اين خطبهء كوتاه - كه به گفتهء بعضى از محقّقان ، به عنوان بخشى از خطبهء 25 محسوب مىشود - امام ، به ده نكتهء مهم در بارهء توجه به آخرت و زهد در دنيا و عدم اعتماد بر مواهب مادّى و زرق و برق اين جهان و آمادگى هر چه بيشتر براى زندگى جاودان آخرت و هشدار نسبت به خطرات مهمّى كه سعادت انسان را تهديد مىكند اشاره مىفرمايد .\r\nاين خطبه به حق از خطبه‌هاى تكان دهنده‌اى است كه انسان را به سوى زهد در دنيا و بىاعتنائى به زرق و برق و توجه به امر آخرت ، سوق مىدهد و تعبيراتش ، آن چنان صريح و دقيق است كه هر كس را كه كمترين شايستگى داشته باشد از خواب\r\n\r\n\r\n","description":"","footnote":"\r\n( 1 ) خطبهء حاضر از خطب مشهور امير المؤمنين على عليه السّلام است كه بسيارى از بزرگان شيعه و اهل سنت ، آن را در كتاب‌هاى خود آورده‌اند ، از جمله 1 - جاحظ در كتاب « البيان و التبيين » ، ( جلد 1 ، صفحهء 171 ) ، 2 - باقلانى در كتاب « اعجاز القرآن » ( صفحهء 222 ) ، 3 - حسن بن على بن شعبه در « تحف العقول » ، 4 - ابن عبد ربّه در « عقد الفريد » ، ( جلد 2 ، صفحهء 365 ) ، 5 - ابن قتيبه در « عيون الاخبار » ، ( جلد 2 ، صفحهء 235 ) ، 6 - مسعودى در « مروج الذهب » ، ( جلد 3 ، صفحهء 413 ) .\r\nمرحومه علامه مجلسى نيز در بحار الانوار ، آن را از كتاب « مطالب السئول » محمد بن طلحه شافعى و كتاب « ارشاد مفيد » ( با تفاوت‌هايى ) نقل كرده است .\r\n","page_name":" 175 ","page_number":175},
  {"content":"\r\n\r\nغفلت بيدار مىكند و در هر قسمت تحليل منطقى جالبى را همراه با تعبيرات خطابى ارائه مىدهد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبخش اوّل\r\nأمّا بعد فإنّ الدّنيا قد أدبرت ، و آذنت بوداع و إنّ الآخرة قد أقبلت ، و أشرفت باطّلاع ، ألا و إنّ اليوم المضمار و غدا السّباق و السّبقة الجنّة و الغاية النّار ، أفلا تائب من خطيئته قبل منيّته ! ألا عامل لنفسه قبل يوم بؤسه ! ألا و إنّكم في أيّام أمل من ورائه أجل ، فمن عمل في أيّام أمله قبل حضور أجله فقد نفعه عمله و لم يضرره أجله . و من قصّر في أيّام أمله قبل حضور أجله فقد خسر عمله و ضرّه أجله .\r\n\r\nترجمه\r\nاما بعد ، همانا دنيا روى برگردانده و وداع خويش را اعلام داشته و آخرت روى آورده و طلايه‌هاى آن آشكار گرديده است . بدانيد امروز روز تمرين و آمادگى است و فردا روز مسابقه . جايزهء برندگان بهشت و سرانجام ( شوم ) عقب ماندگان آتش دوزخ است . آيا كسى نيست كه پيش از فرا رسيدن مرگش از خطاهايش توبه كند آيا انسانى پيدا نمىشود كه قبل از رسيدن روز ناراحتيش ، عمل نيكى براى خود انجام دهد ؟ آگاه باشيد ! شما در دوران اميد و آرزوئى به سر مىبريد ( كه فرصت بسيار گرانبهايى است ) و مرگ در پى آن است ( با اين حال ) هر كس ( از اين فرصت استفاده كند ) و در ايّام اميدش ، پيش از فرا رسيدن اجلش به عمل صالح پردازد ، اعمالش به او سود مىبخشد و فرا رسيدن اجلش ، زيانى به او نمىرساند . و هر كس در ايّام اميدش و پيش از فرا رسيدن اجلش ، در عمل كوتاهى كند گرفتار خسران شده و فرا\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nرسيدن اجلش براى او زيانبخش خواهد بود ( چرا كه فرصت گرانبهايى و غير قابل بازگشتى را از دست داده است ) .\r\n\r\nشرح و تفسير\r\n\r\nجايگاه دنيا و آخرت از ديدگاه على عليه السّلام\r\nهمان گونه كه در بالا اشاره شد ، امام عليه السّلام در اين خطبهء غرّا براى سوق دادن انسان‌ها به زهد و بىاعتنايى به زرق و برق دنيا به ده نكتهء مهم اشاره مىكند ، زيرا ، همانطور كه در حديث آمده و تجربه نيز در تمام طول تاريخ ثابت كرده حبّ دنيا سرچشمهء همه گناهان و ( رأس كلّ خطيئة ) است و بىاعتنائى به آن نخستين و مهم‌ترين گام براى اصلاح نفوس و مبارزهء با فساد فردى و اجتماعى است .\r\nدر نخستين نكته به سپرى شدن دنيا و وداع كردن آن با اهل دنيا اشاره كرده مىفرمايد : « اما بعد دنيا روى برگردانده و وداع خويش را اعلام داشته است ، ( أمّا بعد فإنّ الدّنيا قد أدبرت ، و آذنت « 1 » بوداع ) .\r\nچگونه دنيا پشت كرده و آهنگ وداع كرده است ؟\r\nنشانه‌هاى آن ، بسيار روشن است . قبرستان‌هاى خاموشى كه از نسل‌هاى پيشين ، يعنى پادشاهان و فرماندهان و زورمندان ، جوانان و كودكان و پيران ، باقى مانده همه ، گواه ادبار دنيا و فريادهاى وداع آن است . قدّ خميدهء پيران ، موى سپيد كهنسالان و بيمارىهاى گوناگون مشرفان به مرگ هر يك نشانه‌اى از ادبار دنيا و اعلان وداع او است .\r\nظاهرا دنيا خاموش است ، امّا گويى ، با هزار زبان ، سخن مىگويد ! اين ، همان است كه على عليه السّلام در يكى ديگر از خطب نهج البلاغه ، به آن اشاره كرده مىفرمايد :\r\n\r\n\r\n","description":"","footnote":"\r\n( 1 ) « آذنت » از مادهء « اذن » ، به معناى « اعلام كردن » است . و به اذان از اين جهت اذان مىگويند كه وقت نماز را اعلام مىكند .\r\n","page_name":" 178 ","page_number":178},
  {"content":"\r\n\r\n« فكفى واعظا بموتى عاينتموهم ، حملوا الى قبورهم غير راكبين و انزلوا فيها غير نازلين . فكأنّهم لم يكونوا للدّنيا عمّارا و كأنّ الآخرة لم تزل لهم دارا ، براى عبرت و اندرز شما ، همين بس است كه مردگانى را با چشم خود ديده‌ايد كه آنها را بىاختيارشان ، به گورهاشان حمل مىكردند و در ميان قبر قرار مىدادند ، بى آن كه خود ، بتوانند يا بخواهند در آن روز فرود آيند . ( چنان از نظرها محو مىشوند ) كه گويى ، هرگز در ميان مردم اين گيتى نبوده‌اند و گوئى سراى آخرت ، همواره خانهء آنان بوده است » « 1 » .\r\nدر نكتهء دوم ، اشاره به موضوع اقبال آخرت و روى آوردن سراى ديگر است ، مىفرمايد : آخرت روى آورده و طلايه‌هاى آن آشكار گرديده است » ، ( و إنّ الآخرة قد أقبلت ، و أشرفت باطّلاع . ) « 2 » نخستين منزلگاه آخرت ، مرگ است كه همواره ، مردم جهان را يكى پس از ديگرى در كام خود فرو مىبرد و اين ، خود نشانهء روى آوردن جهان آخرت است .\r\nبه اين ترتيب ، امام عليه السّلام به همگان هشدار مىدهد كه دير يا زود ، آمادهء وداع با اين جهان و گام نهادن در سراى ديگر شوند و آنچه را كه لازمهء اين سفر عمومى و پر خوف و خطر است فراهم سازند و پيش از آن كه فرصت از دست رود به تهيهء ساز و برگ برخيزند .\r\nدر سومين نكته ترسيم بسيار گويا و جالبى از چگونگى اين سرا و آن سرا و پيوند و ارتباط ميان اين دو فرموده و مىگويد : « بدانيد ! امروز ، روز تمرين و آمادگى است و فردا روز مسابقه . جايزهء برندگان بهشت و سرانجام ( شوم ) عقب ماندگان آتش دوزخ\r\n\r\n\r\n","description":"","footnote":"\r\n( 1 ) خطبهء 188 .\r\n( 2 ) « اطلاع » از مادهء « طلع » در اصل ، به معناى « ظهور و بروز » است . و طلوع خورشيد ، به معناى ظهور آن است . و طلع به معناى « شكوفه خرما » نيز از همين مادّه گرفته شده است . اطلاع به معناى « سركشيدن و سركشى كردن و آگاهى يافتن » نيز از همين معنا سرچشمه گرفته است . بعضى معتقدند كه اين واژه به « آگاهى ناگهانى » گفته مىشود .\r\n","page_name":" 179 ","page_number":179},
  {"content":"\r\n\r\nاست ، ( ألا و إنّ اليوم المضمار « 1 » و غدا السّباق « 2 » و السّبقة الجنّة و الغاية النّار ، ) در تشبيهى كه در اين جملهء زيبا وارد شده ، انسان را به سوار كارانى همانند مىكند كه در يك مسابقهء بزرگ شركت مىكنند . روشن است كه آنها بايد قبلا به تمرين فراوان بپردازند و خود را آماده كنند و از آنجا كه تمرين سوارى با اسب‌ها ، آنها را چابك و ورزيده و در عين حال لاغر مىكند ، عرب ، از آن تعبير به « مضمار » يعنى مكان يا زمان لاغر شدن مىكند . جالب اين كه به گفتهء راغب در مفردات ، ضامر ، به هر حيوان لاغرى گفته نمىشود بلكه به حيوان لاغرى گفته مىشود كه بر اثر تمرين و كار لاغر شده باشد كه لازمهء آن چابكى است . بعد از آن ، دوران مسابقه شروع مىشود و در هر مسابقه‌اى جوايزى براى برندگان و تبعا خسارتى براى بازندگان خواهد بود . امام عليه السّلام زندگى اين جهان را دوران ورزيدگى و آمادگى و ميدان آخرت را ميدان مسابقه و جايزهء برندگان را بهشت و خسارت بازندگان را آتش دوزخ مىشمارد .\r\nبديهى است كه هيچ كس در ميدان مسابقه نمىتواند مشغول تمرين و آمادگى و ورزيدگى شود ، بلكه بايد آنچه در اين زمينه لازم است از قبل فراهم شده باشد ، در ميدان محشر نيز جايى براى تهيهء حسنات و توبه از سيّئات و تهذيب نفوس و تطهير قلوب نيست . همهء اينها بايد در دنيا فراهم شده باشد . كسانى كه اين واقعيت را به فراموشى بسپارند و آمادگى لازم را از نظر روحانى و معنوى ، در اين دنيا فراهم نكنند ، به يقين در مسابقهء سرنوشت‌ساز آخرت ، شكست مىخورند ، شكستى كه سرانجامش دوزخ است .\r\n\r\n\r\n","description":"","footnote":"\r\n( 1 ) مضمار ، همانطور كه در متن گفته‌ايم ، به معناى « مكان يا زمان لاغر شدن » است و به گفتهء بعضى براى اين كه اسب‌ها در ميدان مسابقه از قدرت كافى برخوردار شوند ، مدتى به آنها آب و علف فراوان مىدادند تا قوى شوند و سپس با تمرين‌هاى پى در پى اندام آنها لاغر ، ولى محكم و قوى مىشد . به اين كار تضمير - يعنى لاغر كردن - مىگفتند ، سپس كلمهء « مضمار » به ميدان‌هاى تمرين اطلاق شده ، خواه سبب لاغرى باشد يا نباشد .\r\n( 2 ) « سباق » از ماده « سبق » به معناى « پيشى گرفتن » است . مسابقه ، از باب مفاعله به معناى « پيشى گرفتن بر هم » است . و سباق نيز به همين معنا است . « سبقه » يا به معناى هدف مطلوبى است كه براى آن ، مسابقه مىگذارند يا به معناى جايزه است .\r\n","page_name":" 180 ","page_number":180},
  {"content":"\r\n\r\nاين نكته نيز قابل توجه است كه برندگان جوايز مسابقه همه در يك سطح نيستند و رديف نخست و دوم و سوم و . . . دارند . در مسابقهء بزرگ و سرنوشت ساز آخرت نيز مطلب همين است .\r\nاز آنچه گفتيم روشن شد كه « سباق » به معناى مسابقه و « سبقه » به معناى هدفى است كه به سوى آن پيش مىروند و سبقه ( بر وزن لقمه ) به معناى جايزه است .\r\nمرحوم سيد رضى - رضوان اللّه تعالى عليه - در ذيل همين خطبه - چنان كه خواهيم ديد - اشاره به نكتهء ظريفى كرده و آن اين كه چرا امام عليه السّلام در مورد جنّت ( بهشت ) فرموده ( و السبقة الجنّة ) و در مورد « نار ( جهنّم ) » تعبير به غايت كرده و نه سبقه ! آن گاه مىگويد كه اين به خاطر آن است كه سبقه ، هدف مطلوبى است كه به سوى آن پيش مىروند و بهشت چنين است ، ولى دوزخ هدف محبوبى نيست ، بلكه سرانجام شومى است كه شكست خوردگان گرفتار آن مىشوند ، به همين دليل امام عليه السّلام در ميان اين دو تعبير تفاوت گذارده است .\r\nاين سخن ، با آيهء شريفه  « سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ »  « 1 » به پيش تازيد براى رسيدن به آمرزش پروردگارتان و بهشتى كه پهنهء آن مانند پهنهء آسمان و زمين است منافاتى ندارد ، زيرا تعبير به « سابقوا » به معناى « مسابقهء در اين جهان نيست بلكه آماده شدن براى مسابقهء در جهان ديگر است . به دليل اين كه جنّت و بهشت را هدف نهايى اين مسابقه قرار داده است . به تعبير ديگر ، در اينجا ، مسابقه‌اى است به سوى اعمال خير و در آنجا مسابقه‌اى است به سوى بهشت جاويدان كه نتيجهء اعمال است .\r\nدر چهارمين نكته اشاره به يكى از مهمترين توشه‌هاى اين سفر بزرگ و خطرناك مىكند و آن توشهء توبه است . مىفرمايد : « آيا كسى نيست كه پيش از فرا رسيدن مرگش از خطاهايش توبه كند ؟ آيا انسانى پيدا نمىشود كه قبل از رسيدن روز ناراحتيش عمل نيكى براى خود انجام دهد ؟ ( أ فلا تائب من خطيئته قبل\r\n\r\n\r\n","description":"","footnote":"\r\n( 1 ) سورهء حديد ، آيهء 21 .\r\n","page_name":" 181 ","page_number":181},
  {"content":"\r\n\r\nمنيّته ! « 1 » ألا عامل لنفسه قبل يوم بؤسه ! ) اين تعبيرها - كه براى تحريك و تشويق هر چه بيشتر آگاهان و تنبيه و بيدار ساختن غافلان ايراد شده است - در واقع نتيجهء منطقى جمله‌هاى قبل است ، زيرا با توجه به اين كه دنيا ، بسرعت پشت مىكند و آخرت با شتاب روى مىآورد و امروز ، روز آمادگى و فردا ، روز مسابقه سعادت و شقاوت است ، چرا افراد عاقل و هوشيار ، با توبه كردن و بازگشت به سوى خدا و انجام عمل نيك پيش از آن كه فرصت از دست رود خود را آماده اين سفر نكنند ؟\r\nاين همان چيزى است كه در خطبهء ديگرى نيز به آن اشاره شده مىفرمايد :\r\n« فاعملوا و أنتم فى نفس البقاء ، و الصّحف منشورة و التّوبة مبسوطة « 2 » ، حال كه در متن زندگى و حيات قرار داريد ، و نامه‌هاى عمل باز و ميدان توبه گشوده است عمل صالح انجام دهيد » .\r\nقيامت را به « يوم بؤس » تعبير كردن ، به خاطر حوادث شديد و عذاب‌هاى سخت و نگرانىهاى فوق العادهء آن است . آن عذاب‌ها در آيات مختلف قرآن منعكس شده است و به انسان‌ها هشدار مىدهد تا امروز كه فرصتى در دست دارند ، براى آن روز سخت - كه انبوه مشكلات آن را احاطه كرده - فكرى كنند و ذخيره‌اى بيندوزند .\r\nدر پنجمين نكته ، به فرصت‌هاى زودگذر و موقّت ، امّا بسيار پر ارزش اشاره مىكند كه غفلت از آن ، مايهء ندامت و پشيمانى سخت و دردناك است ، مىفرمايد :\r\n« آگاه باشيد ! شما ، در دوران اميد و آرزويى به سر مىبريد ( كه فرصت بسيار خوبى براى اندوختن ذخائر معنوى است ) و مرگ ، در پى آن است ، با اين حال هر كس ( از اين فرصت استفاده كند ) و در ايام اميدش ، پيش از فرا رسيدن اجلش ، به عمل\r\n\r\n\r\n","description":"","footnote":"\r\n( 1 ) « منيّة » از مادّهء « منى » ( بر وزن نفى ) به گفتهء مقاييس اللغة در اصل به معناى مقدّر ساختن چيزى است و سپس واژهء منيّه به معناى مرگ آمده است . چون مرگ امرى است مقدّر . واژهء « منى » به آرزوهايى كه انسان در ذهن خود تقدير مىكند اطلاق مىشود .\r\n( 2 ) خطبهء 237 .\r\n","page_name":" 182 ","page_number":182},
  {"content":"\r\n\r\nصالح بپردازد ، اعمالش به او سود مىبخشد و فرا رسيدن اجلش زيانى به او نمىرساند ، ألا و إنّكم في أيّام أمل من ورائه أجل ، فمن عمل في أيّام أمله قبل حضور أجله فقد نفعه عمله و لم يضرره أجله . » و هر كس كه در اين ايّام اميدش ، و پيش از فرا رسيدن اجلش ، در عمل كوتاهى كند ، گرفتار خسران شده و فرا رسيدن اجلش براى او زيان بخش خواهد بود ، ( چرا كه فرصتى گران بها و غير قابل بازگشتى را از دست داده است ) ، و من قصّر في أيّام أمله قبل حضور أجله فقد خسر عمله و ضرّه أجله .\r\nتعبير به « ايّام أمل ( روزهاى اميد ) » ، از زندگانى دنيا ، تعبير لطيفى است كه موقعيّت مثبت اين جهان را روشن مىسازد ، زيرا دقائق عمر بهترين فرصت براى رسيدن به سعادت جاودان است . گاه مىشود كه انسان با استفاده از توبه‌اى كه در لحظهء زود گذرى از اين زندگى انجام مىشود درياهاى آتش را خاموش مىكند و با عمل خالصى كه در ساعتى از عمرش انجام مىگيرد ، بهشت جاودان را براى خود خريدارى مىكند .\r\n\r\nنكته‌ها\r\n\r\n1 - دنيا و آخرت در احاديث اسلامى\r\nاز ديدگاه اسلام و تمام اديان آسمانى ، دنيا سراى ناپايدارى است كه انسان براى اندوختن زاد و توشه و كسب كمال و معرفت و به دست آوردن بال و پر براى پرواز در سراى جاويدان به آن گام نهاده است و به همين دليل خداوند او را با انواع آزمايش‌ها و تمرين‌هاى سخت ، اعم از عبادات و طاعات و ترك شهوات و مصائب و مشكلات - كه با زندگى دنيا آميخته است پرورش مىدهد و براى زندگى ابدى در جهان ديگر - كه سرايى است مملوّ از خير و بركت براى نفوس پاك و مهذّب - آماده مىسازد .\r\nدر روايات از تعبيرات بسيار متنوّعى براى بيان اين واقعيت استفاده شده است\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكه هر يك از ديگرى زيباتر و پر معناتر است .\r\nدر خطبهء بالا دنيا به ميدان تمرين و كسب آمادگى براى مسابقه در سراى ديگر تشبيه شده است ، و امتياز برندگان اين مسابقه بهشت و سرنوشت بازندگان ، دوزخ ذكر شده است .\r\nدر حديث معروفى مىخوانيم : « الدّنيا مزرعة الآخرة » « 1 » ، بديهى است كه مزرعه جاى زيستن نيست ، بلكه جاى فراهم كردن آذوقه جهت زيستن در محلّ ديگر است .\r\nدر تعبيرات ديگرى كه در نهج البلاغه آمده است ، از دنيا تعبير به « متجر » ( تجارتخانه ) و گاه « دار موعظة » ( سراى اندرز و محل فراگيرى علم و آگاهى ) و گاه « مصلّى » ( نمازخانه ) شده است ، مىفرمايد :\r\n« إنّ الدّنيا دار صدق لمن صدقها . . . و دار موعظة لمن اتّعظ بها ، مسجد أحبّاء اللّه و مصلّى ملائكة اللّه و مهبط وحي اللّه و متجر أولياء اللّه ، دنيا جايگاه صدق و راستى است ، براى آن كس كه با آن به درستى رفتار كند . . . سراى اندرز است ، براى آن كس كه از آن پند گيرد ، مسجد دوستان خدا و نمازگاه فرشتگان پروردگار و محل نزول وحى الهى و تجارتخانهء اولياء حقّ است . » « 2 » در تعبير ديگرى ، از امام على بن الحسين عليه السّلام از حضرت مسيح عليه السّلام نقل شده است كه به اصحاب خاص خود ( حواريون ) فرمود :\r\n« إنّما الدّنيا قنطرة فاعبروها و لا تعمروها ، دنيا پلى است كه بايد از آن بگذريد ، نه اين كه توقف كنيد و به آبادى و زرق و برق آن بپردازيد . » « 3 » در حديث ديگرى ، همين معنا ، از امام صادق عليه السّلام از موعظه‌هاى لقمان حكيم به فرزندش ، نقل شده است كه دنيا را به منزلهء پلى دانسته كه بر نهرى زده شده و بايد از آن عبور كرد . « 4 »\r\n\r\n\r\n","description":"","footnote":"\r\n( 1 ) اين حديث ، در غوالى اللآلي ، جلد يكم ، صفحهء 267 ، از رسول خدا صلّى اللّه عليه و آله و سلّم نقل شده است .\r\n( 2 ) كلمات قصار ، شماره 131 .\r\n( 3 ) بحار الانوار ، جلد 14 ، صفحهء 319 ، حديث 21 .\r\n( 4 ) بحار الانوار ، جلد 70 ، صفحهء 69 ، حديث 36 .\r\n","page_name":" 184 ","page_number":184},
  {"content":"\r\n\r\nدر تعبيرهاى ديگرى در نهج البلاغه ، دنيا ، به عنوان « دار ممرّ « 1 » » ( سراى گذرگاه ) و « دار مجاز « 2 » » ( سراى عبور ) معرفى شده است .\r\nو بالأخره ، در حديث ديگرى كه از امام هادى عليه السّلام نقل شده ، دنيا را به عنوان بازارى معرفى مىكند كه گروهى در آن سود مىكنند و گروهى زيان مىبرند ، ايشان فرموده‌اند : « الدّنيا سوق ربح فيها قوم و خسر آخرون ، دنيا ، بازارى است كه گروهى در آن سود مىبرند و گروهى زيان مىبينند . » « 3 » تمام اين تعبيرات ، نشان مىدهد كه نبايد به دنيا ، به عنوان يك هدف نهايى نگاه كرد ، بلكه ابزار و وسيله‌اى است براى اندوختن سرمايهء عمل صالح و تحصيل معارف الهى جهت نتيجه‌گيرى در جايگاه ابدى .\r\nممكن است اين مطلب در نظر بعضى ساده باشد ، ولى در واقع سرنوشت سازترين مسأله در زندگى انسانها ، همين مسأله است كه به مواهب مادّى دنيا و امكاناتى كه در اختيار او است ، به كدام ديده نگاه مىكند ، ديدهء ابزار و وسيله يا ديدهء هدف نهايى و مطلوب واقعى - و به اصطلاح - غرض غايى .\r\nتأكيد امام امير مؤمنان على عليه السّلام در آغاز اين خطبه بر اين مطلب كه دنيا ميدان آمادگى براى مسابقه سراى آخرت است ، در واقع يك پايه گذارى محكم براى ساير اندرزهاى مهمى است كه در اين خطبه آمده است .\r\n\r\n2 - زيان غير قابل جبران !\r\nنكتهء ديگرى كه در لابه‌لاى اين فراز از خطبه ، بدان اشاره شده و توجه به آن بسيار لازم است ، اين است كه خسارتهايى كه در زندگى اين جهان ، دامن انسان را مىگيرد و فرصت‌هايى كه از دست مىرود ، بعد از پايان زندگى و سرآمد عمر ، قابل جبران نيست . در واقع ، مسابقه‌اى كه انسان‌ها در پيش دارند ، تنها ، يك بار انجام\r\n\r\n\r\n","description":"","footnote":"\r\n( 1 ) نهج البلاغه ، كلمات قصار 133 .\r\n( 2 ) نهج البلاغه ، خطبهء 203 .\r\n( 3 ) بحار الانوار ، جلد 75 ، مواعظ امام هادى عليه السّلام ، صفحهء 366 .\r\n","page_name":" 185 ","page_number":185},
  {"content":"\r\n\r\nمىشود ، يك دوران آمادگى و يك ميدان مسابقه و ديگر ، تكرارى در آن نيست كه افراد غافل و بىخبر يا مقصّر كوتاه‌نگر ، بعد از آگاهى از خسران عظيمى كه دامانشان را گرفته است ، به فكر چاره و جبران ما فات بيفتند ! به همين جهت ، امام عليه السّلام در جمله‌هاى بالا فرمود : « و من قصّر في أيّام أمله قبل حضور أجله فقد خسر عمله و ضرّه أجله ، هر كس در ايّام اميد و آرزو پيش از فرا رسيدن اجلش كوتاهى كند ، خسران مىبيند و فرا رسيدن اجل ، براى او زيانبار خواهد بود . » ندامت‌ها و پشيمانىها ، هرگز مشكلى را حل نمىكند و فرياد   « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ »   - خدا را ، اى فرشتگان الهى ! مرا بازگردانيد تا اعمال صالحى را كه انجام نداده‌ام به جا آورم - با پاسخ  « كَلَّا »  ( هرگز چنين نيست ) - روبرو خواهد شد . « 1 » و به گفتهء شاعر :\r\n افسوس كه ايّام جوانى بگذشت * سرمايهء عمر جاودانى بگذشت\r\nتشنه به كنار جوى ، چندان خفتم * كز جوى من آب زندگانى بگذشت \r\nو به گفتهء شاعر ديگر :\r\n افسوس كه عمرى پى اغيار دويديم * از يار بمانديم و به مقصد نرسيديم\r\nسرمايه ز كف رفت ، تجارت ننموديم * جز حسرت و اندوه ، متاعى نخريديم \r\n\r\n\r\n","description":"","footnote":"\r\n( 1 ) سورهء مؤمنون : آيهء 100 .\r\n","page_name":" 186 ","page_number":186},
  {"content":"\r\n\r\n\r\nبخش دوم\r\nألا فاعملوا في الرّغبة كما تعملون في الرّهبة ! ألا و إنّي لم أر كالجنّة نام طالبها ، و لا كالنّار نام هاربها ، ألا و إنّه من لا ينفعه الحقّ ، يضرّه الباطل ، و من لا يستقيم به الهدى ، يجرّ به الضّلال إلى الرّدى . ألا و إنّكم قد أمرتم بالظّعن و دللتم على الزّاد و إنّ أخوف ما أخاف عليكم اثنتان : اتّباع الهوى ، و طول الأمل ، تزوّدوا في الدّنيا من الدّنيا ما تحرزون به أنفسكم غدا .\r\n\r\nترجمه\r\nبانگ الرحيل را سر داده‌اند ! آگاه باشيد ! همان گونه كه به هنگام ترس عمل مىكنيد در موقع آرامش نيز عمل كنيد ! ( و تنها ، در سختىها و مشكلات ، به ياد خدا نباشيد ) . بدانيد ! من هرگز چيزى را مانند بهشت نديدم كه طالبانش ( اين گونه ) به خواب فرو رفته باشند و نه همانند آتش دوزخ كه فراريانش ( اين گونه ) به خواب فرو روند . آگاه باشيد ! آنها كه از حق سود نگيرند ، زيان باطل دامنشان را خواهد گرفت و آن كس كه ( انوار ) هدايت ، او را به راه راست نبرد ، ( ظلمت ) گمراهى او را به وادى هلاكت مىكشاند . بدانيد ! فرمان كوچ براى شما صادر شده و به زاد و توشهء ( اين راه پر خطر ) راهنمايى شده‌ايد . و ترسناك‌ترين چيزى را كه بر شما از آن بيمناكم دو چيز است : هوا پرستى و آرزوهاى دراز ( نخستين ، انسان را از پيروى از حق باز مىدارد و دومى ، آخرت را به فراموشى مىسپارد ) .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n( حال كه چنين است ) در اين دنيا ، از اين دنيا ، زاد و توشه‌اى برگيريد كه فردا بتوانيد خود را با آن حفظ كنيد .\r\n\r\nشرح و تفسير\r\nدر ششمين نكته ، امام عليه السّلام به مسألهء مهمّى مىپردازد كه بسيارى از مردم ، از آن غافلند و آن اين كه مىفرمايد :\r\nآگاه باشيد ! همان گونه كه به هنگام ترس و ناراحتى ، ( بر خدا عمل مىكنيد ) به هنگام آرامش نيز عمل كنيد ، ألا فاعملوا في الرّغبة كما تعملون في الرّهبة ! خدا پرستى و ديندارى ، به اين نيست كه در مشكلات ، به سوى خدا رويم و دست به دامان لطف او بزنيم ، امّا به هنگام فرو نشستن طوفان مشكلات خدا و طاعت او را به فراموشى بسپاريم . اگر چنين باشد مشركان و بت پرستان عصر جاهليت نيز از خدا پرستان خالص بودند ، زيرا قرآن در بارهء آنها مىگويد :\r\n « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ »  هنگامى كه سوار بر كشتى شوند ( و امواج غول پيكر دريا و گرداب‌ها از هر سو آنها را احاطه كند ) خدا را با اخلاص مىخوانند ، ولى هنگامى كه خدا آنان را به خشكى رساند و نجات داد ، راه شرك را پيش مىگيرند . « 1 » و در جاى ديگر خطاب به اين گونه افراد ، مىفرمايد :  « وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَ كانَ الْإِنْسانُ كَفُوراً »  هنگامى كه در دريا ، زيانى به شما برسد ( و خطراتى به سراغ شما بيايد ) ، تمام كسانى كه ( براى حلّ مشكلات مىخوانيد ) جز او ( خدا ) به فراموشى سپرده مىشوند ، امّا هنگامى كه شما را به خشكى و ساحل مىرساند و نجات مىدهد ، رويگردان مىشويد و انسان بسيار ناسپاس است . « 2 » غافل از اين كه روى آوردن در مشكلات به سوى خدا افتخارى نيست ، بلكه افتخار آن است كه در آرامش و راحتى و سلامت و قدرت ، انسان متوجه خدا باشد\r\n\r\n\r\n","description":"","footnote":"\r\n( 1 ) سورهء عنكبوت : آيهء 65 .\r\n( 2 ) سورهء اسراء ، آيهء 67 .\r\n","page_name":" 188 ","page_number":188},
  {"content":"\r\n\r\nو طوق بندگى او را بر گردن نهد . آنها كه در چنين ساعاتى به ياد او هستند خدا آنان را در ساعات سخت و طوفانى از لطف خود محروم نخواهد كرد .\r\nنشانهء ايمان خالص آن است كه انسان در سلامت و بيمارى ، جوانى و پيرى ، فقر و غنا ، پيروزى و شكست ، آزادى و زندان و بالأخره در همه حال به ياد او باشد و بر آستان او پيشانى نهد .\r\nبه همين دليل ، پيامبران بزرگ و امامان و پيشوايان راستين را مىبينيم كه در همه حال ، به ياد او بودند . حالات على عليه السّلام را در زمانى كه در گوشهء خانه بود و دستش به ظاهر از همه جا كوتاه بود ، با زمانى كه ظاهرا بر تخت قدرت تكيه زده بود ، يكسان مىبينيم . عبادت و راز و نياز شبانه ، رسيدگى به بينوايان و دردمندان ، زهد و بىاعتنايى نسبت به دنيا ، در هر دو حالت از زندگى او ظاهر و آشكار بود .\r\nدر هفتمين نكته ، باز ، به همگان هشدار مىدهد و مىفرمايد : « بدانيد ! من ، هرگز چيزى را مانند بهشت نديدم كه طالبانش ( اين گونه ) به خواب فرو رفته باشند و نه همانند آتش ( وحشتناك ) دوزخ كه فراريان از آن ( اين گونه ) به خواب فرو روند ، ألا و إنّى لم أر كالجنّة نام طالبها و لا كالنّار نام هاربها . » افرادى را ديده‌ايم كه وقتى سفر كوچكى در پيش دارند كه مختصر منافع مادى در آن است ، شبانگاه خواب از چشمشان مىپرد و بيدار مىمانند و يا هنگامى كه خطرى جزيى آنها را تهديد مىكند ، خواب به چشمانشان فرو نمىرود ، با اين حال چگونه ممكن است كه انسان طالب بهشت در سراى جاودان باشد - نعمتى كه بالاتر از آن تصور نمىشود ، يا ترسان از آتش دوزخ باشد ، درد و رنج جاودانى بىنظيرى كه از آن رنجى برتر تصور نمىشود - ولى چنان به خواب غفلت فرو رود كه گويى ، خبرى نيست كه نيست ؟ ! اين پديده ممكن است از ضعف ايمان نسبت به جهان ديگر سرچشمه گيرد و يا از غرق شدن در منافع زودگذر و زرق و برق دنيا ، هر چه باشد پديده‌اى دردناك و وحشتزا است .\r\nبه هر حال ، وظيفهء رهبران الهى است كه مردم را همواره از اين خواب غفلت\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبيدار كنند و با تقويت مبانى ايمان و زدودن آثار خود باختگى در برابر سود و زيان زودگذر دنيا ، آنان را به وظايف اصلى و اهداف بزرگى كه در پيش دارند آشنا و آشناتر سازند .\r\nدر هشتمين نكته ، امام عليه السّلام به مسألهء مهمّ ديگرى در همين رابطه اشاره كرده ، مىفرمايد :\r\n« آگاه باشيد ! آنها كه از حقّ سود نگيرند ، زيان باطل دامنشان را خواهد گرفت و آن كس كه ( انوار ) هدايت او را به راه راست نبرد ، ( ظلمت ) گمراهى او را به وادى هلاكت مىكشاند ، ألا و إنّه من لا ينفعه الحقّ ، يضرّه الباطل : و من لا يستقيم به الهدى ، يجرّ به الضّلال إلى الرّدى .\r\nعمق اين سخن ، هنگامى روشن مىشود كه تعريف واضحى از حقّ و باطل داشته باشيم .\r\nحقّ ، عبارت از واقعيت‌ها است ، خواه ، حقّ تكوينى باشد يا تشريعى . حقّ تكوينى واقعيت‌هاى جهان هستى است و در مقابل آن باطل ، همان خيال‌ها و سراب‌ها ، موجوداتى كه جز در عالم پندار وجود ندارند ، است .\r\nو حق در جهان تشريع ، همان امتيازاتى است كه در قوانين الهى براى افرادى يا گروه‌هايى بر طبق مصالح معيّن و لياقت‌ها و شايستگىهاى ذاتى يا اكتسابى قرار داده شده است . و باطل همان قانون شكنىهاى در لباس قانون و بىعدالتىهاى تحت عنوان عدل و سلب حريت و آزادى واقعى در زير نقاب آزاديخواهى است .\r\nبديهى است ، آن كس كه به سراغ حق نرود ، خواه در جهان تكوين يا در جهان تشريع ، در دام باطل يعنى خيالات واهى و سرابهايى كه از دور به شكل آب است و از نزديك هيچ نيست ، گرفتار مىشود و روشن است كه انسان از طريق هيچ به جايى نمىرسد . اين واقعيتها است كه منبع آثار است ، ولى خيالات خام و پندارهاى بىاساس ، جز خسران و زيان ، چه سودى دارد ؟ ! ممكن است انسان چند صباحى از طريق هيچ و پوچ و باطل ، مردمى را اغفال كند و با وعده و وعيد ، آنها را سرگرم سازد به بن بست مىرسد ، بن بستى كه جز\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nخسران و بدبختى براى خودش و ديگران به بار نمىآورد .\r\nبنا بر اين ، اگر مولى مىفرمايد : « آن كس كه حق او را سود نبخشد ، زيان باطل دامنش را مىگيرد و آن كس كه با نور هدايت راه نسپرد ، در وادى گمراهى سرگردان و هلاك مىشود » يك ، واقعيت بسيار روشن است .\r\nدرست است كه قبول حقّ و پيروى از آن ، غالبا با تلخىهايى همراه است ، ولى اين تلخى مانند تلخى دواى شفا بخشى مىباشد كه پايانش ، سلامت و عافيت و رهايى از چنگال بيمارى و مرگ است .\r\nاز آنچه در بالا گفته شد ، اين مطلب آشكار گشت كه حقّ و باطل ، وجودهاى ساختگى و امور اعتبارى نيستند ، حق در عالم تكوين آفرينش همان وجودهاى عينى است و در جهان تشريع همان بايدها و نبايدهايى است كه از مصالح و مفاسد - كه واقعيت‌هاى عينى هستند - سرچشمه مىگيرد . به خواست خدا ، در موارد مناسب در اين رابطه شرح بيشترى خواهيم داد .\r\nبه هر حال هدف امام از بيان اين جمله علاوه بر توجه دادن به يك اصل كلّى كه در سرنوشت انسانها بيشترين اثر را دارد ، اين است كه به مردم بفهماند اگر از دستورات او كه هماهنگ با حقّ و عدالت است پيروى نكنند ، در چنگال ظلم و ستم گرفتار خواهند شد و زيان باطل ، تمام زندگى آنها را فرا خواهد گرفت ، همان گونه كه سرانجام نيز چنين شد .\r\nدر نهمين نكته امام عليه السّلام به مطلب مهم ديگرى اشاره مىكند كه همهء انسانها در آن شريكند و بخواهند يا نخواهند ، بايد به آن تن در دهند ، مىفرمايد : « بدانيد ! فرمان كوچ ، براى شما صادر شده و به زاد و توشهء ( اين راه پر خطر ) ، راهنمايى شده‌ايد ، ألا و إنّكم قد أمرتم بالظّعن « 1 » و دللتم على الزّاد .\r\nفرمان كوچ ، همان قانون فرسودگى و مرگ است كه حاكم بر زندگى همهء انسانها\r\n\r\n\r\n","description":"","footnote":"\r\n( 1 ) « ظعن » ( بر وزن طعن ) به معناى « كوچ كردن از مكانى به مكان ديگر » است . به همين جهت « ظعينه » به معناى « هودج » آمده است چرا كه از وسايل كوچ كردن بوده است ، و از آنجا كه غالبا زنان بر هودج سوار مىشدند ، گاهى اين واژه به عنوان كنايه از زن به كار مىرود .\r\n","page_name":" 191 ","page_number":191},
  {"content":"\r\n\r\nاست ، كودكان ، رو به جوانى مىروند و جوانان ، رو به سوى كهولت و سرانجام ، پيرى و فرسودگى و در پايان مرگ است . اين قانونى است تخلّف ناپذير و بدون استثنا و قانونى است كه احدى هر قدر قوى و نيرومند و هوشيار و آگاه باشد ، قدرت مخالفت با آن را نخواهد داشت . اين مسيرى است كه دست قدرت آفريدگار به منظور تكامل انسانها براى آنان ترسيم كرده است .\r\nدر جاى جاى آيات قرآن نيز اين فرمان تكوينى در كتاب تشريع آمده است .\r\nدر يك جا مىفرمايد :  « كُلُّ نَفْسٍ ذائِقَةُ الْمَوْتِ »  هر انسانى سرانجام مرگ را مىچشد . « 1 » در جاى ديگر مىفرمايد :  « أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ »  هر جا باشيد مرگ شما را در مىيابد ، هر چند در برجهاى محكم قرار گيريد . « 2 » حتّى پيغمبر اكرم صلّى اللّه عليه و آله و سلّم - كه برترين موجودات عالم خلقت است - مخاطب به اين خطاب مىشود .\r\n«  « إِنَّكَ مَيِّتٌ وَ إِنَّهُمْ مَيِّتُونَ »  ، به يقين تو وفات مىكنى و آنها نيز خواهند مرد « 3 » . » نه تنها انسانها ، كه جهان خلقت جملگى ، رو به سوى مرگ مىرود :\r\n«  « كُلُّ شَيْءٍ هالِكٌ إِلَّا وَجْهَهُ »  ، همه چيز جز ، ذات او ، فانى مىشود . « 4 » » و امثال اين تعبيرها .\r\nاين احتمال نيز وجود دارد كه مراد از فرمان كوچ ، در جملهء « أمرتم بالظّعن » فرمان آمادگى براى كوچ از دنيا باشد ، مانند آنچه در خطبهء 204 آمده است كه مىفرمايد : « تجهّزوا رحمكم اللّه - فقد نودى فيكم بالرّحيل ، آمادهء حركت شويد ! كه نداى رحيل در ميان داده شده است » . « 5 »\r\n\r\n\r\n","description":"","footnote":"\r\n( 1 ) سورهء آل عمران ، آيهء 185 .\r\n( 2 ) سورهء نساء ، آيهء 78 .\r\n( 3 ) سورهء زمر ، آيهء 30 .\r\n( 4 ) سورهء قصص ، آيهء 88 .\r\n( 5 ) طبق معناى نخست ، امر در « أمرتم بالظّعن » ، امر تكوينى و اجل الهى است ، ولى چيزى در جمله ، در تقدير نيست . امّا طبق معناى دوم امر ، جنبه تشريعى دارد و عبارت « مجهّز شدن » ، در تقدير است و يا « ظعن » به معناى مجازى است .\r\n","page_name":" 192 ","page_number":192},
  {"content":"\r\n\r\nو امّا در مورد دستور به زاد و توشه ، تمام انبياى الهى بدون استثنا اين دستور را از سوى خدا با خود آوردند كه اى انسانها ، راهى پر نشيب و فراز و پر خوف و خطر ، در پيش داريد ، راهى دراز و طولانى كه فاصلهء دنيا و آخرت را در بر مىگيرد و اين راه را ، بى زاد و توشه ، نمىتوان طى كرد و زاد و توشهء اين راه ، چيزى جز تقوا و ايمان و عمل صالح نيست ،  « وَ تَزَوَّدُوا فَإِنَّ خَيْرَ الزَّادِ التَّقْوى »  ، و زاد و توشه برگيريد ! به يقين ، بهترين زاد و توشه ، پرهيزكارى است . « 1 » آنچه در بازار قيامت خريدار دارد و مايهء نجات و رستگارى است ، همان قلب سليم و مملوّ از عشق و ايمان به خدا و نورانيت تقوا است :   « يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ »   ، در آن روز كه مال و فرزندان سودى نمىبخشد ، مگر كسى كه با قلب سليم ( و خالى از هر گونه شرك ) به پيشگاه خدا آيد . « 2 » رهروان اين راه ، به نقش و نگارهاى منزلگاههاى وسط راه نبايد دل خوش كنند و فريب زرق و برق اين كشتى را بخورند ، بلكه بايد به سر منزل مقصود و ساحل نجات فكر كنند و ببينند در آنجا چه چيزى به كار مىآيد .\r\n « الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا »  ، مال و فرزند زينت زندگى دنيا است و كارهاى نيكى كه باقى مىماند ، ثوابش نزد پروردگارت بهتر و اميد بخش‌تر است . « 3 » » در دهمين و آخرين نكته ، امام عليه السّلام بعد از بيدار ساختن پيروان خود و توجه دادن به موقف دنيا نسبت به آخرت و كارهاى مختلفى كه براى نجات ابدى بايد انجام گيرد به دو مانع خطرناك و هولناك بر سر راه سعادت انسان و مسير قرب الى اللّه ، اشاره كرده ، مىفرمايد :\r\n« ترسناك‌ترين چيزى را كه بر شما از آن بيمناكم دو چيز است : هوا پرستى و آرزوهاى دراز ، و إنّ أخوف ما أخاف عليكم اثنتان : اتّباع الهوى ، و طول\r\n\r\n\r\n","description":"","footnote":"\r\n( 1 ) سورهء بقره : آيه 197 .\r\n( 2 ) سورهء شعراء ، آيات 88 - 89 .\r\n( 3 ) سورهء كهف ، آيهء 46 .\r\n","page_name":" 193 ","page_number":193},
  {"content":"\r\n\r\nالأمل . « 1 » همين معنا ، در خطبهء 42 با توضيح بيشترى - به خاطر اهميّت فوق العاده‌اى كه دارد - آمده است ، مىفرمايد : « أيّها النّاس ! و إنّ أخوف ما أخاف عليكم اثنان :\r\nاتّباع الهوى و طول الأمل . فأمّا اتّباع الهوى فيصدّ عن الحقّ ، و أمّا طول الأمل فينسى الآخرة ، اى مردم ! بدانيد كه ترسناكترين چيزى كه از آن بر شما خائفم ، دو چيز است : پيروى از هوا و هوس و آرزوهاى طولانى . پيروى از هوا و هوس ، انسان را از حق باز مىدارد و آرزوهاى طولانى آخرت را به دست فراموشى مىسپارد . » بررسى روايات رسول خدا صلّى اللّه عليه و آله و سلّم نشان مىدهد كه امير مؤمنان على عليه السّلام اين سخن را از استاد بزرگ و پيشوايش ، پيامبر گرامى اسلام صلّى اللّه عليه و آله و سلّم اقتباس كرده است ، زيرا همين معنا در بحار الأنوار ، ضمن كلمات آن حضرت نقل شده است . « 2 » در واقع اين دو موضوع ، بزرگترين مانع راه و وحشتناك‌ترين عوامل گناه است ، زيرا ، هوا پرستى ، هيچ حدّ و مرزى را به رسميّت نمىشناسد و هنگامى كه بر انسان چيره شود ، چشم و گوش او را نابينا و كر مىكند ، نه قدرت شنوايى سخنان حقّ پيامبران و پيشوايان معصوم را دارد و نه چشم دلش ، توانايى ديدن آنچه را در اين جهان ، در اطراف او مىگذرد دارا است و به اين ترتيب او مانند كوران و كرانى است كه در جادهء پر خطرى به راه افتاده و هر لحظه احتمال سقوطش در پرتگاه مىرود .\r\nو امّا آرزوهاى دور و دراز دنيا و مواهب مادّى را چنان در چشم انسان تزيين مىكند كه گويى جايگاه ابدى همين جا است و به اين ترتيب ، در بيابان زندگى گرفتار سرابهايى مىشود و براى هميشه از رسيدن به مقصد باز مىماند .\r\nدر پايان اين خطبه ، اين معلم بزرگ جهان انسانيت ، در يك نتيجه‌گيرى كوتاه و پر معنا ، چنين مىفرمايد : « حال كه چنين است ، در اين دنيا ، از اين دنيا ، زاد و\r\n\r\n\r\n","description":"","footnote":"\r\n( 1 ) « امل » ( بر وزن عمل ) ، به معناى « اميد و آرزو » است . البته آرزو ، بر دو قسم است : آرزوهايى كه مىتوان به آن دست يافت كه مفهومش با اميد ، تقريبا ، يكى است و آرزوهاى دور و درازى كه دست نيافتنى است و مفهومش ، از اميد ، جدا است .\r\n( 2 ) بحار الانوار ، ( جلد 70 ، صفحهء 91 ) ، اين حديث ، از جابر بن عبد اللّه انصارى ، از پيامبر اكرم صلّى اللّه عليه و آله و سلّم در باب « حب الدنيا » نقل شده است .\r\n","page_name":" 194 ","page_number":194},
  {"content":"\r\n\r\nتوشه‌اى برگيريد كه فردا بتوانيد خود را با آن حفظ كنيد ، تزوّدوا في الدّنيا من الدّنيا ما تحرزون « 1 » به أنفسكم غدا » .\r\nآرى ، سفرى طولانى در پيش است و راهى بس دور و دراز . در اينجا ، زاد و توشهء فراوان به چنگ مىآيد ، ولى در نيمهء راه ، خبرى نيست . عاقل بايد اين هشدار مهم را به گوش جان بشنود و در جمع زاد و توشه ، با جدّ تمام ، به پا خيزد و پيش از فوت وقت ، بار سفر را ببندد و آن اندازه جمع آورى كند كه تا پايان سفر او را كافى باشد . از خطراتى كه بر سر راهش كمين كرده‌اند ، به شدّت بپرهيزد و از شياطينى كه در هر گوشه و كنار ، با سخنان و اعمال وسوسه انگيزشان ، او را به سوى خود مىخوانند بر حذر باشد .\r\n\r\nنكته‌ها\r\n\r\n1 - كدام زاد و توشه را از اين جهان برگيريم !\r\nاگر انسان‌ها را به مسافرانى تشبيه كنيم كه از يك محيط كوچك و آلوده ، به سوى جهانى بزرگ و مملوّ از پاكىها و نيكىها در حركتند ، چيزى به گزاف نگفته‌ايم ، بلكه مسافرت واقعى همين سفر است كه انسان از جهان پست و كوچك دنيا به سوى جهان و الا و بىنهايت آخرت كوچ مىكند و تمام امورى كه در يك سفر معمولى دنيا ، از مكانى به مكان ديگر لازم است ، در اين سفر نيز وجود دارد : زاد و توشه و مركب ، مبدأ و مقصد ، دليل راه ، موانع و خطرات و احيانا راهزنان راه ، كه بحث در بارهء هر يك از اينها گسترده است .\r\nدر مورد زاد و توشه ، قرآن مجيد با صراحت تمام آن را تقوا و پرهيزگارى ، يعنى پرهيز از گناهان و اطاعت فرمان خدا و گرايش به تمام نيكيها و پاكيها معرّفى مىكند .\r\nدر جاى جاى خطبه‌هاى نهج البلاغه روى اين معنا تكيه شده است ، از جمله در خطبهء 183 مىفرمايد : « و أنتم بنو سبيل على سفر من دار ليست بداركم و قد\r\n\r\n\r\n","description":"","footnote":"\r\n( 1 ) « تحرزون » از مادّهء « حرز » به معناى « نگاهدارى كردن » و حرز ( بر وزن حرص ) به معناى محلّ مطمئنّى است كه چيزى را در آن نگاهدارى مىكنند .\r\n","page_name":" 195 ","page_number":195},
  {"content":"\r\n\r\nأوذنتم منها بالارتحال و أمرتم فيها بالزّاد ، شما مانند مسافرانى هستيد كه از سرايى كه خانهء ( حقيقى ) شما نيست ( به سوى سراى جاودان خود ) در حركتيد .\r\nفرمان كوچ از اين سرا ، صادر شده و دستور گرفتن زاد و توشه را به شما داده‌اند . » در اينجا ، جاى اين سؤال باقى مىماند كه معمولا زاد و توشه در طول مسافرت به كار مىآيد نه در مقصد ، در حالى كه تقوا و پرهيزگارى در قيامت به كار مىآيد و سبب نجات و كليد ورود در بهشت است ، پس چگونه نام زاد و توشه ، بر تقوا نهاده شده است ؟\r\nتوجه به اين نكته ، پاسخ اين سؤال را روشن مىسازد و آن اين كه مبدأ اين سفر طولانى ، از لحظهء مرگ و سكرات موت شروع مىشود و در عالم برزخ ادامه دارد و همچنان در مواقف قيامت و منزلگاههاى سؤال و حساب و صراط - كه منازل مخوف و متعدّدى هستند - تداوم مىيابد تا سرانجام به بهشت منتهى شود . بى شك تقوا هم در جهان برزخ زاد و توشهء راه است و هم در مواقف قيامت و منزلگاههايى كه قبل از ورود به بهشت وجود دارد . آرى ، زاد و توشهء تقوا است كه انسان را از اين منازل پر خطر ، بسلامت عبور مىدهد و به سر منزل مقصود - كه بهشت برين و جنّات عدن است - رهنمون مىشود .\r\nاين نكته نيز قابل دقّت است كه اگر در آيهء شريفهء ،  « إِنَّ أَكْرَمَكُمْ عِنْدَ اللَّهِ أَتْقاكُمْ »  ، ملاك و معيار كرامت و ارزش انسان ، تقوا قرار داده شده ، نيز ناظر به همين معنا است كه تنها سبب نجات ، تقواى برخاسته از ايمان است كه گاه از آن به عنوان « زاد و توشه » و گاه به عنوان « معيار كرامت انسان » تعبير شده است .\r\nدر خطبهء 204 نهج البلاغه ، تعبيرات روشنى ديده مىشود كه توضيحى بر بحث بالا است ، مىفرمايد : « و انقلبوا بصالح ما بحضرتكم من الزّاد ! فانّ أمامكم عقبة كؤودا و منازل مخوفة مهولة لا بدّ من الورود عليها و الوقوف عندها ، با تهيهء زاد و توشهء ( ايمان و تقوا و عمل صالح ) به سوى آخرت حركت كنيد ، زيرا ، گردنه‌هايى سخت و دشوار و منزلگاههايى خوفناك ، در پيش داريد كه بايد در آنها فرود آييد و ( مدّتى ) توقّف كنيد » .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاز خداى بزرگ مىخواهيم كه توفيق تهيهء اين زاد و توشهء پر ارزش را ، پيش از فوت وقت به همهء ما مرحمت كند و دست خالى ( هر چند ، هر چه فراهم كنيم ، باز دست ما خالى است ) در اين سفر سرنوشت ساز ، به راه نيفتيم .\r\n\r\n2 - هوا پرستى و آرزوهاى دراز دو دشمن سرسخت سعادت انسان\r\nهشدارى را كه در پايان اين خطبه ، در بارهء خطرات عظيم هوا پرستى و آرزوهاى دراز داده شده ، بايد بسيار جدّى گرفت ، چرا كه نقطهء اصلى درد و خطر همين جا است .\r\nهوا پرستى ، بزرگترين مانع راه سعادت انسان است . تسليم بى قيد و شرط در برابر شهوات و خواسته‌هاى نفس ، مهمترين دشمن سعادت بشر است .\r\nقرآن ، حتّى نسبت به اين موضوع به پيامبران نيز هشدار مىدهد ، از جمله در مورد حضرت داود مىگويد كه ما به داود گفتيم : «  « وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ »  ، از هواى نفس ، پيروى نكن ! كه تو را از طريق حق گمراه مىسازد » . « 1 » در جاى ديگر ، از هواى نفس ، به عنوان يك بت خطرناك ، ياد مىكند و مىفرمايد : «  « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ أَ فَلا تَذَكَّرُونَ »  ، آيا ديديد آن كس را كه معبودش را هواى نفس خويش قرار داده ؟ و خداوند او را با علم ( به اين كه شايستهء هدايت نيست ) ، گمراه ساخته و بر گوش و قلبش مهر نهاده و بر چشمش پرده افكنده ، با اين حال چه كسى مىتواند غير از خدا ، او را ( در سايهء توبه و بازگشت ) هدايت كند ، آيا متذكّر نمىشويد ؟ « 2 » » براستى كه هوا پرستى ، چشم و گوش را كور و كر مىكند و بر عقل و فكر انسان ، مهر مىزند و او را از تشخيص بديهىترين مسائل زندگى ، محروم مىسازد ! چه خطرى از اين برتر و بالاتر است ؟ ! به همين دليل ، قرآن بهشت را تنها از آن كسانى مىشمرد كه از مخالفت خداوند\r\n\r\n\r\n","description":"","footnote":"\r\n( 1 ) سورهء ص ، آيهء 26 .\r\n( 2 ) سورهء جاثيه ، آيهء 23 .\r\n","page_name":" 197 ","page_number":197},
  {"content":"\r\n\r\nخائف و در برابر هواى نفس ايستادگى به خرج دهند :   « وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى »   « 1 » » آرزوهاى دراز ، به يقين ، يكى از بدترين و خطرناكترين دشمنان سعادت انسان است ، چرا كه تجربه در تمام طول تاريخ نشان داده كه انسان در بلند پروازى آرزوها هيچ حدّ و مرزى را به رسميّت نمىشناسد و هر قدر در آن پيش مىرود ، باز آرزو دارد از آن هم پيشتر رود . بديهى است كه چنين آرزوهاى طولانى و بىحدّ و مرز تمام قدرت فكرى و جسمى او را به خود جلب و جذب مىكند و چيزى براى پرداختن به امر آخرت و زندگى جاويدان او باقى نمىگذارد . افرادى را مىبينيم و مىشناسيم كه تا آخرين لحظات عمر چنان غرق در خيالات واهى و آرزوهاى دور و دراز بودند كه حتّى لحظه‌اى نتوانستند به امر تربيت فرزندان خود بپردازند ، تا گامى در راه تهذيب نفس بردارند .\r\nاز شگفتيهاى اين آرزوها اين است كه هر چه انسان پيشتر مىرود جاذبه‌هاى كاذب آن بيشتر مىشود و امواج غرور و غفلت آن سهمگين‌تر مىگردد .\r\nاين همان است كه قرآن مجيد در بارهء آن خطاب به پيامبر اسلام ، در اشاره به وضع گروهى از كفّار مىفرمايد :  « ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ »  ، آنها را به حال خود واگذار ! تا بخورند و از لذتهاى اين زندگى مادّى بهره گيرند و آرزوها ( ى دراز ) ، آنها را در غفلت فرو برد ، ولى به زودى خواهند فهميد ، « 2 » ( كه چه اشتباه بزرگى كرده‌اند و چه فرصت‌هاى پر ارزشى را جاهلانه از دست داده‌اند ) .\r\nدر كلمات قصار نهج البلاغه آمده است : « من أطال الأمل أساء العمل ، آن كس كه آرزوهاى خود را طولانى كند ، مرتكب اعمال بدى مىشود » . « 3 » با استفاده از اسباب مشروع ، هرگز نيل به آن آرزوها امكان پذير نيست ، و فقط ، از طريق آميختن حلال به حرام و پايمال كردن حقوق ديگران و به فراموشى سپردن\r\n\r\n\r\n","description":"","footnote":"\r\n( 1 ) سورهء نازعات ، آيات 40 - 41 .\r\n( 2 ) سورهء حجر ، آيهء 3 .\r\n( 3 ) نهج البلاغه ، كلمات قصار ، شمارهء 36 .\r\n","page_name":" 198 ","page_number":198},
  {"content":"\r\n\r\nفرمان خدا تنها به بخشى از ان خواهند رسيد .\r\nدر آخر خطبهء 86 نهج البلاغه ، حضرت با تعبير بسيار گويايى در اين زمينه به همهء انسانهايى كه طالب سعادتند ، هشدار داده است ، و مىفرمايد : « و اعلموا ! أنّ الأمل يسهى العقل و ينسى الذّكر فأكذبوا الأمل ! فإنّه غرور و صاحبه مغرور ، بدانيد ! آرزوهاى دراز ، عقل را گمراه مىسازد و ياد خدا را به فراموشى مىسپرد .\r\nبنا بر اين به اين گونه آرزوها اعتنا نكنيد كه فريب است و دارند اين آرزوها فريب خورده است » .\r\nاين مسأله ، به قدرى اهميّت دارد كه امام عليه السّلام در خطبهء 81 ، آن را ركن اصلى زهد مىشمرد و مىفرمايد : « أيّها النّاس ! الزّهادة ، قصر الأمل و الشّكر عند النّعم و التّورّع عند المحارم ، اى مردم ! زهد در سه چيز خلاصه مىشود : كوتاهى آرزوها ، و شكر گذارى در مقابل نعمتها و پرهيز از گناهان . » آرزوهاى آدمى ، هميشه ، فراتر از عمر و امكان و قدرت او است و به همين دليل ، هوا پرستان و دنيا طلبان هرگز به آرزوى نهايى خود نمىرسند و غالبا به هنگام جان دادن با ناراحتى و زجر فراوان دنيا را وداع مىگويند .\r\nبزرگ معلم جهان انسانيت ، پيامبر اكرم صلّى اللّه عليه و آله و سلّم اين مطلب را در ضمن مثال جالب و روشنى بيان كرده است . آن حضرت روزى سه قطعه چوب را گرفت ، يكى را در پيش روى خود بر زمين فرو نشاند و دومى را كمى آن طرف‌تر ، ولى سومى را بسيار دور تر قرار داد . سپس رو به ياران كرد و فرمود : « مىدانيد اينها چيست ؟ » عرض كردند : خدا و پيامبرش ، آگاه‌تر است . حضرت فرمود : « اين قطعه چوبى كه در برابر من قرار داد ، بمنزلهء انسان است ، و قطعهء دوم - كه كمى از آن دور تر است به منزلهء اجل و پايان زندگى است و اما آن قطعهء سوم - كه در فاصلهء دورى قرار دارد - آرزوها است كه انسان ، به سراغش مىرود ، ولى اجل پيش از رسيدن به آن مانع و حائل مىشود . « 1 »\r\n\r\n\r\n","description":"","footnote":"\r\n( 1 ) تنبيه الخواطر ، صفحهء 226 ( به نقل از ميزان الحكمة ، جلد 1 ، صفحهء 143 ) .\r\n","page_name":" 199 ","page_number":199},
  {"content":"\r\n\r\nالبتّه نبايد فراموش كنيم كه اصل وجود آرزو و اميد به آينده براى انسانها انگيزهء حركت و تلاش و كوشش و فعّاليّت است . وجود اميد و آرزو در انسان عيب نيست ، بلكه حسن است و بدون آن زندگى كردن بسيار مشكل است ، امّا آنچه مايهء بدبختى مىشود ، آرزوهاى غير منطقى و بيش از حدّ و دور و دراز است .\r\nاين ، همان چيزى است كه در حديث معروف پيامبر ، به عنوان يك اصل اساسى آمده است . آن حضرت فرموده : « الأمل رحمة لأمّتى و لو لا الأمل ما رضعت والدة ولدها و لا غرس غارس شجرا ، اميد به آينده و آرزو ، مايهء رحمت براى امّت من است . اگر نور اميد نبود هيچ مادرى ، فرزندش را شير نمىداد و هيچ باغبانى نهالى نمىكاشت » . « 1 » بنا بر اين وظيفهء معلّمان اخلاق ، در اينجا سنگين است ، چرا كه بايد از يك سو چراغ اميد به آينده و آرزو را در دلها فروزان كنند و از سوى ديگر آن را در حدّ معقول و منطقى محدود سازند .\r\nآرزوهاى منطقى و معقول آن است كه به مقدار نياز انسان و در حدّ قدرت و توان او باشد و او را به گونه‌اى مشغول نكند كه از اهداف اصلى حيات بماند .\r\nاسلام هرگز با برنامه‌ريزى براى آينده مخالف نيست ، به خصوص براى كارهاى اجتماعى كه مايهء سربلندى جامعهء مسلمانان و عدم وابستگى آنها به دشمنان اسلام است . چنين كارى ، نه تنها مذموم نيست ، كه نوعى عبادت محسوب مىشود . در زندگى فردى نيز عاقبت انديشى كار مقبولى است و همان چيزى است كه در روايات به « حزم » تعبير شده است .\r\nآنچه در اسلام مذموم شده در واقع يك چيز است و آن ، اين است كه انسان چنان غرق آرزوها شود كه آخرت را به فراموشى بسپارد و تمام توان و نيروى خود را در آرزوهايى كه هرگز به آن نمىرسد ، صرف كند .\r\n\r\n\r\n","description":"","footnote":"\r\n( 1 ) بحار الانوار ، جلد 74 ، صفحهء 173 .\r\n","page_name":" 200 ","page_number":200},
  {"content":"\r\n\r\n\r\nتكملة\r\nقال السيد الشريف رضى اللّه عنه و أقول : إنه لو كان كلام يأخذ بالاعناق الى الزهد فى الدنيا و يضطر الى عمل الآخرة ، لكان هذا الكلام و كفى به قاطعا لعلائق الآمال و قادحا زناد الاتعاظ و الازدجار و من أعجبه قوله عليه السّلام : « ألا و إنّ اليوم المضمار و غدا السّباق ، و السّبقة الجنّة و الغاية النّار » ، فإن فيه - مع فخامة اللفظ و عظم قدر المعنى و صادق التمثيل ، و واقع التشبيه - سرّا عجيبا و معنى لطيفا ، و هو قوله عليه السّلام :\r\n« و السّبقة الجنّة ، و الغاية النّار » فخالف بين اللفظين لاختلاف المعنيين و لم يقل :\r\n« السّبقة النّار » . كما قال ، « السّبقة الجنّة » ، لأن الاستباق انما يكون الى امر محبوب و غرض مطلوب و هذه صفة الجنّة و ليس هذا المعنى موجودا في النار ، نعوذ باللّه منها . . . ! مرحوم سيد رضى ( قدس سره ) در پايان اين خطبه توضيحاتى به اين شرح بيان فرموده است :\r\nمن مىگويم اگر سخنى باشد كه در دنيا مردم را با نهايت قوت ، به سوى زهد بكشاند و به عمل كردن براى آخرت وادار سازد ، همين گفتار ( مولا امير مؤمنان على عليه السّلام در اين خطبه ) است كه مىتواند علاقهء انسان را از آرزوهاى دراز قطع كند و جرقّهء بيدارى و تنفّر از اعمال زشت را در دل‌ها برافروزد .\r\nاز شگفت‌آورترين جمله‌هاى اين خطبه ، اين جملات است : « ألا و إنّ اليوم المضمار و غدا السّباق و السّبقة الجنّة و الغاية النّار ، » ( آگاه باشيد ! امروز روز تمرين و آمادگى و فردا روز مسابقه است . جايزهء برندگان بهشت و سرانجام\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nعقب ماندگان ، آتش دوزخ است ، ) زيرا امام عليه السّلام با اين كه در اين گفتارش الفاظ بلند و معانى و الا و تمثيل دقيق و تشبيه بجا به كار برده ، سرّى عجيب و معنايى لطيف در اين نهفته است و آن جمله « و السّبقة الجنّة ، و الغاية النّار » است . امام ميان دو لفظ « السّبقة » و « الغاية » ، به خاطر اختلاف معناى ظريف آنها ، جدايى افكنده و در مورد بهشت فرمود : « السّبقة الجنّة » ولى در مورد جهنّم نفرموده است : « السّبقة النّار » ، زيرا سبقت جستن در مورد امرى دوست داشتنى است و اين از ويژگيهاى بهشت است كه در مورد آتش دوزخ - كه به خدا از آن پناه مىبريم - وجود ندارد . ( به همين دليل امام نفرموده است : « السّبقة النّار » ، بلكه فرموده : « الغاية النّار » ، زيرا مفهوم الغاية ( پايان ) مفهوم گسترده‌اى است كه در هر مورد ممكن است به كار رود ، خواه مسرّت بخش باشد يا نه ) . . . ! در واقع اين واژه مانند واژه « مسير » و « مآل » است ( كه به معناى « سرانجام » مىآيد . همان گونه كه خداوند مىفرمايد :  « قُلْ تَمَتَّعُوا فَإِنَّ مَصِيرَكُمْ إِلَى النَّارِ »  - به كافران بگو : بهره بگيريد كه مصير ( سرانجام ) شما به سوى آتش است - روشن است كه در اين گونه موارد ، جايز نيست كه گفته شود : سبقكم إلى النّار ، ( مسابقهء شما به سوى آتش است ) . باز در اين خطبه دقّت كن ! كه باطنش شگفت‌آور و عمقش زياد و لطيف است : غالب كلمات مولى عليه السّلام اين طور است .\r\nدر بعضى از نسخه‌هاى نهج البلاغه ، به جاى « سبقه » « سبقه » ( به ضم سين ) آمده است . « سبقه » نزد عرب ، به جايزه‌اى گفته مىشود كه براى برندهء مسابقه مىگذارند و معناى هر دو لفظ ، به هم نزديك است ، چرا كه جايزه را براى كار مذموم قرار نمىدهند ، بلكه براى كار خوب و پسنديده قرار داده مىشود .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nخطبهء بيست و نهم « 1 » و من خطبة له عليه السّلام بعد غارة الضّحاك بن قيس - صاحب معاويه - على الحاجّ بعد قصّة الحكمين\r\n، و فيها يستنهض اصحابه لما حدث فى الأطراف اين بخشى از خطبه‌اى است كه امام ، بعد از حملهء ضحاك بن قيس - يكى از دوستان معاويه - به كاروان حاجيان خانه خدا ، بعد از داستان حكمين ، بيان فرمود و در اين خطبه ، به يارانش فرمان مىدهد تا در برابر حوادثى كه در اطرافشان مىگذرد ، به پا خيزند .\r\n\r\nخطبه در يك نگاه\r\nهمان گونه كه در ذكر اسناد خطبه آمد ، بعضى از محقّقان ، اين خطبه را بخشى از خطبهء 27 دانسته‌اند . به نظر مىرسد كه واقعيت امر ، چنين است ، زيرا حال و هواى هر دو خطبه يكى است و هر دو نشان مىدهند كه مردم كوفه و عراق ، در برابر حملات ايذايى معاويه و شاميان بسيار سست و خونسرد بودند ، گويى نمىدانستند\r\n\r\n\r\n","description":"","footnote":"\r\n( 1 ) به گفته مصادر نهج البلاغه ، اين خطبه از خطبه‌هاى معروفى است كه بسيارى از علماء و دانشمندانى كه قبل از سيّد رضى مىزيستند آن را نقل كرده‌اند كه از ميان آنها بزرگان زير را مىتوان نام برد :\r\n1 ) ابو عثمان جاحظ در البيان و التبيين ، جلد 1 ، صفحهء 170 .\r\n2 ) ابن قتيبه دينورى در الإمامة و السياسة ، جلد 1 ، صفحهء 150 .\r\n3 ) ابن عبد ربّه در عقد الفريد ، جلد 4 ، صفحهء 71 .\r\n4 ) بلاذرى در كتاب أنساب الأشراف ، ( در شرح زندگى على عليه السّلام ) ، صفحهء 380 .\r\n5 ) قاضى نعمان مصرى در دعائم الاسلام ، جلد 1 ، صفحهء 391 ( البته با تفاوتهايى با آنچه در نهج البلاغه آمده است ) .\r\nشارح خوبى مىگويد : از بحار الانوار ، و احتجاج و ارشاد ، استفاده مىشود كه اين خطبه ، بخش ديگرى از همان خطبهء 27 است . شرح نهج البلاغه ، خويى ، جلد 4 ، صفحهء 21 .\r\n","page_name":" 203 ","page_number":203},
  {"content":"\r\n\r\nدر اطرافشان چه مىگذرد و غارتگران شام چه مىكنند ! امام ، با ناراحتى شديد براى بيدار كردن افكار خفته و ارواح سست و تنبل آنها با شلاقهاى آتشين سخن ، آنها را زير ضربات پى در پى خود قرار مىدهد ، شايد به خود آيند و خطرى را كه از سوى شاميان خونخوار آنها را تهديد مىكند درك كنند و در برابر آنها به پا خيزند .\r\nابن ابى الحديد ، چنين نقل مىكند :\r\nبعد از جريان حكميت ، بار ديگر امير مؤمنان عليه السّلام براى نبرد با معاويه آماده شد .\r\nوقتى اين خبر به گوش معاويه رسيد ، به وحشت افتاد و نيروهاى خود را براى مقابله با امام عليه السّلام فرا خواند . اين وحشت زمانى افزايش يافت كه خبر حركت على عليه السّلام از كوفه و عبورش از نخيله به گوش معاويه رسيد .\r\nمعاويه براى ايجاد رعب و وحشت ، ضحّاك بن قيس فهرى را خواست و به او دستور داد به طرف كوفه حركت كند و هر كس را كه در اطاعت على عليه السّلام مىبيند ، مورد هجوم قرار دهد و اموالشان را غارت كند . در هيچ جا توقف نكند . اگر روز را در شهرى به سر مىبرد ، شب را در جايى ديگر باشد ، ولى هرگز در برابر نيروهايى كه براى مقابلهء با او بسيج شده‌اند ، مقاومت نكند .\r\nضحّاك ، با حدود چهار هزار نفر نيرو حركت كرد و هر جا رسيد به قتل و غارت پرداخت و هر كس را در اطاعت امام عليه السّلام ديد كشت . به كاروان حاجيان خانهء خدا حمله برد و آنها را غارت كرد . عمرو بن عميس - برادر زادهء « عبد اللّه بن مسعود » ( صحابى معروف ) - را با گروهى از يارانش در نزديكى قطقطانه شهيد كرد . وقتى اين خبرها به امير مؤمنان على عليه السّلام رسيد ، مردم را براى مقابله با اين تهاجم توأم با وحشىگرى فرا خواند . هنگامى كه گروهى سستى نشان دادند ، حضرت خطبهء بالا را ايراد فرمود . « 1 »\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحات 113 - 117 .\r\n","page_name":" 204 ","page_number":204},
  {"content":"\r\n\r\n\r\nبخش اوّل\r\nأيّها النّاس المجتمعة أبدانهم ، المختلفة أهواؤهم ! كلامكم يوهي الصّمّ الصّلاب ، و فعلكم يطمع فيكم الأعداء ! تقولون في المجالس :\r\nكيت و كيت ، فإذا جاء القتال قلتم : حيدي حياد ! ما عزّت دعوة من دعاكم ، و لا استراح قلب من قاساكم ، أعاليل بأضاليل و سألتموني التّطويل ، دفاع ذي الدّين المطول .\r\n\r\nترجمه\r\nاى مردمى كه بدنهايتان جمع و افكار و خواسته‌هايتان پراكنده است ! سخنان ( داغ ) شما ، سنگ‌هاى سخت را درهم مىشكند ، ولى اعمال ( سست ) شما دشمنانتان را به طمع مىاندازد . در مجالس خود ( داد سخن مىدهيد و رجز مىخوانيد ) ، مىگوييد : « چنين و چنان خواهيم كرد » ، امّا هنگامى كه لحظهء پيكار با دشمن فرا مىرسد ، مىگوييد : « اى جنگ ! از ما دور شو ! » آن كس كه شما را ( براى دفاع از حق ) فرا خواند ، پاسخ آبرومندانه‌اى نمىشنود . و آن كس كه شما را با قهر و زور ( براى جهاد و انجام وظيفه ) در فشار بگذارد ، قلبش آرامش نمىيابد . شما پيوسته به بهانه‌هاى گمراه كننده متوسّل مىشويد و تعلّل مىورزيد و از من مىخواهيد كه جهاد را به تأخير اندازم ، مانند بدهكارى كه ( بر اثر سستى و سهل انگارى از اداى دين خويش ناتوان شده ) و از طلبكار خود پيوسته تمديد و مهلت مىخواهد !\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nشرح و تفسير\r\nهمان گونه كه در بالا ، تحت عنوان « خطبه در يك نگاه » آمد ، امام عليه السّلام اين خطبه را در شرايط بسيار سخت و بحرانى ايراد فرموده است ، در شرايطى كه دشمن جسور و غارتگر براى تضعيف روحيه مردم عراق ، در هر گوشه و كنار به حملات ايذايى و غافلگيرانه پرداخته بود و امام عليه السّلام كه راه چاره را در يك حركت قوى و تهاجم همه جانبه مىديد ، به آماده ساختن مردم مشغول بود ، ولى ناتوانى و سستى و ضعفى - كه به علل گوناگون بر آن گروه مسلّط شده بود - امكان تشكيل چنين نيرويى را سلب كرده بود .\r\nامام عليه السّلام چاره‌اى جز اين نداشت كه از آخرين حربه براى بسيج اين گروه سست و پر ادعاى كم قدرت ، استفاده كند و آنان را زير ضربات شلّاق ملامت قرار دهد ، شايد به خود آيند و خطراتى را كه از هر سو آنها را احاطه كرده است با چشم خود ببينند .\r\nدر نخستين جملهء اين خطبه امام عليه السّلام انگشت روى عامل اصلى اين ضعف و زبونى و ذلّت مىگذارد و به مو شكافى اين نكته مهم مىپردازد و آن ناهماهنگى ميان گفتار و عمل است كه از ضعف اعتقاد باطنى به اهداف و الا و آرمان‌هاى مقدّس ، سرچشمه مىگيرد . امام آنها را مخاطب ساخته ، چنين مىفرمايد :\r\n« اى مردمى كه بدن‌هايتان جمع و افكار و خواسته‌هايتان پراكنده است ! أيّها النّاس المجتمعة أبدانهم ، المختلفة أهواؤهم ! سخنان ( داغ ) شما ، سنگهاى سخت را در هم مىشكند ، ولى اعمال ( سست ) شما ، دشمنانتان را به طمع مىاندازد ، كلامكم يوهي « 1 » الصّمّ « 2 » الصّلاب ، و فعلكم يطمع فيكم الأعداء ! آرى ، بدبختى و زبونى و ذلّت شما از اينجا سرچشمه مىگيرد كه روح وحدت از\r\n\r\n\r\n","description":"","footnote":"\r\n( 1 ) « يوهى » از ماده « وهى » به گفتهء مقاييس در اصل به معناى سستى است و به همين دليل هر سخن سستى را « واهى » مىگويند و از آنجا كه سستى ، سبب متلاشى شدن مىگردد ، اين واژه به معناى « پارگى و از هم گسستن » نيز آمده است .\r\n( 2 ) « صمّ » جمع « اصمّ » به معناى كر و ناشنوا است و در اينجا مراد سنگهاى سخت و نفوذ ناپذير است ، گويى گوش شنوا براى چيزى ندارد . و « صلاب » جمع « صلب » ، به معناى « محكم » تأكيدى بر آن است .\r\n","page_name":" 206 ","page_number":206},
  {"content":"\r\n\r\nميان شما رخت بر بسته است . شما ظاهرا جمع و متحديد ، امّا در باطن تنها و پراكنده . همين امر سبب شده كه به جاى عمل و كار به لفّاظى و رجز خوانى و سخنان داغ و آتشين بسنده كنيد ، همان كارى كه در هر جامعه‌اى آشكار شود از درون فرو مىريزد و در مدّتى كوتاه همهء سرمايه‌هاى خود را از دست مىدهد . در مجالس خود ، ( داد سخن مىدهيد و رجز مىخوانيد ) ، مىگوييد : « چنين و چنان خواهيم كرد » ، امّا هنگامى كه لحظه پيكار با دشمن فرا مىرسد ، مىگوييد : « اى جنگ ! از ما دور شو دور شو ! » ، تقولون في المجالس : كيت و كيت « 1 » ، فإذا جاء القتال قلتم : حيدي حياد « 2 » ! اين در واقع يكى از صفات بارز منافقان و افراد دو چهره و سست و بىاراده است كه در مجالس خصوصى و عمومى داد سخن مىدهند و از شجاعت و شهامت و تصميم ارادهء قاطع بحث مىكنند ، امّا گويى تمام قدرت آنها در زبان آنها خلاصه مىشود و به هنگام ورود در ميدان مبارزه چنان ضعف و سستى از خود نشان مىدهند كه گويى فرياد مىزنند : « اى مبارزه ! از ما دور شو ! و از ما فاصله بگير ! » اصلا از ورود در ميدان مبارزه وحشت دارند و با بهانه‌هاى مختلف از آن فرار مىكنند .\r\nآرى ، اين گونه است حال منافقان بزدل و آنها كه پر مىگويند و اراده‌اى براى انجام كار ندارند .\r\nجملهء « حيدى حياد ! » در اصل ، از ماده « حيد » ، به معناى « تنفّر و كناره گيرى از چيزى » است و نقطهء مقابل آن ، « فيحى فياح » است كه به معناى « توجه و ترغيب كردن به چيزى » است . بنا بر اين ، ممكن است مخاطب در « حيدى حياد ! » ، لشكريان و مبارزان باشند كه افراد منافق و سست عنصر ، آنها را به كناره گيرى از ميدان دعوت\r\n\r\n\r\n","description":"","footnote":"\r\n( 1 ) « كيت و كيت » از مادهء « تكييت » به معناى « آماده ساختن جهاز شتر ، يا پر كردن ظرف آب » است ، ولى تعبير به « كيت و كيت » معمولا در مواردى گفته مىشود كه انسان مىخواهد با حرف همه چيز را درست كند .\r\n( 2 ) « حيدى » صيغه فعل امر از ماده « حيود » است . و واژهء « حياد » اسم فعل است ، مانند « نزال » كه به معناى « انزل » است . بنا بر اين هر دو واژهء « حيدى » و « حياد » ، يك مفهوم را مىرساند و تأكيد هم است و به معناى « دور شو و كناره بگير ! » است .\r\n","page_name":" 207 ","page_number":207},
  {"content":"\r\n\r\nمىكنند و به عكس افراد توانمند ، نداى دعوت به مبارزه را با « فيحى فياح » سر مىدهند .\r\nاين احتمال نيز داده شده است كه آنها به جنگ مىگويند : « از ما دور شو ! » و اين ، نهايت وحشت آنها را از مبارزه با دشمن مىرساند .\r\nو نيز احتمال دارد كه آنها با اين جمله خودشان را مخاطب مىسازند و به خودشان توصيه مىكنند كه هر چه زودتر دور شويد و كناره گيرى كنيد .\r\nاين گروه همانند منافقان عصر پيامبرند كه در سورهء احزاب در بارهء آنها چنين مىخوانيم :  « قَدْ يَعْلَمُ اللَّهُ الْمُعَوِّقِينَ مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لا يَأْتُونَ الْبَأْسَ إِلَّا قَلِيلًا »   « أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْهِ مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّهُ أَعْمالَهُمْ وَ كانَ ذلِكَ عَلَى اللَّهِ يَسِيراً »  .\r\nخداوند ، كسانى را كه مردم را از جنگ باز مىداشتند و آنهايى را كه به برادران خود مىگفتند : « به سوى ما آييد ( و از معركهء جنگ كناره گيرى كنيد ) ! » به خوبى مىشناسد . آنها ( افرادى ضعيفند ) جز اندكى ، پيكار نمىكنند . آنها در همه چيز نسبت به شما بخيلند و هنگامى كه ترس و وحشتى پيش آيد ، مىبينى آن چنان به تو نگاه مىكنند و چشمهايشان در حدقه ( بىاختيار ) مىچرخد كه گويى مىخواهند قالب تهى كنند ، امّا هنگامى كه خوف و ترس فرو نشست ، زبانهاى تند و خشن خود را با انبوهى از خشم و غضب بر شما مىگشايند ( و سهم خود را از غنائم طلبكار مىشوند ) در حالى كه در آن نيز حريص و بخيلند . آنها هرگز ايمان نياورده‌اند ، از اين رو خداوند اعمالشان را حبط و نابود كرد و اين كار بر خدا آسان است . « 1 » اگر تنها معدودى از ياران پيامبر اسلام چنين بودند ، بايد گفت متأسّفانه اكثريت مردم كوفه - كه لشكريان امام عليه السّلام را تشكيل مىدادند - اين گونه بودند . حضرت ،\r\n\r\n\r\n","description":"","footnote":"\r\n( 1 ) سورهء احزاب ، آيهء 18 - 19 .\r\n","page_name":" 208 ","page_number":208},
  {"content":"\r\n\r\nسپس در ادامهء اين سخن مىفرمايد :\r\n« آن كس كه شما را ( براى دفاع از حقّ ) فرا خواند ، پاسخ آبرومندانه‌اى نمىشنود و آن كس كه شما را با قهر و زور ( براى جهاد و انجام وظيفه ) در فشار بگذارد قلبش آرامش نمىيابد ، ما عزّت دعوة من دعاكم ، و لا استراح قلب من قاساكم . » اين سخن ، در واقع ، پاسخ به كسانى است كه ممكن است بر اين گونه خطبه‌هاى امام عليه السّلام خرده بگيرند كه چرا آن حضرت تنها به موعظه بسنده مىكند ؟ چرا با فشار و تهديد آنان را زير پرچم جهاد گردآورى نمىكند ، آن گونه كه در بسيارى از كشورهاى دنيا به هنگام بروز جنگ معمول است ؟\r\nامام عليه السّلام در پاسخ مىفرمايد : اگر شما را آزاد بگذارم و از طريق دعوت به جهاد وارد شوم پاسخ مناسبى نمىدهيد و اگر با شدّت و فشار شما را فرا خوانم ، واكنشى كه قلب را آرامش ببخشد نشان نخواهيد داد ، چرا كه افرادى سست و لجوج هستيد و چنين افرادى با اين گونه روحيات ، بزرگترين مايه دردسر براى فرماندهان و پيشوايانند .\r\nالبتّه تاريخ نشان داده كه همين مردم كوفه ، تحت فشار ظالمانهء بنى اميّه ، ابن زيادها و حجّاج‌ها ، در مسيرهاى تعيين شده به راه مىافتادند ، چرا كه جان و مال و ناموس خويش را در خطر مىديدند ، ولى اين كارى نبود كه پيشواى عادلى مانند على عليه السّلام انجام دهد .\r\nحضرت باز در ادامهء سخن مىافزايد : « شما پيوسته به بهانه‌هاى گمراه كننده متوسّل مىشويد و تعلّل مىورزيد » ، أعاليل بأضاليل « 1 » . و از من مىخواهيد كه جهاد را به تأخير اندازم ، مانند بدهكارى كه ( بر اثر سستى و سهل انگارى از اداى دين خويش ناتوان شده ) از طلبكار خود پيوسته تمديد و مهلت مىخواهد ، و سألتموني التّطويل ، دفاع ذي الدّين المطول .\r\n\r\n\r\n","description":"","footnote":"\r\n( 1 ) « اعاليل » جمع « اعلوله » به معناى امورى است كه انسان به بهانه آن تعلّل مىورزد . و « اضاليل » جمع « اضلوله » به معناى امورى است كه اسباب ضلالت است ، يعنى شما براى گمراه ساختن خود و ديگران ، به اسباب بىاساسى متشبّس مىشويد .\r\n","page_name":" 209 ","page_number":209},
  {"content":"\r\n\r\nآرى ، افراد ضعيف و سست عنصر و پر گو و پر ادّعا ، هميشه چنينند . تمام همّشان در اين است كه با انواع بهانه‌ها ، از انجام وظايف مهم و سنگين سرپيچى كنند و سستى و زبونى خويش را در پرده‌اى از عذرهاى واهى و گمراه كننده بپوشانند .\r\nپيوسته امروز و فردا كنند و فرصتها را از دست بدهند .\r\nدرست شبيه همين معنا را در گروهى از منافقان و عافيت طلبان عصر پيامبر صلّى اللّه عليه و آله و سلّم مىبينيم كه قرآن در بارهء آنها افشاگرى كرده ، ريشهء اصلى درد آنها را چنين بازگو مىكند :  « يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ »  .\r\nاى كسانى كه ايمان آورده‌ايد ! چرا هنگامى كه به شما گفته مىشود : « به سوى جهاد در راه خدا ، حركت كنيد ! » بر زمين سنگينى مىكنيد ( و سستى به خرج مىدهيد ) ؟ آيا به زندگى دنيا به جاى آخرت راضى شده‌ايد ؟ با اين كه متاع زندگى دنيا در برابر آخرت ، جز اندكى نيست . « 1 »\r\n\r\nنكته عوامل سستى كوفيان\r\nاين سؤال براى بسيارى مطرح است كه چرا بايد لشكر كوفه با داشتن پيشوايى عادل ، حكيم ، مدبّر و جنگ ديده مانند امير مؤمنان على عليه السّلام ، اين چنين سستى و ضعف از خود نشان دهد ، امّا شاميان تحت سلطهء حاكمان جبّار بنى اميّه قدرت و قوّت نشان دهند ؟\r\nپاسخ اين سؤال را - همان گونه كه در سابق اشاره كرده‌ايم - بايد در بافت اجتماعى آن مردم پيدا كرد . كوفه سابقهء تاريخى نداشت ، بلكه شهر جديد التأسيسى بود كه گروه‌هاى زيادى از اقوام مختلف با فرهنگ‌هاى متفاوت در آن اجتماع كرده\r\n\r\n\r\n","description":"","footnote":"\r\n( 1 ) سورهء توبه ، آيهء 38 .\r\n","page_name":" 210 ","page_number":210},
  {"content":"\r\n\r\nبودند ، و اى بسا ، كه در ميان آنها رقابتهاى پنهان و آشكارى نيز وجود داشت ، بخلاف شاميان كه دست نخورده و يكپارچه بودند .\r\nاضافه بر اين ، گروه زيادى از منافقان و دشمنان اسلام ، از مدينه و نقاط ديگر ، در آنجا جمع شده بودند و با وسوسه‌هاى شيطانى ، براى تفرقه افكنى و تضعيف روحيهء آنها تلاش مىكردند .\r\nاز سوى سوم ، فتوحات اسلامى ثروت زيادى را به آنجا كشانده بود و طبيعت ثروت ، رفاه طلبى و عافيت جويى است كه با طبيعت جهاد و رزم و پيكار سازگار نيست .\r\nبه اين دليل آنها پيوسته به دنبال عذر و بهانه مىگشتند تا از زير بار جهاد ، حتّى در لحظات حسّاس و سرنوشت ساز ، شانه تهى كنند ، كه سرانجام گرفتار پيامدهاى دردناك اين سستى و رفاه طلبى شدند و پيكر آنها در زير ضربات شلّاق حكّام ظالم بنى اميه ، مجروح و خسته شد .\r\nآرى ، اگر پيشوايى پيدا مىشد كه بيت المال را بىحساب در اختيار ثروت اندوزان و رفاه طلبان مىگذارد ، به دنبال او راه مىافتادند ، ولى امير مؤمنان على عليه السّلام كسى نبود كه در برابر چنين گناه عظيمى تسليم شود و رضاى خدا را به رضاى خلق بفروشد ، از اين رو در يكى از خطبه‌هاى ديگر نهج البلاغه - كه احتمالا جزئى از خطبهء مورد بحث است - آنها را مخاطب ساخته ، چنين مىفرمايد :\r\n« و إنّي لعالم بما يصلحكم و يقيم أودكم و لكنّي لا أرى إصلاحكم بإفساد نفسي ، من مىدانم چه چيز شما را اصلاح مىكند و كجى شما را ( ظاهرا ) راست مىسازد ، ولى من هرگز اصلاح ( ظاهرى ) شما را با تباه ساختن نفس خويش جايز نمىدانم » . « 1 »\r\n\r\n\r\n","description":"","footnote":"\r\n( 1 ) نهج البلاغه ، خطبه 69 .\r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nبخش دوم\r\nلا يمنع الضّيم الذّليل ! و لا يدرك الحقّ إلّا بالجدّ ! أيّ دار بعد داركم تمنعون و مع أيّ إمام بعدي تقاتلون ؟\r\nالمغرور - و اللّه ! - من غررتموه ، و من فاز بكم ، فقد فاز - و اللّه ! - بالسّهم الأخيب ، و من رمى بكم فقد رمى بأفوق ناصل .\r\n\r\nترجمه\r\nافراد ضعيف و ناتوان ، هرگز نمىتوانند ستم را از خود دور كنند ، و حق جز با تلاش و كوشش به دست نمىآيد . از كدامين خانه بعد از خانهء خود دفاع مىكنيد ؟\r\n( آيا برتر از دار الاسلام جايى هست ؟ ) و همراه كدام امام و پيشوا بعد از من به مبارزه با دشمن بر مىخيزيد ؟ ( آيا امامى آگاهتر و عادل‌تر از من سراغ داريد ؟ ) به خدا سوگند فريب خوردهء واقعى كسى است كه فريب شما را بخورد و آن كس كه بخواهد به وسيلهء شما پيروز شود به خدا سوگند همانند كسى است كه در قرعه كشى و بخت آزمايى ، برگ نابرنده‌اى نصيبش شود ! و كسى كه بخواهد به وسيله شما تيرى به سوى دشمن پرتاب كند ، مانند كسى است كه با تير سر و ته شكسته تير اندازى مىكند .\r\n\r\nشرح و تفسير\r\nدر اين فراز امام عليه السّلام نخست به يك اصل بسيار مهم در زندگى انسان‌ها اشاره كرده ، مىفرمايد : « افراد ضعيف و ناتوان ، هرگز نمىتوانند ستم را از خود دور كنند ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو حق جز با تلاش و كوشش به دست نمىآيد ، لا يمنع الضّيم « 1 » الذّليل ! و لا يدرك الحقّ إلّا بالجدّ ! » سزاوار است كه اين دو جمله را با آب طلا بنويسند و هر روز و هر شب براى مردم ستمديدهء جهان تكرار كنند تا جزء فرهنگ آنها شود و در اعماق روح و خون آنها نفوذ كند .\r\nآرى ، ستمگران جهان هرگز به افراد ذليل و ناتوان رحم نكرده و حقّ آنها را با ميل و رغبت به آنان تقديم نمىكنند . حق گرفتنى است و با تلاش و كوشش و ايثار و فداكارى بايد آن را به چنگ آورد . نبايد فراموش كرد كه با زورمندان و ستمگران جز با زبان زور نمىتوان سخن گفت .\r\nاصولا طبيعت زندگى اين جهان چنين است كه در راه رسيدن به مقاصد عالى مادّى و يا معنوى ، موانع فراوانى وجود دارد و آن كس كه با اين موانع پيكار نكند و ضعف و سستى نشان دهد ، هرگز به مقصد نخواهد رسيد .\r\nسپس امام عليه السّلام براى قطع بهانه‌جويى آنان به اين نكته اشاره مىكند كه شما منتظر چه هستيد ؟ « از كدامين خانه ، بعد از خانهء خود دفاع مىكنيد ؟ ( آيا بالاتر و برتر از دار الاسلام ، جايى هست ؟ ) و همراه كدام امام و پيشوا بعد از من به مبارزه ( با دشمن ) بر مىخيزد » ؟ ( آيا امامى ، آگاه‌تر و عادل‌تر و پر تجربه‌تر از من سراغ داريد ؟ ) أيّ دار بعد داركم تمنعون و مع أيّ إمام بعدي تقاتلون ؟ آرى ، اگر شما از خانهء خود كه دار الاسلام است دفاع نكنيد از هيچ چيز دفاع نخواهيد كرد و اگر همراه من آمادهء پيكار با دشمن نشويد ، با هيچ كس نمىتوانيد اين برنامه را اجرا كنيد . هميشه بايد ذليل و ناتوان و اسير چنگال دشمن باشيد و ابتكار عمل در دست آنها باشد و شما همانند بردگان بىاختيار در دست آنها باشيد .\r\nدر واقع امام مىخواهد آنها را با هر چيزى كه به آن پايبندند تحريك و تشويق كند ، اگر طرفدار حق هستند ، حق بدون تلاش و كوشش به چنگ نمىآيد و اگر\r\n\r\n\r\n","description":"","footnote":"\r\n( 1 ) ضيم ، به معناى « ظلم و ستم » آمده است .\r\n","page_name":" 214 ","page_number":214},
  {"content":"\r\n\r\nعلاقمند به خانه و لانه و وطن خويشند ، آن هم بدون مبارزهء با دشمنان محفوظ نمىماند و اگر علاقمند به امام و پيشوايتان هستيد ، كدام امام و پيشوا بهتر از آنچه داريد پيدا مىشود ؟ پس درد شما چيست ؟ و مشكل شما كجا است ؟\r\nامام عليه السّلام در ادامهء اين سخن آنها را به خاطر مكر و فريب و سستى و بىتفاوتىشان شديدا مورد سرزنش قرار مىدهد ، مىفرمايد :\r\n« به خدا سوگند ! فريب خوردهء واقعى كسى است كه فريب شما را بخورد ! المغرور - و اللّه ! - من غررتموه « 1 » .\r\nزيرا ممكن است كه شخص شيّاد فريبكارى ، بخشى از سرمايه و زندگى انسان را ببرد يا لباس و خانهء او را بربايد ، امّا شما با فريبكارى خود همه چيز مرا غارت كرديد و به تمام سرنوشت مسلمانان پشت پا زديد و عدل و دادگرى ، پاكى و تقوى ، عزّت و سربلندى ، حقوق مردم و مستضعفان را بر باد داديد . سپس مىافزايد :\r\n« كسى كه بخواهد به وسيلهء شما ، پيروز ، شود به خدا سوگند ! همانند كسى است كه در قرعه‌كشى و بخت آزمايى ، برگ نابرنده‌اى نصيبش شود ، و من فاز بكم ، فقد فاز - و اللّه ! - بالسّهم الأخيب » « 2 » .\r\nاشاره به اين كه كمك و همكارى شما به هيچ وجه حساب شده نيست و كسى كه اعتماد بر همكارى شما كند ، مانند كسى است كه در يك قرعه كشى شركت كرده كه نتيجه آن در پايان ، برگ نابرنده است .\r\nمسألهء قرعه كشى و بخت آزمايى در ميان عرب با تشريفات خاصّى معمول بوده است . آنها شترى را مىخريدند و آن را به قسمتهاى متعدّدى تقسيم مىكردند ، سپس ده چوبهء تير داشتند كه هر كدام از آنها نامى داشت و بر روى آن نوشته شده بود . هفت عدد از تيرها ، به ترتيب ، برنده يك سهم و دو سهم ، تا هفت سهم\r\n\r\n\r\n","description":"","footnote":"\r\n( 1 ) مقدم شدن « المغرور » - كه در واقع ، خبر مبتدا است - در اينجا ، معناى حصر را مىرساند ، يعنى فريب خوردهء واقعى ، تنها چنين كسى است .\r\n( 2 ) « اخيب » ، از ماده « خيب » ، در اصل ، به معناى « محروم شدن و از دست رفتن مطلوب » است و « سهم اخيب » به چوبهء تيرى مىگويند كه به هنگام بخت آزمايى علامت باخت را دارد .\r\n","page_name":" 215 ","page_number":215},
  {"content":"\r\n\r\n( مجموعا بيست و هشت سهم ) بود و سه چوبهء تير ديگر ، برندهء هيچ سهمى نبود و هر كدام از آنها نيز نامى داشت . و در واقع ، سهم « اخيب » ( چوبه تير نابرنده ) عنوانى براى آنها بود .\r\nمجموع اين ده تير را در كيسه‌اى مىكردند و تكان مىدادند و به ترتيب به نام ده نفر خارج مىكردند . آنها كه صاحب تير برنده مىشدند ، سهم خود را از گوشت شتر مىبردند و آنها كه سه چوبهء تير نابرنده به نامشان مىافتاد ، مجبور بودند هر كدام يك سوم بهاى شتر را بپردازند ، به اين ترتيب اين سه نفر نه تنها برنده نبودند ، بلكه خسارت نيز بر دوش آنها بود .\r\nامام عليه السّلام مردم كوفه را كه همكاريشان بىارزش و مبارزه‌هايشان تو خالى و خسارت بار بود ، به آن چوبه‌هاى تير نابرندهء پر خسارت تشبيه مىكند ، و چه تشبيه گويا و ظريفى ! حضرت در ادامهء سخن به تشبيه گوياى ديگرى مىپردازد و مىافزايد :\r\n« كسى كه بخواهد به وسيله شما تيرى به سوى دشمن پرتاب كند ، مانند كسى است كه با تير بى پيكان تير اندازى مىكند ! و من رمى بكم فقد رمى بأفوق ناصل « 1 » » .\r\nتير اندازان قديم كه با كمان تير اندازى مىكردند ، تيرهايى داشتند كه از سه قسمت تشكيل شده بود : چوبهء تير - كه اصل تير را تشكيل مىداد - و پرهايى كه در انتهاى آن بود و سبب مىشد چوبهء تير به طور مستقيم به سوى هدف حركت كند و نوك فلزى كه در سر چوبهء تير بود سبب فرو رفتن تير در هدف مىشد .\r\nبديهى است كه اگر تير نوك فلزى نداشته باشد ، علاوه بر اين كه حركتش خالى از انحراف نخواهد بود ، به هدف هم كه مىرسد كارى از آن بر نمىآيد و آخرين اثرش ، مانند اثر شلّاقى است كه بر بدن وارد شود و نيز تيرى كه آخرش شكسته ، روى زه\r\n\r\n\r\n","description":"","footnote":"\r\n( 1 ) « افوق ناصل » چوبهء تيرى است كه نه پيكان داشته باشد ، نه شكاف آخر ، يعنى ، نه سر دارد و نه ته ، در نتيجه به درد نمىخورد .\r\n","page_name":" 216 ","page_number":216},
  {"content":"\r\n\r\nقرار نمىگيرد و به پيش رانده نمىشود و به فرض كه نوك فلزى هم داشته باشد ، كارى از آن ساخته نيست .\r\nامام در اين سخن بر اين نكته تأكيد مىكند كه شما مردم كوفه ، فاقد نيروى اصلى تهاجم بر دشمن - كه همان نيروى ايمان و شجاعت و وفادارى و تقوا است - هستيد و چنان به زندگى روز مرّهء پر زرق و برق خود چسبيده‌ايد كه همهء ارزش‌ها را به دست فراموشى سپرده‌ايد .\r\nدر اينجا نكتهء قابل توجّه اين است كه « افوق » از مادّه « فوق » به معناى « ته چوبهء تير » است كه داراى شكافى است و روى زه قرار مىگيرد و با فشار آن به پيش رانده مىشود و « ناصل » از ماده « نصل » به معناى فلز تيزى است كه بر سر تير نصب مىشود . تعبير « افوق ناصل » در موردى گفته مىشود كه چوبهء تير ، نه سر داشته باشد و نه ته ، كه هيچ كارى از آن ساخته نيست ، چرا كه فقدان يكى از اين دو ، آن را از كار مىاندازد ، تا چه رسد كه هر دو قسمت خراب باشد .\r\n\r\nنكته‌ها\r\n\r\n1 - حقّ گرفتنى است\r\nاز تعبيرى كه در جملهء « لا يدرك الحقّ إلّا بالجدّ » در فراز بالا آمد ، اين اصل اساسى زندگى انسان‌ها ، به خوبى استفاده مىشود كه حقّ گرفتنى است ، نه دادنى ، يعنى « در جوامعى كه زورمندان و غارتگران حاكمند ، يا در كمين حكومتند ، هرگز نمىتوان انتظار داشت كه با ميل و رغبت حقوق مستضعفان را به آنها بدهند ، چرا كه قدرت آنها ، اصولا از غصب حقوق ديگران به دست مىآيد و باز گرداندن حقوق ديگران به آنها ، مساوى است با از دست دادن قدرتشان و اين ، كارى است كه هرگز آمادهء انجام آن نيستند .\r\nاينجاست كه امام ، به همهء ستمديدگان و محرومان و مستضعفان جهان درس مىدهد كه متحد شوند و به پا خيزند و با تلاش و كوشش ، حقّ خود را از زورمندان\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبگيرند و در اين راه ، به يقين پيروز مىشوند ، چرا كه غاصبان حتّى براى حفظ موقعيت خود حاضر به ايثار نيستند ، در حالى كه مستضعفان و ستمديدگان هر بهايى را براى احقاق حقّ خويش مىپردازند .\r\nدرست است كه در دنياى امروز شعارهايى در زمينهء حقوق بشر و باز گرداندن حقّ محرومان به آنها داده مىشود ، ولى تجربه نشان داده كه اين شعارها دامى است براى همان قشر محروم و مستضعف و فريب و نيرنگى است براى اغفال آنها و در نتيجه غصب حقوق آنان . بنا بر اين ، اين اصل كه « حقّ را بايد گرفت » هم در گذشته صادق بوده و هم امروز و هم فردا و فرداها .\r\nآرى ، مؤمنان پاكدل و سربلند دست روى دست نمىگذارند تا زورمندان بىرحم تمام سرمايه‌ها و افتخارات آنها را بر باد دهند . نزد آنان تن به شمشير دادن بر تسليم ذليلانه در برابر زورمندان غاصب ترجيح دارد .\r\nاين همان درسى است كه امام حسين عليه السّلام در ميدان نينوا در روز عاشورا به جهانيان آموخت و در جمله‌هاى تاريخى و ماندگارش فرمود : « ألا ! و إنّ الدّعي بن الدّعي قد تركني بين السلّة و الذلّة ! و هيهات له ذلك ! هيهات منّى الذلّة ! ابى اللّه ذلك لنا و رسوله و المؤمنون و حدود طهرت و حجور طابت ، أن نؤثر طاعة اللّئام على مصارع الكرام » ، « آگاه باشيد ! مرد آلوده ، فرزند آلوده ، مرا در ميان شمشير و ذلّت مخيّر ساخته است . هيهات كه من ذلّت را بپذيرم و او به مقصد خويش برسد ! خداوند و رسولش و مؤمنان و نياكان پاك دامن و مادران پاكيزه ، از اين ابا دارند كه اطاعت لئيمان را بر قربانگاه بزرگواران ترجيح دهيم » . « 1 » اين كه آيات قرآن كرارا مؤمنان را به صبر و استقامت دعوت مىكند ، در واقع براى همين است . در آيهء 214 بقره مىخوانيم :\r\n«  « أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ » \r\n\r\n\r\n","description":"","footnote":"\r\n( 1 ) بحار الانوار ، جلد 45 ، صفحهء 83 .\r\n","page_name":" 218 ","page_number":218},
  {"content":"\r\n\r\n « مَتى نَصْرُ اللَّهِ أَلا إِنَّ نَصْرَ اللَّهِ قَرِيبٌ »  ، آيا گمان كرديد داخل بهشت مىشويد بى آن كه حوادثى همانند حوادث گذشتگان به شما برسد ؟ همانا كه گرفتاريها و ناراحتيها به آنها رسيد و آن چنان ناراحت شدند كه پيامبر و افرادى كه ايمان آورده بودند ، گفتند : « پس يارى خدا كى فرا مىرسد ؟ » آگاه باشيد كه يارى خدا نزديك است . » مطالعهء تاريخ جنگهاى اسلامى ، مانند بدر و احد و احزاب و تبوك و حنين نيز اين حقيقت را آشكار مىسازد كه مسلمانان نخستين در عصر پيامبر ، اگر شاهد پيروزيهاى سريع و پى در پى بودند ، همه بدون استثناء در سايهء جدّ و جهد و ايثار و فداكارى بسيار صورت گرفت ، درست است كه دست حمايت الهى بالاى سر آنها بود ، ولى از نظر اسباب ظاهر عامل پيروزى تلاش و كوشش آنان بود .\r\nاين يك قانون جاودانهء تاريخ است نه منحصر به ياران پيامبر و امام حسين عليه السّلام بوده و نه مربوط به ديروز و امروز است ، بلكه در آينده مانند گذشته نيز اين اصل اساسى حاكم است .\r\n\r\n2 - دفاع از وطن\r\nهر قدر انسان به تاريخ عصر امير المؤمنين على عليه السّلام آشناتر مىشود و ضعف‌ها و ناتوانىهاى عجيب مردم عراق و كوفه را در آن عصر بررسى مىكند ، به اين حقيقت تلخ واقف مىگردد كه اين مردم زبون و ذليل و نادان چگونه ارزش‌هاى مكتب اين پيشواى بزرگ را با اعمال خودشان به زير سؤال بردند ! به همين دليل مولا على عليه السّلام براى تحريك آنها و آماده ساختن‌شان جهت مبارزه با دشمنان خون آشام از تمام وسايل ممكن استفاده مىكند ، از جمله در فراز بالا روى مسألهء وطن و علاقهء انسان‌ها به آن تكيه فرموده و مىگويد :\r\n« أىّ دار بعد داركم تمنعون ؟ ، از كدامين خانه و وطن بعد از خانه و وطن خود ، دفاع مىكنيد ؟ »\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاشاره به اين كه هر انسانى به خانه و وطن خويش علاقه‌مند است و هنگامى كه آن را در خطر جدّى ببيند ، هر كس كه باشد ، و از هر آيين و مكتبى پيروى كند ، براى دفاع از آن به پا مىخيزد ، امّا اين روح نيز در شما مرده است .\r\nدر اينجا ، اين سؤال پيش مىآيد كه آيا احترام به وطن در اسلام ، به عنوان دار الاسلام بودن است ؟ يعنى كشور اسلام ، از اين نظر كه كشور اسلام است ، احترام دارد يا نه ، وطن ذاتا از ديدگاه اسلام داراى احترامى است كه وقتى دار الاسلام بر آن تطبيق كند ، احترام آن دو چندان مىشود ؟ پاسخ اين سؤالات را در آيات و روايات مىتوان پيدا كرد و حكم عقل نيز آن را تأييد مىكند . توضيح اين كه كرارا در آيات قرآن آمده است كه « بيرون راندن از وطن ، يك ضدّ ارزش » است . مفهوم آن ، اين است كه وطن ذاتا يك ارزش محسوب مىشود . از جمله ، آياتى كه بوضوح اين معنا را بيان مىكند ، آيات 8 و 9 سورهء ممتحنه است ، مىفرمايد :\r\n«   « لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ وَ أَخْرَجُوكُمْ مِنْ دِيارِكُمْ وَ ظاهَرُوا عَلى إِخْراجِكُمْ أَنْ تَوَلَّوْهُمْ وَ مَنْ يَتَوَلَّهُمْ فَأُولئِكَ هُمُ الظَّالِمُونَ »   ، « خدا شما را از نيكى كردن و رعايت عدالت نسبت به كسانى كه در امر دين با شما پيكار نكردند و از خانه و ديارتان بيرون نراندند ، نهى نمىكند ، چرا كه خداوند عدالت پيشگان را دوست دارد . تنها شما را از دوستى كسانى نهى مىكند كه در امر دين ، با شما پيكار كردند و شما را از خانه‌هايتان بيرون راندند ، يا به بيرون راندن شما كمك كردند ، [ نهيتان مىكند 
  ] از اين كه با آنها دوستى كنيد . و هر كس آنها را دوست دارد ، ظالم و ستمگر است . » در اين دو آيه ، مخصوصا ، مسألهء اخراج از خانه و وطن ، در برابر مقاتلهء در دين قرار داده شده ، كه نشان مىدهد هر كدام ، ارزشى جداگانه دارد .\r\nدر آيهء 246 سورهء مباركهء بقره نيز اين سخن ، از زبان گروهى از بنى اسرائيل نقل\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشده است : «  « قالُوا وَ ما لَنا أَلَّا نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا »  ، آنها ، به پيامبر زمان خود گفتند : « چگونه ممكن است كه در راه خدا پيكار نكنيم ، در حالى كه از خانه‌ها و فرزندانمان رانده شده‌ايم ( شهرهاى ما از سوى دشمن ، اشغال و فرزندانمان اسير شده‌اند ؟ » اين تعبير نشان مىدهد كه انگيزهء آنها براى جهاد ، علاوه بر حفظ آيين الهى ، نجات وطن بوده است و پيامبر آنان بر اين سخن اعتراض نكرد و عملا بر آن مهر تأييد نهاد . در اين باره آيات ديگرى نيز هست كه طالبان به آنها مراجعه كنند .\r\nپيامبر اكرم صلّى اللّه عليه و آله و سلّم نيز هنگامى كه مىخواست از مكّه هجرت كند ، سخت ناراحت و منقلب بود . درست است كه مكّه ، ارزش معنوى و الهى فوق العاده‌اى داشت ، ولى به نظر مىرسد كه علاقهء پيامبر به آن شهر جهات متعدّدى داشت كه از جمله علاقهء او به زادگاهش بود . خداوند با اين جمله او را دلدارى داد :\r\n«  « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ »  ، آن كس كه قرآن را بر تو فرض كرد ، تو را به جايگاهت باز مىگرداند » . « 1 » اساسا انسان رابطهء مادّى و معنوى فراوانى با زادگاه خود دارد و تاريخ زندگيش با آن پيوند ناگسستنى پيدا كرده است . همين پيوند ، سبب علاقهء او به وطن مىشود و همين علاقه ، انگيزهء حفظ و دفاع و عمران و آبادى آن مىگردد .\r\nدر حديثى از امام على عليه السّلام مىخوانيم : « عمرت البلدان بحبّ الأوطان ، شهرها با حبّ وطن آباد مىشود » . « 2 » در حديث ديگرى از همان حضرت مىخوانيم : « من كرم المرء بكائه ، على ما مضى من زمانه و حنينه الى أوطانه ، از نشانه‌هاى ارزش و شخصيت انسان آن است كه نسبت به عمر از دست رفته ( كه در آن كوتاهى كرده است ) اشك بريزيد و نسبت به وطنش علاقه‌مند باشد » . « 3 »\r\n\r\n\r\n","description":"","footnote":"\r\n( 1 ) سورهء قصص ، آيهء 85 .\r\n( 2 ) بحار الانوار ، جلد 75 ، صفحهء 45 .\r\n( 3 ) بحار الانوار ، جلد 7 ، صفحهء 264 .\r\n","page_name":" 221 ","page_number":221},
  {"content":"\r\n\r\nحديث معروف « حبّ الوطن من الإيمان » ، « 1 » علاقهء به وطن ، از نشانه‌هاى ايمان است » ، نيز در منابع مختلفى نقل شده است .\r\nاز مجموع آنچه گفته شد ، مىتوان نتيجه گرفت كه عشق و علاقه به زادگاه و وطن هم ريشه‌هايى در قرآن مجيد دارد و هم در روايات و هم در منطق عقل . ولى اين بدان معنا نيست كه انسان نسبت به وطن و زادگاهش عشق كوركورانه داشته باشد و اگر فرضا براى تكامل علمى و مادّى و معنوى هجرت از وطن ضرورت پيدا كند ، متعصبانه از وطن جدا نشود ، هر چند به قيمت عقب ماندگى و درماندگى او تمام شود . پيامبر اسلام صلّى اللّه عليه و آله و سلّم با هجرت خود از مكّه - كه علاوه بر تمام مزاياى معنوى ، زادگاه آن حضرت بود - به مدينه كه محيط بازترى براى نشر و پيشرفت اسلام محسوب مىشد ، ثابت كرد كه ماندن در وطن هميشه مطلوب نيست و استثناءاتى دارد كه بايد آن را پذيرفت .\r\nجالب اين كه پس از فتح مكه ، باز پيامبر اكرم صلّى اللّه عليه و آله و سلّم آنجا را براى اقامتگاه خويش انتخاب نكرد و به مدينه بازگشت ، چرا كه مدينه جايگاه مناسب‌ترى براى مركزيت اسلام بود . به همين دليل در حديث معروفى كه در كلمات قصار نهج البلاغه از امير مؤمنان على عليه السّلام نقل شده مىخوانيم كه فرمود : « ليس بلد بأحقّ بك من بلد .\r\nخير البلاد ما حملك ، شهرى براى تو شايسته‌تر از شهر ديگرى نيست ( و در ضرورت‌ها بايد از وطن هجرت كنى ) بهترين شهرها شهرى است كه تو را پذيرا شود ( يعنى وسايل پيشرفت تو را فراهم سازد . ) « 2 » .\r\nاين نكته نيز قابل توجه است كه اگر وطن مادّى و جسمانى توأم با وطن معنوى و روحانى گردد و عنوان دار الاسلام به خود بگيرد ، عشق و علاقه و احترام به آن ، بمراتب ، افزون‌تر مىگردد و در اينجاست كه انگيزه‌هاى معنوى و مادّى ، دست به دست هم مىدهند و انسان را براى دفاع از آن تا آخرين نفس آماده مىسازند .\r\n\r\n\r\n","description":"","footnote":"\r\n( 1 ) سفينة البحار ، مادهء « وطن » .\r\n( 2 ) نهج البلاغه ، كلمات قصار ، شمارهء 442 .\r\n","page_name":" 222 ","page_number":222},
  {"content":"\r\n\r\n\r\nبخش سوم\r\nأصبحت و اللّه ! لا أصدّق قولكم ، و لا أطمع فى نصركم ، و لا أوعد العدوّ بكم . ما بالكم ؟ ما دواؤكم ؟ ما طبّكم ؟ القوم رجال أمثالكم . أقولا به غير علم ؟ و غفلة من غير ورع ؟ ! و طمعا في غير حقّ ؟ !\r\n\r\nترجمه\r\nبه خدا سوگند ! به آنجا رسيدم كه گفتارتان را تصديق نمىكنم و به يارى شما اميدى ندارم و دشمن را به وسيلهء شما تهديد نخواهم كرد . درد شما چيست ؟\r\nداروى شما كدام است ؟ طبابت و درمانتان از چه راهى ميسّر است ؟ اين گروه ( شاميان ) مردانى مانند شما هستند ( چرا آنها اين گونه متحدند و گوش به فرمان پيشواى ظالمشان هستند ، ولى شما اين گونه پراكنده و عصيانگريد ؟ ) آيا سخن بدون آگاهى ( مشكلى را حل مىكند ؟ ) و غفلت آميخته با بىتقوايى و اميد به پيروزى ، در حالى كه شايستگى آن را نداريد ، ( شما را به جايى مىرساند ؟ )\r\n\r\nشرح و تفسير\r\n\r\nكارى كرديد كه از شما مأيوسم !\r\nدر آخرين بخش اين خطبه - كه از خطبه‌هاى دردناك و غم انگيزى است كه از مولا على عليه السّلام شنيده شده است - امام ، آخرين تازيانه‌هاى سرزنش و ملامت را بر ارواح مردهء آنها مىنوازد ، به اين اميد كه شايد به حركت آيند و بر پا خيزند و با امكانات وسيع و گسترده‌اى كه دارند ، قدرت شيطانى دشمن را در هم بشكنند و\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمسلمانان را از شرّ اين خون‌آشامان - كه آخرين تفاله‌هاى زمان جاهليتند - آسوده كنند ، مىفرمايد :\r\n« به خدا سوگند ! به آنجا رسيده‌ام كه گفتارتان را تصديق نمىكنم و به يارى شما اميد ندارم و دشمن را به وسيلهء شما تهديد نخواهم كرد . أصبحت و اللّه ! لا أصدّق قولكم ، و لا أطمع فى نصركم ، و لا أوعد العدوّ بكم . » درست است كه اعتماد متقابل پيشوا و پيروان ، از اصول مسلّم مديريت است و اعتماد به مردم و تشويق آنان و چشم پوشى از خطاهايشان و بيان نقاط قوّتشان ، مايهء دلگرمى و پيروزى است ، ولى گاه كار به جايى مىرسد كه بر اثر ضعف و سستى فوق العاده و پراكندگى افكار و تشتّت صفوف و جهل و نادانى تمام روزنه‌هاى اميد رهبر و پيشوا بسته مىشود و مردم در شرايط خاصّى به شكل فردى در مىآيند كه گرفتار ايست قلبى شده و جز با فشارهاى سنگين اميدى به بازگشتش نيست . و يا مانند كسى كه مادّهء سمى خواب آورى خورده كه بايد او را با سيلى آبدار از فرو رفتن در خوابى كه مايهء مرگ است ، نجات داد .\r\nاين سخنان در عين اين كه وضع مردم كوفه را مشخص مىكند ، مشكلات طاقت فرساى امير مؤمنان على عليه السّلام را در آن مقطع تاريخى نشان مىدهد . او ، حق داشت اين چنين اظهار بىاعتمادى به آنها كند ، چرا كه بارها از وعده‌هاى خود تخلّف كرده و بىوفايى و پيمان شكنى را نشان داده بودند . آنها گروهى بودند كه تنها ، با رجز خوانى و شعارهاى داغ در مجالس شب نشينى دل خوش مىكردند ، ولى به هنگام حركت به سوى ميدانهاى نبرد با دشمن در لانه‌هاى خود مىخزيدند .\r\nحضرت سپس در ادامهء اين سخن گويى بر آنها فرياد مىزند ، مىفرمايد :\r\n« درد شما چيست ؟ داروى شما كدام است ؟ طبابت و درمانتان از چه راهى ميسر است ؟ ما بالكم ؟ ما دواؤكم ؟ ما طبّكم ؟ اين گروه شاميان مردانى مانند شما هستند ( چرا آنها اين گونه متّحدند و آن قدر\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمقاوم و گوش به فرمان پيشواى ظالمشان هستند ، ولى شما اين گونه پراكنده و سست و عصيانگريد ؟ ) ، القوم رجال أمثالكم .\r\nآيا آنها ، از آب و گل ديگرى هستند ، يا ساختمان جسمى و روحيهء ديگرى دارند ؟ به يقين چنين نيست ، فرق آنان با شما در يك چيز است : اخلاق و روحيات .\r\nآرى ، آنها مىدانند براى ميدان جنگ چه چيزهايى لازم است ، ولى شما هرگز نمىدانيد و على رغم نعمتهاى عظيمى مانند پيشواى قدرتمند و . . . كه خدا به شما داده ، نفرات فراوان و امكانات بسيار آنها شما را مرعوب خود ساخته و به ذلّت كشانده است . افسوس و صد افسوس كه رهبرى مانند من ، گرفتار شماها شده ! و به گفتهء مولا ، در ديوان منسوب به آن حضرت :\r\n دواؤك فيك و ما تبصر * و داؤك منك و ما تشعر \r\nدرد تو در درون جان تو است و تو نمىبينى و داروى تو ، در خود تو است و تو نمىفهمى ! سرانجام و در آخرين جمله‌هاى اين خطبه ، امام دقيقا انگشت روى درد آنها مىگذارد و در سه چيز ، آن را خلاصه مىكند و مىفرمايد :\r\n« آيا سخن بدون آگاهى ( مشكلى را حلّ مىكند ؟ ) و غفلت آميخته با بىتقوايى شما را به جايى مىرساند ؟ و اميد به پيروزى داريد ، در حالى كه شايستگى آن را نداريد ، أ قولا به غير علم ؟ و غفلة من غير ورع ؟ ! و طمعا في غير حقّ ؟ ! » آرى ، بدبختى شما از اينجا سرچشمه مىگيرد كه نسنجيده سخن مىگوييد و سطح آگاهى شما پايين است : شما آيين تقوا را رها كرده در غفلت دنيا پرستى فرو رفته‌ايد ، شما مىخواهيد تكيه بر جاى بزرگان و پيروزمندان بزنيد ، در حالى كه اسباب پيروزى را فراهم نساخته‌ايد . آرى ، درد شما ، اينجا است .\r\nاين عوامل سه گانه ( گفتار بدون عمل و جهل توأم با بىتقوايى و اميد پيروزى ،\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبدون فراهم ساختن اسباب آن ) در هر قوم و ملّتى كه فراهم شود ، سبب بدبختى و بيچارگى و شكست آنها خواهد شد .\r\n\r\nنكته عوامل اصلى ناكاميها\r\nبىشك ، سپاهيان على عليه السّلام با آن رهبرى لايق و قابل قبول مردمى و سابقهء در جهاد ، امكان پيروزى بر دشمن را از هر نظر دارا بودند ، ولى متأسفانه ضعفهايى داشتند كه تمام عوامل پيروزى را از اثر انداخت و بىشك ، اين ضعفها در هر قوم و ملّتى كه پيدا شود ، سرنوشتى بهتر از سپاه كوفه نخواهد داشت .\r\nدر جمله‌هاى اخير اين خطبه و پاره‌اى از جمله‌هايى كه در فرازهاى قبل گذشت ، اين ضعفها به خوبى تبيين شده كه نخستين آن ، رها كردن عمل و چسبيدن به سخن است . امروز در جاى گرم و خوش بنشينند و سخن از جنگ و جهاد گويند ، بى آن كه به آن معتقد باشند و يا تصميمى بر انجام آن بگيرند . در پشت جبهه حرفهاى داغ آتشين بزنند ، ولى هرگز به خطوط مقدم نزديك نشوند . اصولا افراد پر ادعا و پر حرف در عمل ، افرادى ضعيف و ناتوانند ، گويى تمام قدرت و استعداد خود را در زبانشان جمع كرده‌اند ! جملهء « أ قولا به غير علم ؟ » ، همين معنا را مىرساند ، خواه علم را به معناى « آگاهى » بدانيم يا به معناى « اعتقاد » يا به معناى « عمل » ، چرا كه هر سه تفسير ، به يك نتيجه باز مىگردد ، زيرا آگاهى و اعتقاد نسبت به چيزى ، دعوت به عمل مىكند و ضعف عمل ، معمولا به خاطر عدم درك عميق و نداشتن اعتقاد است ، همان گونه كه در سخن ديگرى از مولا على عليه السّلام آمده است كه فرمود : « العلم مقرون بالعمل ، فمن علم عمل . « 1 » علم ، با عمل همراه است ، كسى كه آگاهى ( و اعتقاد ) نسبت به\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 366 .\r\n","page_name":" 226 ","page_number":226},
  {"content":"\r\n\r\nچيزى داشته باشد ، به آن عمل مىكند . » عامل ديگر ، غفلت و فقدان ورع است و به تعبيرى ديگر عدم توجه به واقعيتها - كه برخاسته از بىتقوايى است - سبب مىشود كه دشمن براحتى در ميان جمع نفوذ كند و گاه سران آنها را با زخارف دنيا بخرد و گاه آنها را با مقام تطميع كند و يا از خطر بترساند ، در حالى كه اگر هوشيارى آميخته با پرهيزگارى جاى اين غفلت و بىتقوايى را بگيرد تير دشمن به سنگ مىخورد و كمانه مىكند و به او باز مىگردد .\r\nعامل سوم ، طمع در چيزى است كه شايستگى آن را ندارد و يا به تعبير ديگر اسباب آن را فراهم نساخته است .\r\nمىدانيم كه در عالم ، براى رسيدن به هر مقصدى ، اسبابى لازم است و قانون علّت و معلول ، با اراده و مشيت الهى با قدرت تمام بر جهان حكومت مىكند ، هر چند ناآگاهان در عالم خيال اين پيوندها را از هم گسسته و براى رسيدن به مقصود به اوهام و خيالات دل مىبندند .\r\nجملهء « طمعا فى غير حقّ » مىتواند به همين معنا باشد كه شما طمع در چيزى داريد كه استحقاق آن را نداريد ، ولى برخى از مفسران نهج البلاغه - گفته‌اند كه منظور از اين جمله ، اين است كه آنها طمع داشتند كه عطاياشان از بيت المال ، افزوده شود و بيش از آنچه استحقاق دارند از سوى مولا على عليه السّلام به آنها پرداخته شود و چون اين خواستهء نامشروع ، انجام نشد ، در جنگ سست شدند .\r\nبديهى است كه اين طرز تفكّر مادّى گرايانه ، هر جا باشد ، عامل بدبختى و شكست است ، همان گونه كه توجه به جمع آورى غنائم - كه يك گرايش مادّى در ميدان جهاد الهى بود - در جنگ احد ، سبب شكست سختى در سپاه اسلام شد .\r\nبه هر حال اين اصول تنها مربوط به تحليل عوامل شكست در لشكر كوفه نبود ، بلكه اصولى است مربوط به هر عصر و زمان و مكان .\r\nاين جمله‌هاى اخير ، بلكه تمام فرازهاى اين خطبه ، از سوز درون مولا على عليه السّلام و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنهايت ناراحتى آن حضرت خبر مىدهد و اگر تاريخ مدوّن هم وجود نداشت ، همين جمله‌ها كافى بود كه شرايط خاصّ زمان حضرت را روشن سازد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nخطبهء سىام « 1 » و من كلام له عليه السّلام فى معنى قتل عثمان و هو حكم على عثمان و عليه و على النّاس بما فعلوا و براءة له من دمه\r\n. \r\nاين خطبه تحليلى است در بارهء قتل عثمان\r\nدر اين خطبه ، امام عليه السّلام سخنانى بيان فرموده كه موقف عثمان و موقف خود را و نيز موقف مردم را نسبت به كارهايى كه در اين حادثه كردند ، روشن ساخته و خود را به طور كامل از خون عثمان تبرئه كرده است .\r\n\r\nخطبه در يك نگاه\r\nمىدانيم كه بعد از كشته شدن عثمان ، نظرات مختلفى در بارهء قتل او ابراز شد .\r\nگروهى عثمان را مقصّر مىدانستند ، چرا كه با استبداد بىسابقهء خود ، گروهى از خويشاوندانش را در پست‌هاى كليدى حكومت اسلامى قرار داد و اموال بيت المال را در اختيار آنها گذاشت ، به طورى كه مسلمانان بر ضدّ او خروشيدند و قيام كردند\r\n\r\n\r\n","description":"","footnote":"\r\n( 1 ) در مصادر نهج البلاغه آمده كه اين خطبه ، بخشى از نامه‌اى است كه امام عليه السّلام در ايّام خلافتش مرقوم داشت . و حوادث گوناگونى را كه بعد از وفات رسول خدا صلّى اللّه عليه و آله و سلّم رخ داد تا زمان نوشتن آن نامه بيان فرمود و دستور داد ( جهت توجيه افكار عمومى در اين زمينه ) براى مردم خوانده شود .\r\nاين احتمال نيز داده شده كه خطبه‌هاى 26 - 54 - 78 نيز بخشهاى ديگرى از اين نامه باشد .\r\nدر بارهء سابقهء اين خطبه ، در كتب ديگر ، مىنويسد : در كتاب « أنساب الأشراف » با تغييراتى مشابه آن آمده است . ( مصادر نهج البلاغه ، جلد 1 ، صفحهء 408 ) .\r\nاين احتمال نيز داده شده كه امير مؤمنان على عليه السّلام بخشهاى بالا را به صورت خطبه‌هاى مختلف بيان فرموده و سپس آنها را در نامه‌اى گرد آورده و دستور داده است كه يك جا براى مردم بخوانند تا در بارهء كلّ اين حوادث روشن و آگاه شوند .\r\n","page_name":" 229 ","page_number":229},
  {"content":"\r\n\r\nو يا حد اقل به انتقاد پرداخته و در برابر گروه معترضان ، كسى به يارى او برنخاست .\r\nو عملا به قتل او راضى شدند .\r\nگروه ديگرى ، معتقد بودند كه عثمان ، نبايد كشته مىشد ، بلكه مىبايست به او اجازه مىدادند كه بعد از توبه ، خطاهاى گذشته خويش را اصلاح كند و حد اكثر ، او را از خلافت خلع مىكردند . كشتن او به صورت آشكار بدعتى بود كه منشأ كارهاى مشابهى در آينده مىشد و علاوه ، چنان كه مىدانيم قتل او دستاويزى براى منافقان و بازماندگان اهل نفاق ، جهت تفرقه در صفوف مسلمانان گرديد و اين امر از قبل قابل پيش بينى بود .\r\nگروه اندكى از ظاهربينان كه مجال انديشيدن در تاريخ زندگى خليفهء سوم را به خود نمىدهند ، او را خليفهء مظلوم و شهيد مىدانستند و وى را از هر كار خلافى تبرئه مىكردند ! امام عليه السّلام در ميان اين عقايد ضدّ و نقيض ، حق را كه در ميان اين آرا مكتوم مانده بود بيان مىنمايد و به طرز بسيار دقيق و ظريفى مسائل مربوط به قتل عثمان را تجزيه و تحليل مىكند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nلو أمرت به ، لكنت قاتلا ، أو نهيت عنه ، لكنت ناصرا ، غير أنّ من نصره ، لا يستطيع أن يقول : « خذله من أنا خير منه » ، و من خذله ، لا يستطيع أن يقول : « نصره من هو خير منّي » و أنا جامع لكم أمره ، استأثر فأساء الأثرة ، و جزعتم فأسأتم الجزع . و للّه حكم واقع في المستأثر و الجازع .\r\n\r\nترجمه\r\nاگر من ، به آن ( كشتن عثمان ) فرمان داده بودم ، قاتل محسوب مىشدم و اگر از آن نهى مىكردم ، ياور او به شمار مىآمدم ( و من نه مىخواستم قاتل او باشم و نه ياور او ) امّا كسى كه او را يارى كرده ، نمىتواند بگويد : « از كسانى كه دست از ياريش برداشته‌اند ، بهترم . » و كسى كه دست از ياريش برداشته ، نمىتواند بگويد : « كسى كه او را يارى كرد ، از من بهتر بوده است ، » ( چرا كه به هر حال ، حاميان او ، به يقين افراد بدى بوده‌اند ) .\r\nو من جريان كار او را در عبارتى كوتاه و پر معنا براى شما خلاصه مىكنم : او ، استبداد ورزيد ، استبداد بسيار بدى و شما ناراحت شديد و واكنش بدى نشان داديد و از حد گذرانديد و خداوند در اين مورد حكمى دارد كه در بارهء مستبدّان و افراط گران جارى مىشود ( و هر كدام به سزاى اعمال خود مىرسند ) .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nشرح و تفسير\r\n\r\nعوامل قتل عثمان\r\nهمان گونه كه در آغاز اين خطبه اشاره شد ، خطبه ناظر به مسألهء قتل عثمان و تجزيه و تحليل‌هاى مربوط به آن است .\r\nمىدانيم كه مسألهء قتل عثمان ، ريشه‌هاى شناخته شده‌اى در اعمال او داشت و پيامدهاى عظيمى در جهان اسلام ، از آن آشكار گشت كه تا مدّتها تاريخ اسلام را تحت تأثير قرار داد .\r\nهمهء محقّقان مىگويند كه سوء تدبير عثمان در امر حكومت و تبديل آن به يك امر فاميلى و حيف و ميل عظيم در بيت المال و ظلم فراوان بستگان او نسبت به توده‌هاى مستضعف ، سبب يك انزجار و تنفّر عمومى گشت ، تا آنجا كه يك گروه چند صد نفرى ، خانهء او را محاصره و به او حمله كرده و او را كشتند و سپاه عظيم اسلام - كه فاتح مصر ايران و روم بود - در برابر آن ، سكوت اختيار كرد ، چرا كه از كارهاى او ناراضى بودند و يا او را مستحق قتل مىدانستند ، ولى بعد از كشتن او مردم دو گروه شدند : گروهى - كه شايد اكثريت را تشكيل مىدادند - به اين قتل راضى يا لااقل نسبت به آن بىتفاوت بودند . گروه ديگرى او را مظلوم مىدانستند .\r\nدر اين ميان ، منافقان براى ايجاد تفرقه در صفوف مسلمانان و تغيير مسير خلافت از امير مؤمنان على عليه السّلام - كه مورد قبول اكثريت قريب به اتفاق مردم واقع شده بود - دست به كار شدند و مسألهء قتل عثمان را دستاويزى براى رسيدن به مقاصد شوم خود كردند و به اصطلاح ، پيراهن عثمان ، تبديل به يك اهرم نيرومند سياسى براى اغفال توده‌هاى ناآگاه شد .\r\nطبيعى است كه در ميان اصحاب و ياران على عليه السّلام از هر دو گروه ، وجود داشتند ، هر چند گروه دوم طبق تصريح برخى از مورخان در اقليّت بودند و نيز طبيعى است كه در بارهء قتل عثمان ، از آن حضرت به طور مكرّر سؤال مىكردند و امام عليه السّلام ناچار بود در اينجا پاسخى بدهد كه هم واقعيتهاى تاريخى در آن منعكس باشد و هم\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبهانه‌اى به دست اين و آن ندهد .\r\nخطبهء مورد بحث ، پاسخ ظريفى به اين گونه سؤالها است كه امام عليه السّلام واقعيتهاى تاريخى را در آن بيان فرموده ، بى آن كه بهانه‌اى به دست بهانه‌جويان دهد .\r\nدر آغاز مىفرمايد : « اگر من به آن ( كشتن عثمان ) فرمان داده بودم قاتل محسوب مىشدم ( و من هرگز نمىخواستم قاتل عثمان باشم ) و اگر از آن نهى مىكردم ياور او ( در اعمال و خلافكاريهايش ) به شمار مىآمدم ( و من هرگز حاضر نبودم از كارهاى خلاف او دفاع كنم ) ، لو أمرت به ، لكنت قاتلا ، أو نهيت عنه ، لكنت ناصرا .\r\nمفهوم اين سخن آن است كه من در اين قضيه بىطرف بودم و نه دست به خون او آلوده كردم و نه از او و خلافكارىهايش دفاع كردم ، چون هر دو محذور داشت .\r\nدر اينجا اين سؤال پيش مىآيد كه اين جمله چگونه با واقعيتهاى تاريخى سازگار است ؟ زيرا مىدانيم ( و تقريبا همهء مورخان نوشته‌اند ) كه على عليه السّلام مردم را از قتل عثمان نهى مىكرد و فرزندانش ، امام حسن عليه السّلام و امام حسين عليه السّلام را به جلوى خانهء او فرستاد كه معترضان به آنجا يورش نبردند و حتّى هنگامى كه آب را به روى عثمان بستند ، امام عليه السّلام براى او آب فرستاد . مفسّران نهج البلاغه ، در برابر اين سؤال ، دو پاسخ گفته‌اند :\r\nبعضى گفته‌اند كه منظور از عدم نهى ، همان نهى عملى است ، يعنى من رسما شمشير نكشيدم و براى دفاع از او وارد عمل نشدم و اين منافاتى با نهى لفظى آن حضرت و حضور فرزندانش در آن صحنه ندارد .\r\nبعضى ديگر معتقدند كه اين سخن در واقع بيانگر اين حقيقت است كه من هرگز به قتل عثمان دستور ندادم ، هر چند او را به خاطر اعمالش ، مستحقّ مجازاتهايى مىدانستم . به همين جهت براى اين كه اوضاع بدتر از آن چه بود ، نشود ، مردم را به خونسردى و ترك خشونت دعوت كردم ، ولى در عين حال كارى نكردم كه حمايت صريح از عثمان و اعمال و كردارش باشد ، چرا كه همان گونه كه ريختن خون او مشكلاتى را در جامعهء اسلامى به وجود مىآورد ، حمايت از او و كارهايش نيز\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمشكل آفرين بود ، لذا من هيچ يك از اين دو ( امر به قتل و نهى از آن ) را از نظر قانون خداوند ، مطابق وظيفه نمىديدم .\r\nضمنا امام عليه السّلام با اين گفتار مىخواست در اختلاف شديدى كه ميان دو گروه از ياران و لشكرش ، و به طور كلى دو گروه از مردم بر سر قتل عثمان وجود داشت - كه گروهى او را مستحقّ مجازات و گروهى ريختن خونش را گناه مىدانستند - موضعى اتّخاذ كند كه سبب دامن زدن به اختلافات نشود .\r\nسپس امام عليه السّلام براى توضيح بيشتر مىافزايد : « جز اين كه كسى او را يارى كرده نمىتواند بگويد : « از كسانى كه دست از ياريش برداشتند ، بهترم ، غير أنّ من نصره ، لا يستطيع أن يقول : « خذله من أنا خير منه » .\r\nو كسى كه دست از ياريش برداشت ، نمىتواند بگويد : « كسى كه او را يارى كرد ، از من بهتر بوده است ، و من خذله ، لا يستطيع أن يقول : « نصره من هو خير منّي » .\r\nاين دو سخن در واقع ناظر به يك مطلب است و آن اين كه همه متّفق بودند كه حاميان عثمان در آن شرايط به يقين افراد بدى بودند ، در حالى كه كسانى كه دست از ياريش برداشتند بزرگان صحابه اعم از مهاجران و انصار را تشكيل مىدادند .\r\nتوضيح اين كه : قرائن مسلّم تاريخى نشان مىدهد كه به هنگام هجوم به خانهء عثمان ، صحابهء پيامبر صلّى اللّه عليه و آله و سلّم و مهاجران و انصار ، تقريبا به طور عموم ، دست از حمايتش برداشتند و بىشك اگر آنها هواخواه عثمان بودند ، كسى جرأت نمىكرد كه در مدينه ، چنان صحنه‌اى را ايجاد كند و اين به خاطر آن بود كه همگى از كارهاى او ناخشنود بودند .\r\nدر آن زمان حاميان عثمان عمدتا كسانى بودند كه در جامعهء اسلامى منفور شمرده مىشدند و حمايت‌شان از عثمان به خاطر منافع نامشروعى بود كه داشتند . به همين دليل اين مسأله كاملا روشن بود ، حتّى حاميان عثمان كه گروهى سود پرست مانند مروان و امثال او بودند جرأت نمىكردند ادعا كنند كه از گروه عظيم مهاجران\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو انصار - كه ترك يارى عثمان كرده‌اند - بهترند و مسلّم است كه ترك كنندگان حمايت عثمان نيز اطرافيان او را بهتر از خود نمىدانستند ، به اين ترتيب همگى در اين سخن اتفاق نظر داشتند كه حاميانش هرگز از بهترين مردم نبودند .\r\nاين تعبير لطيفى است كه مىتواند پرده از روى اعمال عثمان بردارد و نشان دهد كه او كارهايى كرده بود كه نفرت عمومى مسلمانان را برانگيخته بود . مهم‌ترين آنها تقسيم بيت المال در ميان يارانش و سپردن پستهاى حسّاس كشور اسلام به دست نااهلان و تبعيض و بىعدالتى در ميان مردم و غفلت از مصالح مسلمانان بود .\r\nبعضى از شارحان نهج البلاغه ، « 1 » مىگويند كه امام عليه السّلام اين سخن را ، در پاسخ كسى ايراد فرمود كه در محضرش چنين گفت : « آنها كه دست از يارى عثمان برداشتند ، منشأ فتنه بودند ، چرا كه اگر بزرگان صحابه به يارى او بر مىخاستند جاهلان امّت هرگز جرأت ريختن خون او را نداشتند . و اگر بزرگان صحابه او را واجب القتل مىدانستند ، مىبايست صريحا اين مسأله را بيان كنند تا شبهه از مردم بر طرف گردد .\r\nامام عليه السّلام فهميد كه گوينده نظر به آن حضرت دارد ، لذا با اين عبارت ظريف پاسخ او را بيان فرمود .\r\nبه هر حال اين سخن نشان مىدهد كه اگر امام عليه السّلام به طور جدّى به حمايت از عثمان برنخاسته ، در اين امر تنها نبوده است ، بلكه همهء بزرگان صحابه چنين موضعى را داشتند ، پس چرا اشكال متوجّه آن حضرت شود ؟\r\nدر پايان خطبه امام عليه السّلام ضمن بيان كوتاهى ، تحليل روشنى از قتل عثمان و عوامل آن ارائه مىدهد و مىفرمايد :\r\n« من جريان كار عثمان را در عبارتى كوتاه و پر معنا ، براى شما خلاصه مىكنم : او استبداد ورزيد ، استبداد بسيار بدى و شما ناراحت شديد و واكنش بدى نشان\r\n\r\n\r\n","description":"","footnote":"\r\n( 1 ) شرح نهج البلاغه ، ابن ميثم ، جلد 2 ، صفحهء 57 .\r\n","page_name":" 235 ","page_number":235},
  {"content":"\r\n\r\nداديد و از حد گذرانديد ، و أنا جامع لكم أمره ، استأثر « 1 » فأساء الأثرة ، و جزعتم فأسأتم الجزع .\r\nو خداوند ، در اين مورد حكمى كه در بارهء « مستبدان » و « افراط گران » ، جارى مىشود ( و هر كدام ، به سزاى اعمال خود در دنيا و آخرت ، گرفتار مىشوند ) ، ( و للّه حكم واقع في المستأثر و الجازع . » به گفتهء يكى از ادباى معروف عرب ، عادت امام عليه السّلام اين بود كه سخنان جامع خويش را ، با الفاظ كم و معانى بسيار بيان مىفرمود و اين سخن در واقع يكى از مصاديق بارز كلام جامع امام عليه السّلام است ، مىفرمايد : هم عثمان مرتكب بدى و خطا شد و هم شما . او راه استبداد و حكومت خود سرانه را در پيش گرفت و خويشاوندان نالايقش را بر مسلمانان مسلّط ساخت و بيت المال را در اختيار آنان گذاشت و آنها به غارت بيت المال مشغول شدند . و آن گاه كه اعتراضات مسلمانان ، از هر سو بلند شد ، او گوش به آنها نداد ، در نتيجه مردم ناراحت و عصبانى به او حمله‌ور شدند و بزرگان صحابه از مهاجران و انصار دست از ياريش برداشته و او را تنها گذاشتند .\r\nاز سوى ديگر مخالفان و مهاجمان نيز از حدّ گذراندند و به جاى اين كه او را از حكومت مسلمانان بر كنار سازند و زمام امور را از دست همكاران ظالمش بگيرند ، اقدام به ريختن خونش كردند و چنان فتنه‌اى بر پا شد كه ساليان دراز تاريخ اسلام را تحت تأثير خود قرار داد و گروه منافقان و آنها كه در طمع حكومت بودند به بهانهء خون او خونهاى زياد ديگرى را ريختند .\r\nبنا بر اين هر دو گروه راه افراط را پوييدند و به همين دليل خداوند هر كدام از آنها را مطابق اعمالشان جزا مىدهد .\r\nبا اين كه در بارهء حكومت عثمان و پيامدهاى آن سخنان زيادى گفته‌اند امّا اين\r\n\r\n\r\n","description":"","footnote":"\r\n( 1 ) « استأثر » از مادّهء « اثر » به معناى « انحصار طلبى » است . و در قاموس ، آن را به « استبداد » تفسير كرده كه آن هم ، به معناى « انحصار طلبى » است ، حكومتهاى استبدادى نيز ، حكومتى است كه يك فرد ، همه چيز را در انحصار خود مىگيرد و همهء مردم را برده و بندهء خود مىسازد .\r\n","page_name":" 236 ","page_number":236},
  {"content":"\r\n\r\nكلام امام عليه السّلام با نهايت اختصار جان مطلب را بيان فرموده و داورى عادلانه و دقيقى را ارائه داده است .\r\nضمنا از اين تعبير استفاده مىشود كه استبداد - با اين كه هر گونه باشد بد است - اقسامى دارد كه بعضى از بعضى ديگر زشت‌تر است و استبداد عصر عثمان از آن استبدادهاى زشت‌تر بوده است .\r\nو نيز استفاده مىشود كه انسان در برابر ناهنجاريهاى اجتماعى كه قرار مىگيرد بايد عكس العمل نشان دهد ، ولى مراقب باشد كه از حد نگذارند ، چرا كه ناهنجارى ديگرى مىآفريند كه دامان جامعه را خواهد گرفت و مردم از گردابى به گرداب ديگر ، و از چاله‌اى به چاه مىافتند . بايد در اين گونه حوادث بر اعصاب مسلّط بود و با درايت و تدبير عمل كرد تا درمان يك بيمارى سبب بيمارىهاى ديگرى نگردد ، ولى متأسّفانه تاريخ نشان مىدهد كه هميشه اين افراط و تفريطها وجود داشته است .\r\nدر ضمن توجه به اين نكته لازم است كه تعبير به « جزع » كه در اصل به معناى « اندوه شديد » است ، اندوهى كه انسان را از كار باز مىدارد - در اينجا اشاره به ناراحتى شديدى است كه مردم ، به خاطر اعمال بىرويه عثمان و اطرافيان او ، پيدا كردند و اين اندوه ، سبب زياده روىهايى شد كه آثار سوء آن تا سالها باقى ماند .\r\n\r\nنكته عصر طوفانى عثمان !\r\nبىشك دوران خلافت عثمان مخصوصا سالهاى پايانى آن ، از طوفانىترين سالهاى قرن نخست اسلام است كه مورّخان به طور گسترده در بارهء آن بحث كرده‌اند . به اعتقاد بعضى صحيح‌ترين اخبار در مورد عثمان آن است كه طبرى در تاريخ خود آورده است . خلاصهء مطالب او چنين است :\r\nعثمان كارهايى كرد كه در اسلام سابقه نداشت و باعث خشم مسلمانان گرديد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nنمونه‌اى از اين اعمال سپردن كارهاى مهم حكومت مسلمانان به افراد نااهل و افراد فاسق و سفيه و بىدين و بخشيدن غنائم به آنان و آزار و ستم طاقت فرسا به شخصيتهاى بزرگى مانند ابو ذر و عمّار ياسر و عبد اللّه بن مسعود و مانند اينها بود .\r\nاو وليد بن عقبه را والى كوفه ساخت كه شراب مىنوشيد و در حال مستى به ميان مردم مىآمد و رسوايىهايى به بار آورد كه گروهى نزد عثمان به آن شهادت دادند و بعد از عزل او سعيد بن عاص را - كه او نيز مرد تبهكارى بود - به جاى وى نشاند . سعيد با اعمال ناروايش خشم مردم را برانگيخت و مردم به مخالفت با او برخاستند . عثمان به جاى اين كه آتش فتنه را خاموش كند دستور داد رهبران مخالفان را به شام تبعيد كند . آنها در شام بر معاويه شوريدند . عثمان مجبور شد كه آنان را به كوفه باز گرداند ، و دگر بار آنها را به حمص تبعيد كرد .\r\nنه تنها در كوفه كه در نقاط ديگر نيز انتقادها بالا گرفت . سرانجام گروهى از اصحاب پيامبر صلّى اللّه عليه و آله و سلّم گرد هم آمدند و ايرادهاى مهم را به وسيلهء عامر بن قيس - كه مردى پاك طينت و خدا شناس بود - به عثمان رساندند . او به جاى اين كه از اين خيرخواهى سپاسگزارى كند پاسخ اهانت آميزى به فرستادهء آنها داد .\r\nوضع مدينه روز به روز ناآرام‌تر مىشد و فرياد انتقاد بلندتر مىگشت . عثمان ، ناچار شد كه گروهى مانند سعيد بن عاص و معاوية بن ابى سفيان و عمرو عاص را براى مشورت دعوت كند و با آنها به شور بنشيند . بعضى گفتند : « صلاح ، اين است كه مردم را به جهاد مشغول سازى تا اين مسائل فراموش شود . » ولى سعيد بن عاص ، او را به انتقام گيرى از سران انتقاد كنندگان تشويق كرد و گفت : « اگر آنها ، رهبران خود را از دست بدهند ، متفرّق خواهند شد . » كم كم مردم در انتقاد به عثمان ، جسورتر شده و گفتند : تو بنى اميه را بر دوش مردم سوار كرده‌اى يا عدالت كن يا از خلافت كناره گيرى ! » عثمان كه قدرت تصميم گيرى را از دست داده بود ، به فرماندهان خود گفت تا مردم را براى جهاد آماده كنند ، ولى اين دستور مشكلى را حل نكرد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nسرانجام در سال 35 هجرى مخالفينش ، در شهرهاى مهم اسلامى با هم مكاتبه كردند و تصميم بر عزل عثمان و فرماندارانش گرفتند . گروهى از مصر و گروه ديگرى از كوفه و گروه بسيارى از بصره ، به عنوان زيارت خانهء خدا حركت كرده و به سوى مدينه آمدند و مردم مدينه را از تصميم خود باخبر ساختند . مهاجران و انصار - كه از عملكرد عثمان ناراضى بودند - به حمايت او برنخاستند . مخالفان به آسانى وارد مدينه شدند و خانهء عثمان را محاصره كردند ، ولى مانع از رفت و آمد افراد نبودند .\r\nعثمان از اين هجوم عمومى سخت در وحشت فرو رفت و نزد امام على عليه السّلام آمد و از آن حضرت تقاضا كرد كه نزد معترضان برود و آنها را از راهى كه در پيش گرفته‌اند منصرف سازد . امام عليه السّلام فرمود : « با چه شرايطى آنها را راضى كنم ؟ » عثمان عرض كرد : « با اين شرط كه من ، بعد از اين تنها با صلاح انديشى شما كار مىكنم . » امام عليه السّلام فرمود : « بارها تو را نصيحت كرده‌ام و تو هم وعده داده‌اى ، ولى به وعده‌ات وفا نكرده‌اى و به سخنان مروان و معاويه و امثال آنها گوش فرا دادى . » سرانجام امام عليه السّلام پذيرفت و براى فرو نشاندن خشم مردم با گروهى از مهاجران و انصار حركت كرد و نزد معترضان آمد . مخصوصا با مصريان كه انتقادهاى شديدى داشتند مذاكره فرمود و آنها قبول كردند كه به مصر بازگردند .\r\nبه عثمان نيز سفارش فرمود كه به تمام شكايت مردم رسيدگى كند و از كارهاى گذشته توبه كند .\r\nعثمان خطبه‌اى خواند و آشكارا اعلام توبه كرد و قول داد به تمام شكايات مردم رسيدگى كند .\r\nهنگامى كه عثمان به منزل بازگشت ديد مروان و عده‌اى از بنى اميه در منزلش گرد آمده‌اند . مروان گفت : « سخن بگويم يا ساكت بنشينم » ؟ همسر عثمان فرياد زد :\r\n« ساكت باش ! به خدا شما قاتل عثمان و يتيم كنندهء اطفالش خواهيد بود . او به مردم وعده داده و بايد به وعده‌اش وفا كند » .\r\nمروان ، ساكت ننشست و گفت : « سخنى را كه گفتى به صلاح خلافت تو نبود . »\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nعثمان تحت تأثير مروان قرار گرفت و به او دستور داد تا مردم را پراكنده كند .\r\nمردم به خانهء امام على عليه السّلام رفتند و جريان را گزارش دادند .\r\nامام عليه السّلام فرمود : « اگر در خانه بنشينم عثمان مىگويد كه مرا تنها گذاردى و خوار كردى و اگر براى او صلاح انديشى كنم ، باز مروان او را بازيچهء خود قرار مىدهد . » سپس به خانهء عثمان رفت . فرمود : « به وعده خود وفا نكردى و به سخنان ناصواب مروان - كه بر خلاف دين و عقل است - گوش دادى . من از اين پس به سراغ تو نخواهم آمد . » معترضان مصرى كه عدد آنها بالغ بر دو هزار نفر بود و به خاطر اطاعت از فرمان على عليه السّلام راه بازگشت به مصر را مىپيمودند بعد از سه روز ، به مدينه بازگشتند و نامه‌اى را كه از غلام عثمان در بين راه گرفته بودند ، به اين مضمون ارائه دادند . در آن نامه عثمان به فرماندارش در مصر دستور داده بود كه بعضى از سران معترضان را به دار آويزد و برخى را شديدا مجازات كند .\r\nآنها نزد امام على عليه السّلام آمدند و جريان را بازگو كردند . امام عليه السّلام از عثمان توضيح خواست . عثمان انكار كرد كه چنين نامه‌اى نوشته باشد بعضى گفتند كه اين ، كار مروان است . مصريان گفتند : « مگر مروان ، تا اين اندازه جرأت و نفوذ دارد كه مهر او را پاى نامه بزند و همراه غلام عثمان با شتر بيت المال به سراغ چنان مأموريتى بفرستد ؟ ! » عثمان اظهار بىاطلاعى كرد .\r\nمردم ، در پاسخ گفتند : « اگر راست مىگويى تو لايق اين خلافت نيستى ، چرا كه ديگران اين گونه بر تو مسلطاند ، و اگر دروغ مىگويى باز هم شايستگى خلافت بر مسلمانان را ندارى . پس در هر صورت بايد كنار به روى . چند بار توبه كرده‌اى باز آن را شكسته‌اى ، بنا بر اين يا از خلافت كنار برو و يا كشته خواهى شد و يا ما در راه خدا شهيد مىشويم . » عثمان گفت : « اگر كشته شوم بهتر از آن است كه از خلافت كناره گيرى كنم . » روزبروز روزگار بر عثمان سخت‌تر مىشد . بار ديگر امام على عليه السّلام تقاضا كرد كه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبين او و مردم وساطت و ضرب الأجلى تعيين كند تا به شكايات مردم رسيدگى كند .\r\nسه روز او را مهلت دادند ، امّا در پنهانى وسايل جنگ را آماده مىكرد . سه روز گذشت و خبرى نشد .\r\nگفتنى است كه عثمان به معاويه نامه نوشته بود كه هر چه زودتر خود با لشكرى به يارى او بشتابد . ولى لشكر بموقع به يارى او نيامد .\r\nسرانجام ، توده‌هاى مردم خشمگين و عصبانى - كه پيمان شكنىهاى مكرّر عثمان را ديده بودند - به كلّى از او قطع اميد كردند و به درون خانهء او هجوم بردند و ميان طرفداران عثمان و شورشيان نزاع شديدى در گرفت و تعدادى از دو طرف كشته شدند . آنها در پايان به اتاقى كه عثمان در آن بود هجوم بردند و او را كشتند . « 1 »\r\n\r\n\r\n","description":"","footnote":"\r\n( 1 ) تاريخ طبرى ، جلد 3 ، صفحهء 360 به بعد ( با تخليص ) ، حوادث سال 33 هجرى .\r\n","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nخطبهء سى و يكم « 1 » لما أنفذ عبد اللّه بن عباس إلى الزبير يستفيئه إلى طاعته قبل حرب الجمل\r\n. اين قسمت در واقع خطبه نيست ، بلكه بخشى از كلامى است كه على عليه السّلام به ابن عباس هنگامى كه او را در روز جنگ جمل ، قبل از آغاز جنگ ، به سوى زبير فرستاد ، فرمود . حضرت با اين كلمات زبير را به اطاعت از خود دعوت كرد و چنان كه خواهد آمد اين سخنان در او مؤثّر واقع شد و وى از جنگ كناره گيرى كرد . »\r\n\r\n\r\n","description":"","footnote":"\r\n( 1 ) بنا به گفتهء مصادر نهج البلاغه ، گروهى از دانشمندانى كه قبل از مرحوم سيّد رضى ، بوده‌اند ، اين سخن را از امام نقل كرده‌اند ، از جمله زبير بن بكّار ( طبق نقل ابن ابى الحديد و جاحظ . . . ) و ابن قتيبه در عيون الاخبار ، و ابن عبد ربه ، در عقد الفريد .\r\nجالب اين كه حتّى ابن خلّكان - كه پرچم مخالفت با نهج البلاغه را به دوش مىكشد - نيز اين سخن را در وفيات الأعيان ، نقل كرده و به درستى آن شهادت داده است . مصادر نهج البلاغه ، جلد 1 ، صفحهء 411 .\r\n","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\nلا تلقينّ طلحة ، فإنّك إن تلقه تجده كالثّور عاقصا قرنه . يركب الصّعب و يقول : « هو الذّلول » و لكن الق الزّبير ! فإنّه ألين عريكة فقل له : « يقول لك ابن خالك : عرفتني بالحجاز و أنكرتني بالعراق ؟ فما عدا ممّا بدا ؟ »\r\n\r\nترجمه\r\nبا طلحه ملاقات مكن ! كه اگر با او روبرو شوى او را مانند گاوى خواهى يافت كه شاخش در اطراف گوشهايش پيچ خورده باشد ( او مردى سركش و خيره سر و انعطاف ناپذير است ) . او كسى است كه بر مركب سركش ( هوا و هوس ) سوار است و مىگويد : « مركب راهوارى دارم ! » ( آرى او به خاطر هوا پرستى ، آمادگى شنيدن سخن حق را ندارد ) ولى « زبير » را ملاقات كن ! چرا كه او مخوف‌تر است ( و براى پذيرش حق آمادگى بيشترى دارد ) و به او بگو : « پسر دايى تو ( على عليه السّلام ) مىگويد :\r\nتو ، در حجاز مرا شناختى و در عراق نشناخته انگاشتى ؟ چه شد كه از پيمان خود بازگشتى و چه امرى تو را از آنچه در بارهء من مىدانستى منصرف ساخت . . . ؟ »\r\n\r\nشرح و تفسير\r\n\r\nتلاش براى نجات خطا كاران\r\nمىدانيم كه جنگ جمل نخستين جنگى است كه بر امير المؤمنين على عليه السّلام تحميل شد . گروهى از طرفداران عثمان و مخالفان او دست به دست هم دادند و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nهمسر پيامبر ، عايشه ، را با خود همراه ساختند و عهد و تبعيّت مسلّمى را كه با على عليه السّلام داشتند ، شكستند و براى به دست آوردن حكومت ، آتش جنگ جمل را بر افروختند . سرانجام كارشان به شكست منتهى شد و از هم متلاشى شدند و آتش افروزان اصلى ، يعنى طلحه و زبير ، كشته شدند .\r\nتمام قرائن تاريخى ، نه تنها در جنگ جمل كه در جنگ صفين و نهروان نيز نشان مىدهد كه على عليه السّلام با اصرار زياد مايل بود كه در ميان مسلمانان درگيرى پيدا نشود و به هر قيمتى كه ممكن است ، آتش جنگ ، خاموش گردد .\r\nجمله‌هاى بالا يكى از شواهد اين معنا است كه امام قبل از شروع جنگ ، پيامى به وسيلهء ابن عباس براى زبير كه از دو فرمانده ، جنگ جمل بود فرستاد و اين پيام مؤثّر واقع شد و او از جنگ كناره گيرى كرد ، هر چند در يكى از بيابانهاى بصره به دست مردى به نام « ابن جرموز » كشته شد . در آغاز اين سخن ، امام ، رو به ابن عباس كرده ، مىفرمايد :\r\n« با طلحه ملاقات نكن ! كه اگر با او رو به رو شوى ، او را مانند گاوى خواهى ديد كه شاخهايش در اطراف گوشهايش پيچ خورده باشد ، مردى سركش و خيره سر و انعطاف ناپذير است ، لا تلقينّ طلحة فإنّك إن تلقه تجده كالثّور عاقصا « 1 » قرنه « او مردى است كه بر مركب سركش ( هوا و هوس ) سوار مىشود و مىگويد :\r\n« مركب رام و راهوارى است . » ( آرى ، او ، به خاطر هوا پرستى ، چشمش از ديدن واقعيات ، كور و گوشش از شنيدن حقايق ، كر است ) ، يركب الصّعب و يقول : « هو الذّلول » .\r\nتشبيه طلحه ، به گاوى كه شاخش پيچ خورده است ، يا اشاره به طغيان و سركشى او است ، يا عبارت ديگرى از جملهء اخير است كه ، او به خاطر هوا پرستى ، گوش شنوا در برابر حق ندارد .\r\nدر حقيقت امام در اين چند جمله روانكاوى دقيقى نسبت به طلحه انجام داده و\r\n\r\n\r\n","description":"","footnote":"\r\n( 1 ) « عاقصا » از مادّهء « عقص » ، به معناى « پيچيدگى شاخ در اطراف شاخ‌ها » است .\r\n","page_name":" 246 ","page_number":246},
  {"content":"\r\n\r\nيأس از نفوذ سخن در او را در بارهء صلح و بازگشت از جنگ بدين وسيله ابراز كرده است ، ولى از آنجا كه به زبير اميدوار بوده ( و حوادث بعد نيز نشان داد كه اين اميدوارى كاملا بجا بوده است ) اضافه مىكند : « ولى زبير را ملاقات كن ! چرا كه او نرمخوتر است ( و براى پذيرش حق آمادگى بيشترى دارد ) ، و لكن الق الزّبير ! فإنّه ألين عريكة . « 1 » » تعبير به « ألين عريكة » با توجه به اين كه « عريكة » به معناى « طبيعت و سرشت » و « ألين » به مفهوم « نرم‌تر » است ، اشاره به اين است كه او در برابر گفتار حق شنوايى بيشترى دارد و روح تسليم در برابر واقعيتها بر او غالب است ، مخصوصا نسبت به سخنانى كه از پيامبر شنيده بود واكنش بهترى نشان مىداد ، به عكس « طلحه » كه مردى لجوج و خودخواه و سركشى بود و حبّ جاه و مقام چشم و گوش او را كور و كر كرده بود .\r\nبه همين دليل ، تاريخ نويسان نوشته‌اند كه زبير هنگامى كه وارد بصره شد و فهميد كه « عمار » در لشكر على عليه السّلام است و به ياد اين حديث افتاد كه پيامبر در بارهء « عمار » فرموده بود : « و يحك يا بن سميّة ! تقتلك الفئة الباغية ، » اى عمار ! تو را گروه ستمكار ، خواهد كشت . » وحشت كرد و تحيّر و ترديد شديد بر دل و جان او سايه افكند و مىترسيد كه عمار ، در ميدان جمل ، شهيد شود و او جزء « فئهء باغيه » ( گروه ستمكاران ) باشد .\r\nبه هر حال ، امام عليه السّلام به ابن عباس فرمود : « هنگامى كه زبير را ملاقات كردى » به او بگو « پسر دايى تو ( على ) مىگويد : تو در حجاز ، مرا شناختى و در عراق نشناخته انگاشتى ! ( و انكار كردى ) چه شد كه از پيمان خود بازگشتى ؟ و چه امرى تو را از آنچه در بارهء من مىدانستى منصرف ساخت ؟ فقل له : « يقول لك ابن خالك :\r\nعرفتني بالحجاز و أنكرتني بالعراق ؟ فما عدا ممّا بدا ؟ »\r\n\r\n\r\n","description":"","footnote":"\r\n( 1 ) « عريكه » در اصل از مادّهء « عرك » ، به معناى « مشت و مال دادن چيزى » است و ميدان جنگ را از اين جهت معركه گويند كه افراد به هم حمله مىكنند . « عريكه » به معناى « سجيّه و نفس آدمى » آمده است كه محل تغيير و تحوّل است .\r\n","page_name":" 247 ","page_number":247},
  {"content":"\r\n\r\nاين جمله ، اشاره به سوابق بسيار درخشان مولا على عليه السّلام است كه در عصر پيامبر صلّى اللّه عليه و آله و سلّم و بعد از آن همه از آن آگاه بودند و زبير هم كه در زمرهء ياران پيامبر بود به خوبى اين مطالب را مىدانست ، به خصوص در روايتى آمده است كه روز جنگ جمل ، زبير در برابر على عليه السّلام به ميدان آمد . « عايشه » فرياد زد : « اى واى زبير را دريابيد ! » به او گفتند : « خطرى ، متوجه او نيست ، زيرا على عليه السّلام زره ندارد و زبير زره دارد » .\r\nامام عليه السّلام به او فرمود : « اين ، چه كارى است كه كردى ؟ » . گفت : من مطالبهء خون عثمان مىكنم . » حضرت فرمود : « تو و طلحه بوديد كه قاتلان عثمان را رهبرى مىكرديد و وظيفهء تو اين است كه خود را به ورثهء عثمان بسپارى تا از تو قصاص كنند . » سپس فرمود : « تو را به خدا سوگند مىدهم ! آيا به خاطر دارى آن روز كه از كنار من عبور كردى ، در حالى كه رسول خدا صلّى اللّه عليه و آله و سلّم بر دست تو تكيه كرده بود و از قبيلهء بنى عمرو بن عوف مىآمد ؟ پيامبر صلّى اللّه عليه و آله و سلّم به من سلام كرد و در صورت من خنديد . من هم خنديدم و كارى بيش از اين نكردم . تو گفتى : على بن ابي طالب ، دست از كارهاى سبك بر نمىدارد . » پيغمبر صلّى اللّه عليه و آله و سلّم فرمود : « خاموش باش ! على كار سبك نمىكند ، ولى بدان در آينده‌اى نزديك تو با او جنگ مىكنى در حالى كه ظالمى . » زبير گفت :  « إِنَّا لِلَّهِ وَ إِنَّا إِلَيْهِ راجِعُونَ »  . آرى اين گونه بود ، ولى روزگار ، مرا به فراموشى افكند و من به يقين دست از جنگ با تو بر مىدارم . » اين را گفت و دست از جنگ كشيد و پس از گفتگو با عايشه ، از ميدان جنگ بيرون رفت « 1 » .\r\nجملهء بالا ، مىتواند اشاره به اين گونه مسائل نيز باشد . اين نكته نيز قابل توجه است كه زبير ، از كسانى بود كه به على عليه السّلام عشق مىورزيد و حتى در جريان سقيفه ، به دفاع از على عليه السّلام برخاست و شمشير كشيد ، ولى مخالفانش برخاستند و شمشير او را شكستند و در جريان شوراى شش نفرهء عمر نيز زبير به على عليه السّلام رأى داد .\r\nبه هر حال ، اين جمله‌هاى كوتاه و تكان دهنده ، در روح زبير اثر گذاشت و روز به\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 167 .\r\n","page_name":" 248 ","page_number":248},
  {"content":"\r\n\r\nروز ، بر ترديد و شك او در مشروعيت راهى كه در پيش گرفته بود ، مىافزود و سرانجام ، تصميم خود را گرفت و به طور كامل ، از لشكر جمل جدا شد و راه خود را در پيش گرفت و سر به بيابان گذارد و رفت ، هر چند ، به دست مرد ستمكارى به نام « ابن جرموز » كشته شد و مجال كافى نيافت كه اين اشتباه خود را جبران كند .\r\nتعبير به « ابن خالك » ( پسر دايى تو ) ، يك تعبير عاطفى است كه امام عليه السّلام براى برانگيختن عواطف زبير ، به كار برد ! اين تعبير از اينجا سرچشمه مىگيرد كه زبير فرزند « صفيه » خواهر « ابو طالب » است ، بنا بر اين زبير پسر عمهء على عليه السّلام و آن حضرت پسر دايى زبير محسوب مىشود .\r\nاين جملهء كوتاه اشاره به تمام مطالبى است كه زبير ، از پيغمبر اكرم صلّى اللّه عليه و آله و سلّم در تمام عمرش در بارهء على عليه السّلام شنيده بود و به همين دليل به آن حضرت علاقهء شديدى داشت ، ولى جاه طلبى - كه انگيزهء اصلى جنگ جمل بود - مانند حجابى تمام اين مسائل را پوشانده بود و امام عليه السّلام با اين جملهء كوتاه حجاب را كنار زد و زبير را بيدار كرد .\r\nمرحوم سيد رضى ( ره ) در ذيل اين خطبه مىگويد : « على عليه السّلام نخستين كسى است كه جملهء زيباى « فما عدا ممّا بدا ؟ » ، از او شنيده شده است . » جملهء كوتاهى كه بسيار جذاب و پر معنا است و اشاره به اين نكته مىكند كه چه چيز سبب شد كه حقيقتى را كه بر تو آشكار شده بود ، به دست فراموشى بسپارى و چشم دل را به روى واقعيتها ببندى و آگاهانه از راه حق بازگردى و در طريق باطل قدم نهى ؟ « 1 » كوتاهى و زيبايى و پر محتوايى اين جمله ، در آن حدّ است كه امروزه در ادبيات عرب ، به صورت يك ضرب المثل در آمده است .\r\n\r\n\r\n","description":"","footnote":"\r\n( 1 ) عدا ، به معناى « منصرف ساختن و بازگرداندن » است ، و فاعل آن ضمير مستتر است كه به « ما » بر مىگردد و « من » در « ممّا » به احتمال ارجح ، به معناى « عن » مىباشد و « بدا » از مادّهء « به دو » به معناى « ظاهر شدن » است .\r\n","page_name":" 249 ","page_number":249},
  {"content":"\r\n\r\n\r\nنكته‌ها\r\n\r\n1 - عكس العمل زبير در برابر پيام امام عليه السّلام\r\nدر بعضى از روايات آمده است كه ابن عباس مىگويد : وقتى پيام امام را به زبير رساندم ، در جواب گفت : « به على بگو : إنّى اريد ما تريد ، من نيز همان را مى خواهم كه تو مىخواهى . » « 1 » ( اشاره به اين كه تو دنبال حكومت بر مردم هستى ، چرا من نباشم ؟ گويى جاه طلبى آن چنان چشم و دل او را كور كرده بود كه مىپنداشت على عليه السّلام به خاطر جاه و مقام قيام كرده است . ) ابن عباس مىگويد : « من ، خدمت على عليه السّلام آمدم و داستان را خدمت او عرض كردم . » ولى همچنان كه در بالا اشاره شد ، زبير نتوانست در برابر فشار وجدان مقاومت كند و سرانجام پرده‌ها از برابر ديدگان او كنار رفت و به واقعيت‌ها توجه كرد و از جنگ كناره گرفت ، هر چند بسيار دير شده بود .\r\n\r\n2 - خلاصه‌اى از زندگى طلحه و زبير\r\n« طلحه » از طايفهء قريش است . پدرش عبيد اللّه بن عثمان و از پيشگامان در اسلام بود و در جنگهاى اسلامى شركت داشت ، ولى در جنگ « بدر » نبود گويا براى مأموريتى از سوى پيامبر صلّى اللّه عليه و آله و سلّم به شام رفته بود و لذا هنگامى كه بازگشت سهم خود را از غنائم بدر مطالبه كرد .\r\nرسول خدا صلّى اللّه عليه و آله و سلّم به او فرمود : لك سهمك و أجرك ، تو هم سهمى در غنائم دارى و هم سهمى در پاداش » . مىگويند : هنگامى كه « طلحه » و « زبير » ايمان آوردند ، پيامبر صلّى اللّه عليه و آله و سلّم در مكه پيمان برادرى ميان آنها برقرار ساخت ، ولى بعد از هجرت پيمان برادرى طلحه را با « ابو ايّوب » برقرار كرد . از پسرش نقل شده كه : پيامبر صلّى اللّه عليه و آله و سلّم مرا در روز احد « طلحة الخير ناميد » . حمايت او از رسول اللّه صلّى اللّه عليه و آله و سلّم در جنگهاى اسلامى ، جاى ترديد نيست .\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 1 ، صفحهء 411 .\r\n","page_name":" 250 ","page_number":250},
  {"content":"\r\n\r\nولى از آنجا كه او مرد جاه طلبى بود ، بعد از پيامبر صلّى اللّه عليه و آله و سلّم تغيير چهره داد و به راه ديگرى افتاد و در عصر پيامبر صلّى اللّه عليه و آله و سلّم نيز گاهى كلمات نامناسبى - كه ناشى از جاه طلبى او بود - از وى شنيده شد ، از جمله طبق روايت درّ المنثور طلحه مىگفت :\r\nمحمد صلّى اللّه عليه و آله و سلّم دستور مىدهد دختر عموها در برابر ما حجاب داشته باشند ، ولى با زنان ، بعد از جدا شدن از ما ، ازدواج مىكند . به يقين هرگاه از جهان چشم بپوشد ، ما با زنان او ازدواج خواهيم كرد » .\r\nاينجا بود كه آيهء تحريم ازدواج با زنان پيامبر صلّى اللّه عليه و آله و سلّم بعد از او نازل شد . « 1 » فخر رازى در تفسير خود در سبب نزول آيهء فوق مىگويد كه يكى از مردم - مىگويند طلحه بوده است - گفت : « اگر بعد از پيامبر زنده بمانم همسرش عايشه را به نكاح خود در مىآورم . » در اين هنگام آيهء تحريم ازدواج با زنان پيامبر ، بعد از رحلت او ، نازل شد . « 2 » در داستان « شوراى عمر » نيز مىخوانيم كه او ، رو به سوى طلحه كرد و گفت :\r\n« بگويم يا نگويم ؟ » . طلحه گفت : « بگو ! تو هرگز سخن خوبى نخواهى گفت . » عمر گفت : « پيامبر از دنيا رفت در حالى كه به خاطر آن سخنى كه هنگام نزول آيهء حجاب گفتى ، بر تو خشمگين بود . » ( منظور ، جمله‌اى است كه در بالا آمد ) . « 3 » به هر حال او از كسانى بود كه شديدا با عثمان مخالف بود ، بر ضدّ او آتش افروزى كرد . به همين دليل « مروان » او را از قاتلان « عثمان » مىدانست و در جنگ « جمل » - كه هر دو در لشكر « عايشه » بودند - مروان طلحه را نشانه گيرى كرد و با يك تير او را مجروح كرد و سپس مرد . مروان گفت : « من انتقام خون عثمان را از طلحه گرفتم . » همان جاه طلبى سبب شد كه آتش جنگ بر ضدّ امير مؤمنان على عليه السّلام بيفروزد و جنگ جمل را به راه بيندازد و سبب ريختن خون گروه عظيمى از مسلمانان گردد و\r\n\r\n\r\n","description":"","footnote":"\r\n( 1 ) سورهء احزاب ، آيهء 53 ، در المنثور ، جلد 5 ، صفحهء 214 .\r\n( 2 ) تفسير فخر رازى ، جلد 25 ، صفحهء 225 .\r\n( 3 ) شرح نهج البلاغه ، ابن ابى الحديد ، جلد 1 ، صفحهء 184 .\r\n","page_name":" 251 ","page_number":251},
  {"content":"\r\n\r\nسرانجام به هدف خود كه رسيدن به مقام خلافت بود ، نرسيد و چنان كه گفتيم در جنگ جمل كشته شد .\r\nبعضى نيز گفته‌اند كه امير مؤمنان على عليه السّلام سخنانى شبيه آنچه به زبير فرمود ، براى او بيان كرد و او پشيمان شد و از جنگ كناره گيرى كرد ، ولى با تير مروان كشته شد .\r\nامّا خطبه بالا نشان مىدهد كه اين سخن درست نيست ، چرا كه مفهوم خطبه اين است كه حضرت از هدايت او مأيوس بود . « 1 » در روايتى آمده است كه بعد از پايان جنگ على عليه السّلام از كنار كشتهء او گذشت و فرمود : « اين همان كسى است كه بيعت مرا شكست و آتش فتنه را در امّت اسلامى روشن ساخت و مردم را براى كشتن من و خاندانم ، دعوت كرد . او را بلند كنيد و بنشانيد ! » چنين كردند . امام عليه السّلام رو به جنازه او كرده فرمود : « اى طلحه ! من آنچه را كه خداوند وعده داده بود بر حق يافتم ، تو چطور ؟ » سپس فرمود : « او را بخوابانيد ! » و حركت كرد .\r\nبعضى از همراهان عرض كردند : اى امير مؤمنان ! آيا با طلحه بعد از مرگ او صحبت مىكنى ؟ فرمود : « به خدا سوگند ! او سخن مرا شنيد . همان گونه كه بدنهاى بىجان كفار مكه - كه بعد از جنگ بدر در چاهى افكنده شده بودند - سخنان رسول خدا صلّى اللّه عليه و آله و سلّم را شنيدند » . « 2 » در اينجا اين سؤال پيش مىآيد كه پيامبر اكرم صلّى اللّه عليه و آله و سلّم گاهى از طلحه ، تعريف فرموده : و حتّى به عقيدهء بعضى او جزء ده نفرى بود كه پيامبر صلّى اللّه عليه و آله و سلّم بشارت بهشت به آنها داده بود ، ( عشرة مبشرة ) ، چگونه ممكن است چنين سخنانى در حقّ او صحيح باشد ؟\r\nدر جواب مىگوييم به فرض كه چنين چيزى صحيح باشد ، انسان مىتواند در\r\n\r\n\r\n","description":"","footnote":"\r\n( 1 ) اسد الغابه ، جلد 3 ، صفحهء 59 .\r\n( 2 ) احتجاج طبرسى ، مطابق نقل سفينة البحار ، مادّهء « طلح » .\r\n","page_name":" 252 ","page_number":252},
  {"content":"\r\n\r\nسنين مختلف زندگى خود شايستگىهاى گوناگونى داشته باشد و يك روز در صف حق باشد و بهشت بر او واجب گردد و روز ديگر از آن صف خارج شود و در صف باطل قرار گيرد و مورد غضب خداوند واقع شود .\r\nدر تاريخ اسلام بسيار بودند كسانى كه در طول عمر خود تغيير چهره دادند و از صفوف حق به باطل يا از صفوف باطل به حق گرائيدند . و گرنه چه كسى مىتواند بگويد كسى كه آتش جنگ جمل را ضد امام و پيشواى خود - كه همه او را به رهبرى پذيرفته‌اند - برافروخته و سبب ريختن اين همه خون شد ، آدم خوب و اهل نجات باشد ؟ اين سخن با كدام منطق سازگار است ؟\r\nشاهد اين سخن ، اين كه قرآن مجيد در بارهء پيشگامان در اسلام اعم از مهاجران و انصار و نيز تابعان ، در سورهء توبه وعدهء بهشت مىدهد و مىفرمايد :\r\n « وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ رَضِيَ اللَّهُ عَنْهُمْ وَ رَضُوا عَنْهُ وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ »  ، پيشگامان نخستين ، از مهاجران و انصار و آنها كه به نيكى از آنها پيروى كردند ، خداوند از آنها خشنود و آنها ( نيز ) از او خشنود شدند و باغهايى از بهشت براى آنها فراهم كرده كه نهرها از زيرش جريان دارد . جاودانه در آن خواهند ماند و اين است پيروزى بزرگ . « 1 » اين آيه شامل تمام مهاجران و انصار مىشود ، در حالى كه مىدانيم بعضى از آنها مانند عبد اللّه ابن ابى سرح ، « 2 » و ثعلبة ابن حاطب انصارى ، « 3 » از راه راست منحرف\r\n\r\n\r\n","description":"","footnote":"\r\n( 1 ) سورهء توبه ، آيه 100 .\r\n( 2 ) در تفسير درّ المنثور ، در ذيل آيهء 93 انعام ، مذمّت بسيار شديدى از او شده است ( درّ المنثور ، جلد 3 ، صفحهء 30 . ) در أسد الغابة ، نيز بعد از ذكر اين نكته كه او از كتّاب وحى بود ، تصريح مىكند كه مرتد شد و پيامبر صلّى اللّه عليه و آله و سلّم دستور قتل او را صادر فرمود . ( أسد الغابة ، قسمت شرح حال عبد اللّه بن سعد بن ابى سرح ) .\r\n( 3 ) در أسد الغابة فى معرفة الصّحابه در شرح حال اين مرد آمده كه پيامبر او را طرد كرد و حتّى خلفاى ثلاثه ( ابو بكر و عمر و عثمان ) هم او را طرد كردند ، زكات او را نپذيرفتند و هر چه اصرار كرد كه من از صحابه پيامبر بوده‌ام و مقام و منزلتى نزد او داشته‌ام ، كسى از او نپذيرفت و سرانجام در خلافت عثمان از دنيا رفت .\r\n","page_name":" 253 ","page_number":253},
  {"content":"\r\n\r\nشدند و مغضوب خدا و پيغمبر گشتند ، در حالى كه در آغاز در صف اصحاب پيامبر و جزء مهاجران و يا انصار بودند و نيز مىدانيم كه گروهى از منافقان - كه قرآن مجيد شديدترين حملات را به آنها دارد - جزو اصحاب بودند .\r\nبر اين اساس جاى شك نيست كه صحابهء پيامبر را نيز بايد بر مقياس اعمالشان تا پايان عمر سنجيد و در بارهء آنها قضاوت كرد و گرنه گرفتار تناقضهايى مىشويم كه براى آنها هيچ پاسخى نمىتوان يافت .\r\nامّا زبير زبير ، فرزند عوام و مادرش صفيه عمهء رسول خدا بود . او در پانزده سالگى ( يا كمى كمتر يا بيشتر ) اسلام را پذيرفت و شايد چهارمين يا پنجمين نفر بود كه مسلمان شد . او جزو مهاجران حبشه بود و سپس به مدينه آمد و پيامبر صلّى اللّه عليه و آله و سلّم پيمان اخوّت او را با عبد اللّه ابن مسعود منعقد فرمود .\r\nاو ، در جنگهاى اسلامى به خوبى درخشيد و در جنگهاى بدر و أحد و خندق ، خيبر و حنين شركت داشت و سخنان خوبى از پيامبر در بارهء او نقل شده است .\r\nاو ، جزء شوراى شش نفرهء عمر بود كه به على عليه السّلام رأى داد ، ولى طلحه به آن حضرت رأى نداد .\r\nمتأسفانه او نيز بر اثر جاه طلبى و شايد وسوسه‌هاى طلحه در پايان كارش از مسير حق منحرف شد و براى رسيدن به مقام خلافت يا پست مهم ديگرى دست در دست طلحه گذاشت و آتش جنگى را بر افروخت كه هزاران نفر در آن سوختند و شكافى در جامعه مسلمانان به وجود آورد . پيمان و بيعتش را با على عليه السّلام شكست و تسليم خواسته‌هاى نفس شد ، ولى به گفتهء مورّخان در ميدان جنگ جمل ، پيش از آغاز جنگ ، با نصايح على عليه السّلام متوجه اشتباه خود شد و از جنگ كناره گيرى كرد و به يكى از بيابانهاى اطراف به نام « وادى السباع » رفت و به نماز و توبه پرداخت و مردى به نام « ابن جرموز » به گمان اين كه كشتن او سبب خشنودى على عليه السّلام و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nدريافت جايزه مىشود ، به سراغ او رفت و در حال نماز او را كشت و انگشتر و شمشيرش را براى على عليه السّلام آورد . حضرت ناراحت شد و در جملهء مهمى در بارهء شمشير او فرمود : « هذا السّيف ظالما فرج الكرب عن وجه الرّسول اللّه ، اين شمشيرى است كه بارها اندوه را از صورت پيامبر صلّى اللّه عليه و آله و سلّم بر طرف ساخت . » بعضى گفته‌اند كه حضرت ، به ابن جرموز ، اجازهء ملاقات نداد و به آن كس كه براى گرفتن اجازه نزدش آمده بود ، فرمود : بشّر قاتل ابن صفية بالنّار ، « قاتل زبير ، را به آتش دوزخ بشارت ده ! » بعضى گفته‌اند « ابن جرموز » با شنيدن اين سخن ، از شدّت ناراحتى ، خودكشى كرد .\r\nدر بعضى از اسناد تاريخى ، اين مطلب به خوبى تبيين شده كه پيمان شكنى طلحه و زبير به تحريك معاويه بوده است . « 1 » سرگذشت فشردهء بالا - كه در بارهء طلحه و زبير نقل شد - ضمن اين كه بحثهاى خطبهء ما را تكميل و به فهم محتوايى كمك مىكند ، درس عبرتى است براى همگان كه چگونه ممكن است انسانى كه قسمت عمدهء عمر خود را در راه حق سپرى كرده ، مجاهدتها كرده ، جوايز معنوى گرفته و نام نيكى در تاريخ براى خود گذارده ، به خاطر حبّ دنيا و جاه طلبى و عشق به مال يا مقام كارش به جايى رسد كه سرنوشت دردناك او مايهء تأسّف همگان گردد . اللّهمّ ! اجعل عاقبة أمرنا خيرا .\r\n\r\n3 - شرايط لازم براى امر به معروف و نهى از منكر\r\nدر سخن بالا اشاره به يكى از شرايط مهم امر به معروف و نهى از منكر شده است و آن احتمال تأثير است . حضرت مىفرمايد : « با طلحة ملاقات مكن ! كه مردى سركش و نفوذ ناپذير است ، ولى با زبير ملاقات كن كه انسانى نرمخو و طبعا\r\n\r\n\r\n","description":"","footnote":"\r\n( 1 ) اسد الغابة ، جلد 2 ، صفحهء 196 ، سفينة البحار ، از ماده « طلحه » ، ابن ابى الحديد ، در شرح نهج البلاغه ، داستان نامهء تحريك آميز معاويه به زبير را نقل مىكند : شرح نهج البلاغه ، ابن ابى الحديد ، جلد 1 ، صفحهء 231 .\r\n","page_name":" 255 ","page_number":255},
  {"content":"\r\n\r\nنفوذ پذير است . » بديهى است كه نيروى انسان هر چه باشد ، محدود است و بايد اين نيرو در جايى مصرف گردد كه احتمال اثر باشد .\r\nآنجا كه احتمال تأثير نيست نبايد نيروها را به هدر داد و بىنتيجه مشت بر سندان كوبيد ، ولى در صورت احتمال اثر نيز نبايد در انتظار يقين نشست و گفت چون يقين بر اثر نيست نبايد اقدام كرد ! نه علم بر اثر شرط است و نه در صورت يقين به عدم تأثير وظيفه‌اى داريم .\r\nهرگاه اين شرط با شروط ديگر مانند شناخت معروف و منكر و عدم وجود خطر همراه گردد ، وظيفهء امر به معروف و نهى از منكر قطعى مىشود .\r\nاين نكته نيز قابل توجه است كه بسيارى از انسانها داراى خوهاى حيوانى هستند و هر كدام شباهتى به يكى از حيوانات دارند . بعضى مانند روباه و بعضى مانند گرگ درنده‌اند و بعضى مانند شير شجاعند و بعضى مانند خوك شهوتران و شكم پرستند و بعضى مانند گاو نادانند و . . . در سخن بالا امام عليه السّلام « طلحه » را به گاو سركشى تشبيه مىكند كه در مقابل حق تسليم نمىشود و در تشخيص واقعيتها گرفتار خطا و اشتباه است و وقتى به سراغ كارهاى سخت مىرود آن را آسان مىانگارد و سرانجام شكست مىخورد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nخطبهء سى و دوم « 1 » و فيها يصف زمانه بالجور ، و يقسم النّاس فيه خمسة أصناف ، ثمّ يزهد فى الدنيا .\r\nدر اين خطبه ستمگرى زمانه را وصف كرده و مردم را به پنج دسته تقسيم مىفرمايد . همچنين در آن از زهد در دنيا سخن به ميان آمده است .\r\n\r\nخطبه در يك نگاه\r\nاين خطبه از چهار بخش تشكيل شده است :\r\nبخش نخست ، از وضع اسف انگيز جامعه در زمان امام عليه السّلام و مشكلاتى كه بر سر راه نيكو كاران و پاكدلان وجود داشته سخن مىگويد :\r\nدر بخش دوم ، امام عليه السّلام مردم آن زمان را ( و احتمالا مردم هر عصر و زمان را ) به چهار گروه تقسيم مىكند :\r\n( الف ) : گروهى كه چون قدرت ندارند ، دست به فساد نمىآلايند . در واقع « از غم بىآلتى افسرده‌اند . » ( ب ) : گروهى كه داراى قدرتند و از قدرتشان براى ايجاد فساد و رسيدن به مال و مقام دنيا بهره مىگيرند .\r\n\r\n\r\n","description":"","footnote":"\r\n( 1 ) محمد بن طلحه شافى ، در كتاب مطالب السئول ، اين خطبه را نقل كرده و اضافه مىكند كه اين خطبه را امام در مسجد كوفه در برابر گروهى از مردم ايراد فرمود و از اين كه محل ايراد خطبه را معين كرده به نظر مىرسد كه او سندى غير از نهج البلاغه داشته ، زيرا در نهج البلاغه به محل ايراد خطبه اشاره نشده است .\r\nنيز جاحظ در البيان و التبيين آن را آورده ، هر چند در آغاز به اشتباه آن را به معاويه نسبت مىدهد ، ولى در پايان اعتراف مىكند كه شباهتى به سخنان معاويه ندارد و هماهنگ با سخنان امام على بن ابى طالب است .\r\nمصادر نهج البلاغه ، جلد 1 ، صفحهء 417 .\r\n","page_name":" 257 ","page_number":257},
  {"content":"\r\n\r\n( ج ) : گروهى كه به ظاهر ، اعمال الهى و اخروى انجام مىدهند ، ولى در حقيقت با اين عمل دنيا را مىطلبند ، نه آخرت را .\r\n( د ) : گروه ديگرى كه چون دستشان به قدرت نمىرسد ، خود را به زهد و قناعت مىزنند ، در صورتى كه نه زاهدند و نه اهل قناعت .\r\nامام عليه السّلام ويژگيهاى هر يك از اين چهار گروه را - كه در هر اجتماعى وجود دارند - بيان مىكند .\r\nدر بخش سوم ، سخن از گروه ديگرى است كه حضرت از آنها به طور جداگانه ياد مىكند .\r\nمردان شريف و پاك طينتى كه به خدا دل بسته‌اند و در راه او گام بر مىدارند .\r\nامام على عليه السّلام آنها را نيز به چند دسته تقسيم مىفرمايد و به طور دقيق و ظريف ويژگيهاى هر دسته را شرح مىدهد .\r\nدر بخش چهارم ، كه بخش پايانى خطبه است - مردم را به زهد و بىاعتنايى به دنيا كه عشق به آن ، سرچشمهء همهء گناهان و بدبختيها است ، دعوت مىفرمايد و در جمله‌هاى كوتاه حقّ سخن را ادا مىكند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nبخش اوّل\r\nأيّها النّاس ! إنّا قد أصبحنا في دهر عنود ، و زمن كنود ، يعدّ فيه المحسن مسيئا و يزداد الظّالم فيه عتوّا . لا ننتفع بما علمنا ، و لا نسأل عمّا جهلنا ، و لا نتخوّف قارعة حتّى تحلّ بنا .\r\n\r\nترجمه\r\nاى مردم ! ما در روزگارى كينه‌توز و زمانى پر كفران واقع شده‌ايم كه در آن نيكوكار ، بد كردار شمرده مىشود و پيوسته بر ظلم ظالمان افزوده مىشود . از آنچه مىدانيم بهره نمىگيريم و از آن چه نمىدانيم سؤال نمىكنيم و از حوادث كوبنده تا بر ما فرود نيايد نمىترسيم !\r\n\r\nشرح و تفسير\r\n\r\nدر زمانى هستيم كه ارزشها دگرگون شده !\r\nامام عليه السّلام در آغاز اين خطبه روى سخن را به عموم مردم كرده ، نخست از خرابى وضع زمان خود سخن مىگويد ، مىفرمايد :\r\n« اى مردم ! ما در زمانى كينه‌توز و روزگارى پر از كفران به سر مىبريم ، أيّها النّاس ! إنّا قد أصبحنا في دهر عنود ، و زمن كنود .\r\nبديهى است كه زمان ، به معناى روزها و شبها و ماه و سال چيزى نيست كه زشت و زيبا يا كينه‌توز و ناسپاس باشد ، بلكه اين مردم عصر و زمانه‌اند كه چنين رنگى را به عصر و زمان خود مىدهند و هر جا ، سخن از خوبى و بدى زمان و زشتى آن به ميان مىآيد ، منظور همين است و گرنه ، نه در تابش آفتاب و ماه تغييرى حاصل شده و نه\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدر گردش كرهء ماه به دور خود و به دور خورشيد ! آفتاب مىتابد ، باران مىبارد زمين بركات خود را به جهان انسانيّت تقديم مىكند . اين چهره‌هاى زشت و ننگين مردم يك زمان و اعمال سوء آنها است كه چهرهء زمان را زشت و ننگين مىكند .\r\nامام در عصرى مىزيست كه جز افراد اندكى ، روح بزرگ و افكار بلند و سجاياى انسانى و قدرت او بر اصلاح محيط را درك نمىكردند و به خاطر ثروت عظيمى كه از فتوحات اسلامى در كشور اسلام ريخته شده بود ، غرق زرق و برق دنيا و مسابقهء تجمل پرستى و حرص جمع مال و به دست آوردن مقام و تصفيه حسابهاى شخصى و قومى شده بودند . و با نهايت تأسف ، بسيارى از مصلحان دنيا نيز شكايتى شبيه به همين از زمان خود داشته‌اند .\r\nحضرت سپس به شرح ويژگيهاى آن زمان ، كه نشانه‌هاى عناد و ناسپاسى مردم است ، پرداخته و به پنج نكته اشاره مىفرمايد . در جمله‌هاى نخست و دوم مىفرمايد :\r\n« زمانى است كه نيكوكار ، بد كار و گناه كار شمرده مىشود و طغيان ظالمان و ستمگران افزون مىگردد ، يعدّ فيه المحسن مسيئا و يزداد الظّالم فيه عتوّا . » آيا براستى ممكن است در زمانى نيكوكار متهم به گناهكارى شود و ستمگران مورد تشويق واقع شوند ؟ ! آرى ، آنچه زمينهء اين گونه امور را در جامعهء بشرى فراهم مىكند ، دگرگون شدن نظام ارزشى جامعه است . در آنجا كه مال و ثروت و قدرت ، معيار شخصيّت و ارزش محسوب شود ، بى آن كه به منابع در آمد آن بينديشند ، ظالمان زورگو و غارتگر شخصيّتهاى آن محيط را تشكيل مىدهند و نيكو كارى كه اموال مشروع خود را براى خدمت به محرومان از دست مىدهد ، آدم نادان و ابله شمرده مىشود .\r\nجالب اين كه در قرآن مجيد ، به نمونه‌هايى از فساد بعضى از جوامع بشرى به خاطر فساد نظام ارزشى آنها ، در جمله‌هاى كوتاه و پر معنا اشاره شده است .\r\nدر بارهء قوم لوط مىگويد : آنها به هم توصيه مىكردند كه آن پيامبر بزرگ را با اندك\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمؤمنان صالحى كه اطراف او را گرفته بودند از شهر بيرون كنند و گناهشان را اين مىشمردند كه افرادى ، پاك دامن هستند :  « فَما كانَ جَوابَ قَوْمِهِ إِلَّا أَنْ قالُوا أَخْرِجُوا آلَ لُوطٍ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ »  . « 1 » ظالمان قوم نوح نيز جوانان پاكدلى را كه به او ايمان آورده بودند ، اراذل ساده لوح و خودسرى مىشمردند كه هيچ گونه فضيلتى بر ديگران ندارند به او گفتند :\r\n « ما نَراكَ إِلَّا بَشَراً مِثْلَنا وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَ ما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ »  . « 2 » گفتند : « ما ، تو را جز بشرى مانند خودمان نمىبينيم و كسانى را كه از تو پيروى كرده‌اند ، جز گروهى اراذل ساده لوح نمىيابيم و فضيلتى براى شما نسبت به خود مشاهده نمىكنيم ، بلكه شما را دروغگو تصوّر مىكنيم . » آرى ، هنگامى كه مردم زمان فاسد شوند و ظلم و تباهى فزونى گيرد ، شكل جامعه عوض مىشود و ضدّ ارزش‌ها جاى ارزش‌ها را مىگيرد و ظالم به خودكامگى خود مىافزايد و نيكوكاران مجرم محسوب مىشوند و از مراكز حسّاس جامعه ، عقب رانده خواهند شد .\r\nنتيجهء آن ، همان مىشود كه امام عليه السّلام در ادامهء اين سخن مىفرمايد :\r\n« چنان شده است كه از علم و دانش خود ، بهره نمىگيريم و آنچه را نمىدانيم ، از كسى نمىپرسيم ، لا ننتفع بما علمنا ، و لا نسأل عمّا جهلنا .\r\nدر واقع ، اين بدترين حالتى است كه يك انسان يا يك جامعه گرفتار آن مىشود ، يعنى نه از علوم و آگاهيهاى خود براى حلّ مشكلات بهره مىگيرد و نه به فكر رفع جهل و به دست آوردن آگاهى است و حاصل اين دو ، چيزى جز غوطه‌ور شدن در جهل و جنايت نيست و اين است حال تمام كسانى كه در برابر مفاسد جامعه بىتفاوت باشند و هيچ گونه مسئوليتى براى خود قائل نشوند ، خواه به علت يأس و نوميدى از اصلاح باشد و يا خو گرفتن به فساد و قساوت و سنگدلى .\r\n\r\n\r\n","description":"","footnote":"\r\n( 1 ) سورهء نمل ، آيه 56 .\r\n( 2 ) سورهء هود : آيهء 27 .\r\n","page_name":" 261 ","page_number":261},
  {"content":"\r\n\r\nحضرت ، سپس مىافزايد :\r\n« به همين دليل از حوادث و فتنه‌هاى كوبنده وحشتى نداريم ، مگر زمانى كه بر سر ما فرود آيند ، و لا نتخوّف قارعة حتّى تحلّ بنا . » قابل توجه اين كه امام عليه السّلام جمله‌هاى اخير را به صورت متكلّم مع الغير مىفرمايد و به خود و همهء جمعيت نسبت مىدهد ، با اين كه به يقين وجود پاك و آگاه و با تقوايى مانند او از اين امور بر كنار است . اين تعبير ممكن است به خاطر آن باشد كه حسّ لجاجت آنها تحريك نشود و خود را در اين امور سهيم بدانند .\r\n\r\nنكته‌ها\r\n\r\n1 - فاسد شدن زمان چه مفهومى دارد ؟\r\nهمان گونه كه در بالا اشاره شد ، زمان به معناى « اندازه گيرى گردش خورشيد و ماه » ( يا حركت كرهء زمين به دور خود و به دور خورشيد ، چيزى نيست كه به خودى خود صلاح و فسادى داشته باشد . همهء زمان‌ها ذاتا شبيه هم هستند ، بلكه اين اشخاص هستند كه به زمان‌ها رنگ مىدهند و اين حوادث گوناگون است كه زمان را زشت و زيبا و زندگى در آن را تلخ يا شيرين مىكند . بنا بر اين ، هر كجا گفته شود كه « زمان ما ، فاسد شده » به معناى اين است كه مردم زمان ما فاسد شده‌اند .\r\nاين مطلب ، در مورد مكان هم صادق است . مثلا گفته مىشود كه « فلان شهر ، يا فلان كشور ، فاسد شده است » به اهل آنجا اشاره دارد .\r\nبسيارى از مردم ، از تعبيرات بالا سوء استفاده مىكنند و فساد زمان يا مكان را عذر و بهانه‌اى براى آلودگى خود قرار مىدهند . وقتى گفته شود كه چرا چنين آلودگىهايى در تو و خانواده‌ات پيدا شده ؟ مىگويد : « چه كنم ؟ زمانه فاسد شده ، شهر و ديار ما فاسد شده » ! در حالى كه فسادش از ناحيهء خود او و افرادى همانند او است .\r\nاين مطلب ، در اشعارى كه به عبد المطلب جدّ پيامبر اسلام صلّى اللّه عليه و آله و سلّم نسبت داده\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nشده است ، به طرز جالبى منعكس است مىفرمايد :\r\n و يعيب النّاس كلّهم زمانا * و ما لزماننا عيب سوانا\r\nنعيب زماننا و العيب فينا * و لو نطق الزّمان بنا هجانا\r\nو إنّ الذّئب يترك لحم ذئب * و يأكل بعضنا بعضا عيانا « 1 » \r\nهر يك از مردم بر زمانى عيب مىگيرند ، در حالى كه زمان ما عيبى جز ما ندارد .\r\nما بر زمان خود عيب مىگيريم ، در حالى كه عيب در خود ما است و اگر زمان زبان بگشايد ، ما را مسخره خواهد كرد . ( شاهد اين سخن اين كه ) گرگ گوشت همنوع خود را نمىخورد ، ولى ما آشكارا گوشت يكديگر را مىخوريم .\r\nبديهى است كه فساد زمان هرگز بر طرف نمىشود ، مگر مردم زمان عوض شوند .\r\nو لطف الهى نيز شامل حال آنها نمىشود ، مگر آنها دگرگون گردند :  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  . « 2 » و به اين ترتيب ، مقصّر اصلى در هر حال انسانها هستند .\r\n\r\n2 - تأثير دگرگون شدن نظام ارزشى جامعه\r\nمسألهء مهمّى كه در سرنوشت جامعه‌هاى بشرى تأثير قطعى دارد و بسيارى از آن غافلند ، مسألهء نظام ارزش گذارى در جامعه است .\r\nتوضيح اين كه مسير حركت هر جامعه ، به سوى ارزشهايى است كه در آن جامعه به عنوان ارزش و الا شناخته شده است ، حال اگر ضدّ ارزش‌ها به دلايلى جاى ارزشها را بگيرند ، حركت عمومى جامعه به سوى ضدّ ارزشها طبيعى خواهد بود .\r\nاين كه مىگوييم « حركت عمومى » ، منظور حركت غالب افراد جامعه است كه مانند برگهايى بر صفحهء اين رودخانهء عظيم همسو و همراه آن در حركتند ، و گرنه هميشه در هر جامعه‌اى افراد مؤمن و قدرتمند از نظر روح و تفكّر بوده و هستند كه\r\n\r\n\r\n","description":"","footnote":"\r\n( 1 ) عيون أخبار الرضا ، ( به نقل از بحار الأنوار ، جلد 49 ، صفحهء 111 ) .\r\n( 2 ) سورهء رعد ، آيهء 11 .\r\n","page_name":" 263 ","page_number":263},
  {"content":"\r\n\r\nدر برابر جريانهاى فاسد مقاومت كرده و گاه حتّى مسير آن را تغيير مىدهند .\r\nبنا بر آنچه گفته شد ، اگر ارزش و الا در جامعه‌اى پول و ثروت باشد ، طبيعى است كه بسيارى از افراد به آن سو حركت كنند و بدون محاسبهء حلال و حرام آن را به چنگ آورند .\r\nاصولا انسان طالب شخصيت است و براى تحصيل آن تلاش و كوشش مىكند ، حال هرگاه نظام ارزشى جامعه شخصيت كاذب و دروغينى را به او تحميل كرد به دنبال همان مىرود .\r\nغالب جوانان ، جوياى نامند و قهرمانان را دوست دارند . اگر قهرمانان جامعه فى المثل ، هنر پيشه‌ها و ورزشكاران باشند ، جاى تعجب نيست كه جوانان در همه چيز ، حتّى لباس و قيافه و طرز راه رفتن ، از آنها تقليد كنند و اگر عالمان و دانشمندان از همه محترمتر باشند ، سيل جمعيّت به سوى علم و دانش حركت مىكنند .\r\nداستان مشهورى از عالم بزرگوار ، شيخ بهايى ، نقل شده كه بنا بود در برابر خدمات بزرگ علمى و عمرانى ، از طرف شاه عباس صفو ، جوايزى در خور شأن او داده شود و او جايزه خود را به اين مصالحه كرد كه بر مركب مخصوص شاه بنشيند و شاه در ركاب او پياده حركت كند و چند كوچه و خيابان را در مقابل چشمان مردم طى كنند . در حقيقت او مىخواست به مردم ثابت كند كه نظام ارزشى بر محور علم و دانش مىگردد . مىگويند كه با اين حركت ، رجوع جوانان و دانش طلبان به مدارس ، بسيار بيش از قبل شد .\r\nنظام ارزشى جامعهء جاهلى قبل از اسلام - كه به مصداق « بأرض عالمها ملجم و جاهلها مكرم » ، در سرزمينى مىزيستند كه دانشمندش ، به اجبار لب فرو بسته بود و جاهلش گرامى و حاكم بر جامعه بود « 1 » . قهرمانانى مانند ابو سفيان‌ها و ابو جهل‌ها پرورش مىداد ، امّا هنگامى كه محور ارزشها به حكم اسلام و قرآن تقوا شد و شعار  « إِنَّ أَكْرَمَكُمْ عِنْدَ اللَّهِ أَتْقاكُمْ »  ، همه جا را فرا گرفت آن قهرمانان كاذب\r\n\r\n\r\n","description":"","footnote":"\r\n( 1 ) نهج البلاغه ، خطبهء دوم .\r\n","page_name":" 264 ","page_number":264},
  {"content":"\r\n\r\nمانند يخ در تابستان آب شدند و جاى خود را به ابو ذرها دادند .\r\nمتأسّفانه بر اثر كارهاى غلطى كه در عصر خلفا انجام گرفت ، اين نظام ارزشى پاك اسلامى ، رنگ باخت و ارزشهاى جاهلى ، از نو مطرح شد . و عمرو عاص‌ها و ابو موسى اشعرىها به جاى مالك اشترها و ابو ذرها و عمار ياسرها نشستند و اين همان است كه امام عليه السّلام را به شدّت آزار مىداد .\r\nگوشه‌اى از درد دل حضرت همانا اين است كه نيكوكاران ، بد كار شمرده مىشدند و ظالمان ستمگر ، قهرمان ميدان بودند و هر روز بر ظلم خود مىافزودند .\r\nهدف امام عليه السّلام از تمام خطبه‌هاى نهج البلاغه تلاش مستمر براى برگرداندن نظام ارزشى عصر پيامبر است ، هر چند شهادت ، ميان او و رسيدن به اين مقصد حائل شد .\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nبخش دوم\r\nفالنّاس على أربعة أصناف : منهم من لا يمنعه الفساد في الأرض إلّا مهانة نفسه ، و كلالة حدّه ، و نضيض و فره . و منهم المصلت لسيفه ، و المعلن بشرّه ، و المجلب بخيله و رجله ، قد أشرط نفسه ، و أوبق دينه لحطام ينتهزه ، أو مقنب يقوده ، أو منبر يفرعه . و لبئس المتجر أن ترى الدّنيا لنفسك ثمنا ، و ممّا لك عند اللّه عوضا ! و منهم من يطلب الدّنيا به عمل الآخرة ، و لا يطلب الآخرة به عمل الدّنيا قد طامن من شخصه ، و قارب من خطوه ، و شمّر من ثوبه ، و زخرف من نفسه للأمانة ، و اتّخذ ستر اللّه ذريعة إلى المعصية . و منهم من أقعده عن طلب الملك ضؤولة نفسه ، و انقطاع سببه فقصرته الحال على حاله ، فتحلّى باسم القناعة ، و تزيّن به لباس أهل الزّهادة ، و ليس من ذلك فى مراح و لا مغدى .\r\n\r\nترجمه\r\nو مردم ( فاسد ) چهار گروه‌اند : گروهى از آنها كسانى هستند كه اگر دست به فساد نمىزنند ، به خاطر اين است كه روحشان ناتوان و شمشيرشان كند و مالشان اندك است ( آرى ، آنها در ايجاد فساد ، شناگران ماهرى هستند ، ولى آب پيدا نمىكنند ) .\r\nگروه ديگر كسانى هستند كه شمشير كشيده و شرارت و فساد خويش را آشكار ساخته و لشكر سواره و پيادهء خود را ( براى اين منظور گردآورى كرده‌اند ) . آنها ، باطن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخود را براى ظلم و فساد آماده ساخته و دين خود را تباه كرده‌اند . هدفشان آن است كه چيزى از متاع دنيا را به چنگ آورند يا فرماندهى بر گروهى را براى خود فراهم سازند يا بر منبرى صعود كنند ( و لباس پيشوايى مردم را بر تن كنند و براى آنها ، خطبه‌هاى دروغين بخوانند ) . چه بد تجارتى است كه تو ( اى انسان فاسد و طغيانگر ) براى خود فراهم ساخته‌اى : دنيا را بهاى خويشتن مىبينى و آن را با پاداشهايى كه نزد خدا است معاوضه مىكنى ! گروه ديگرى از مردم ، كسانى هستند كه دنيا را با كارهاى آخرت طلب مىكنند ، نه اين كه آخرت را با عمل دنيا طلب كنند . ( آنها با ريا كارى دين خود را به دنيا مىفروشند و آنچه را نتوانستند با ظلم و زور به دست آورند ، با تزوير مىطلبند و براى وصول به اين هدف ) ، خود را متواضع جلوه مىدهند . گامها را كوتاه بر مىدارند و دامن خود را ( ظاهرا از آلودگى به دنيا ) جمع مىكنند و خويشتن را به زيور امانتداران مىآرايند ( و در يك جمله ) پوشش خدايى را وسيلهء معصيت قرار مىدهند .\r\nگروه ديگر كسانى هستند كه حقارت و ناتوانى و نداشتن وسيلهء كافى ، آنان را از رسيدن به جاه و مقام باز داشته و دستشان را از همه جا كوتاه كرده است ، ( در حالى كه از ديگر فاسدان و مفسدان چيزى كم ندارند ، ولى به اين حقيقت هرگز اعتراف نمىكنند ، بلكه ) خود را به زيور قناعت آراسته‌اند و به لباس زاهدان در آمده‌اند ، در حالى كه در هيچ زمان ، نه به هنگام شب و نه روز ، در سلك پارسايان راستين نبوده‌اند . ( اين چهار گروه همه فاسدند و همه خطرناكند ، هر چند در چهره‌هاى مختلف ظاهر مىشوند ) .\r\n\r\nشرح و تفسير\r\n\r\nمردم چهار گروهند\r\nدر اين بخش از خطبه امام عليه السّلام تحليل دقيق و جالبى در بارهء تقسيم دنيا طلبان به\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nچهار گروه ، بيان فرموده‌اند . تحليل حضرت نه تنها براى آن زمان بلكه در هر عصر و زمانى صادق است .\r\nحضرت در آغاز مىفرمايد : « و مردم چهار گروه‌اند ، فالنّاس على أربعة أصناف . « گروهى از آنها كسانى هستند كه اگر دست به فساد نمىزنند به خاطر اين است كه روحشان ناتوان و شمشيرشان كند و مالشان اندك است ، منهم من لا يمنعه الفساد في الأرض إلّا مهانة نفسه ، و كلالة « 1 » حدّه ، و نضيض « 2 » وفره .\r\nبه تعبير معروف ، آنها آب پيدا نمىكنند و گرنه در صحنهء فساد شناگران ماهرى هستند .\r\nدر واقع اينها از غم بىآلتى افسرده‌اند و گرنه درون وجودشان از شرّ و فساد و ظلم و تباهى مالامال است . طبيعى است كه اين گونه افراد براى ظاهر ساختن آنچه در درون دارند در انتظار فرصت باشند .\r\nبنا بر اين هرگز نبايد فريب ظاهر آرام و بىآزار آنها را خورد . رهبران الهى جامعه بايد هنگامى كه آنها را شناسايى كردند ، مراقب‌شان باشند و اجازه ندهند كه امكاناتى در اختيار آنها قرار بگيرد ، مبادا به كانونى از فساد اجتماعى مبدّل شوند .\r\nقرآن مجيد در اشاره به اين گروه مىفرمايد :   « وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ »   ، و كسانى از مردم هستند كه گفتار آنان در زندگى دنيا مايهء اعجاب تو شود ( در ظاهر اظهار محبّت مىكنند ) و خدا را بر آنچه در دل دارند ، گواه مىگيرند . اين در حالى است كه آنان سر سخت‌ترين دشمنانند . ( نشانهء آن اين است كه ) وقتى كه به قدرتى مىرسند در فساد در زمين ، مىكوشند و زراعتها و چهار پايان را نابود\r\n\r\n\r\n","description":"","footnote":"\r\n( 1 ) « كلالة » ( بر وزن ضلالة ) به معناى « كندى » است ، لذا شمشير كند را « كلول » مىگويند .\r\n( 2 ) « نضيض » به معناى « كم و ناچيز » است . به همين دليل ، به آبهاى كم كه گاه قطره قطره تراوش مىكند « نضيض » مىگويند .\r\n","page_name":" 269 ","page_number":269},
  {"content":"\r\n\r\nمىسازند و خداوند فساد را دوست ندارد . « 1 » حضرت سپس به شرح صفات گروه دوم و اهداف و پايان كارشان مىپردازد و مىفرمايد :\r\n« گروه ديگر آنانند كه شمشير كشيده و فساد و شرارت خويش را آشكار ساخته و لشكر سواره و پيادهء خود را ( براى اين منظور ) گرد آورى كرده‌اند . ( و منهم المصلت « 2 » لسيفه و المعلن بشرّه و المجلب بخيله و رجله .\r\nآنها باطن خود را براى ظلم و فساد آماده ساخته و دين خود را تباه كرده‌اند ، قد أشرط « 3 » نفسه ، و أوبق « 4 » دينه .\r\nامّا هدفشان چيست ؟ هدف آنها همان است كه امام عليه السّلام به آن اشاره فرمود :\r\n« هدفشان ، آن است كه : چيزى از متاع دنيا را به چنگ آورند يا براى خود فرماندهى بر گروهى را فراهم سازند يا بر منبرى صعود كنند » ( و لباس پيشوايى مردم را بر تن كنند و براى آنان خطبه‌هاى دروغين بخوانند ) ، ( لحطام « 5 » ينتهزه « 6 » ، أو مقنب « 7 » يقوده ، أو منبر يفرعه « 8 » .\r\nو به اين ترتيب امام عليه السّلام در جمله‌هاى كوتاهى ، هم به اعمال ظاهر آنها اشاره مىفرمايد و هم به فساد درونشان و هم به اهداف پست و زشتشان ، در واقع اين\r\n\r\n\r\n","description":"","footnote":"\r\n( 1 ) سورهء بقره ، آيهء 204 - 205 .\r\n( 2 ) « مصلت » از ماده « صلت » به معناى « بروز و ظهور چيزى » است « و سيف صلت » به معناى « شمشير كشيده و صيقل داده شده » است . و مصلّت به كسى مىگويند كه شمشير خود را كشيده باشد .\r\n( 3 ) « اشرط » از مادهء « شرط » به معناى علامت است و در عبارت بالا ، بيانگر اين حقيقت است كه او ، خود را آمادهء براى فساد و هلاك كرده و گويى خود را بر اين منظور ، علامت گذارى كرده است .\r\n( 4 ) « اوبق » از مادهء « وبق » ، به معناى « هلاكت » است . بنا بر اين ، اوبق يعنى « هلاك كرد » .\r\n( 5 ) « حطام » ( بر وزن غلام ) به معناى « شكسته و بىارزش » است و اموال دنيا را به خاطر بىارزش بودن ، حطام دنيا مىگويند .\r\n( 6 ) « ينتهز » از مادهء « نهز » به معناى « حركت براى انجام كارى » است و به معناى « حركت براى به دست آوردن غنيمتى » نيز آمده است .\r\n( 7 ) « مقنب » ( بر وزن محور ) در اصل ، به معناى « گلّه‌اى از اسب » آمده و در خطبهء بالا به معناى گروهى از مردم است . شايد تعبير به « مقنب » اشاره به ناآگاهى و بىخبرى آن گروه است .\r\n( 8 ) « يفرع » از ماده « فرع » به معناى « قسمت بالاى هر چيزى » است . و در عبارت بالا به معناى « بالا رفتن از منبر و تكيه زدن بر محلّ ارشاد خلق » آمده است .\r\n","page_name":" 270 ","page_number":270},
  {"content":"\r\n\r\nگروه تمام تلاش و كوشش خود را به كار مىگيرند تا قارونى شوند يا فرعونى يا سامرى .\r\nافرادى مانند آتش افروزان جنگ جمل و جنگ صفين ، از مصاديق روشن اين گروه بودند . بعضى براى مال و بعضى براى مقام و قدرت و بعضى براى تكيه زدن بر جاى پيامبر اسلام ، دست به آن همه شرّ و فساد و تباهى زدند .\r\nسپس امام عليه السّلام به نتيجهء كار آنها اشاره فرموده مىگويد :\r\n« چه بد تجارتى است كه تو ( اى انسان فاسد و طغيانگر ) براى خود فراهم ساخته‌اى : دنيا را بهاى خويشتن مىبينى و آن را با پاداش‌هايى كه نزد خدا است ( و پروردگارت به تو وعده داده است ) معاوضه مىكنى ! ، « و لبئس المتجر أن ترى الدّنيا لنفسك ثمنا ، و ممّا لك عند اللّه عوضا ! » طبيعى است كه اين گروه شرور و فاسد - كه براى رسيدن به مال و مقام دست و پا مىزنند - نه قانون خدا را به رسميّت مىشناسد و نه به نداى وجدان گوش فرا مىدهند و نه تسليم فرمان عقلند . آنها اين سرمايه‌هاى گرانبها را با آن ثمن نجس و بهاى اندك مبادله مىكنند و دين و ايمان خود را ، به متاع زودگذر دنيا ، مىفروشند ، همان گونه كه قرآن ، در بارهء امثال آنان مىفرمايد :  « أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ »  « 1 » .\r\nآنان كسانى هستند كه هدايت را به گمراهى فروخته‌اند و اين تجارت آنان سودى نداده و هدايت نيافته‌اند .\r\nاين در حالى است كه سرمايه‌هاى وجودى انسان ، آن قدر گرانقدر و گرانبها است كه اگر به چيزى جز رضاى خدا و بهشت جاويدان بفروشد ، به يقين زيان كرده است ، همان گونه كه قرآن در بارهء خود مولا مىفرمايد :  « وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ »  « 2 » .\r\nبعضى از مردم ( با ايمان و فداكار ، مانند على عليه السّلام در ليلة المبيت ) جان خود را\r\n\r\n\r\n","description":"","footnote":"\r\n( 1 ) سورهء بقره ، آيهء 16 .\r\n( 2 ) سورهء بقره ، آيهء 207 .\r\n","page_name":" 271 ","page_number":271},
  {"content":"\r\n\r\nبه خاطر خشنودى خدا مىفروشند و خداوند نسبت به بندگان مهربان است .\r\nدر يكى از كلمات قصار آن حضرت ، مىخوانيم : « انّه ليس لأنفسكم ثمن إلّا الجنّة فلا تبيعوها إلّا بها » ، به يقين براى جان شما بهايى جز بهشت نيست ، به كمتر از آنش نفروشيد « 1 » .\r\nحضرت سپس به سراغ گروه سوم - كه همان صاحبان تزويرند - مىرود و آنها را با اوصافى دقيق و حساب شده ، مشخص مىكند و مىفرمايد :\r\n« گروه ديگرى از مردم كسانى هستند كه دنيا را با كارهاى آخرت طلب مىكنند نه اين كه آخرت را با عمل دنيا طلب كنند ، « و منهم من يطلب الدّنيا به عمل الآخرة ، و لا يطلب الآخرة به عمل الدّنيا » .\r\nدر واقع ، هدف آنها ، همان هدف گروه دوم است ، با اين تفاوت كه آنها ، حطام دنيا را با زور و ظلم به چنگ مىآورند و اينها ، با تزوير و زيانكارى و فريب و خود نمايى .\r\nگر چه هر دو گمراهند و ظالم و دنيا پرست ، ولى شايد حال اين گروه از پاره‌اى از جهات ، از حال گروه نخست بدتر هم باشد ، چرا كه دين الهى را سرمايهء دنياى خود ساختند و با اين عمل ، هم دنياى مردم را ويران مىكنند و هم دينشان را .\r\nحضرت سپس به تشبيه حالات آنها پرداخته و در پنج جمله آنها را به روشنى معرّفى كرده ، مىفرمايد : « خود را متواضع جلوه مىدهند : گامها را كوتاه بر مىدارند ( خود را با وقار معرّفى مىكند ) و دامن خود را ( ظاهرا از آلودگى به دنيا ) جمع مىكنند و خويشتن را به زيور امانت داران مىآرايند . ( و در يك جمله ) پوشش خدايى را ، وسيلهء معصيت قرار مىدهند ، « قد طامن « 2 » من شخصه ، و قارب من خطوه ، و شمّر « 3 » من ثوبه ، و زخرف\r\n\r\n\r\n","description":"","footnote":"\r\n( 1 ) ن ، ك ، ش ، 456 .\r\n( 2 ) طامن و اطمينان ، از يك ماده هستند و در اصل به معناى « آرامش و سكون » است . و در عبارت بالا اشاره به وقار و تواضع صورى و ظاهرى است .\r\n( 3 ) « شمّر » از ماده « شمر » به معناى « جمع و جور كردن و مهيا شدن » آمده است .\r\n","page_name":" 272 ","page_number":272},
  {"content":"\r\n\r\nمن نفسه للأمانة ، و اتّخذ ستر اللّه ذريعة إلى المعصية .\r\nآرى ، ظاهرى متواضع و آرام و باوقار و بىاعتنا به دنيا و آنچه در دنيا است دارد و خود را به شعار صالحان آراسته است و از ستّار العيوب بودن خداوند سوء استفاده مىكند و در طريق عصيان و نافرمانيش گام بر مىدارد .\r\nممكن است كه اين گروه ظاهرا به خدا و روز رستاخيز ايمان داشته باشند ، ولى به يقين ايمان به اين دو اصل مهم در اعماق وجودشان نفوذ نكرده ، و گرنه چگونه ممكن است متاعى به آن گرانبهايى را به اين ثمن بخس و بهاى ناچيز مبادله كنند ؟ به همين دليل ، در احاديث آمده است كه ريا كاران در قيامت - كه پرده‌ها كنار مىرود و چهرهء واقعى هر كس آشكار مىشود - به عنوان « يا كافر ! يا فاجر ! يا غادر ! يا خاسر » ! مخاطب مىشوند و به آنها گفته مىشود : « حبط عملك و بطل أجرك فلا خلاص لك اليوم فالتمس أجرك ممّن كنت تعمل له » ، اعمالت نابود شد و اجر و پاداشت از ميان رفت و هيچ راه نجاتى امروز براى تو باقى نمانده است .\r\nبرو و پاداشت را از كسى كه اعمالت را براى او انجام دادى بگير . « 1 » بىشك اين گروه - مانند ساير گروه‌هاى چهارگانه - تنها در عصر مولا على عليه السّلام وجود نداشتند ، بلكه هميشه و در هر جامعه‌اى بوده و هستند و خطر آنها بر دين و دنياى مردم از همهء گروه‌ها بيشتر است .\r\nبه همين دليل پيروان حق بايد بدقّت مراقب آنها باشند و در دام آنان نيفتند .\r\nخوشبختانه بسيارى از آنها عملا خود را رسوا مىكنند و هنگامى كه بر سر دو راهى دين و دنيا قرار مىگيرند ، با يك چرخش سريع به راه دنيا مىروند و از دين خدا دور مىشوند و رضاى خلق را با سخط و خشم خالق خريدارى مىكنند تا از دنياى آنان بهره‌اى گيرند . افكار آنها منحط و همّتشان كوتاه و روحشان آلوده و درونشان زشت و پليد و هميشه گرفتار دوگانگى شخصيت و نفاق هستند . در ادامهء اين بحث امام به سراغ گروه چهارم - كه همان « پارسايان دروغين و زاهدان ريايى » هستند - مىرود و\r\n\r\n\r\n","description":"","footnote":"\r\n( 1 ) وسايل الشيعه ، جلد 1 ، صفحهء 51 .\r\n","page_name":" 273 ","page_number":273},
  {"content":"\r\n\r\nمىفرمايد :\r\n« گروه ديگر ، كسانى هستند كه حقارت و ناتوانى و نداشتن وسيلهء كافى ، آنان را از رسيدن به جاه و مقام باز داشته و دستشان را از همه جا كوتاه كرده است ( در حالى كه از ديگر فاسدان و مفسدان چيزى كم ندارند ، ولى هرگز به اين ناتوانى و ضعف درونى اعتراف نمىكنند ، بلكه ) خود را به زيور قناعت آراسته و به لباس زاهدان در آمده‌اند ، در حالى كه در هيچ زمان نه به هنگام شب و نه روز در سلك پارسايان راستين نبوده‌اند ، « و منهم من أقعده عن طلب الملك ضؤولة « 1 » نفسه ، و انقطاع سببه فقصرته الحال على حاله ، فتحلّى باسم القناعة ، و تزيّن به لباس أهل الزّهادة ، و ليس من ذلك فى مراح « 2 » و لا مغدى « 3 » » .\r\nو به تعبير ديگر ، آنها افراد بىكفايت و ضعيفى هستند كه بر ناتوانى و بىكفايتى خود پردهء زهد و قناعت مىافكنند و نقطهء ضعف خود را به صورت نقطهء قوّت نشان مىدهند ، در حالى كه بويى از پارسايى و قناعت نبرده و در باطن ، دنيا پرستانى شكست خورده‌اند .\r\nالبتّه اين گروه بر دو قسمند : گاه براى فريب مردم و سرپوش گذاشتن بر ضعفهاى خود به چنين لباسى در مىآيند و گاه حتّى خود را نيز فريب مىدهند و كم كم ، باور مىكنند كه پارسا و زاهدند ، نه ضعيف و ناتوان .\r\nواژهء مراح و مغدى به گفتهء بسيارى از ارباب لغت و مفسران نهج البلاغه ، اسم مكان است و به معناى « محل استقرار چارپايان در شب و صبح » است ، ولى بعضى آن دو را ، اسم زمان مىدانند و به « زمان رفت و آمد شبانه و روزانه » تفسير كرده‌اند . و در هر صورت ، انتخاب اين واژه‌ها براى بيان حال آنان اشارهء لطيفى به حماقت و\r\n\r\n\r\n","description":"","footnote":"\r\n( 1 ) ضوؤله به معناى « ضعف و ناتوانى » است .\r\n( 2 ) « مراح » از ماده « روح » به معناى زمان و يا مكان رفت و آمد شبانه است .\r\n( 3 ) « مغدى » از ماده « غدو » به معناى « زمان و مكانى است كه صبحگاهان چارپايان از آن بيرون مىروند » و بعضى نيز گفته‌اند كه « مغدى » به معناى « مكان حيوانات در روز » در مقابل « مراح » كه بستر شبانه آنها است ، مىباشد .\r\n","page_name":" 274 ","page_number":274},
  {"content":"\r\n\r\nابلهى آنان است كه ضعف‌ها را در نظر خود و ديگران قوّت و قدرت نشان مىدهند و دنيا پرستى را در چهرهء زهد و پارسايى ظاهر مىكنند .\r\nدر اين كه فرق ميان گروه چهارم و نخست از يك سو و گروه چهارم و سوم از سوى ديگر چيست ؟ گفت و گو است . آنچه مناسب‌تر به نظر مىرسد ، اين است كه گروه نخست ، دنيا پرستانى هستند كه به خاطر ضعف و ناتوانى و بىكفايتى در گوشه‌اى خزيده و به سراغ مال و جاه و مقامى نمىروند ، ولى اصرار ندارند كه اين ضعف و ناتوانى را به صورت نقطهء قوّتى نشان دهند ، در حالى كه گروه چهارم ، از اين ضعف و ناتوانى خود براى كسب و جاهت در جامعه بهره گيرى كرده و آن را نوعى قناعت و زهد مىشمرند و ملك آزادگى و كنج قناعت را گنجى مىدانند كه براى سلاطين با شمشير ميسّر نيست .\r\nو امّا تفاوت گروه چهارم با گروه سوم ، اين است كه گروه سوم از طريق ريا كارى خود را به مقاماتى مىرسانند و با استفاده از تزوير به مقاصد نامشروعشان مىرسند .\r\nبه تعبير ديگر ، آنچه را ظالمان زور مدار از حطام دنيا ، با ظلم و زور به چنگ مىآورند ، اينها از طريق ريا كارى و فريب مردم به دست مىآورند .\r\nدين خود را به دنيا مىفروشند و متاع دنيا را به بهاى دين فروشى به چنگ مىآورند ، در حالى كه گروه چهارم ، به جاه و مقامى نايل نمىشوند ! امّا همين اندازه دل خوش كرده‌اند كه مردم آنها را قانع و زاهد مىپندارند .\r\nالبته گروه نخست و چهارم ، هر دو در اين مشتركند كه اگر مىدانى براى ظلم و فساد پيدا كنند از دو گروه ديگر ، چيزى كم ندارند .\r\n\r\nنكته اين چهار گروه خطرناك در هر جامعه‌اى وجود دارند\r\nامام عليه السّلام در بيان چهار گروه اجتماعى در بالا ، به حق داد سخن داده و پيروان راستين ولايت را از خطرات بزرگى كه از ناحيهء اين چهار گروه ( فاسدان بىكفايت ،\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nظالمان زور مدار ، دنيا پرستان ريا كار و زاهدان دروغين ) متوجه آنها و جامعهء بشرى مىشود آگاه ساخته است و نشانه‌هاى هر يك را بر شمرده و ويژگيهاى روحى و جسمانى آنان را ذكر فرموده تا با اين علامات آنها را بشناسند و در دام آنان گرفتار نشوند .\r\nاين چهار گروه ، از نظر تباهى درون و فساد عقيده و دلبستگى به دنيا و جاه و مقام ، مشتركند . و اختلاف آنها در دامها و در فراهم بودن اسباب و مقدمات نيل به اين مقصود است .\r\nبه تعبيرى ديگر ، اين چهار گروه را به دو دسته مىتوان تقسيم كرد : يك دسته به مقاصد نامشروعشان مىرسند ، با اين تفاوت كه جمعى با زور و گروهى با تزوير و ريا كارى .\r\nولى دستهء دوم ، به مقصودشان ، از زخارف دنيا نائل نمىشوند ، با اين تفاوت كه گروهى ، اين ناكامى را در چهرهء زهد و قناعت نشان مىدهند و دسته‌اى ديگر ، اقدامى در اين زمينه ندارند .\r\nاگر تاريخ را بدقّت بررسى كنيم ، مىبينيم كه در هر عصر و زمانى اين چهار گروه بوده و هستند ، هر چند با پيشرفت جامعهء بشرى شگردهاى آنها پيچيده‌تر و دامها فريبنده‌تر و نقشه‌هايشان مرموزتر مىشود .\r\nبا نهايت تأسّف جوامع اسلامى امروز نيز از اين حكم مستثنا نيستند و در آتش تباهى اين چهار گروه مىسوزند و ناآگاهان در دامهايشان دست و پا مىزنند و فرياد مىكشند .\r\nاگر پيروان حق سخنان امام عليه السّلام را در اين فراز ، دقيقا به خاطر بسپارند و در جلسات خود به تحليل دقيق آن بپردازند و آگاهيهاى لازم را به افراد پاكدل جامعه بدهند و براى افشا كردن توطئه‌هاى اين چهار گروه تلاش تبليغاتى مستمرى داشته باشند ، به يقين از خطر آنها به مقدار زياد كاسته خواهد شد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nبخش سوم\r\nو بقي رجال غضّ أبصارهم ذكر المرجع و أراق دموعهم خوف المحشر ، فهم بين شريد نادّ ، و خائف مقموع و ساكت مكعوم وداع مخلص و ثكلان موجع قد أخملتهم التّقيّة و شملتهم الذّلّة فهم في بحر أجاج أفواههم ضامزة ، و قلوبهم قرحة ، قد وعظوا حتّى ملّوا و قهروا حتّي ذلّوا ، و قتلوا حتّى قلّوا .\r\n\r\nترجمه\r\n( در اين ميان ) گروهى باقى مانده‌اند كه ياد قيامت ، چشمهايشان را فرو افكنده و ترس دادگاه محشر اشكهايشان را جارى ساخته است . آنان ( به خاطر حق گويى و حق جويى ) يا از جامعه رانده و آواره شده‌اند و يا ترسان به گوشهء تنهايى خزيده و يا خاموشند و مهر سكوت ، بر دهان زده‌اند ( چرا كه گوش شنوا و دل بيدارى كه حق را درك كند نمىيابند ) يا مخلصانه ( به اميد تأثير در بعضى از دل‌ها ) به سوى خدا دعوت مىكنند و يا با چشمى گريان و دلى پر درد ( به صحنه‌هاى پر فسادى كه قادر بر تغيير آن نيستند ) مىنگرند . تقيّه آنان را منزوى ساخته و به فراموشى سپرده ، ( به خاطر نبودن يار و ياور ) ناتوانى و ذلّت وجودشان را فرا گرفته است . آنها به كسانى مىمانند كه در درياى نمك فرو رفته‌اند ( كه هر گونه حركتى براى آنها سبب سوزش بيشتر است ) . دهانشان بسته و قلوبشان مجروح است . آن قدر نصيحت كرده‌اند كه خسته شده‌اند و به قدرى تحت فشار قرار گرفته‌اند كه ناتوان گشته‌اند و آن قدر ( در ميدان مبارزه ) كشته داده‌اند كه به كمى گراييده‌اند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nشرح و تفسير گروه پنجم - مردان خدا\r\nامام عليه السّلام بعد از ذكر گروههاى چهارگانهء دنيا پرست و گنهكار پيشين ، به سراغ گروه پنجمى مىرود كه اولياء اللّه و جنود حق و مردان خدا و جمعيّت ممتازند كه در جوامعى كه گروههاى چهارگانهء پيشين ، زمام امور را به دست گرفته‌اند و همه جا در صحنه حضور دارند ، از متن جامعه كنار زده شده و ناشناخته مانده‌اند .\r\nحضرت به خاطر عظمت مقام آنان از آنها تعبير به « رجال » مىكند در حالى كه از گروههاى چهارگانه پيشين ، تعبير به « ناس » شده بود و در حقيقت ، اين گروه پنجم هستند كه امام عليه السّلام آنها را محور يك جامعهء الهى پيشرفته مىداند و ياران خود را تشويق مىكند كه در زمرهء آنان باشند . حضرت در توصيف آنها نخست مىگويد :\r\n« ( در اين ميان ) گروهى باقى مانده‌اند كه ياد قيامت ، چشمهايشان را فرو افكنده و ترس از دادگاه محشر اشكشان را جارى ساخته است ، و بقي رجال غضّ أبصارهم ذكر المرجع و أراق دموعهم خوف المحشر » .\r\nتعبير به « غضّ أبصارهم » ، به معناى « فرو بستن چشم » نيست ، بلكه « فرو افكندن و برگيرى نگاه » است ، حالتى كه به هنگام ديدن پاره‌اى از مظاهر وحشتناك به انسان دست مىدهد ، به گونه‌اى كه حاضر نيست به منظرهء خوفناك نگاه كند .\r\nبه اين ترتيب ، نخستين توصيف آنها احساس مسئوليت در برابر خداوند و دادگاه قيامت است ، احساسى بسيار نيرومند كه دل را به لرزه در مىآورد و اشكها را جارى مىسازد .\r\nبراستى براى كسانى كه ايمانى قوى به آن روز و به آن دادگاه داشته باشند چيزى از آن وحشتناك‌تر نيست ، روزى كه پرده‌ها كنار مىرود و سرائر ، آشكار مىشود و تمام اعمال عمر انسان ، در حضور تمام مردم ، حسابرسى مىگردد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبعضى از شارحان نهج البلاغه ، « 1 » معتقدند كه « مرجع » در جملهء بالا ، به معناى قبر ، و « محشر » به معناى « قيامت » است ، ولى با توجه به اين كه در تعبيرات قرآنى هر دو واژه به معناى قيامت آمده ، به نظر مىرسد كه اين تفاوت ، تنها براى عدم تكرار لفظ است و نه تفاوت در معنا .\r\nدر واقع ، تعبيرات فوق ، از اين آيهء شريفه اقتباس شده است كه  « رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ »  - مردانى كه هيچ تجارت و معامله‌اى آنان را از ياد خدا و بر پا داشتن نماز و اداى زكات غافل نمىكند ، آنها از روزى مىترسند كه در آن دل‌ها و چشم‌ها زير و رو مىشود « 2 » . » حضرت سپس به سرنوشت متفاوت اين گروه در جوامعى كه آن چهار گروه دنيا پرست در آن حاكمند ، پرداخته و مىفرمايد : هر يك از آنها به يكى از اين پنج سرنوشت گرفتار مىشوند :\r\n« آنان ( به خاطر حق گويى و حق جويى ) يا از جامعه رانده و آواره شده‌اند و يا ترسان به گوشهء تنهايى خزيده و يا خاموشند و مهر سكوت ، بر دهان زده‌اند ( چرا كه گوش شنوا و دل بيدارى كه سخنان آنان را درك كند و به دعوتشان لبيك بگويد ، نمىيابند ) . يا مخلصانه ( به اميد تأثير در بعضى از دل‌ها ) ، به سوى خدا دعوت مىكنند و يا با چشمى گريان و دلى پر درد ، ( به صحنه‌هاى پر فسادى كه قادر بر تغيير آن نيستند ) مىنگرند ، « فهم بين شريد « 3 » نادّ ، « 4 » و خائف مقموع « 5 » و ساكت مكعوم « 6 » وداع مخلص و ثكلان « 7 » موجع » .\r\n\r\n\r\n","description":"","footnote":"\r\n( 1 ) فى ظلال نهج البلاغه ، ذيل جملهء مورد بحث .\r\n( 2 ) سورهء نور ، آيهء 37 .\r\n( 3 ) « شريد » از ماده « شرد » در اصل ، به معناى « فرار كردن شتر » است . و سپس به تمام كسانى كه به هر دليل ، از قومى فرار كرده‌اند ، اطلاق شده است .\r\n( 4 ) « نادّ » از مادّهء « ندّ » ، به معناى « فرار كردن به تنهايى » است .\r\n( 5 ) « مقموع » از ماده « قمع » به معناى « مقهور و مغلوب » است و گاه به معناى « ريشه كن كردن » نيز آمده است .\r\n( 6 ) « مكعوم » از مادّهء « كعم » ، در اصل به معناى « بستن دهان شتر » آمده سپس توسعه يافته و به هر كسى كه دهانش را به دليلى ببندند ، مكعوم گفته‌اند .\r\n( 7 ) « ثكلان » از مادّهء « ثكل » ، در اصل ، به معناى « از دست دادن عزيزان » است و چون در چنين حالى انسان عزادار مىشود ، ثكلان به معناى « شخص گريان و عزادار » آمده است .\r\n","page_name":" 279 ","page_number":279},
  {"content":"\r\n\r\nبا توجه به اين كه « شريد » به معناى « فرارى و آواره » و « نادّ » از ماده « ندّ » به معناى « فرار كردن از جماعت و روى آوردن به وحدت و انفراد » آمده است « 1 » جملات بالا ، اشاره به اين است كه آنان ، حتّى در تبعيد و آوارگى هم با يكديگر نيستند ، بلكه هر يك را در گوشه‌اى پرتاپ مىكنند ، چرا كه دنيا پرستان از اجتماع آنان سخت بيمناكند .\r\nو تعبير به « خائف مقموع » با توجه به اين كه « مقموع » از مادّهء « قمع » به معناى « قهر و غلبه و يا ريشه كن كردن » است ، اشاره به اين است كه دنيا پرستان حاكم ، تنها به تهديد آنان را قناعت نمىكنند ، بلكه سعى دارند دائما آنها را در فشار قرار داده ، يا ريشه كن كنند .\r\nو تعبير به « ساكت مكعوم » ، با توجه به اين كه « مكعوم » از مادّهء « كعم » ( بر وزن كعب ) به معناى « بستن دهان شتر » است ، اشاره به اين است كه زور مداران ستمگر ، هرگز قانع به خاموش بودن اين گروه نيستند ، بلكه سعى دارند دهان آنها را ببندند و مهر بر آن نهند .\r\nتعبير به « داع مخلص » اشاره به اين است كه دعوت از مردم ، به خاطر رسيدن به جاه و مقام و ثروت و قدرت نيست ، بلكه انگيزه‌اى جز رضاى خدا ندارند .\r\nاحتمال ديگرى نيز در تفسير اين جمله گفته شده است و آن اين است كه منظور از « داع مخلص » دعا كننده‌اى است كه از سر اخلاص رو به درگاه خدا آورده و براى بهبود حال جامعه پيوسته دعا مىكند .\r\nبالأخره تعبير به « ثكلان موجع » با توجه به اين كه « ثكلان » به معناى « انسان مصيبت‌زده » و « موجع » به معناى « صاحب درد » است ، اشاره به اين است كه آنها تنها در ظاهر گريان نيستند ، بلكه از درون مىسوزند و درد مىكشند .\r\nحضرت سپس به بيان اوصاف ديگرى از اين گروه پرداخته و با عباراتى كوتاه و پر معنا و تأسّف برانگيز ، وضع آنان را در چنين اجتماعى شرح مىدهد و مىفرمايد :\r\n\r\n\r\n","description":"","footnote":"\r\n( 1 ) شرح نهج البلاغه محمد عبده و شرح علامه خويى و شرح ابن ابى الحديد ذيل جملهء مورد بحث .\r\n","page_name":" 280 ","page_number":280},
  {"content":"\r\n\r\n« تقيّه ، آنان را منزوى ساخته و به فراموشى سپرده ، « قد أخملتهم « 1 » التّقيّة » .\r\nگر چه آنها مبارز و مجاهد هستند ، ولى آنجا كه فرياد كشيدن اثرى جز از ميان رفتن نيروها ندارد ، چاره‌اى جز پناه بردن به تقيّه نيست ، تقيّه‌اى كه سرانجام آنها را به انزوا مىكشاند و در نظر دشمنان افرادى ترسو و در چشم دوستان افرادى بىعرضه و كم ارزش نشانشان مىدهد ، در حالى كه مبارزهء آنها به عنوان انجام وظيفه است و هم تقيّهء آنها در آن شرايط خاص .\r\nحضرت سپس مىفرمايد : « ( به خاطر نبودن يار و ياور ناتوانى و ذلّت وجودشان ) را فرا گرفته ، و شملتهم الذّلّة » .\r\nآنها در پيشگاه خدا و در درون جانشان عزيزند ، ولى اجتماع كه ارزش‌ها در آن وارونه شده آنان را به ضعف و ذلّت محكوم كرده است .\r\nحضرت آن گاه حال آنها را چنين مجسّم مىكند : « آنها به كسانى مىمانند كه در درياى نمك فرو رفته و گرفتار شده‌اند ، ( كه هر گونه حركتى براى آنها سبب سوزش بيشتر و ناراحتى شديدتر مىگردد ) ، ( فهم فى بحر اجاج ) « 2 » .\r\nبديهى است كسى كه در چنين دريايى غوطه‌ور است تمام وجودش مىسوزد و هر گاه تشنه شود آبى پيدا نمىكند كه بنوشد ، پس درون و برون ، هر دو مىسوزد حال اولياى خدا و مردان صالحى كه در جوامع مملوّ از فساد كه ظالمان زورگو بر آن حكومت مىكنند ، گرفتار مىشوند همين است ، چرا كه يار و ياورى براى قيام كردن و فرياد كشيدن نمىيابند ! حضرت در ادامهء اين سخن مىافزايد : « دهانشان بسته و قلوبشان مجروح است ، أفواههم ضامزة ، « 3 » و قلوبهم قرحة . » افراد بىتفاوت در چنين جوامعى نگران نيستند ، بلكه تنها نگران منافع شخصى خود مىباشند ، ولى مجاهدان و پاكان و صالحان كه دهانشان به اجبار بسته شده ،\r\n\r\n\r\n","description":"","footnote":"\r\n( 1 ) « أخمل » از مادّهء « خمل » ، به معناى « ضعف و پنهان شدن و فراموش گشتن » است .\r\n( 2 ) « اجاج » از مادّهء « اجج » ، به معناى تلخ و شور شدن است .\r\n( 3 ) « ضامزة » از مادّهء « ضمز » به معناى « سكوت و خوددارى كردن از كلام » است .\r\n","page_name":" 281 ","page_number":281},
  {"content":"\r\n\r\nپيوسته از درون مىسوزند و دل‌هايشان مملوّ از جراحات است .\r\nبعضى از شارحان نهج البلاغه ، جمله « قلوبهم قرحة » را اشاره به خوف خدا دانسته‌اند « 1 » در حالى كه قرينهء كلام نشان مىدهد كه اين جراحات قلبى و روحى ، به خاطر فسادى است كه قادر به نابودى آن نيستند .\r\nممكن است در اينجا كسانى گمان برند كه اين ناتوانى و ضعف و سكوت و تقيّه نتيجهء كارهاى خودشان است كه به موقع قيام نكردند و فرياد نكشيدند ، لذا امام عليه السّلام در ذيل اين سخن ، با چند جمله اين اشتباه را به طور كامل بر طرف مىسازد . او مىفرمايد : « آنها ( در ميدان نصيحت و اندرز ) آن قدر نصيحت كرده‌اند كه خسته شده‌اند و آن قدر تحت فشار قرار گرفته‌اند كه ناتوان گشته‌اند و ( در ميدان نبرد ) آن قدر كشته داده‌اند كه به كمى گراييده‌اند ، قد وعظوا حتّى ملّوا و قهروا حتّي ذلّوا ، و قتلوا حتّى قلّوا . » آرى آنها جهاد را در تمام شاخه‌هايش تجربه كرده‌اند از دل فرياد كشيده‌اند ، با بيان منطقى اندرز داده‌اند و در مبارزهء مسلّحانه قربانىها تقديم كرده‌اند تا آنجا كه بسيارى از نفرات خود را از دست داده‌اند ، چرا كه يار و ياورى نداشته و توازن قوا ، در ميان آنها و دشمن به هيچ وجه برقرار نبوده است .\r\nتا آنجا كه اميد پيروزى داشته‌اند و احتمال ريشه‌كن كردن فساد مىداده‌اند جنگيده‌اند و سپس براى حفظ باقى ماندهء اندك به تقيّه پناه برده‌اند جمله « قتلوا حتّى قلّوا » به اين معنا نيست كه همهء آنها كشته شده‌اند تا كم گشته‌اند ، بلكه به اين معنا است كه گروهى از آنها شهيد گشته و گروه اندكى باقى مانده‌اند . به اصطلاح اين جمله از قبيل اسناد اوصاف جزء به كلّ است .\r\nدر اينجا اين سؤال پيش مىآيد كه تقسيم بندى اين گروه‌ها مربوط به كدام زمان است ، در حالى كه امام عليه السّلام با قدرت و قوّت بر جامعهء خود حكومت مىكرد ؟\r\n\r\n\r\n","description":"","footnote":"\r\n( 1 ) شرح نهج البلاغه ، ابن ميثم و شرح نهج البلاغه ، علامهء خويى و فى ظلال محمد جواد مغنيه ، ذيل عبارت مورد بحث .\r\n","page_name":" 282 ","page_number":282},
  {"content":"\r\n\r\nپاسخ اين سؤال با مطالعهء تاريخ عصر آن حضرت روشن مىشود و در كلمات آن بزرگوار نيز آمده است كه فساد اجتماعى آن قدر بالا گرفته كه شعاع حكومت امام عليه السّلام عملا ، به كوفه و اطراف آن محدود شده بود و در مناطق ديگرى مانند شام و مصر و . . . فاسدان شرور و ظالمان بىايمان دست به دست هم داده بودند و صالحان را از صحنهء اجتماع بيرون رانده بودند .\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبخش چهارم\r\nفلتكن الدّنيا في أعينكم أصغر من حثالة القرظ و قراضة الجلم و اتّعظوا به من كان قبلكم ، قبل أن يتّعظ بكم من بعدكم ، و ارفضوها ذميمة ، فإنّها قد رفضت من كان أشغف بها منكم .\r\n\r\nترجمه\r\nبايد دنيا در چشم شما كم ارزشتر از تفاله برگ‌هايى باشد كه با آن دبّاغى مىكنند ( كه بسيار بدبو و متعفّن و بىارزش است ) يا ( بى بهاتر از ) بقاياى قيچى شدهء پشم حيوانات باشد ( كه بر زمين مىريزد و كسى به آن اعتنا ندارد ) . و از كسانى كه پيش از شما بودند پند گيريد ، قبل از آن كه آيندگان از شما پند گيرند و اين دنياى پست و نكوهيده را رها كنيد زيرا كسانى را كه از شما شيفته‌تر نسبت به آن بودند رها ساخت ( و به عاشقان خود كمترين وفايى نكرد ) .\r\n\r\nشرح و تفسير\r\n\r\nاز كسانى كه پيش از شما بودند پند گيريد !\r\nدر اين بخش از خطبه - كه آخرين بخش خطبه است - امام عليه السّلام در جمله‌هاى كوتاه و بسيار پر معنا به عنوان يك نتيجه گيرى نهايى ، بعد از ذكر گروه‌هاى پنجگانهء بالا مردم را به زهد در دنيا كه سرچشمهء اصلى و كليد حقيقى سعادت انسان است - دعوت مىكند و در واقع بر اين امر تأكيد مىنهد كه تمام بدبختىهايى كه دامان گروه‌هاى چهارگانهء فوق را گرفته و مىگيرد ، از دنيا پرستى و دلبستگى بىحساب به دنيا ، حاصل مىشود .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحضرت در جملهء نخست مىفرمايد : بايد دنيا در چشم شما كم ارزش‌تر از تفالهء برگ‌هايى باشد كه با آن دباغى مىكنند ( كه بسيار بد بو و متعفّن و بىارزش است ) . يا بىارزش‌تر از بقاياى قيچى شدهء پشم حيوانات باشد ( كه بر زمين مىريزد و كسى به آن اعتنايى ندارد ) ، فلتكن الدّنيا في أعينكم أصغر من حثالة « 1 » القرظ و قراضة « 2 » الجلم « 3 » .\r\nتشبيهات فوق ، بسيار حساب شده و جالب است ، قرظ ، ( بر وزن مرض ) به معناى « برگ درختان سلم » كه از آن ، براى دباغى كردن پوست‌ها استفاده مىكردند تا پوست را محكم و قابل استفادهء بيشتر كنند - است . بديهى است تفاله‌هائى كه بعد از استفاده به دور مىريختند ، بسيار آلوده و بدبو و نفرت انگيز بود و نيز هنگامى كه پشم حيوانات را قيچى مىكنند قطعات كوچكى از اطراف آن بر زمين مىريزد كه به درد هيچ كارى نمىخورد .\r\nبنا بر اين در تشبيه نخست ، نفرت انگيز بودن و در تشبيه دوم ، بىارزش بودن ، نهفته شده است ، و امام عليه السّلام مىفرمايد بايد دنيا در نظر شما از اينها هم كم ارزش‌تر باشد ، همان دنيايى كه عشق به اموال آن قارون‌هاى طغيانگر و عشق به مقامات آن ، ظالمان بيدادگر را به وجود مىآورد و حبّ آن ، رأس كل خطيئه است و اين گوياترين تعبيرى است كه در اين زمينه ديده مىشود ، اين از يك سو .\r\nاز سوى ديگر ، در دومين جمله به زود گذر بودن دنيا و مواهب دنيا اشاره كرده مىفرمايد : « از كسانى كه پيش از شما مىزيسته‌اند پند گيريد ، قبل از آن كه آيندگان از شما پند گيرند ! ( و اتّعظوا به من كان قبلكم قبل أن يتّعظ بكم من بعدكم ) .\r\nآنها جمع كردند و اندوختند و گذاشتند و رفتند . قصرهاى ويران شدهء آنها و ملك به تاراج رفته و تخت سرنگون شده و قدرت بر باد رفتهء آنان كه بقايايش در گوشه و\r\n\r\n\r\n","description":"","footnote":"\r\n( 1 ) « حثاله » ( بر وزن تفاله ) در اصل به معناى « اشياى بد و بىارزش » آمده به همين دليل به تفاله‌هاى روغن و مانند آن كه بىارزش و دور ريختنى است ، حثاله گفته مىشود .\r\n( 2 ) « قراضه » از مادّهء « قرض » به معناى « چيدن چيزى » است و قراضه به قطعات كوچكى كه به اصطلاح از دم قيچى مىريزد گفته مىشود ، و اطلاق مقراض بر قيچى نيز از همين جهت است .\r\n( 3 ) « جلم » ( بر وزن قلم ) به معناى « قيچى » است .\r\n","page_name":" 286 ","page_number":286},
  {"content":"\r\n\r\nكنار جهان در برابر چشمان شما است ، درس عبرت است و اگر از اين درس بهرهء لازم را نگيريد همين سرنوشت دامان شما را مىگيرد و زندگى شما درس عبرتى براى آنان مىگردد .\r\nقرآن مجيد بارها و بارها ، مردم را به عبرت گرفتن از سرنوشت پيشينيان دعوت فرموده ، و آن را يكى از بهترين درس‌هاى بيدار كننده براى مردم هر عصر و هر زمان به شمار مىآورد . در بارهء فرعون و فرعونيان تعبيرات تكان دهنده‌اى دارد كه آنها را براى بيدار شدن بنى اسرائيل بيان مىكند ، مىفرمايد :\r\n     « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ »      « 1 » ، چه بسيار باغ‌ها و چشمه‌ها كه از خود به جاى گذاشتند و زراعت‌ها و قصرهاى زيبا و گران قيمت و نعمت‌هاى فراوان ديگرى كه در آن غرق بودند . آرى اين گونه بود ماجراى آنان و ما اينها را ميراث براى اقوام ديگرى ساختيم ، نه آسمان بر آنان گريست و نه زمين ( و نه اهل زمين و آسمان ) و نه ( به هنگام رسيدن لحظهء سرنوشت ) به آنها مهلتى داده شد .\r\nولى با نهايت تأسف ، بنى اسرائيل هم از اين درس‌هاى بزرگ عبرتى نگرفتند و سرنوشت آنان درس ديگرى براى اقوام ديگر شد .\r\nحضرت در سومين جمله از بىوفايى دنيا سخن مىگويد و مىفرمايد : « اين دنياى پست و نكوهيده را رها كنيد ! زيرا كسانى را كه از شما شيفته‌تر نسبت به آن بودند ، رها ساخت ( و به عاشقان و دلدادگان و دلبستگان خود كمترين وفايى نكرد و حرمت آنها را نگاه نداشت ) ، و ارفضوها ذميمة ، فإنّها قد رفضت من كان أشغف « 2 » بها منكم .\r\n\r\n\r\n","description":"","footnote":"\r\n( 1 ) سورهء دخان ، آيات 25 - 29 .\r\n( 2 ) « أشغف » در اصل ، از شغاف به معناى « گره بالاى قلب يا پوسته نازك روى قلب » است كه به منزله غلافى تمام آن را در بر گرفته . اين مادّه در مورد عشق‌هاى سوزانى كه تمام قلب را در بر مىگيرد و در اعماق آن نفوذ مىكند به كار مىرود .\r\n","page_name":" 287 ","page_number":287},
  {"content":"\r\n\r\nبه اين ترتيب ، اين معلّم بزرگ اخلاق و انسانيت در اين سه جمله از بىارزش بودن و ناپايدارى و بىوفايى دنيا سخن گفته و موقعيّت آن را به خوبى روشن ساخته است .\r\nبديهى است كه منظور از دنيا در تمام اين كلمات ، همان مواهب مادّى است كه در مسير خودكامگى و عصيان و طغيان و ظلم و بيدادگرى و هوسرانى و بى بند و بارى به كار گرفته مىشود ، نه آن مال و ثروت و مقامى كه ابزارى است براى وصول به اهداف معنوى و اسبابى است براى اطاعت و بندگى خدا .\r\n « چيست دنيا ؟ از خدا غافل شدن * نى طلا و نقره و فرزند و زن » \r\n\r\nكلام سيّد رضى\r\nمرحوم سيد رضى ، در پايان اين خطبه مىگويد : بعضى از ناآگاهان اين خطبه را به معاويه نسبت داده‌اند ، ولى بىترديد اين خطبه از سخنان امير مؤمنان عليه السّلام ( و هماهنگ با روح بلند او و ساير سخنان فصيح و بليغ و بيدارگر آن حضرت ) است .\r\nطلا كجا و خاك كجا ؟ آب گوارا و شيرين كجا و آب شور و تلخ كجا ؟\r\nدليل بر اين مطلب ، سخن عمرو بن بحر ، جاحظ است كه ماهر در ادب و نقّاد بصير سخن مىباشد . او اين خطبه را در كتاب البيان و التبيين آورده و گفته است كه آن را به معاويه نسبت داده‌اند و آن گاه خود او در اين باره سخن رانده و [ گفته ، كه اين خطبه به سخن امام عليه السّلام و به روش او در تقسيم مردم شبيه‌تر است ، و او است كه به بيان حال مردم ، از غلبه ، ذلّت ، تقيّه و ترس ، واردتر است . او گفته : « تا كنون چه موقع ديده‌ايم كه معاويه در يكى از سخنانش ، مسير زهد پيش گيرد و راه و رسم بندگان خدا را انتخاب كند ؟ ! »\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nنكته دنيا از ديدگاه اولياء اللّه\r\nآنچه در خطبهء بالا در بارهء گروه‌هاى پنجگانه‌اى كه در عصر و زمان آن حضرت وجود داشتند ( دنيادوستان وامانده ، ظالمان خود كامه ، دين به دنيا فروشان ريا كار ، زاهدان دروغين و مردان خدا ) همان گونه كه گفتيم ، منحصر به عصر و زمان آن بزرگوار نبوده و نيست و در بسيارى از جوامع امروز و ديروز نيز همانند آنها يافت مىشود و هميشه مشكلات جوامع بشرى از همان چهار گروه نخستين بوده كه در طول تاريخ ، درد و رنج بسيار آفريدند و خونهاى بسيار ريختند و حقّ مظلومان را پايمال كردند ، فساد را گسترش دادند و طرفداران حق را تا آنجا كه در توان داشتند منزوى ساختند . ولى دنيا هرگز به آنها وفا نكرد و به زودى طومار زندگى آنها پيچيده شد و همه چيز را رها كردند و رفتند و زندگانى آنها درس عبرتى براى بازماندگان شد .\r\nتعبيراتى كه امام عليه السّلام براى هر يك از گروه‌هاى پنجگانه و علائم و نشانه‌هاى آنها ذكر مىكند ، بسيار دقيق و مو شكافانه است و راهنماى خوبى براى شناخت هر يك از آنها است .\r\nاز آنجا كه سرچشمهء جنايات و خلاف كارىهاى گروه‌هاى چهار گانهء نخست ، عشق و دلباختگى نسبت به دنيا است ، حضرت در پايان خطبه با چند جملهء مؤثّر ، روح دنيا پرستى را در دل‌ها مىكشد . نخست دنيا را چنان بىارزش قلمداد مىكند كه حتّى آن را از تفاله‌هاى گنديدهء برگ‌هاى سلم - كه به هنگام دباغى پوست حيوانات به كار مىرود - بى ارزشتر مىشمرد ، سپس به ناپايدارى دنيا و سرعت تحوّل آن اشاره كرده ، تاريخ پيشينيان و ويرانه‌هاى باز مانده از آنان را به عنوان يك سند روشن ارائه مىفرمايد ، و سرانجام از بىوفايى دنيا سخن مىگويد تا دلدادگانش باخبر شوند كه در آنجا خبرى نيست .\r\nدر حديثى از پيغمبر اكرم صلّى اللّه عليه و آله و سلّم كه از كنار لاشهء حيوان گنديده‌اى كه در يك طرف\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nجاده افتاده بود گذشت و اشاره‌اى به آن كرد و فرمود :\r\nاترون هذه هنية على أهلها ؟ فو اللّه ! الدّنيا أهون على اللّه من هذه على أهلها ، آيا مىبينيد كه اين لاشه چقدر نزد صاحبانش بىارزش است ؟ به خدا سوگند ! كه دنيا نزد خداوند از بىارزشى اين نزد دنيا گرايان بىارزش‌تر است .\r\nحضرت ، سپس در ادامهء اين حديث به چند نكته مهم اشاره فرمود و چنين گفت :\r\n« الدّنيا دار من لا دار له و مال من لا مال له و لها يجمع من لا عقل له و شهواتها يطلب من لا فهم له و عليها يعادى من لا علم له و عليها يحسد من لا فقه له و لها يسعى من لا يقين له ، دنيا خانهء كسى است كه ( در واقع ) خانه‌اى ندارد و مال كسى است كه مالى ندارد . تنها كسانى كه عقل ندارند ، به جمع آورى دنيا مىپردازند و آنها كه شعورى ندارند ، به شهوترانى در آن رو مىآورند و تنها كسانى كه آگاهى ندارند به خاطر دنيا به ستيز بر مىخيزند و فقط كسانى كه فهم ندارند به خاطر آن به ديگران حسد مىورزند و كسانى كه ايمان و يقين كافى ندارند ، پيوسته براى آن تلاش مىكنند » . « 1 » در حديث ديگرى آمده است كه حضرت مسيح در حال مكاشفه دنيا را به صورت پيرزن بىدندانى ديد كه بر او از هر گونه زينتى وجود داشت ، پرسيد :\r\n« تا كنون چند همسر اختيار كرده‌اى ؟ » گفت : « از شماره خارج است . » حضرت مسيح پرسيد : همهء آنها مردند يا تو را طلاق دادند ؟ گفت : « نه ، همه را كشتم » .\r\nحضرت عيسى فرمود : « بدا به حال همسران باقيمانده‌ات ! چگونه از همسران پيشين تو درس عبرت نمىگيرند ! » « 2 »\r\n\r\n\r\n","description":"","footnote":"\r\n( 1 ) بحار الانوار ، جلد 70 صفحهء 122 .\r\n( 2 ) منهاج البراعه ، جلد 4 ، صفحهء 58 ، بحار الانوار ، جلد 14 ، صفحهء 328 .\r\n","page_name":" 290 ","page_number":290},
  {"content":"\r\n\r\n\r\nخطبهء سى و سوم « 1 » و من خطبة له عليه السّلام عند خروجه لقتال أهل البصرة\r\n، و فيها حكمة مبعث الرسل ، ثم يذكر فضله و يذم الخارجين .\r\nقال عبد اللّه بن عباس : دخلت على امير المؤمنين عليه السّلام بذي قار و هو يخصف « 2 » نعله فقال لى : « ما قيمة هذا النعل ؟ » . فقلت : « لا قيمة لها ! » فقال عليه السّلام : و اللّه ! لهى أحبّ\r\n\r\n\r\n","description":"","footnote":"\r\n( 1 ) سيّد رضى ، اين خطبه را در دو جاى نهج البلاغه ، آورده : يكى در اينجا و ديگرى در خطبهء 104 و در آنجا چنين مىگويد كه گزيده‌اى از اين خطبه ، قبلا آمده است ، ( اشاره به همين خطبه 33 است ) ولى چون اين روايت را متفاوت با روايت پيشين ديدم كه نسبت به آن كم و زيادى دارد ، لازم ديدم بار ديگر به سراغ آن بروم .\r\nنويسندهء مصادر نهج البلاغه مىگويد : از اينجا روشن مىشود كه سيد رضى تا چه حد ، در نقل كلمات امير مؤمنان على عليه السّلام احتياط مىكرده و حتى دو روايت مشابه را در هم ادغام نمىكرده ( اين سيرهء سيد رضى بوده و در ساير موارد نيز نهايت دقّت و امانت را در نقل كلمات مولا رعايت كرده است . ) سپس مىافزايد : از روايت مفيد رحمه اللّه در ارشاد چنين بر مىآيد كه امام عليه السّلام اين خطبه را در « ربذه » ايراد فرموده . گروهى از زوّار بيت اللّه در آنجا توقف كرده بودند و هنگامى كه از حضور امام عليه السّلام در آن سرزمين باخبر شدند ، اجتماع كردند تا سخنان حضرتش را بشنوند در حالى كه امام عليه السّلام هنوز از خيمه بيرون نيامده بود .\r\nابن عباس مىگويد وارد خيمه شدم ، ديدم امام عليه السّلام كفشى را وصله مىزند . عرض كردم : « نياز ما به اصلاح امورمان بيشتر و مهم‌تر از اين كارى است كه الان به آن مشغول هستيد . » امام عليه السّلام پاسخى به من نداد تا از دوختن كفش فراغت حاصل كرد ، در اين حال لنگه كفش وصله خورده را در كنار لنگهء ديگر گذاشت ، فرمود :\r\n« ابن عباس ! اينها را قيمت بگزار ! » . عرض كردم : « قيمتى ندارد . » . فرمود : « هر چه هست ، بگو ! » عرض كردم :\r\n« كم‌تر از يك درهم . » فرمود : « به خدا سوگند ! اينها در نظر من محبوب‌تر است از حكومت بر شما ، مگر اين كه حقّى را بر پا دارم يا باطلى را دفع كنم . » عرض كردم : زوّار خانهء خدا جمع شده‌اند تا سخنان شما را بشنوند . اجازه مىدهيد كه من براى آنها سخنى بگويم ، اگر خوب باشد به حساب شما و اگر بد باشد به حساب من باشد ؟ فرمود : « نه خودم براى آنها سخن مىگويم . » سپس بيرون آمد و اين خطبه را براى آنها ايراد فرمود . ( مصادر نهج البلاغه ، جلد 1 ، صفحات 421 و 422 ) .\r\nبه هر حال به گفتهء مستدرك و مدارك نهج البلاغه ، شيخ مفيد اين خطبه را در كتاب ارشاد آورده است .\r\n( مستدرك ، صفحهء 242 ) .\r\n( 2 ) « يخصف » از مادّهء « خصف » به معناى « وصله زدن يا چسباندن قطعات چيزى به هم » است .\r\n","page_name":" 291 ","page_number":291},
  {"content":"\r\n\r\nالىّ من إمرتكم « 1 » الّا أن أقيم حقا أو أدفع باطلا . ثم خرج فخطب النّاس فقال :\r\nاين خطبه را على عليه السّلام به هنگام خروج براى جنگ با اهل بصره ، ايراد فرمود و در آن فلسفهء بعثت انبيا آمده و سپس فضايل خويش را بر شمرده و كسانى را كه بر ضدّ او قيام كردند ، نكوهيده است .\r\nابن عباس مىگويد : در ذى قار ( شهر يا منزلى در نزديكى بصره ) بر على عليه السّلام وارد شدم امام در حالى كه مشغول وصله كردن كفش خود بود رو به من كرد و فرمود :\r\n« ارزش اين كفش چه قدر است ؟ » گفتم : « بهايى ندارد ( بسيار كم ارزش است ) » .\r\nفرمود : « به خدا سوگند ! همين كفش بىارزش ، براى من ، از حكومت بر شما بهتر است » . مگر اين كه با اين حكومت حقّى را به پا دارم يا باطلى را دفع كنم ( مبادا گمان كنى قيام من براى دفع طغيانگران بصره ، به خاطر تحكيم پايه‌هاى حكومت بر شما بوده است . ) سپس امام عليه السّلام ( از خيمه ) بيرون آمد و مردم را مخاطب ساخته فرمود . . .\r\n\r\nخطبه در يك نگاه\r\nحضرت اين خطبه را در شرايطى كه ياران خود را براى خاموش كردن آتش فتنهء طلحه و زبير در بصره بسيج كرده بود ، ايراد كرده است .\r\nامام عليه السّلام از يك سو قبل از ايراد خطبه آن جمله‌هاى تاريخى و فراموش نشدنى را به ابن عباس مىگويد ، جمله‌هايى كه از روح بلند امام عليه السّلام و مقام و الا و بىنظير او در عرفان و معرفة اللّه حكايت مىكند ، حضرت مىگويد كه حكومت بر شما از اين كفش فرسوده و وصله خوردهء من نيز كم ارزش‌تر است ، اگر به حساب عشق و علاقه به مقام و حكومت باشد ، امّا اگر براى اقامهء حق و ابطال باطل و سوق دادن جامعه به سوى سعادت و كمال بوده باشد ، هدف مطلوب و دوست داشتنى من است .\r\nو سپس افكار مردم را همراه خودش به عصر جاهليت و زمان قيام\r\n\r\n\r\n","description":"","footnote":"\r\n( 1 ) « إمرة » ( بر وزن فطره ) به معناى « حكومت » است .\r\n","page_name":" 292 ","page_number":292},
  {"content":"\r\n\r\nپيغمبر اكرم صلّى اللّه عليه و آله و سلّم مىبرد و تلويحا اشاره مىكند كه مردم بار ديگر ارزشهاى جاهلى را زنده كرده‌اند و من بايد همان مسير رسول خدا صلّى اللّه عليه و آله و سلّم را براى خاموش كردن فتنه‌ها و در هم پيچيدن افكار جاهلى سير كنم و حق را از درون باطل خارج سازم .\r\nدر بخش ديگرى از اين خطبه به سرزنش گروهى از قريش كه سردمداران جنگ جمل بودند پرداخته و روشن مىسازد كه انگيزهء اين آتش افروزان جنگ جز حسد و كينه توزى و دنيا پرستى نبوده است .\r\n\r\n","description":"","footnote":"","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبخش اوّل\r\nإنّ اللّه بعث محمّدا صلّى اللّه عليه و آله و سلّم و ليس أحد من العرب يقرأ كتابا و لا يدّعي نبوّة فساق النّاس حتّى بوّأهم محلّتهم و بلّغهم منجاتهم فاستقامت قناتهم و اطمأنّت صفاتهم . أما و اللّه إن كنت لفي ساقتها حتّى تولّت بحذافيرها ما عجزت و لا جبنت و إنّ مسيري هذا لمثلها ، فلأنقبنّ الباطل حتّى يخرج الحقّ من جنبه .\r\n\r\nترجمه\r\nخداوند ، محمّد صلّى اللّه عليه و آله و سلّم را هنگامى مبعوث كرد كه هيچ كس از عرب كتاب آسمانى نمىخواند و ادّعاى نبوّتى نداشت ( از دعوت انبيا دور مانده بودند و از كتب آسمانى ، محروم ) او مردم را تا سر منزل سعادتشان سوق داد و به محيط رستگارى و نجات رساند . نيزه‌هاى آنها صاف و ( در مسير صحيح ) پابرجا ، و جاى پاى آنها محكم شد ( قدرتشان تثبيت گشت و دشمن در برابر آنها تسليم شد . ) به خدا سوگند ! من در دنبال اين لشكر بودم و آنها را به پيشروى وا مىداشتم تا گروه طرفداران باطل ، به طور كامل عقب نشينى كردند ( و حق ظاهر و پيروز گشت ) .\r\nمن در انجام اين وظيفه هرگز ناتوان نشدم و ترس به خود راه ندادم و هم اكنون مسير من ( در حركت به سوى جنگ جمل ) نيز به سوى همان هدف است . به خدا سوگند ! من پردهء باطل را مىشكافم ! تا حق از پهلوى آن خارج گردد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nشرح و تفسير\r\n\r\nمن پردهء باطل را مىشكافم !\r\nامام عليه السّلام در آغاز اين خطبه - چنان كه گفته شد - به عصر بعثت پيامبر اكرم صلّى اللّه عليه و آله و سلّم و ظهور انقلاب اسلامى در جزيرة العرب اشاره مىكند و نشان مىدهد كه مردم در عصر جاهليت در چه شرايطى مىزيستند و پيامبر صلّى اللّه عليه و آله و سلّم آنها را به چه افتخار و سعادتى رسانيد ، مىفرمايد :\r\nخداوند محمد صلّى اللّه عليه و آله و سلّم را هنگامى مبعوث كرد كه هيچ كس از عرب كتاب آسمانى نمىخواند و ادّعاى نبوّتى نداشت ( همهء آنها از دعوت انبيا دور مانده بودند و از كتب آسمانى ، محروم و در گرداب شرك و كفر غوطه‌ور بودند ) ، ( إنّ اللّه بعث محمّدا صلّى اللّه عليه و آله و سلّم و ليس أحد من العرب يقرأ كتابا و لا يدّعي نبوّة ) .\r\nبعضى از مفسران معروف نهج البلاغه در اينجا اين سؤال را مطرح كرده‌اند كه چگونه مىتوان گفت كه احدى از عرب نه كتاب آسمانى داشت و نه پيرو پيامبرى از پيامبران خدا بود ، در حالى كه مىدانيم كه جمعيت قابل ملاحظه‌اى از يهود و گروهى از مسيحيان در آن سرزمين مىزيستند و كتابى به نام تورات و انجيل در ميان آنان بود ؟ سپس در جواب اين سؤال اشاره به تحريف تورات و انجيل كرده‌اند .\r\nبنا بر اين كتابى كه در ميان آنها بود ، كتاب راستين نبود و نيز پيروى آنان از حضرت موسى و مسيح ، دروغين بود . آنها آن گاه به اين آيه استدلال كرده‌اند كه مىفرمايد :\r\n « قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً »  ، « بگو : چه كسى كتابى را كه موسى آورد ، نازل كرد ، كتابى كه نور و هدايت براى مردم بود ؟ ( امّا شما يهود ) آن را به صورت پراكنده‌اى در آورديد ، قسمتى را ( كه به سود شما است ) آشكار مىسازيد و بسيارى را ( كه بر خلاف هواى نفسانى شما است ) پنهان مىداريد ؟ « 1 » »\r\n\r\n\r\n","description":"","footnote":"\r\n( 1 ) سورهء انعام ، آيهء 91 .\r\n","page_name":" 296 ","page_number":296},
  {"content":"\r\n\r\nاين احتمال را نيز داده‌اند كه منظور عرب ، در اينجا اكثريت آنها است كه مشرك و بت پرست بودند .\r\nپاسخ سومى كه به اين سؤال مىتوان داد اين است كه يهود جزو ساكنان بومى جزيرة العرب نبودند ، بلكه طبق آنچه در تواريخ معروف آمده است ، هنگامى كه بشارت‌هاى ظهور پيامبر اسلام را در كتب خود خواندند و احساس كردند وقت ظهور نزديك شده ، به آنجا آمدند كه شاهد ظهور آن بزرگوار باشند ، هر چند بعدا از ترس اين كه منافع‌شان به خطر افتد ، راه نفاق و عداوت را پوييدند . مسيحيان نيز ، احتمالا مهاجران و در عين حال ، بسيار در اقليت بودند .\r\nبه هر حال ، امام عليه السّلام در اين سخن به دور ماندن اقوام جاهلى از سرچشمهء وحى و نبوت اشاره مىكند و همين يك نكته نشان مىدهد كه تا چه حدّ آنها در گرداب شرك غوطه‌ور بودند و در شعله‌هاى آتش فساد مىسوختند .\r\nحضرت سپس روشن مىسازد كه آنها در پرتو انوار وحى و نبوت و طلوع آفتاب عالمتاب اسلام ، به كجا رسيده‌اند . مىفرمايد : « او مردم را تا سر منزل سعادتشان سوق داد و به محيط رستگارى و نجات رسانيد » ، ( فساق النّاس حتّى بوّأهم محلّتهم و بلّغهم منجاتهم ) « 1 » .\r\nنه تنها آنها را از شرك و كفر و انحرافات عقيدتى رهايى بخشيد و فساد اخلاق و ظلم و بىعدالتى را از ميان آنان برچيد ، بلكه قوّت و قدرت و حكومت و تمدن درخشانى را براى آنها نيز فراهم ساخت ، و لذا حضرت در ادامهء سخن مىافزايد :\r\n« نيزه‌هاى آنها صاف و ( در مسير صحيح ) پابرجا و جاى پاى آنها محكم شد ، ( فاستقامت قناتهم « 2 » و اطمأنّت صفاتهم « 3 » ) .\r\n\r\n\r\n","description":"","footnote":"\r\n( 1 ) « بوّأ » از مادّهء « بوء » در اصل به معناى صاف بودن مكان است ، در مقابل « نبوه » كه به معناى بلندى و ناهموارى است . در جملهء مورد بحث ، اين كلمه به معناى « صاف و منظم كردن محل استقرار » است .\r\n( 2 ) « قنات » از مادّهء « قنو » در اصل به معناى « شاخهء درخت » است و نيزه را به خاطر شباهتش به شاخهء درختان ، « قنات » مىگويند و نيز به كاريزهايى كه براى استفاده از آب حفر مىكنند ، به خاطر مسير صاف و مستقيم‌شان ، قنات مىگويند .\r\n( 3 ) « صفات » ، سنگ صاف و بزرگ و محكم و گسترده است .\r\n","page_name":" 297 ","page_number":297},
  {"content":"\r\n\r\nو به اين ترتيب هم به پيروزى معنوى دست يافتند و هم به قدرت و نعمت‌هاى مادّى و اينها همه از بركت قيام پيامبر اكرم صلّى اللّه عليه و آله و سلّم و نزول قرآن مجيد بود .\r\nتعبير به « محلّتهم » اشاره به جايگاه شايسته‌اى است كه مىبايد انسان با فضيلت ، به آن برسد و تعبير به « منجاتهم » اشاره به نقطهء نجاتى است كه هيچ گونه جاى خوف و وحشت در آن نيست و نجات و رستگارى را تضمين مىكند .\r\nو تعبير به « استقامت قناتهم » با توجه به اين كه ، « استقامت » به معناى راستى و پابرجايى ، و « قناة » به معناى « نيزه » است ، اشاره به قوّت و قدرت و پيروزى و غلبه بر دشمنان است .\r\nبعضى از شارحان نهج البلاغه ، استقامت را در اينجا ، اشاره به صاف بودن نيزه‌ها كه كنايه‌اى است از انتظام امور و نظم حكومت و دولت و جامعه و قوّت و قدرت ، دانسته‌اند ، ولى با توجه به اين كه نيزه معمولا راست و مستقيم است و اگر كج شود مىشكند و قابل راست كردن نيست ( زيرا آن را از چوب مىساختند نه از فلزات ) ممكن است اين تعبير اشاره به آرامش و اطمينان خاطر باشد ، چرا كه سربازان در هنگام آرامش پاى نيزه‌هاى خود را در زمين فرو مىكردند و به صورت صاف و مستقيم باقى مىماند و اين نشان مىداد كه آنها از حملهء دشمن در امانند و خيالشان راحت است .\r\nتعبير به « اطمأنّت صفاتهم » با توجه به اين كه « صفات » به معناى سنگ صاف و بزرگ و محكم است ، اشاره به اين نكته است كه در پرتو ظهور اسلام و قيام رسول اللّه صلّى اللّه عليه و آله و سلّم جايگاه آنها محكم و مطمئن و جاى پايشان در زندگى فردى و اجتماعى مستقر و ثابت گرديد . در بيابان‌هايى كه عرب رفت و آمد داشت ، غالبا شن‌هائى نرم و متحرك بود و عبور از آنها ، حتّى ايستادن روى آنها ، خالى از لغزش و اضطراب و اشكال نبود ، ولى هنگامى كه روى سنگ‌هاى بزرگ و محكم و صاف قرار مىگرفتند ، هم نشست و برخاستشان آسان بود و هم راه رفتنشان .\r\nسپس امام عليه السّلام در ادامهء اين سخن مىافزايد : به خدا سوگند ! من به دنبال اين\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nلشكر بودم و آنها را به پيشروى وا مىداشتم تا گروه طرفداران باطل ، به طور كامل عقب نشينى كردند ( و حق ظاهر و پيروز گشت ) ، ( أما و اللّه إن كنت لفي ساقتها « 1 » حتّى تولّت بحذافيرها ) « 2 » .\r\nدر مواردى كه لشكريان تازه كارند و يا دشمن نيرومند و قوى است و احتمال عقب نشينى در آنان مىرود ، فرمانده لشكر ، بعضى از معاونان شجاع و آگاه خود را در دنبال لشكر قرار مىدهد كه آنها را تشويق به پيشروى و حركت به سوى جلو كنند و از عقب نشينى احتمالى آنها جلوگيرى كنند ، در واقع لشكرهاى مهم مانند يك ناقهء سوارى است كه در گذرگاه‌هاى سخت ، بايد يك نفر زمام آنها را در دست بگيرد و ديگرى از پشت سر به جلو براند تا از آن گذرگاه مشكل به سلامت بگذرد . گويا سخن امام در اينجا ، اشاره به همين نكته باشد كه پيامبر اين وظيفه را بر عهدهء من گذارده بود كه لشكر تازه كار اسلام را در برابر انبوه مشكلات و خطراتى كه در پيش دارند به جلو برانم . يا اين كه اشاره به اين است كه من و پيامبر ، هر دو در پشت سر اين لشكر قرار داشتيم و آنها را به پيش مىرانديم ( به قرينهء جملهء « فساق النّاس » ) در هر حال همهء اينها اشاره دارد به عصر قيام پيامبر اكرم صلّى اللّه عليه و آله و سلّم و نقش بسيار مهمى كه على عليه السّلام در پيروزى لشكر اسلام بر كفر داشت .\r\nو حضرت براى اين كه اثبات كند كه وظيفهء خود را به خوبى انجام داد ، مىفرمايد : « من در انجام اين وظيفه هرگز ناتوان نشدم و ترس به خود راه ندادم . ( ما عجزت و لا جبنت ) . » بديهى است كه عقب نشينى يا به خاطر عجز و ناتوانى است و يا ترس و\r\n\r\n\r\n","description":"","footnote":"\r\n( 1 ) « ساقه » از مادّه « سوق » جمع « سائق » به معناى « راننده و پيش برنده » است . در اصل ، « سوقه » بوده ، سپس بر اساس قواعد اعلال ساق شده است .\r\n( 2 ) « حذافير » جمع « حذفور » ( بر وزن مزدور ) به معناى « جانب و شريف و جمع زياد » است و در اينجا ، حذافير ، به معناى تمام جوانب مطلب آمده است . ضمنا توجه داشته باشيد كه ضمير در « ساقتها » ظاهرا به جماعت مردم عصر جاهليت بر مىگردد كه اسلام را برگزيدند و ضمير در « تولّت » و « حذافيرها » ممكن است به دشمنان اسلام باز گردد كه با پيروزى اسلام همگى پشت كردند و عقب نشستند . و نيز ممكن است به مردم عصر جاهليت برگردد كه به اسلام روى آوردند و نسبت به آنچه در گذشته داشتند رويگردان شدند .\r\n","page_name":" 299 ","page_number":299},
  {"content":"\r\n\r\nوحشت در عين داشتن قدرت ، و هنگامى كه امام مىفرمايد : « نه عاجز و ناتوان شدم و نه ترسيدم » ، اشاره به اين مىكند كه هيچ يك از عوامل ضعف و ناتوانى در من نبود .\r\nسپس حضرت اين مقدمه را به ذى المقدّمه‌اى كه هدف نهايى امام را تشكيل مىدهد ، مربوط مىسازد و مىفرمايد : « هم اكنون مسير من ( در حركت به سوى ميدان جنگ جمل ) نيز به سوى همان هدف است ، ( و إنّ مسيري هذا لمثلها ) .\r\nآرى ، امام در اين بيان اشاره به يك نكتهء مهم مىكند و آن اين كه امّت اسلامى در آن زمان برگشت به سوى افكار و برنامه‌ها و سنن جاهلى را شروع كرده بود و هر روز از مسير پيغمبر و اسلام و قرآن فاصلهء بيشترى مىگرفت كه يك نمونهء آن ، حركت ظالمانهء آتش افروزان جنگ جمل براى كسب قدرت ، همراه با شكستن بيعت و ريختن خون مسلمانان است .\r\nامام مىخواست اين عقب گرد به سوى جاهليت را در هم بشكند و باز ، رسالت تاريخى خود را در حمايت از انقلاب اسلام ، تجديد كند .\r\nبه همين دليل در دنبالهء اين سخن مىافزايد : به خدا سوگند ! من باطل را مىشكافم تا حق از پهلوى آن خارج گردد . ( فلأنقبنّ « 1 » الباطل حتّى يخرج الحقّ من جنبه ) .\r\nبا توجه به اين كه « أنقبنّ » از مادّهء « نقب » به معناى « سوراخ كردن و شكافتن و گشودن چيزى » است ، اين تعبير اشاره به اين حقيقت دارد كه تا پرده‌هاى باطل شكافته نشود ، حق ظهور و بروز نمىكند .\r\nبه تعبير ديگر ، باطل هميشه سعى دارد تا پوششى بر روى حق بيفكند و آن را مخفى و مكتوم سازد .\r\n\r\n\r\n","description":"","footnote":"\r\n( 1 ) « أنقبنّ » از مادّهء « نقب » به معناى « سوراخ كردن و شكافتن و گشودن » آمده است . و « نقب » را به كانال‌هاى زير زمينى اطلاق مىكنند ، به خاطر آن كه زمين را مىشكافند و پيش مىروند . و بحث و تنقيب به سخنانى گفته مىشود كه مطالب را مىشكافد و حقايق را آشكار مىسازد . و نقيب به كسى مىگويند كه در بارهء گروهى بررسى مىكند و از حال آنها آگاه است . و نقاب صورت را از اين جهت نقاب مىگويند كه معمولا در وسط آن جايى براى ديدن باز بوده است .\r\n","page_name":" 300 ","page_number":300},
  {"content":"\r\n\r\nهنگامى كه پرده‌هاى باطل شكافته شد ، نور حق و جلوهء واقعيّت ، براى همگان آشكار مىگردد .\r\nاين تعبير ممكن است كه اشاره به نكتهء ديگرى نيز باشد و آن اين كه اساس جهان بر حق است و در باطن هر موجودى حق نهفته شده است ، به ويژه در فطرت هر انسانى نور حق قرار گرفته است ، ولى باطل امر عارضى است كه چهرهء حق را مىپوشاند .\r\nهرگاه اين امر عارضى كنار رود ، چهرهء حق از درون اشيا ظاهر مىشود و هرگاه تعليمات گمراه كننده از ميان برداشته شود ، نور فطرت انسانى پرتو افكن مىگردد .\r\nهمان گونه كه در آغاز خطبه گفته شد ، محتواى اين خطبه با تعبيراتى كه مختصرى با تعبيرات اين خطبه متفاوت است ، در خطبهء 104 نيز آمده است ، در آنجا مىفرمايد :\r\n( و أيم اللّه ! لأبقرنّ الباطل حتّى أخرج الحقّ من خاصرته ، ) به خدا سوگند ! من ، ( پردهء ) باطل را مىشكافم ، تا حق را از پهلوى آن بيرون كشم .\r\n\r\nنكته‌ها\r\n\r\n1 - « ذى قار » كجاست ؟\r\nهمان گونه كه در تفسير خطبه نيز اشاره شد ، ذى قار ، محلّى بوده بين بصره و كوفه كه قبل از اسلام ، ميان عرب و سپاه ساسانى ، جنگى در آنجا بروز كرد و سپاه ساسانى عقب نشينى كردند و اعراب پيروز شدند . « 1 » بعضى مىگويند كه وجه نامگذارى آن به ذى قار به خاطر چاهى بوده كه آب آن سياه ، مانند قير بوده است . « 2 » ابن عباس مىگويد : هنگامى كه در ركاب على عليه السّلام به ذى قار رسيديم و توقف كرديم ، به امام عرض كردم : « از كوفه افراد كمى به يارى شما شتافتند . » امام فرمود :\r\n\r\n\r\n","description":"","footnote":"\r\n( 1 ) كامل ابن اثير ، جلد 1 ، صفحات 482 - 489 .\r\n( 2 ) معارج نهج البلاغه ، صفحهء 122 .\r\n","page_name":" 301 ","page_number":301},
  {"content":"\r\n\r\n« 6560 نفر بدون كم و زياد به يارىام خواهند آمد . » ابن عباس مىگويد : « من از تعيين دقيق آنها تعجب كردم و با خود گفتم كه حتما آنان را شماره خواهم كرد . » پانزده روز در ذى قار توقف كرديم تا اين كه صداى شيههء اسب‌ها و استرها بلند شد و لشكر كوفه فرا رسيدند . من آنها را دقيقا شمردم ، ديدم درست همان تعدادى هستند كه امام فرمود . گفتم : اللّه اكبر ، صدق اللّه و رسوله .\r\nاين تعبير ابن عباس ، ممكن است اشاره به اين باشد كه على عليه السّلام اين مسائل را دقيقا از پيامبر شنيده بود و بر اساس آن ، پيشگويى مىفرمود .\r\nابن ابى الحديد ، بعد از ذكر اين نكته مىافزايد : هنگامى كه اهل كوفه بر على عليه السّلام وارد شدند ، بر آن حضرت سلام كردند و گفتند : شكر خدا را ، اى امير مؤمنان ! كه ما را به يارى تو اختصاص داد و با نصرت تو گرامى داشت . ما دعوت تو را از دل و جان پذيرفتيم ، هر دستورى دارى بفرما ! » امام عليه السّلام نيز از احساسات آنها تقدير و تمجيد فرمود و دستور داد براى فرونشاندن آتش فتنه به سوى بصره حركت كنند . « 1 »\r\n\r\n2 - جاهليت عرب\r\nهر قدر در بارهء عظمت اسلام ، به خاطر ظهورش در ميان يك گروه بسيار عقب افتاده و متعصّب و لجوج سخن گفته شود ، باز هم كم است . مردم عصر جاهليت ، انحرافات بسيار و صفات منفى فراوانى داشتند ، ولى بد نيست در اينجا تنها به يكى از آنها يعنى تعصّب و لجاجت فوق العاده و نفوذ ناپذيرى در برابر افكار و سخنان ديگران اشاره كنيم .\r\nيكى از محقّقان مسيحى ، معتقد به ارتباط ميان اين تعصّب جاهلى و آب و هواى منطقهء حجاز است و مىگويد : « طبيعت منطقه خشك بود و طبيعت مردمش نيز خشك و انعطاف ناپذير . و نفوذ در آنها به وسيلهء پيامبر اسلام اعجاز بزرگى بود .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 187 - 188 ( با كمى تلخيص ) .\r\n","page_name":" 302 ","page_number":302},
  {"content":"\r\n\r\nاگر اين جمله را به اين سخن اضافه كنيم كه جهل و نادانى و دورى از علم و دانش و پايين بودن سطح فكر و فرهنگ و آلوده بودن به انواع خرافات ، عوامل مهمّ ديگرى براى تعصّب و لجاجت و نفوذ ناپذيرى است ، تصديق خواهيم كرد كه هدايت چنين مردمى چه معجزهء بزرگى بوده است ! قرآن مجيد پر است از آياتى كه حكايت از لجاجت شديد آنها مىكند تا آنجا كه در ذيل آيات شريفه   « سَأَلَ سائِلٌ بِعَذابٍ واقِعٍ »   ، « 1 » تقاضا كننده‌اى تقاضاى عذابى كرد كه واقع شد . . . و آيهء ،  « وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً »  « 2 » ، ( به خاطر بياور ) زمانى را كه گفتند : « پروردگارا ! اگر اين ، حق است و از طرف تو است ، بارانى از سنگ از آسمان بر ما فرود آر يا عذابى دردناك براى ما بفرست . » شأن نزول‌هايى نقل شده كه حكايت از عمق تعصّب آنان مىكند ، به اندازه‌اى كه حتّى حاضر بودند در مسير لجاجت خويش ، جان خود را نيز از دست بدهند .\r\nبراستى نفوذ در ميان چنين جمعيّتى و هدايت و تربيت آنها ، از معجزات بزرگ است ! اين همان چيزى است كه در خطبهء بالا به آن اشاره شده است ، هر چند با نهايت تأسف بعد از رحلت پيامبر اسلام در فاصلهء نه چندان زيادى ، بازماندگان اقوام جاهليت در پست‌هاى كليدى حكومت اسلامى جاى گرفتند و بسيارى از زحمات گرامى پيامبر اسلام را بر باد دادند و على عليه السّلام مطابق آنچه در خطبهء بالا آمده ، تلاش فراوانى براى باز گرداندن مردم به مسير اصلى عصر پيامبر انجام داد .\r\n\r\n3 - حديث خاصف النّعل\r\nدر آغاز اين خطبه تعبير « يخصف نعله » - آن حضرت ، كفش خود را وصله مىزد - ما را به ياد حديث « خاصف النّعل » در عصر پيامبر اكرم صلّى اللّه عليه و آله و سلّم مىاندازد كه از فضايل معروف امير مؤمنان على عليه السّلام است . در سنن ترمذى آمده است كه روزى ،\r\n\r\n\r\n","description":"","footnote":"\r\n( 1 ) سورهء معارج ، آيهء 1 .\r\n( 2 ) سورهء انفال ، آيهء 32 .\r\n","page_name":" 303 ","page_number":303},
  {"content":"\r\n\r\nپيامبر اكرم صلّى اللّه عليه و آله و سلّم مشركان قريش را مخاطب ساخت و فرمود :\r\n« لتنتهنّ او ليبعثنّ اللّه عليكم من يضرب رقابكم بالسّيف على الدّين قد امتحن اللّه قلبه على الإيمان ، يا از عقايد و كارهاى خلاف خود دست برداريد يا خداوند كسى را بر مىانگيزد كه با شمشير ، به خاطر دفاع از اسلام ، گردن شما را مىزند ، كسى كه خداوند قلب او را بر ايمان آزموده ( و مملوّ از ايمان به خودش ساخته است ) . » حاضران سؤال كردند : « آن شخص كيست ؟ » . ابو بكر پرسيد : « آن شخص كيست ؟ » . عمر پرسيد : « آن شخص كيست ؟ » پيامبر صلّى اللّه عليه و آله و سلّم فرمود : « هو خاصف النّعل ، او كسى است كه مشغول وصله كردن كفش است . » اين در حالى بود كه پيامبر صلّى اللّه عليه و آله و سلّم نعلين خود را به على عليه السّلام داده بود تا آن را وصله كند . . . .\r\nترمذى سپس از ابو عيسى نقل مىكند كه اين حديث حديث صحيحى است . « 1 » بديهى است كار على عليه السّلام هم در عصر پيامبر صلّى اللّه عليه و آله و سلّم و هم در زمان خلافتش ، به خاطر نشان دادن نهايت تواضع در برابر مردم و بىاعتنايى به دنيا و الگو قرار دادن براى ساده زيستن است .\r\n\r\n\r\n","description":"","footnote":"\r\n( 1 ) صحيح ترمذى ، جلد 5 ، صفحهء 634 ، ( چاپ دار احياء التراث العربى ) . در كتاب ينابيع المودّة ، نيز اين حديث ، مطابق نقل ترمذى آمده است : ( ينابيع المودّة ، صفحهء 59 ) .\r\nاين حديث در كتب بزرگان شيعه نيز آمده است ، از جمله در بحار الانوار ، جلد 32 ، صفحهء 300 ، و احقاق الحق ، جلد 6 ، صفحهء 425 .\r\n","page_name":" 304 ","page_number":304},
  {"content":"\r\n\r\n\r\nبخش دوم\r\nما لي و لقريش ؟ و اللّه ! لقد قاتلتهم كافرين و لأقاتلنّهم مفتونين و إنّي لصاحبهم بالأمس كما أنا صاحبهم اليوم ! و اللّه ! ما تنقم منّا قريش الّا أنّ اللّه اختارنا عليهم ، فأدخلناهم فى حيّزنا ، فكانوا كما قال الأوّل :\r\n أدمت لعمرى شربك المحض صابحا * و أكلك بالزّبد المقشّرة البجرا\r\nو نحن وهبناك العلاء و لم تكن * عليّا و حطنا حولك الجرد و السّمرا \r\n\r\nترجمه\r\nقريش از من چه مىخواهد ؟ به خدا سوگند ! هنگامى كه كافر بودند با آنها جنگيدم و اكنون كه منحرف شده‌اند باز با آنها مىجنگم ( تا به راه خدا برگردند ) . من همان كسى هستم كه ديروز ( در غزوات اسلامى ) در برابر آنان بودم ، همان گونه كه امروز نيز در برابر آنها هستم ، ( همان بازوى مرد افكن و همان شمشير ذو الفقار در اختيار من است ) . به خدا سوگند ! قريش از ما انتقام نمىگيرد ، جز به خاطر اين كه خداوند ما را از ميان آنها برگزيده است ، ولى ( با اين حال ) ما آنها را در زمرهء خويش داخل كرديم ، امّا سرانجام همان شد كه شاعر گفته است :\r\n- « به جان خودم سوگند ، هر صبح از شير خالص صاف نوشيدى و به قدر كافى از سرشير و كره و خرماى بدون هسته خوردى و از غذاهاى لذيذ به طور كامل بهره\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nگرفتى .\r\n- و ما به تو عظمت بخشيديم ، در حالى كه بزرگ نبودى ! و در اطراف تو با اسب و نيزه پاسدارى داديم ( و نگهداريت كرديم ، ولى تو قدر اين نعمت را نشناختى . ) »\r\n\r\nشرح و تفسير\r\n\r\nقريش از من چه مىخواهد ؟ !\r\nدر اين بخش از خطبه ، امام عليه السّلام به روابط خود با قريش در گذشته و حال مىپردازد ، زيرا اين خطبه در آستانهء جنگ جمل ايراد شده و مىدانيم كه آتش افروزان جنگ جمل طلحه و زبير و افراد ديگرى از كينه توزان قريش بوده‌اند ، كه آشكارا يا در پشت صحنه حركت اين جنگ را اداره مىكردند .\r\nبه همين دليل امام عليه السّلام به عنوان يك هشدار اين سخنان را ايراد مىكند ، تا مردم از انگيزه‌هاى واقعى جنگ جمل آگاه شوند ، نخست مىفرمايد : « قريش از من چه مىخواهد ؟ » به خدا سوگند ! هنگامى كه كافر بودند با آنها جنگيدم و اكنون كه ( بعد از قبول اسلام ) منحرف شده‌اند باز با آنها مىجنگم ، ( تا به راه خدا برگردند ) ، ( ما لى و لقريش ؟ و اللّه ! لقد قاتلتهم كافرين و لأقاتلنّهم مفتونين ) « 1 » .\r\nآرى آنها در آغاز ، مشرك بودند و با دعوت پيامبر و شمشير على عليه السّلام به اسلام پيوستند ، ولى بعد از اين رحلت پيامبر صلّى اللّه عليه و آله و سلّم به خاطر جاه طلبىها ، تدريجا از حق ، فاصله گرفتند تا آنجا كه با جانشين رسول خدا ، على عليه السّلام كه خودشان نيز با او بيعت كرده بودند ، به مقابله برخاستند .\r\n« مفتون » از مادّهء « فتن » به معناى « فريب و انحراف » و گاه به معناى « شرك و كفر » آمده است و ممكن است كه در جملهء مورد بحث نيز اشاره به انحراف آنها از اسلام\r\n\r\n\r\n","description":"","footnote":"\r\n( 1 ) « مفتونين » از مادّهء « فتنه » در اصل به معناى امتحان و ابتلاء است ، سپس به معناى عذاب و شكنجه و فريب و گمراهى نيز آمده است ، و در اينجا به معناى اخير است .\r\n","page_name":" 306 ","page_number":306},
  {"content":"\r\n\r\nبه سوى كفر باشد .\r\nدر رواياتى كه از پيغمبر اكرم نقل شده ، مىخوانيم كه آن حضرت به على عليه السّلام فرمود : « يا علىّ ! حربك حربى و سلمك سلمى ، جنگ با تو مانند جنگ با من است و صلح با تو مانند صلح با من است » « 1 » .\r\nمطابق اين بيان ، كسانى كه با آن حضرت در ميدان‌هاى جنگ جمل و صفين و نهروان به مقابله برخاستند از اسلام بيرون رفتند ، زيرا بىشك كسانى كه با پيامبر به مقابله برخاستند كافر بودند .\r\nدر اينجا ممكن است اين سؤال پيش آيد كه اگر چنين است ، مىبايست لشكر پيروزمند على عليه السّلام در جمل ، مخالفان را به اسارت گرفته باشد و اموالشان جزء غنائم جنگى گردد ، در حالى كه امام هرگز با آنها اين معامله را نكرد ؟\r\nدر پاسخ گفته‌اند كه امام حق داشت چنين كارى را بكند ، ولى روى ملاحظاتى ، از قبيل ملاحظهء شرائط زمان و مكان ، از اين كار صرف نظر كرد .\r\nاضافه بر اين لزومى ندارد كه همهء كفّار احكامشان يكسان باشد و ممكن است اين گروه از مسلمانان كه بر امام زمانشان خروج مىكنند و كافر مىشوند ، از حكم اسارت و گرفتن اموال‌شان به عنوان غنائم جنگى ، مستثنا باشند .\r\nدر بعضى از روايات آمده است كه مروان بن حكم مىگويد : هنگامى كه على عليه السّلام ما را در بصره شكست داد ، اموال مردم را به آنها باز گرداند . هر كس اقامهء بيّنه و\r\n\r\n\r\n","description":"","footnote":"\r\n( 1 ) اين روايت را ابن مغازلى شافعى ، در كتاب مناقب امير المؤمنين و ابن ابى الحديد ، در شرح نهج البلاغه ، و محقق كركى ، در نفحات اللاهوت آورده‌اند : احقاق الحق ، جلد 6 ، صفحهء 440 .\r\nجالب توجه اين كه « ابن ابى الحديد » در شرح نامهء 65 نهج البلاغه ، مىگويد : فرض كنيم كه پيغمبر صلّى اللّه عليه و آله و سلّم على را به جانشينى خود - آن چنان كه شيعه مىگويد - تعيين نكرده باشد ، ولى آيا معاويه و غير او از صحابه نمىدانستند كه پيغمبر اكرم صلّى اللّه عليه و آله و سلّم هزار بار در بارهء على عليه السّلام فرمود : « انا حرب لمن حاربت و سلم لمن سالمت ، من با هر كسى كه تو بجنگى در جنگم و با هر كس كه صلح كنى در صلحم » ، يا فرمود : « اللّهمّ ! عاد من عاداه و وال من والاه ، خداوند ! آن كس كه او را دشمن بدارد ، دشمن بدار و آن كس كه او را دوست بدارد دوست بدار ! » ، و يا اين كه فرمود : « انت مع الحقّ و الحقّ معك ، تو با حقى و حق با تو است . » و مانند اين كلمات ، آيا سزاوار نبود معاويه در اين گونه كلمات پيامبر بينديشد و از خدا بترسد ؟ ( شرح نهج البلاغه ، ابن ابى الحديد ، جلد 18 ، صفحهء 24 ) .\r\n","page_name":" 307 ","page_number":307},
  {"content":"\r\n\r\nشاهدى مىكرد ، اموالش را به او مىداد و هر كس اقامّهء بيّنه و شاهدى نمىكرد ، او را سوگند مىداد . كسى عرض كرد : اى امير مؤمنان ! غنائم و اسيران را در ميان ما تقسيم كن ! امام ، پاسخى نداد . هنگامى كه اصرار كردند حضرت ( بر آشفت ) و فرمود : « أيّكم يأخذ أمّه فى سهمه ، كداميك از شما مادرش را ( اشاره به عايشه است ) در سهم خود مىپذيرد » ؟ « 1 » از بعضى از روايات نيز استفاده مىشود كه على عليه السّلام اهل بصره را مشمول منّت و عفو خود قرار داده ، همان گونه كه پيامبر اكرم صلّى اللّه عليه و آله و سلّم با اهل مكّه بعد از فتح آن ، چنين معامله‌اى كرد .\r\nنيز استفاده مىشود كه او مىخواست اين مسأله به صورت يك سنّت در نيايد ، زيرا ، مىدانست در آينده شيعيان او تحت فشار ظالمان قرار مىگيرند و ممكن است كه با آنان چنين معامله‌اى شود . « 2 » به هر حال منظور امام از اين سخن ، اين است كه او نسبت به قريش هيچ گونه كينه و عداوت خاصّى ندارد و اگر آنها بذر حسادت و عداوت در دل‌هاى خود پاشيده‌اند ، به خاطر آن است كه امام ، در ميدان‌هاى نبرد حق و باطل ، در آغاز اسلام در برابر آنها ايستاد و اين چيزى جز اجراى فرمان خدا نبود و در جنگ جمل نيز جز اجراى حكم حق نظرى نداشت .\r\nحضرت سپس در ادامهء اين سخن مىافزايد : « اينها نبايد فراموش كنند كه من همان كسى هستم كه ديروز ( در غزوات اسلامى ) با آنها ( و در برابر آنان ) بودم ، همان گونه كه امروز نيز در برابر آنها هستم ، ( و انّى لصاحبهم بالأمس كما أنا صاحبهم اليوم ) ! همان بازوى مرد افكن و همان شمشير برّان كه ضربات آن را در جنگ‌هاى بدر و\r\n\r\n\r\n","description":"","footnote":"\r\n( 1 ) وسائل الشيعه ، جلد 11 ، باب 25 ، از ابواب جهاد العدوّ ، حديث 7 . براى توضيح بيشتر به كتاب أنوار الفقاهه ، كتاب ( الخمس و الانفال ) صفحهء 70 مراجعه فرمائيد .\r\n( 2 ) براى توضيح بيشتر و آگاهى از اين گونه روايات ، به انوار الفقاهه ، ( كتاب الخمس و الانفال ) صفحهء 75 به بعد مراجعه كنيد .\r\n","page_name":" 308 ","page_number":308},
  {"content":"\r\n\r\nاحد و احزاب به آنان نشان دادم ، امروز نيز در اختيار من است و اين در واقع تهديد و پيام گويايى است براى آتش افروزان جنگ جمل .\r\nگاه گفته شده است كه اين سخن در حق امثال معاويه و عمرو عاص ( و مروان ) صادق است كه در جنگ‌هاى اسلامى در برابر پيامبر بودند ، ولى در حقّ طلحه و زبير كه آتش افروزان اصلى جنگ جمل بودند ، صادق نيست ، زيرا آنها در اين جنگها همراه پيامبر بودند .\r\nاين سؤال را چنين جواب داده‌اند كه مراد امام شخص معيّنى نيست ، ولى هدف ، بيان اين حقيقت است كه در عصر رسول خدا ، در راه حق به مبارزهء با باطل مىكوشيد و بعد از رسول خدا نيز در همين راه گام برمىدارد ( و مىدانيم كه قريش به صورت گروهى ، در آن زمان ، در صف نخست مخالفان بودند ) . « 1 » اضافه بر اين درست است كه طلحه و زبير در كنار پيامبر بودند ، ولى بسيارى از لشكريان جمل و از جمله مروان از قريش بودند .\r\nحضرت سپس به يكى ديگر از انگيزه‌هاى اصلى آتش افروزان جنگ جمل اشاره كرده ، مىفرمايد : به خدا سوگند ! قريش از ما انتقام نمىگيرد جز به خاطر اين كه خداوند ما را از ميان آنها برگزيده و ( بر آنان مقدّم داشته است ) ، ولى ( با اين حال ما ) آنها را در زمرهء خويش داخل كرديم . و اللّه ! ما تنقم منّا قريش الّا أنّ اللّه اختارنا عليهم ، فأدخلناهم فى حيّزنا » .\r\nسپس مىافزايد : « امّا سرانجام همان شد كه شاعر گفته است كه : به جان خودم سوگند ! كه هر صبح ، از شير خالص صاف نوشيدى . و به قدر كافى از سرشير و كره و خرماى بدون هسته خوردى و ( از غذاهاى لذيذ به طور كامل بهره گرفتى . ) ما به تو عظمت بخشيديم ، در حالى كه بزرگ نبودى ! و در اطراف تو ، با اسب و نيزه پاسدارى داديم ( و نگهدارىات كرديم ) ، ولى تو قدر اين نعمت را نشناختى ،\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 1 ، صفحهء 223 .\r\n","page_name":" 309 ","page_number":309},
  {"content":"\r\n\r\nفكانوا كما قال الأوّل « 1 » :\r\n أدمت لعمرى شربك المحض « 2 » صابحا * و أكلك بالزّبد « 3 » المقشّرة « 4 » البجرا « 5 »\r\nو نحن وهبناك العلاء و لم تكن * عليّا و حطنا حولك الجرد « 6 » و السّمرا « 7 » \r\nآرى ، آنها نسبت به ما شديدا رشك بردند و حسد ورزيدند ، ولى اين خواست خدا بود كه نبوّت و امامت را در ميان ما قرار داد ، با اين حال ما مقابله به مثل نكرديم و به آنها بها داديم و شخصيت و مقام بخشيديم و از خطاهاىشان در گذشتيم و در برابر دشمنان از آنها حفاظت كرديم ، ولى آنها نه تنها قدر اين نعمت‌هاى بزرگ را ندانستند ، بلكه به روى ما شمشير كشيدند و به مقابله و جنگ ناجوانمردانه برخاستند .\r\nما به مقتضاى دستور الهى صلهء رحم با آنها رفتار كرديم و تا آنجا كه ممكن بود محبّت كرديم ، امّا آنها قطع رحم كردند و به منازعه برخاستند و آتش جنگ جمل را بر افروختند تا مسلمانان را در مقابل هم قرار دهند و خون‌هاى ناآگاهان و بيگناهان\r\n\r\n\r\n","description":"","footnote":"\r\n( 1 ) در اين كه تعبير بالا ، اوّل در مقابل « ثانى » است و اشاره به يكى از شعراى نخستين است يا « اول » بر وزن هبل - نام شاعر غير معروفى است ، در نسخه‌هاى نهج البلاغه و شرح‌هاى معروف آن ، چيزى ديده نشد ، هر چند احتمال نخست ، مناسب‌تر به نظر مىرسد .\r\n( 2 ) محض ، به معناى شير خالص است كه هيچ گونه آب با آن مخلوط نشده باشد . سپس به هر چيز خالص اطلاق شده است .\r\n( 3 ) « زبد » از مادّهء « زبد » در اصل به معناى تولّد يا خارج شدن چيزى از چيز ديگر است ، به همين جهت به سرشير و كره كه از شير گرفته مىشود « زبد » اطلاق شده است .\r\n( 4 ) « مقشّرة » از مادّهء « قشر » به معناى پوست گرفته شده است و « مقشّره » به خرمايى گفته مىشود كه هستهء آن را گرفته بيرون آورده باشند .\r\n( 5 ) « بجر » ( بر وزن برج ) از مادّهء « بجر » به معناى بيرون آمدن ناف است . سپس به معنى پر خورى آمده است و أبجر به فرد شكم گنده و حريص گفته مىشود .\r\n( 6 ) « جرد » از مادّهء « جرد » به معناى « پوست گرفتن و مجرد ساختن » است و « جرد » در محل كلام اشاره به اسب‌هاى جوان و كم مو است .\r\n( 7 ) « سمراء » از ماده « سمر » به معناى « شب بيدارى » است و سامر به كسى مىگويند كه شب را براى شب نشينى يا پاسبانى و يا هدف ديگرى بيدار مىماند .\r\n","page_name":" 310 ","page_number":310},
  {"content":"\r\n\r\nرا بريزند و ويرانىها به بار آوردند .\r\nقريش با اين عمل خود ، در واقع مانند هر حسود ديگرى به حكمت خدا اعتراض دارند .\r\nآنجا كه مىفرمايد :  « اللَّهُ أَعْلَمُ حَيْثُ يَجْعَلُ رِسالَتَهُ »  « 1 » ، خدا آگاه‌تر است كه رسالت و نبوّتش را در كجا و در چه خاندانى قرار دهد » .\r\nو نيز مىفرمايد :  « أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً »  « 2 » ، آنها نسبت به مردم ، ( اشاره به پيغمبر و خاندان او است ) كه از ميان توده‌هاى مردم برخاستند ، بر آن چه خدا از فضلش به آنها بخشيده است ، حسد مىورزند ، در حالى كه ما به آل ابراهيم كتاب و حكمت بخشيديم و حكومت عظيمى به آنها داديم .\r\nو نيز مىفرمايد :  « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  ، « 3 » بگو : بار الها ! مالك حكومتها تويى ، به هر كس بخواهى حكومت مىبخشى و از هر كس بخواهى مىگيرى ، و هر كس را بخواهى عزّت مىدهى و هر كه را بخواهى خوار مىكنى . تمام خوبىها به دست تو است و تو بر هر چيزى قادرى » .\r\nبديهى است كه اگر انسان به اين اصول قرآنى ايمانى راسخ داشته باشد ، هرگز نسبت به كسانى كه خداوند بر طبق حكمتش ، آنها را مشمول مقام نبوّت و امامت قرار داده ، حسد نمىورزد و حكمت خداوند را زير سؤال نمىبرد .\r\n\r\n\r\n","description":"","footnote":"\r\n( 1 ) سورهء انعام ، آيهء 124 .\r\n( 2 ) سورهء نساء ، آيهء 54 .\r\n( 3 ) سورهء آل عمران ، آيهء 26 .\r\n","page_name":" 311 ","page_number":311},
  {"content":"\r\n\r\n\r\nنكته حسد سرچشمهء نابسامانىهاى اجتماعى\r\nكمتر صفتى مانند حسد ، در طول تاريخ سبب حوادث دردناك و مشكلات عظيم در جوامع بشرى شده است .\r\nبسيارى از مردم به خاطر كمى ظرفيّت و پايين بودن سطح فرهنگ و ضعف ايمان و عدم اعتماد به نفس ، همين كه مىبينند موفقيّت چشمگيرى نصيب يكى از دوستان و اقران و امثال آنها شده ، آتش حسد در درونشان شعله‌ور مىشود و به جاى اين كه از موفقيّت او خوشحال شوند و آن را وسيله‌اى براى پيروزى خود و ديگران قرار دهند و از استعدادهاى خلّاق او ، به نفع همگان كمك بگيرند ، براى در هم شكستن او قيام مىكنند ، گاه از طريق تهمت‌هاى ناروا ، گاه تحقير و مذمّت و گاه براى ايجاد مانع بر سر راه او تا آنجا كه مىتوانند تلاش مىكنند .\r\nدر مواردى كه اين مسأله حاد مىشود خون محسود به وسيلهء حاسد ريخته مىشود . فراموش نكنيم كه نخستين خونى كه در جهان بشريت ريخته شد ، خون هابيل ، فرزند آدم ، به دست برادرش ، قابيل بود كه صرفا از حسد سرچشمه گرفت ، چرا كه قربانى برادر در پيشگاه خدا پذيرفته شده و قربانى او پذيرفته نشد .\r\nهمين مسأله بارها و بارها در طول تاريخ تكرار شده است و برادر به برادر يا فرزند به فرزند به وسيله پدر و يا به عكس كشته شده‌اند .\r\nبسيارى از اين حوادث دردناك صدر اسلام ، مخصوصا حوادث عصر خلافت امير مؤمنان على عليه السّلام نيز ناشى از حسادت حسودان بود كه در خطبه بالا ، به آن اشاره شده است .\r\nروايات ما مملو از بيان آثار سوء اين رذيلهء اخلاقى است . در روايات حسد منشأ فساد جامعه شمرده شده است ، همان گونه كه در حديثى از حضرت على عليه السّلام مىخوانيم : « اذا أمطر التّحاسد نبت التّفاسد ، هنگامى كه باران حسد ( بر سرزمين دلها ) ببارد ، فساد و تباهى ( در آن ) مىرويد ( و جوامع انسانى را به بدبختى و ويرانى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمىكشاند ) « 1 » . » نكتهء مهمى كه از اين خطبه در اين رابطه استفاده مىشود ، اين است كه كسانى كه به خاطر نعمت الهى مورد حسد قرار مىگيرند ، نبايد به مقابله به مثل برخيزند ، بلكه تا آنجا كه مىتوانند شكرانهء نعمت را اين قرار بدهند كه با حسود مدارا كنند و با آب محبّت آتش حسد او را خاموش سازند .\r\nاين سخن را با شعر يكى از شعراى عرب پايان مىدهيم ، آنجا كه مىگويد :\r\n « اصبر على حسد الحسود فانّ صبرك قاتله * النّار تأكل نفسها ان لم تجد ما تأكله « 2 » \r\nدر برابر حسد حسود شكيبايى كن ! چرا كه شكيبايى تو او را از بين مىبرد ، زيرا آتش هنگامى كه چيزى را براى سوزاندن پيدا نكند ، خودش را مىخورد و از بين مىبرد .\r\n\r\n\r\n","description":"","footnote":"\r\n( 1 ) غرر الحكم ، شمارهء 5242 .\r\n( 2 ) بحار الانوار ، جلد 70 ، صفحهء 258 .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nخطبهء سى و چهارم « 1 » و من خطبة له عليه السّلام فى استنفار النّاس الى أهل الشّام بعد فراغه من أمر الخوارج\r\n. و فيها يتأفّف بالنّاس ، و ينصح لهم بطريق السّداد امام عليه السّلام اين خطبه را براى بسيج مردم به سوى شاميان بعد از پايان كار خوارج در نهروان ( و خاموش شدن فتنهء آنان ) ايراد كرد و در اين خطبه ( از سستى و كوتاهى مردم در امر جهاد با دشمن ) سخت ، اظهار ناراحتى مىكند و آنان را به طريق صحيح و منطقى ارشاد مىكند .\r\n\r\nشأن ورود خطبه\r\nهمان گونه كه در بالا اشاره شد ، اين خطبه را امام عليه السّلام بعد از پايان جنگ نهروان ايراد فرموده است . از ظاهر كلام ابن ابى الحديد استفاده مىشود كه امام خطبه را در همان سرزمين نهروان بيان فرمود ، در حالى كه از نصر بن مزاحم ، نقل مىكند كه امام عليه السّلام خطبهء مذكور را پس از بازگشت از نهروان و مشاهدهء سستى سپاهيان در آمادگى براى جنگ با شاميان ، در كوفه ، ايراد كرد . « 2 »\r\n\r\n\r\n","description":"","footnote":"\r\n( 1 ) اين خطبه را طبرى در تاريخ خود ( جلد 6 ، صفحهء 51 ) و ابن قتيبه در الامامة و السياسة ( جلد 1 ، صفحهء 150 ) و بلاذرى در أنساب الاشراف ( صفحهء 380 ) به صورت مختصر آورده است . نيز مرحوم شيخ مفيد ، در امالى ( مجلس 18 ) به طور مبسوطتر آورده از آنچه در نهج البلاغه آمده است روايت كرده ( مصادر نهج البلاغه ، جلد 1 ، صفحهء 425 ) .\r\nمرحوم علامه مجلسى ، در بحار الانوار نيز اين خطبه را از مطالب السئول محمد بن طلحه شافعى آورده است . ( بحار ، جلد 74 ، صفحهء 333 ) .\r\n( 2 ) شرح نهج البلاغه ، ابن ابى الحديد ، جلد 2 ، صفحه 192 .\r\n","page_name":" 315 ","page_number":315},
  {"content":"\r\n\r\nبعضى ديگر از شارحان نهج البلاغه نيز تصريح كرده‌اند كه امام در نهروان اصرار فرمود كه لشكر بدون فوت وقت ، آمادهء حركت به سوى شام شود تا بقيهء مردم نيز به آنها ملحق شوند ، زيرا مىدانست اگر به كوفه بازگردند و لباس جنگ از تن در آورند ، آماده كردن آنان ، به اين آسانى امكان پذير نيست ، ولى آنها به بهانه‌هاى مختلفى ، مانند سردى هوا و وجود مجروحان و كافى نبودن سلاح‌هاى ، جنگى از اطاعت فرمان امام سر باز زدند .\r\nامام ناچار به كوفه آمد و به آنها تأكيد كرد كه خود را آماده جهاد با دشمن اصلى كنند ، ولى ( همان گونه كه پيش بينى مىشد ) آنان تعلّل ورزيدند . اينجا بود كه امام عليه السّلام با نهايت ناراحتى ، اين خطبه را ايراد كرد . « 1 »\r\n\r\nخطبه در يك نگاه\r\nاين خطبه سه موضوع مهم را تعقيب مىكند :\r\n1 - بخش زيادى از اين خطبه بر محور تأكيد بر جهاد با دشمن و عواقب شوم ترك جهاد ، دور مىزند . امام عليه السّلام در اين بخش از خطبه - كه قسمت عمدهء آن را تشكيل مىدهد - كوفيان را زير رگبار ملامت‌هاى خود مىگيرد و با تعبيرات تند و تكان دهنده ، آنها را مورد سرزنش قرار مىدهد .\r\nاين بعد از آن است كه بارها از طريق ملايم و محبت آميز و مستدل و منطقى ، آنها را براى جهاد با دشمن بسيج كرده ، ولى اثر نبخشيده است . لذا بناچار از آخرين دارو - كه دارويى است بسيار تلخ و گزنده - كمك مىگيرد . گاه آنها را به افراد ديوانه‌اى تشبيه مىكند كه درك و شعور خود را از دست داده و سود و زيان خويش را تشخيص نمىدهند . و گاه آنها را به شتران سرگردانى تشبيه مىكند كه در بيابان از ساربان خود فاصله گرفته‌اند و انضباط معمولى را به كلّى از دست داده و سپس با\r\n\r\n\r\n","description":"","footnote":"\r\n( 1 ) شرح نهج البلاغه ، ابن ميثم بحرانى ، جلد 2 ، صفحهء 77 ، و شرح نهج البلاغه ، علامه خوئى ، جلد 4 ، صفحهء 72 .\r\n","page_name":" 316 ","page_number":316},
  {"content":"\r\n\r\nهشدارهاى شديد نسبت به دشمن بىرحم و خونخوارى كه در انتظار آنها است سعى در بسيج آنان مىفرمايد .\r\n2 - در بخش ديگرى از اين خطبه امام از عزم راسخ و ارادهء خود در پيكار با دشمن ، سخن مىگويد خواه گروه بسيارى با او حركت كنند يا گروه كمترى .\r\n3 - در آخرين بخش خطبه از حقوق متقابل امام و امّت سخن مىگويد . نخست به بيان حقوق امّت بر امام مىپردازد و در چهار جملهء كوتاه اصول آن را بيان مىفرمايد و سپس در چهار جملهء پر معناى ديگر از حقّ امام بر امّت سخن مىگويد .\r\nگويى امام مىخواهد تلخى سرزنش‌هاى نخستين اين خطبه را با شيرينى سخنان پايانى بياميزد و معجونى مناسب براى درمان درد سستى و تنبلى آنان فراهم آورد .\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nبخش اول\r\nأفّ لكم ! لقد سئمت عتابكم ! أرضيتم بالحياة الدّنيا من الآخرة عوضا ؟ و بالذّلّ من العزّ خلفا ؟ إذا دعوتكم إلى جهاد عدوّكم دارت أعينكم ، كأنّكم من الموت في غمرة و من الذّهول في سكرة . يرتج عليكم حواري فتعمهون ، و كأنّ قلوبكم مألوسة فأنتم لا تعقلون ! ما أنتم لي بثقة سجيس اللّيالي ، و ما أنتم بركن يمال بكم ، و لا زوافر عزّ يفتقر إليكم .\r\n\r\nترجمه\r\nنفرين بر شما ! از بس شما را سرزنش كردم خسته شدم ! آيا زندگى پست دنيا را به جاى حيات ( سعادت بخش و جاويدان ) آخرت پذيرفته‌ايد ؟ و در برابر عزت و سربلندى ، بدبختى و ذلّت را برگزيده‌ايد ؟ هنگامى كه شما را به سوى جهاد با دشمن فرا مىخوانم ، چشمانتان از ترس بىاختيار در حدقه‌ها دور مىزند ، گويى وحشت از مرگ ، هوش را از سرتان برده و مانند مستانى از خود بىخود شده‌ايد ! سخنان مكرّر من به گوش شما فرو نمىرود ( و در پيدا كردن راه صحيح زندگى ) سرگردان گشته‌ايد و گويى عقل‌هاى شما از دست رفته و چيزى درك نمىكنيد ! شما هرگز مورد اعتماد من نيستيد و هيچ گاه تكيه‌گاه مطمئنّى نمىباشيد تا ( در برابر دشمنان خونخوار و حيله‌گر ) بتوان بر شما اعتماد كرد و نه ياران قدرتمندى هستيد كه در نيازها بتوان رو به سوى شما آورد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nشرح و تفسير\r\n\r\nنفرين بر شما ! چرا از شهادت مىترسيد ؟\r\nدر نخستين بخش اين خطبه امام عليه السّلام در برابر خيره سرى لشكر كوفه و بىتوجّهى به خطراتى كه تمام كشور اسلام را تهديد مىكرد و آنها بىاعتنا از كنار آن مىگذشتند ، رگبار سرزنش‌ها و سخنان عتاب آلود خود را متوجه آنها مىسازد ، باشد كه روح بىدرد آنها تكان بخورد و بيدار شود و گامى مؤثّر در پيشگيرى از خطر بردارد .\r\nاين در حالى بود كه غارتگران شام پيوسته به مناطق مختلف كشور اسلام حمله مىكردند و دست به خونريزى و غارتگرى و جنايات ديگر مىزدند تا از اين طريق روحيهء لشكر على عليه السّلام را تضعيف كنند ، سپس بر آنها ضرر وارد سازند .\r\nلذا امام عليه السّلام مىفرمايد : « نفرين بر شما ! از بس شما را سرزنش كردم ، خسته شدم ! ( أفّ لكم « 1 » ! لقد سئمت عتابكم ) « 2 » . » دليل اين خستگى روشن است ، چرا كه عتاب آن هم از شخص بزرگى مانند على عليه السّلام بايد تأثير واضحى در تحريك عتاب شدگان و وادار ساختن آنها به تجديد\r\n\r\n\r\n","description":"","footnote":"\r\n( 1 ) « راغب » ، در مفردات مىگويد : « افّ » در اصل به معناى « هر چيز كثيف و آلوده » است ، و به عنوان توهين و تحقير نيز گفته مىشود . مثلا مىگويند « أففت بكذا » ، يعنى آن چيز را آلوده شمرده و از آن اظهار نفرت كردم . بعضى گفته‌اند كه « اف » در اصل به معناى « چركى كه در زير ناخن جمع مىشود » است . معناى ديگر نيز براى « اف » گفته‌اند ، از جمله اظهار ناراحتى ، سرزنش و بوى بد ، و از آنجا كه جملهء « نفرين بر شما » ، دليل بر اظهار تنفّر و ناراحتى و ملامت و سرزنش است ، معادل جملهء « اف لكم » را در فارسى « نفرين بر شما » برگزيديم .\r\nبعضى ديگر گفته‌اند كه اصل اين كلمه ، از اينجا گرفته شده است كه هرگاه ، خاك يا خاكستر مختصرى روى بدن يا لباس انسان مىريزد ، انسان با فوت كردن آن را از خود دور مىكند . صدايى كه از دهان انسان ، در اين موقع بيرون مىآيد ، چيزى شبيه « اوف » يا « اف » و بعدا در معناى « اظهار ناراحتى و تنفّر » مخصوصا از چيزهاى كوچك ، به كار رفته است .\r\nاز جمع بندى آن چه در بالا ذكر شد و قرائن ديگر ، چنين استفاده مىشود كه اين كلمه در اصل « اسم صوت » بوده است .\r\n( 2 ) « سئمت » از ماده « سئم » ، به معناى « ملالت » است كه گاه با « من » متعدّى مىشود و گاه بدون « من » گفته مىشود : « سئمته » و « سئمت منه » ، هر دو يك معنا دارد ، بنا بر اين « سئمت عتابكم » به معناى « سئمت من عتابكم » است .\r\n","page_name":" 320 ","page_number":320},
  {"content":"\r\n\r\nنظر و بازنگرى در اعمال نادرستشان داشته باشد ، امّا هنگامى كه به خاطر شدّت غفلت و بىخبرى مخاطبان اثر نگذارد و تكرار شود ، بسيار خسته كننده است .\r\nسپس مىافزايد : آيا شما زندگى پست دنيا را به جاى حيات ( سعادت بخش و جاويدان ) آخرت پذيرفته‌ايد ؟ و در برابر عزّت و سربلندى ، بدبختى و ذلّت را برگزيده‌ايد ؟\r\n( أ رضيتم بالحياة الدّنيا من الآخرة عوضا ؟ و بالذّلّ من العزّ خلفا ؟ ) اين سكوت مرگبار و فرار شما از جهاد ، نشان مىدهد كه از يك سو آخرت خود را تباه كرده‌ايد كه آن را با زندگى چند روزهء دنيا معاوضه كرديد . و از سوى ديگر دنياى خود را ويران ساخته‌ايد ، چرا كه عزّت و سربلندى را با ذلّت مبادله كرده‌ايد ؟\r\nدر حالى كه مرگ با عزّت بر زندگى توأم با ذلّت به مراتب شرف دارد .\r\nاين پيامى است كه هميشه بزرگ‌مردان تاريخ بشريت و اولياء اللّه به پيروان خود در تمام قرون و اعصار ، ابلاغ كرده‌اند . على عليه السّلام در جايى ديگر از همين نهج البلاغه مىفرمايد : « فالموت فى حياتكم مقهورين و الحياة فى موتكم قاهرين ، مرگ در زندگى توأم با شكست شما است و زندگى در مرگ همراه با پيروزى . » « 1 » و سالار شهيدان ، در آن گفتار تاريخى خود ، مىفرمايد : « ألا و انّ الدّعى بن الدّعى قدر كزنى بين اثنين بين السّلّة و الذّلّة و هيهات منّا الذّلّة ، آگاه باشيد كه اين مرد ناپاك و ناپاك زاده ، مرا بر سر دو راهى قرار داده : يا در برابر شمشير بايستم يا تن به ذلّت دهم ! و هيهات كه ما ذلّت را بپذيريم . ( بىشك ، ايستادگى و شهادت را از ميان اين دو بر مىگزينيم ) » .\r\nو در جاى ديگر خطاب به لشكر كوفه مىفرمايد : « ان لم يكن لكم دين و كنتم لا تخافون المعاد فكونوا أحرارا فى دنياكم ، اگر شما دين نداريد و از روز آخرت نمىترسيد ، لا اقل در دنياى خود حرّ و آزاده باشيد » .\r\nدر واقع اين جمله‌هاى امام عليه السّلام بمنزلهء دليل بر خستگى آن حضرت از عتاب و\r\n\r\n\r\n","description":"","footnote":"\r\n( 1 ) نهج البلاغه ، خطبهء 51 .\r\n","page_name":" 321 ","page_number":321},
  {"content":"\r\n\r\nسرزنش آنها است .\r\nگويى آنها تصميم گرفته بودند كه ذلّت و حقارت و خشم پروردگار را بر عزّت و شرف و رضايت حق ترجيح دهند ، و به همين دليل سرزنش‌ها در آنها اثر نمىكرد ، تا آنجا كه امام عليه السّلام را از عتاب خسته كردند .\r\nدر جمله‌هاى بعد ، حضرت انگشت روى ضعف‌هاى آنها مىگذارد تا به خود آيند و آنها را بر طرف سازند و ريشه‌هاى اصلى بدبختى خود را بسوزانند ، مىفرمايد : هنگامى كه شما را به سوى جهاد با دشمن فرا مىخوانم ، چشمانتان از ترس ، بىاختيار در حدقه‌ها دور مىزند ، گويى وحشت از مرگ هوش را از سرتان برده و مانند مستانى از خود بىخود شده‌ايد . سخنان مكرّر من به گوش شما فرو نمىرود ، به همين دليل ( در پيدا كردن راه صحيح زندگى ) سرگردان گشته‌ايد ! ( إذا دعوتكم إلى جهاد عدوّكم دارت أعينكم ، كأنّكم من الموت في غمرة « 1 » و من الذّهول في سكرة . يرتج عليكم حواري « 2 » فتعمهون « 3 » ) .\r\nجملهء « يرتج عليكم حوارى » با توجه به اين كه « حوار » به معناى « سخن گفتن مكرّر » است و « يرتج » از مادّه « ر ت ج » به معناى « بسته شدن » است ، تاب دو معنا را دارد : نخست همان چيزى كه در بالا گفته شد ، يعنى سخنان مكرّر من در شما اثر نمىكند و گويى اصلا آن را درك نمىكنيد ، چرا كه درهاى فهم سخن به روى شما بسته شده است .\r\nديگر اين كه زبان شما در پاسخ من بسته مىشود ، چرا كه پاسخى منطقى در برابر حرف‌هاى ، من نداريد .\r\n\r\n\r\n","description":"","footnote":"\r\n( 1 ) غمرة ، در اصل به معناى « پوشاندن و پنهان كردن چيزى » است بطورى كه هيچ اثرى از آن باقى نماند و در مواردى كه غفلت و وحشت و سرگردانى ، تمام فكر انسان را تحت تأثير قرار مىدهد ، اين تعبير به كار برده مىشود و از آنجا كه لشكر كوفه از ترس مرگ ، چنين حالتى را داشتند ، اين تعبير را در بارهء آنان به كار برده است .\r\n( 2 ) « حوار » از ماده « حور » در اصل به معناى « بازگشت » است و لذا اين تعبير در مورد لقمه‌اى كه گلوگير شود ، هنگامى كه فرو برود ، اطلاق مىشود و به گفت و گوهايى كه بين افراد ، جريان دارد و رفت و آمدى در آن است « محاوره » مىگويند و در خطبهء بالا نيز به همين معنا به كار رفته است .\r\n( 3 ) « تعمهون » از ماده « عمه » به معناى « حيرت و سرگردانى » است .\r\n","page_name":" 322 ","page_number":322},
  {"content":"\r\n\r\nبه هر حال نتيجهء هر دو معنا همان است كه در جمله بعد آمده ، يعنى سرگردانى آنها .\r\nدر تأكيد همين سخن ، اضافه مىفرمايد : « گويى عقل‌هاى شما از دست رفته و چيزى را درك نمىكنيد » ! ( و كأنّ قلوبكم مألوسة « 1 » فأنتم لا تعقلون ) .\r\nسپس امام عليه السّلام در يك نتيجه گيرى از سخنان گذشته‌اش ، مىفرمايد : « شما هرگز مورد اعتماد من نيستيد » .\r\n« ما أنتم لي بثقة سجيس « 2 » اللّيالي » .\r\nبا توجه به اين كه « سجيس الليالى » به معناى « تاريكى شبها » است ، مفهوم جمله چنين مىشود كه تا شبها تاريكند ، من به شما اعتماد نمىكنم و اين كنايه از ابديّت و هميشگى است ، چرا كه هرگز ظلمت از شب جدا نمىشود .\r\nانتخاب تاريكى شب براى اين تعبير ، با توجه به افكار و اعمال سياه و ظلمانى كوفيان ، نوعى رعايت مقتضاى حال است كه از فنون بلاغت محسوب مىشود و در تأكيد آن مىفرمايد : « و شما هيچ گاه تكيه گاه مطمئنّى نمىباشيد ، تا ( در برابر دشمنان خونخوار و حيله‌گر ) بتوان بر شما اعتماد كرد ، » ( و ما أنتم بركن يمال بكم ) « و نه ياران قدرتمندى هستيد كه در نيازها بتوان رو به سوى شما آورد » . ( و لا زوافر « 3 » عزّ يفتقر إليكم ) .\r\nبه اين ترتيب امام عليه السّلام با جمله‌هاى كوتاه و كوبنده‌اش ، بىاعتمادى خود را نسبت به اين گروه سست عنصر و بىاراده اظهار مىدارد و نقاط ضعف آنها را با صراحت\r\n\r\n\r\n","description":"","footnote":"\r\n( 1 ) « مألوسة » از ماده « ألس » در اصل به معناى « از دست دادن عقل » است . و به همين مناسبت در خدعه و فريب و نيرنگ - كه عقل طرف را مىربايد - به كار مىرود .\r\n( 2 ) « سجيس » از مادّهء « سجس » به معناى « تغيير رنگ آب و كدورت آن » است . به همين مناسبت به تاريكى شب « سجيس اللّيالى » اطلاق شده و اين تعبير گاه كنايه از دوام و بقا است ، مثل اين كه گفته شود « تا شب تاريك است و روز روشن ، من به اين كار ادامه مىدهم » ، يعنى هميشه اين كار را ادامه مىدهم ، و خطبه بالا نيز همين معنا را مىرساند .\r\n( 3 ) « زوافر » ، جمع « زافرة » در اصل از مادّهء « زفر » به معناى « نفس زدن شديد توأم با صدا » است ، و به صداى آتش نيز زفير گويند ، زافرة به معناى « ياران و مددكاران و قوم و عشيره » به كار مىرود ، به خاطر اين كه بار سنگين كمك را به دوش مىكشند و گويى ، نفس‌زنان آن را به مقصد مىرسانند .\r\n","page_name":" 323 ","page_number":323},
  {"content":"\r\n\r\nبرمىشمرد ، شايد كه اين سخنان وجدان خفته و روح بىدرد آنها را بيدار و آگاه سازد تا براى درهم كوبيدن دشمنان خونخوار به پا خيزند و متّحد شوند و شجاعانه وارد ميدان نبرد گردند .\r\n\r\nنكته اين همه توبيخ و سرزنش براى چيست ؟\r\nبار ديگر ناچاريم كه به سراغ پاسخ اين سؤال برويم كه چرا امام عليه السّلام با آن درايت و آگاهى و مديريت فوق العاده‌اى كه دارد ، اين همه كوفيان را مورد عتاب و خطاب ، آن هم با تعبيرهاى بسيار خشن قرار مىدهد ؟\r\nآيا اين همه توبيخ و اظهار بىاعتمادى بر آنان ، سبب دورى و نفرت و تعصّب و لجاجت آنها نمىشد ؟\r\nپس چرا امام عليه السّلام با اين سخنان عتاب آلود آنها را از اهداف خود دور تر ساخت ؟\r\nدر پاسخ اين سؤال بايد به اين نكته توجه داشت كه امام عليه السّلام با يك روانكاوى عميق ، روحيات كوفيان را خوب درك كرده بود و همانطور كه تاريخ نشان مىدهد ، وضع آنان به گونه‌اى بود كه تا شخصيّت خود را در معرض نابودى كامل نمىديدند ، تكان نمىخوردند و به اصطلاح تا به حسّاسترين رگهاى وجودشان ، نيشتر توبيخ و عتاب وارد نمىشد ، به حركت در نمىآمدند .\r\nدر ميان جوامع بشرى هميشه گروهى را هر چند اندك ، مىتوان يافت كه تا آخرين ضربت بر آنها فرود نيايد ، بيدار نمىشوند .\r\nمفهوم سخنان امام عليه السّلام در اينجا ، اين نيست كه ما اين روش را در مقابل هر گروه وظيفه نشناس و غافل و بىخبر به كار بريم ، چرا كه افراد مختلفند : بعضى با يك سرزنش مختصر و به اصطلاح با يك « از گل نازكتر » گفتن به خود مىآيند و راه خود را پيدا مىكنند . بعضى مانند فيل هستند كه تا فيلبان با چكش بر مغز آنها نكوبد ، به حركت در نمىآيند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبنا بر اين استفادهء از اين روش در برابر آن گروه خاص ، به عنوان دارو ، كارى است زيبنده و درمانى است منحصر به فرد .\r\nتاريخ نشان مىدهد كه اين سخنان مؤثّر افتاد و گروه عظيمى از مردم كوفه به سوى لشكرگاه نخيله ، كه در نزديكى كوفه بود ، حركت كردند و آمادهء مبارزه با ياغيان شام شدند ، هر چند با نهايت تأسّف ، اجل مهلت نداد و امام عليه السّلام با ضربهء شمشير اشقى الآخرين ، ابن ملجم ، به شهادت رسيد .\r\nشاهد ديگر اين سخن ، اين كه امام عليه السّلام در آغاز حكومتش ، از مردم كوفه تمجيد فراوان مىكرد ، « 1 » امّا هنگامى كه آنها به سستى گرويدند و لشكريان معاويه جسور شدند و هر روز ، بخشى از كشور اسلام را مورد حمله قرار مىدادند ، امام عليه السّلام به اين تعبيرات تند متوسّل شد .\r\n\r\n\r\n","description":"","footnote":"\r\n( 1 ) به عنوان مثال به خطبهء 107 و 118 نهج البلاغه مراجعه كنيد .\r\n","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nبخش دوم\r\nما أنتم إلّا كإبل ضلّ رعاتها فكلّما جمعت من جانب انتشرت من آخر لبئس لعمر اللّه ! سعر نار الحرب أنتم ! تكادون و لا تكيدون ، و تنتقص أطرافكم فلا تمتعضون ! لا ينام عنكم و أنتم في غفلة ساهون ، غلب و اللّه المتخاذلون ! و ايم اللّه إنّي لأظنّ بكم أن لو حمس الوغى ، و استحرّ الموت ، قد انفرجتم عن ابن أبي طالب انفراج الرّأس .\r\n\r\nترجمه\r\nشما به شتران بىساربان مىمانيد كه هرگاه از يك طرف گرد آورى شوند ، از سوى ديگر ، پراكنده مىگردند .\r\nبه خدا سوگند ! شما وسيلهء ابدى براى افروختن آتش جنگ ( ضدّ دشمنان ) هستيد . نقشه‌هاى شوم و خطرناكى ضدّ شما كشيده مىشود ، امّا شما طرح و نقشه‌اى در برابر آن نداريد ، و پيوسته اطراف شما كم مىشود ، ( شهرهاى اطراف شما را مىگيرند و انسان‌ها را از بين مىبرند و شما به خشم نمىآييد ) ديدهء دشمن ( براى ضربه زدن به شما ) به خواب نمىرود ، در حالى كه شما در غفلت و بىخبرى به سر مىبريد .\r\nبه خدا سوگند ! شكست براى كسانى كه دست از يارى هم بردارند حتمى است .\r\nبه خدا قسم ! من گمان مىكنم ، اگر جنگ سختى درگيرد و حرارت و سوزش مرگ به شما نزديك شود ، از فرزند ابو طالب جدا مىشويد ، مانند جدا شدن سر از بدن ، كه التيامى در آن نيست .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nشرح و تفسير\r\n\r\nدشمن بيدار است و شما در خواب !\r\nدر اين بخش از خطبه ، امام عليه السّلام در ادامهء توبيخ‌ها و سرزنش‌هاى كوبنده و در عين حال منطقى و مستدل ، لشكر كوفه را سرزنش‌هاى جديدى مىكند و مىافزايد : شما به شتران بىساربان مىمانيد كه هرگاه از يك طرف گرد آورى شوند ، از سوى ديگر پراكنده مىگردند .\r\n( ما أنتم إلّا كإبل ضلّ رعاتها فكلّما جمعت من جانب انتشرت من آخر ) .\r\nاشاره به اين كه ، شما اراده‌اى سست و افكارى متشتّت و پراكنده داريد و مصالح خود را تشخيص نمىدهيد و اتحاد نظر در آن نداريد و با نظم و قدرت براى دفع دشمن به پا نمىخيزيد .\r\nتشبيه به شتران ، اشاره به كوتاهى فكر آنها و تعبير به « ضلّ رعاتها » اشاره به عدم اطاعت آنها از پيشوا و امامشان است .\r\nبديهى است كه چنين گروهى ، هرگز ، نمىتوانند ارتش نيرومندى را در برابر دشمن تشكيل دهند .\r\nبه همين دليل حضرت در ادامهء سخن مىفرمايد : « به خدا سوگند ! شما وسيلهء بدى براى افروختن آتش جنگ ( بر ضد دشمنان ) هستيد » ، ( لبئس لعمر « 1 » اللّه ! سعر « 2 » نار الحرب أنتم ) .\r\nجنگ مسلّما پديده‌اى بسيار شوم و نامطلوب است و اثر آن ، ويرانى شهرها و نابودى گروهى از انسان‌ها و ناقص العضو شدن گروهى ديگر و فقر و بدبختى و عقب ماندگى است ، ولى همين پديدهء شوم ، گاه به صورت داروى حيات بخش\r\n\r\n\r\n","description":"","footnote":"\r\n( 1 ) « لعمر اللّه » ، مفهوم اين كلمه ، در اصل سوگند خوردن به عمر و مدّت زندگانى است ، ولى از آنجا كه عمر و مدت زندگى در بارهء خداوند معنا ندارد ، در اينجا به معناى « سوگند به ذات خدا » است . شرح بيشترى در باره اين سوگند ، در آغاز خطبهء 24 ، در همين جلد بيان شده است .\r\n( 2 ) « سعر » جمع « ساعر » از مادّهء « سعر » به معناى « بر افروختن آتش » است . و « سعر » در اينجا به معناى « شعله‌هاى بر افروزندهء آتش » است .\r\n","page_name":" 328 ","page_number":328},
  {"content":"\r\n\r\nجامعه در مىآيد و اين در صورتى است كه دشمنان خونخوارى براى غصب حقوق مظلومان به پا خيزند و آتش فساد و ظلم را بر افروزند .\r\nدر چنين شرايطى ، جز به وسيلهء جنگ ، نمىتوان آرامش و عدالت و صلح و صفا را به جوامع انسانى باز گرداند .\r\nاز همين رو است كه قرآن مجيد مىفرمايد : «  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  « 1 » ، به كسانى كه جنگ بر آنان تحميل گرديده ، اجازهء جهاد داده شده است ، چرا كه مورد ستم قرار گرفته‌اند و خدا بر يارى آنها توانا است » .\r\nو در جاى ديگرى مىفرمايد : «  « وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ »  « 2 » ، و در راه خدا با كسانى كه با شما مىجنگند نبرد كنيد ، ولى از حد تجاوز نكنيد كه خدا تعدّى كنندگان را دوست ندارد » .\r\nبنا بر اين ، اگر امام عليه السّلام در اينجا اشاره به افروختن آتش جنگ مىكند ، به خاطر آن است كه غارتگران خون‌آشام شام ، بارها به مرزهاى كشور اسلام تجاوز كرده بودند و خونهايى را ريخته و اموالى را به غارت مىبردند و اصولا ، با جانشين پيامبر - كه همهء مردم با او بيعت كرده بودند - سر ناسازگارى داشتند و براى رسيدن به خواسته‌هاى نامشروعشان ، راه جنگ را برگزيده بودند .\r\nبه همين دليل در ادامهء اين سخن ، سه جمله ، بيان مىفرمايد : كه هر كدام گواهى بر اين مدّعا است . نخست مىفرمايد : « نقشه‌هاى شوم و خطرناكى ، بر ضدّ شما كشيده مىشود ، امّا شما طرح و نقشه‌اى در برابر آن نداريد ، « تكادون و لا تكيدون » .\r\nديگر اين كه : پيوسته اطراف شما كم مىشود ( شهرهاى اطراف شما را مىگيرند و انسان‌ها را از بين مىبرند ) و شما هرگز ، به خشم نمىآييد و احساس درد و\r\n\r\n\r\n","description":"","footnote":"\r\n( 1 ) سورهء حج ، آيهء 39 .\r\n( 2 ) سورهء بقره ، آيهء 190 .\r\n","page_name":" 329 ","page_number":329},
  {"content":"\r\n\r\nناراحتى نمىكنيد ) ، « و تنتقص أطرافكم فلا تمتعضون » ! « 1 » سوم اين كه : ديدهء دشمن ( براى ضربه زدن به شما ) به خواب نمىرود ، در حالى كه شما در غفلت و بىخبرى به سر مىبريد .\r\n( لا ينام عنكم و أنتم في غفلة ساهون ) ! ناگفته پيدا است كه گروهى كه در برابر طرح‌هاى خرابكارانهء دشمن طرح صحيح نظامى ندارد و پيوسته شهرها و آباديهايش را در اطراف مرزها از دست او بيرون مىبرند و انسانهاى مؤمنش را به قتل مىرسانند و همواره در خواب غفلت است ، در حالى كه ، دشمن ، بيدار و هوشيار است ، چه سرنوشت شوم و خطرناكى در انتظارشان است ! و به همين دليل ، پيشواى بيدار و آگاه و مدير و مدبّرى كه مىخواهد با اتكاى به آنان ، با دشمن خونخوارش پيكار كند ، مىسوزد و فرياد مىكشد و از هر وسيلهء ممكنى ، براى بيدار ساختن آنها استفاده مىكند .\r\nچه دردناك است كه افرادى ، بدون آگاهى از وضع روحى و جسمى لشكر كوفه و نفاق و تمرّد و ضعف و ناتوانى حاكم بر آنان ، در بارهء تدبيرهاى جنگى امير مؤمنان على عليه السّلام و تاريخ زندگى او در اين برههء خاص داورى كنند و حضرت را به ضعف مديريت در اين امر متّهم سازند ، كسى كه هميشه در ميدان جنگ‌هاى اسلامى ، به عنوان بهترين افسر و يار و ياور پيامبر ، جنگيده و امتحان لياقت و كفايت خويش را داده است ! سپس در ادامهء اين سخن ، امام نتيجهء كار آنها و آيندهء خودش را در دو جملهء كوتاه و گويا بيان مىكند ، مىفرمايد : به خدا سوگند ! شكست براى كسانى كه دست از يارى هم بردارند ، حتمى است ، ( غلب و اللّه المتخاذلون ) .\r\nتنها شما نيستيد كه بر اثر نفاق و از دست دادن وحدت و همبستگى و ترك قيام شجاعانه بر ضدّ دشمن گرفتار شكست شده‌ايد ، بلكه اين يك قانون هميشگى و جاودانه است كه هر كس ، اين گونه ، برنامه‌هايى را كه شما داريد دنبال كند ،\r\n\r\n\r\n","description":"","footnote":"\r\n( 1 ) « تمتعضون » از مادّهء « معض » به معناى « ناگوار كردن و به درد آوردن و خشمگين كردن » است .\r\n","page_name":" 330 ","page_number":330},
  {"content":"\r\n\r\nسرنوشتش به يقين ناكامى و ذلّت و شكست است .\r\nامام براى اين كه سخنش تأثير بيشترى بر آنان بگذارد ، مطلب را به صورت يك موضوع شخصى بيان نمىكند ، بلكه به شكل يك حكم عام كه در تمام طول بشر حاكم بوده و هست بيان مىدارد .\r\nديگر اين كه مىفرمايد : به خدا قسم ! من گمان مىكنم كه اگر جنگ سختى درگيرد و حرارت و سوزش مرگ به شما نزديك شود ، از فرزند ابو طالب جدا مىشويد ، مانند جدا شدن سر ( از بدن كه التيامى در آن نيست ) ، ( و ايم « 1 » اللّه إنّي لأظنّ بكم أن لو حمس « 2 » الوغى « 3 » و استحرّ « 4 » الموت ، قد انفرجتم عن ابن أبي طالب انفراج الرّأس .\r\nامام با اين تشبيه گويا به نكات مختلفى اشاره مىكند .\r\nنخست اين كه موقعيت او گر چه مانند موقعيّت سر براى بدن است ، ولى آيا سر - كه مركز هوش و چشم و گوش و زبان است - مىتواند بدون اعضاى ديگر بدن كارى را از پيش ببرد ؟\r\nديگر اين كه آيا بدن ، اگر از سر جدا شود ، حيات و بقايى خواهد داشت ، و اگر داشته باشد ، بدون چشم و گوش و عقل و هوش كارى را از پيش مىبرد و آيا سرنوشتش جز حركاتى مذبوحانه و سپس براى هميشه از بين رفتن ، چيز ديگرى خواهد بود .\r\n\r\n\r\n","description":"","footnote":"\r\n( 1 ) در باره « أيم اللّه » - كه مفهوم سوگند را مىرساند - در جلد اول صفحهء 483 ، ذيل خطبهء 10 ، هم شرح كافى داده شده است .\r\n( 2 ) « حمس » ، از مادّه « ح م س » به معناى « شدت يافتن » است و حماسه و تحمّس به معناى تشديد و تشدّد مخصوصا در جنگ‌ها آمده است و احمس به مرد شجاعى گفته مىشود كه در برابر دشمن ، با شدّت ، ايستادگى مىكند .\r\n( 3 ) « وغى » به معناى « سر و صداى - مخصوصا جنگاوران - در ميدان نبرد » است . و گاه به خود جنگ نيز ، وغى گفته مىشود . و در خطبهء بالا ، به همين معنا است .\r\n( 4 ) « استحرّ » ، از مادّهء « حرر » و در اينجا به معناى « داغ شدن و شدت گرفتن » است و اشاره به اين است كه هنگامى كه بازار شهادت داغ شود و جنگ به اوج خود برسد ، افراد ضعيف و ناتوان ، فرار را بر قرار ترجيح مىدهند .\r\n","page_name":" 331 ","page_number":331},
  {"content":"\r\n\r\nو ديگر اين كه اگر چنين حادثه‌اى پيش آيد ، تنها زيانش به من نمىرسد ، بلكه شما بيشترين زيان را خواهيد ديد .\r\nو ديگر اين كه اگر سر از بدن جدا شود ، التيام آن عادتا امكان پذير نيست ، در حالى كه پيوند ساير اعضا كم و بيش امكان پذير است .\r\nبنا بر اين مقصود امام اين است كه با گرم شدن آتش جنگ ، چنان وحشتى شما را فرا مىگيرد و از من فرار مىكنيد و دور مىشويد كه ديگر به سراغ من نخواهيد آمد ! اين احتمال نيز از سوى بعضى از شارحان داده شده است كه منظور از « انفراج الرّأس » شكاف برداشتن سر بر اثر ضربه شمشير يا مانند آن است كه غالبا قابل التيام نيست . « 1 »\r\n\r\nنكته باز هم عوامل ضعف و شكست\r\nامام عليه السّلام اين رهبر بزرگ انسانى و سياسى و نظامى ، بار ديگر در اين فراز از خطبه به سراغ عوامل شكست و عقب ماندگى مىرود و با تعبيراتى پر معنا بخش مهمى از اين عوامل را بازگو مىكند كه نخستين آنها پراكندگى و تفرقه و نداشتن رهبرى واحد است ، همان مطلبى كه امروز در بعضى از كشورهاى اسلامى ديده مىشود كه شكاف و پراكندگى در ميان آنها سبب عمدهء شكست و ويرانى و نابسامانى شده است .\r\nو جالب اين كه همه از وحدت دم مىزنند ، در حالى كه هر يك به سهم خود ، آتش پراكندگى و نفاق مىافروزند .\r\n\r\n\r\n","description":"","footnote":"\r\n( 1 ) اين احتمال از اين جهت بعيد به نظر مىرسد كه در جمله ، حتما تقدير وجود دارد ، زيرا ، جملهء « قد انفرجتم عن ابن ابى طالب » ايجاب مىكند كه جمله « انفراج الرّأس » در تقدير چنين باشد : « انفراج الرّأس عن الجسد » يا « انفراج الجسد عن الرّأس » همان گونه كه در خطبه 97 ، در تعبير مشابهى آمده است :\r\n« انفرجتم عن علىّ بن ابى طالب انفراج المرأة عن قبلها » عجب اين كه بعضى از شارحان نهج البلاغه ، احتمالات بعيد و نامناسبى در تفسير جملهء بالا ذكر كرده‌اند و گاه به هشت وجه يا بيشتر رسانده‌اند كه نيازى به ذكر آنها نيست .\r\n","page_name":" 332 ","page_number":332},
  {"content":"\r\n\r\nدوم ، نداشتن برنامه و نقشهء صحيح در برابر نقشه‌هاى شوم و حساب شدهء دشمن است ، كه در جمله « تكادون و لا تكيدون » به آن اشاره شده است .\r\nسوم ناچيز شمردن حوادث به ظاهر كوچك - و در واقع بزرگ - كه در جملهء « و تنتقص أطرافكم فلا تمتعضون » به آن اشاره شده است .\r\nبسيارى از حوادث كوچك ، از مسايل مهم پنهانى پرده بر مىدارند . گاه ، يك تغيير جزئى در سطح بدن ، خبر از ويرانى مهمى در درون مىدهد .\r\nدر مسائل اجتماعى و سياسى و نظامى نيز همين گونه است .\r\nهنگامى كه ببينيم دشمن ، به يك منطقهء كوچك مرزى حمله ور شده يا شخصيتى را به قتل رسانده ، بايد بدانيم كه خود را براى درگيرىهاى بزرگتر آماده كرده و گرنه ، چنين جرأت و جسارتى به خود نمىداد .\r\nاين نخستين جرقه‌ها را بايد مهم شمرد و از كانون مهم آتشى كه پشت آن نهفته است ، غفلت نكرد .\r\nچهارم ، اين كه دشمن بيدار باشد و دوست در خواب . او پيوسته به تهيهء عدّه و عدّه مشغول گردد و ما با خوش باورى و ساده انديشى ، وضع موجود را صلح آبرومندانه و شرافتمندانه بپنداريم و آن گاه از خواب بيدار شويم كه فاصلهء ميان ما و دشمن ، آن اندازه شده باشد كه فرصتى براى پر كردن آن نداشته باشيم ! پنجم ، ترس از مرگ و فرار از شهادت در راه خدا كه در جملهء « و ايم اللّه ! انّى لأظنّ . . . » به آن اشاره شده است .\r\nنوعا ، انسان‌ها غافل از اين هستند كه ترس از مرگ ، خود ، عامل مرگ است و آمادگى براى ايثار و جانبازى ، خود ، عامل حفظ جان است .\r\nاين بود بخشى از نكات مهمى كه امام امير المؤمنين على عليه السّلام در ارتباط با عوامل ضعف و شكست ، به آن اشاره فرموده و در بحث آينده نيز اين مسأله پيگيرى مىشود .\r\nدر خطبه 25 ( در همين جلد ) بحث‌هاى ديگرى در اين زمينه آمده است و در\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآنجا نيز امام عليه السّلام تحليل‌هاى عميق و ارزنده‌اى در باره عوامل شكست بيان فرموده است .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nبخش سوم\r\nو اللّه ! انّ امرء يمكّن عدوّه من نفسه يعرق لحمه و يهشم عظمه و يفري جلده لعظيم عجزه ، ضعيف ما ضمّت عليه جوانح صدره . أنت فكن ذاك إن شئت ، فأمّا أنا ، فو اللّه ! دون أن أعطي ذلك ضرب بالمشرفيّة تطير منه فراش الهام ، و تطيح السّواعد و الأقدام ، و يفعل اللّه بعد ذلك ما يشاء .\r\n\r\nترجمه\r\nبه خدا سوگند ! كسى كه دشمن را بر خويش مسلّط كند تا گوشتش را بخورد ، استخوانش را بشكند و پوستش را بشكافد ، عجز و ناتوانيش ، بسيار بزرگ و آنچه در درون سينه دارد ( يعنى قلب و اراده و تصميمش ) بسيار ضعيف و كوچك است .\r\nتو اگر مىخواهى ، آن چنان باش كه گفتم ، ( ضعيف و ناتوان و تسليم در برابر دشمن خونخوار ) ولى من ، به خدا سوگند ! پيش از آن كه تسليم شوم ، با شمشير آبدار « مشرفى » ( شمشير برندهء مخصوصى كه از منطقه‌اى به نام « مشرف » از يمن يا شام مىآورند ) چنان ضربتى بر دشمن وارد مىكنم كه ريزه‌هاى استخوان سرش ، به هر سو ، پراكنده شود و بازو و پاهايش جدا گردد . پس از آن ، خداوند ، آنچه را بخواهد انجام مىدهد ( و من تسليم رضاى او هستم ) .\r\n\r\nشرح و تفسير\r\n\r\nمن يك تنه در برابر دشمن ايستاده‌ام !\r\nدر اين فراز ، امام در بارهء كسانى كه بر اثر سستى و ضعف و زبونى دشمن را بر\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخود مسلّط مىكنند سخنان كوبندهء بيشترى دارد و مىفرمايد : « به خدا سوگند ! كسى كه دشمن را بر خويش مسلّط كند تا گوشتش را بخورد و استخوانش را بشكند و پوستش را بشكافد ، عجز و ناتوانيش بسيار بزرگ و آنچه در درون سينه دارد ( يعنى قلب و اراده و تصميمش ) بسيار ضعيف و كوچك است .\r\n« و اللّه ! انّ امرء يمكّن عدوّه من نفسه يعرق « 1 » لحمه و يهشم « 2 » عظمه و يفري « 3 » جلده لعظيم عجزه ، ضعيف ما ضمّت عليه جوانح « 4 » صدره » .\r\nاين تعبير ، به خوبى نشان مىدهد كه لشكر كوفه ، آن قدر از خودشان ضعف نشان داده بودند كه دشمن ، نسبت به آنها كاملا جرى و جسور شده بود و كارى بر سرشان مىآورد كه هم رديف شكافتن پوست و جدا كردن گوشت و شكستن استخوانشان بود ، و اين گوياترين تعبيرى است كه در بارهء سلطهء يك دشمن خونخوار و بىرحم بر انسان‌هاى ضعيف و ناتوان تصور مىشود و نهايت فصاحت و بلاغت در آن رعايت شده است و در واقع تعبيرى است كه اگر لشكر كوفه ، كمترين احساسى را داشتند ، بايد آنها را به حركت در آورد .\r\nآرى ، خونخواران لشكر شام در برابر مردم عراق چنين حالى را داشتند : بر هيچ چيز رحم نمىكردند ، انسان‌هاى بىگناه را مىكشتند ، اموالشان را غارت و خانه‌هايشان را ويران مىكردند .\r\nعمل آنها در حقيقت ، به كار قصّاب با حيوان مذبوح تشبيه شده است كه پوستش را مىكند و گوشتش را جدا مىكند و با ساتور استخوانش را مىشكند و\r\n\r\n\r\n","description":"","footnote":"\r\n( 1 ) « يعرق » ، از مادّهء « ع ر ق » ، به معناى « جدا ساختن گوشت از استخوان » ، و گاه به معناى « جدا كردن گوشت با دندان از استخوان و خوردن آن » آمده است .\r\n( 2 ) « يهشم » ، از مادّهء « ه ش م » ، به معناى « شكستن چيز خشك » است و گاه بر خصوص شكستن استخوانها ، به طور مطلق ، يا استخوانهاى ، سر و صورت آمده است .\r\n( 3 ) « يفرى » ، از مادّهء « ف ر ى » ، به معناى « شكافتن چيزى » است ، خواه خوب باشد يا بد و گاه به معناى « قطع كردن و بريدن » نيز آمده است .\r\n( 4 ) « جوانح » جمع « جانحه » به معناى « دنده‌هايى است كه در طرف جلو سينه قرار گرفته » است و در اصل از مادّهء « جنح » به معناى « كج شدن و تمايل پيدا كردن » مىباشد ، و چون دنده‌ها به شكل مستقيم نيستند اين واژه بر آنها اطلاق مىشود .\r\n","page_name":" 336 ","page_number":336},
  {"content":"\r\n\r\nآماده خوردن مىسازد .\r\nبعضى از مفسران نهج البلاغه ، هر يك از اين سه جمله را اشاره به نكتهء مستقلّى دانسته‌اند . و جملهء « يعرق لحمه » ، ( گوشتش را جدا مىكند ) را اشاره به غارت اموال و جملهء « و يهشم عظمه » ، را اشاره به كشتن انسان‌ها و جملهء « و يفرى جلده » را اشاره به برهم زدن نظم جامعه ، گرفته‌اند . « 1 » ولى در عين حال قرينهء روشنى ، براى اين تفسير ، در دست نيست .\r\nمرحوم مغنيه در شرح خود ، در ذيل اين جمله مىگويد : بارها شنيده‌ايم كه كسانى براى مبارزهء منفى در مقابل ظالمان و ستمگران دست به خود سوزى و انتحار زده‌اند ، ولى هرگز نشنيده‌ايم كه كسى خودش را چنان تسليم دشمن كند كه پوستش را بشكافد و گوشتش را جدا كند و استخوانش را در هم شكند ، بى آن كه كمترين دفاعى از خود نشان دهد ! هيچ نوع از انواع ترس و تسليم ، وحشتناك‌تر از اين نيست كه آدم ترسو و ضعيف ، خود را دست بسته در برابر قصّاب انسانيت و دشمن خونخوار بيفكند تا كارى را بر سر او بياورد كه درندگان بيابان بر سر طعمه و شكار خود مىآورند . « 2 » اين احتمال در تفسير جمله‌هاى بالا نيز وجود دارد كه هر سه كار در بارهء يك فرد نباشد ، بلكه دشمن به مقتضاى حال و شرارتش ، با گروهى از بىدفاعان ، كارى كند كه همانند دريدن پوست باشد و در بارهء گروهى ديگر ، كارى كند كه مانند جدا ساختن گوشت از استخوان و آماده كردن براى خوردن باشد .\r\nبر سر گروه سوم ، بلايى بياورد كه مانند شكستن و خورد كردن استخوان‌ها باشد .\r\nمطابق اين تفسير ، مشكل ترتيب جمله‌ها نيز حل خواهد شد ، سؤال شده است كه « چرا امام شكافتن پوست را در آخر قرار داده است ؟ » .\r\nجواب اين است كه حضرت ، گويى مىخواهد بفرمايد : كه جنايات اين دشمنان خونخوار ، نسبت به شما ، در يك مرحله مانند جدا ساختن گوشت از استخوان\r\n\r\n\r\n","description":"","footnote":"\r\n( 1 ) شرح نهج البلاغه ، ابن ميثم ، جلد 2 ، صفحه 81 .\r\n( 2 ) فى ظلال نهج البلاغه ، جلد ؟ ؟ ، صفحه 228 .\r\n","page_name":" 337 ","page_number":337},
  {"content":"\r\n\r\nاست و در يك مرحلهء بالاتر ، همانند شكستن استخوان‌ها و در مرحلهء پايين‌تر بسان دريدن پوست تن است .\r\nبعضى از مفسّران نهج البلاغه معتقدند كه اين تعبيرات اشاره به حوادثى است كه بعد از شهادت آن حضرت و سلطهء لشكريان خونخوار معاويه بر عراق واقع شد كه بر صغير و كبير ، صحيح و مريض ، فقير و غنى و مردان و زنان رحم نكردند ، همان گونه كه تاريخ بروشنى در اين باره گواهى مىدهد همهء اينها بر اثر اين بود كه در برابر اين گونه دشمنان ضعف و سستى به خرج دادند و به فرمان نجات بخش امام و پيشوايشان گوش نكردند . « 1 » ولى ظاهرا ، اين مسأله اختصاص به آن زمان نداشت ، هر چند در آن موقع شديدتر و وحشتناك‌تر بود .\r\nجملهء « ما ضمّت عليه جوانح صدره » با توجه به اين كه « جوانح » جمع جانحه ، به معناى « استخوان دنده » است ، از نظر تحت اللفظى ، چنين معنا مىدهد :\r\n« آنچه درون دنده‌هاى سينه قرار داده شده است » و اين كنايهء روشنى براى قلب است و هدف امام عليه السّلام در جملهء « ما ضمّت عليه جوانح صدره » بيان ضعف روحيهء لشكر كوفه و ناتوانى آنها است .\r\nسپس امام در ادامهء اين سخن به سراغ اين نكتهء مهم و اساسى مىرود كه او تصميم خودش را براى آينده ، بدون هيچ گونه ترديد و هراس گرفته است ، مىفرمايد :\r\n« تو اگر مىخواهى آن چنان باش ( كه گفتم ، ضعيف و ناتوان و تسليم در برابر دشمن خونخوار ) ولى من ، به خدا سوگند ! پيش از آن كه تسليم شوم ، چنان ضربه‌اى با شمشير آبدار مشرفى بر دشمن وارد مىكنم كه ريزه‌هاى استخوان سرش به هر سو پراكنده شود و بازوها و پاهايش جدا گردد ، پس از آن خداوند آنچه را بخواهد انجام مىدهد ( و من تسليم رضاى او هستم ) ، « أنت فكن ذاك إن شئت فأمّا أنا - فو اللّه !\r\n\r\n\r\n","description":"","footnote":"\r\n( 1 ) مفتاح السّعادة ، جلد 6 ، صفحهء 82 .\r\n","page_name":" 338 ","page_number":338},
  {"content":"\r\n\r\nدون أن أعطي ذلك ضرب بالمشرفيّة تطير منه فراش « 1 » الهام ، و تطيح « 2 » السّواعد و الأقدام ، و يفعل اللّه بعد ذلك ما يشاء . » در اين كه مخاطب « أنت » ، كيست ؟ دو احتمال داده شده است : نخست اين كه منظور يك انسان كلّى و به تعبير ديگر ، فرد فرد لشكر ضعيف و ناتوان كوفه است .\r\nديگر اين كه منظور ، اشعث بن قيس منافق است كه در اينجا به امير مؤمنان على عليه السّلام پيشنهاد تسليم شدن در برابر دشمن را داد ، همانند تسليم شدن عثمان در برابر مجاهدان مصر .\r\nحضرت روى به او كرد و فرمود : تو در مقابل دشمن تسليم شو ، ولى من هرگز چنين نخواهم كرد و چنان تكيه بر قدرت و قوّت خويش مىكنم كه دشمن در حيرت فرو رود .\r\nدر واقع على عليه السّلام بعد از آن كه از وضع آنها مأيوس مىشود ، حساب خود را از آنان جدا مىكند ، مىفرمايد كه اگر شما تصميم بر تسليم در برابر دشمن خونخوار گرفته‌ايد ، من هرگز با شما همراه نخواهم بود و يك تنه با آنان مىجنگم تا قضاى الهى فرا رسد .\r\nشما وظيفه‌اى داريد و من وظيفه‌اى و خداوند هم مشيّتى دارد كه حساب هر يك از ديگرى جدا است .\r\nاگر شما به وظيفهء خود عمل نكنيد و تن به ذلّت و تسليم و مرگ ناشرافتمندانه بدهيد و كشور اسلام را به ويرانى بكشيد و ظالمان خون‌آشام را بر جان و مال و ناموس مسلمانان مسلّط سازيد و نه تنها نسل امروز كه نسل آينده را نيز به تباهى بكشانيد ، من يك تنه به پا مىخيزم و وظيفهء خودم را در اين ميان انجام مىدهم و شهادت و مرگ پر افتخار را بر هر چيز مقدّم مىشمارم و تمام قدرت خود را به كار\r\n\r\n\r\n","description":"","footnote":"\r\n( 1 ) « فراش » جمع « فراشه » به معناى « استخوانهاى نازك ، يا خصوص استخوانهاى پيشانى ( و سر ) است و « هام » جمع « هامه » به معناى سر است و گاهى به ريش و بزرگ قبيله نيز اطلاق مىشود .\r\n( 2 ) « تطيح » ، از مادّهء « ط و ح » به معناى « هلاك شدن و نابود گشتن يا مشرف بر هلاك شدن » است ، و از آنجا كه جدا شدن دست و پا ، مايهء نابودى آنها مىشود ، در جملهء بالا ، بر اين معنا اطلاق شده است .\r\n","page_name":" 339 ","page_number":339},
  {"content":"\r\n\r\nمىگيرم و لحظه‌اى تن به ضعف و ذلّت نمىسپارم .\r\nگويا امام در اينجا مىخواهد آن گروه اندك شجاع را كه در لابه‌لاى لشكر ضعيف بودند ، دلگرمى دهد و افراد مردّد را از شك و ترديد در آورد و به خود ملحق سازد ، و همان گونه كه تاريخ گواهى مىدهد اين بيان امام مؤثّر افتاد و خون تازه‌اى در عروق لشكر به جريان در آمد و آمادهء پيكار با دشمن شدند .\r\n\r\nنكته آخرين تصميم يك رهبر شجاع !\r\nدر زندگى اجتماعى و سياسى ، گاه لحظات حسّاسى پيش مىآيد كه رهبران بزرگ را در تنگنا قرار مىدهد و آن زمانى است كه در ميان پيروان اختلاف و پراكندگى و ضعف و ترديد در تصميم گيرى آشكار گردد و وجود اين اختلاف و پراكندگى مايهء دلگرمى و جسارت دشمن شود .\r\nاينجا است كه رهبران شجاع و مصمّم ، تصميم نهايى خود را اعلام مىكنند و مىگويند كه ما به تنهايى ايستاده‌ايم ، چه يار و ياورى باشد و چه نباشد ، مىجنگيم و تسليم نمىشويم هر چند شهيد شويم .\r\nما با آغوش باز از شهادت استقبال مىكنيم و تن به ذلّت و شكست نمىدهيم .\r\nاين همان راهى است كه امام عليه السّلام در خطبهء بالا برگزيده است . شبيه آن را در سخنان فرزندش ، سالار شهيدان كربلا نيز مشاهده كرديم .\r\nپيروان اين مكتب در شب عاشورا نيز با پيشوايان هم صدا شدند و در آن جلسهء تاريخى معروف ، هنگامى كه امام عليه السّلام بيعت خود را از آنها برداشت و به آنان اجازهء بازگشت داد و نامحرمان ضعيف و ناتوان راه خود را پيش گرفتند و فرار كردند و امام عليه السّلام را در برابر حوادث خطرناكى كه در پيش بود ، تنها گذاشتند و رفتند و گروه اندكى از ياران امام عليه السّلام ، ماندند ، هر يك بنوبهء خود برخاستند و همين منطق را با عبارات مختلف كه امروز به صورت يك حماسهء جاويدان ، در تاريخچهء كربلا باقى مانده ، بيان داشتند تا آنجا كه بعضى گفتند كه ما ايستاده‌ايم ، هر چند شهيد شويم ،\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسپس پيكر ما را بسوزانند و بار ديگر زنده شويم و اگر هفتاد بار اين كار تكرار گردد ، دست از حمايت تو - كه حمايت حق و عدالت است - بر نمىداريم . « 1 » امام امير المؤمنين على عليه السّلام در نامهء 36 ، از نامه‌هاى نهج البلاغه نيز به همين معنا در قالب عباراتى ديگر ، اشاره فرموده است ، آنجا كه در پاسخ برادرش عقيل ، كه به صورت فرمانده لشكرى به سوى دشمن اعزام شده بود ، مىفرمايد :\r\n« و أمّا ما سألت عنه من رأيى فى القتال ، فانّ رأيى قتال المحلّين حتّى ألقى اللّه لا يزيدني كثرة النّاس حولى عزّة و لا تفرّقهم عنّى وحشة و لا تحسبنّ ابن أبيك - و لو أسلمه النّاس - متضرّعا متخشّعا و لا مقرّا للضّيم واهنا » .\r\nامّا آنچه در مورد جنگ از من پرسيده‌اى و نظر مرا در اين باره خواسته‌اى ، عقيدهء من اين است كه با كسانى كه پيكار با ما را حلال مىشمارند ، پيكار كنم تا آن گاه كه خداوند را ملاقات كنم . ( بدان و آگاه باش ) ! نه كثرت جمعيّت در اطرافم ، موجب عزّت من خواهد شد و نه متفرق شدن آنان از اطرافم ، موجب وحشت .\r\nهرگز گمان مبر كه فرزند پدرت - هر چند مردم دست از يارى او بردارند - به تضرّع و خشوع افتد و يا در برابر ظلم و ستم ، سستى به خرج دهد و تسليم گردد ! در داستان موسى بن عمران عليه السّلام نيز مىخوانيم كه قوم او وقتى به دروازه‌هاى بيت المقدس رسيدند ، از قدرت گروه عمالقه - كه حاكم بر آنجا بودند - به وحشت افتادند و تصميم و ارادهء آنها سست گشت و سر به نافرمانى در برابر موسى عليه السّلام و برادرش هارون عليه السّلام برداشتند و با صراحت گفتند كه تا آنها در اين سرزمين هستند ، ما هرگز وارد آن نخواهيم شد ، لذا تو و پروردگارت - كه وعدهء پيروزى به تو داده است - برويد و با آنها بجنگيد ، هنگامى كه پيروز شديد ما را خبر كنيد . ما در اينجا نشسته‌ايم :  « قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ »  . « 2 »\r\n\r\n\r\n","description":"","footnote":"\r\n( 1 ) براى آگاهى بيشتر بر مضمون خطبهء امام عليه السّلام در آن شب تاريخى و جواب‌هاى بسيار شجاعانه يارانش در برابر امام عليه السّلام ، به جلد 44 ، بحار الانوار ، صفحهء 392 به بعد مراجعه فرماييد .\r\n( 2 ) سورهء مائده ، آيهء 24 .\r\n","page_name":" 341 ","page_number":341},
  {"content":"\r\n\r\nاينجا بود كه موسى عليه السّلام ناچار شد از آنها اعلام جدايى كند و اعلام دارد كه تنها ، من و برادرم ايستاده‌ايم و هر كس هر راهى را مىخواهد در پيش گيرد .\r\nموسى عليه السّلام گفت : پروردگارا ( در اين شرايط ) من تنها اختيار خود و برادرم را دارم .\r\nميان من و اين جمعيت گنهكار ، جدايى بيفكن !  « قالَ رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ »  . « 1 » پيامبر بزرگ الهى نوح عليه السّلام ، در لحظات بحرانى و طوفانى عمرش در برابر قوم سركش و جبّار نيز سخنى شبيه به همين داشت و گفت : اى قوم من ! اگر موقعيّت من و تذكّراتم نسبت به آيات الهى بر شما سنگين و غير قابل تحمّل است ( هر كارى از دستتان ساخته است ، بكنيد ) .\r\nمن بر خدا توكل كرده‌ام ، شما فكر خود و قدرت معبودهايتان را جمع كنيد ، سپس چيزى بر شما پنهان نماند و بعد ( اگر توانايى داريد ) به حيات من پايان دهيد و مهلت ندهيد ! ( ولى بدانيد كه هرگز توانايى بر اين كار نداريد ) .\r\n « وَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ يا قَوْمِ إِنْ كانَ كَبُرَ عَلَيْكُمْ مَقامِي وَ تَذْكِيرِي بِآياتِ اللَّهِ فَعَلَى اللَّهِ تَوَكَّلْتُ فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَ لا تُنْظِرُونِ »  « 2 » .\r\nاين موضع گيرى قاطع رهبر و پيشوا تأثير خود را بر پيروان مىگذارد ، تأثيرى عميق و آشكار . افراد با اراده و مصمّم را ، هر چند اندك باشند ، قوىتر و دل گرمتر مىسازد و بسيارى از افراد بىتفاوت را از آن حالت بيرون آورده و به موضع‌گيرى وا مىدارد .\r\nحد اقل ، اين گونه موضع‌گيرى رهبران الهى در تاريخ ثبت مىشود و براى آيندگان الهام بخش خواهد شد ، همانطور كه حماسه‌هاى كربلا و عاشورا ، در تاريخ رنگ جاودانگى به خود گرفته و سرمشقى است براى جمعيّت‌ها و ملّت‌ها .\r\n\r\n\r\n","description":"","footnote":"\r\n( 1 ) سورهء مائده ، آيهء 25 .\r\n( 2 ) سورهء يونس ، آيهء 71 .\r\n","page_name":" 342 ","page_number":342},
  {"content":"\r\n\r\n\r\nبخش چهارم\r\nأيّها النّاس ! إنّ لي عليكم حقّا ، و لكم عليّ حقّ ، فأمّا حقّكم عليّ :\r\nفالنّصيحة لكم ، و توفير فيئكم ، عليكم ، و تعليمكم كيلا تجهلوا ، و تأديبكم كيما تعلموا . و أمّا حقّي عليكم : فالوفاء بالبيعة ، و النّصيحة في المشهد و المغيب ، و الإجابة حين أدعوكم و الطّاعة حين آمركم .\r\n\r\nترجمه\r\nاى مردم ! مرا بر شما حقّى است و شما را بر من حقّى : امّا حقّ شما بر من ( نخست ) اين است كه از خير خواهى شما دريغ نورزم و بيت المال را در راه شما به طور كامل به كار گيرم و شما را تعليم كنم تا از جهل و نادانى رهايى يابيد و شما را تربيت كنم تا فرا گيريد و آگاه شويد .\r\nو امّا حقّ من بر شما ، اين است كه در بيعت خويش وفادار باشيد و در آشكار و نهان ، خير خواهى را ( در حقّ من ) به جا آوريد و هر وقت شما را بخوانم ، اجابت كنيد و هر زمان به شما فرمان دهم اطاعت كنيد .\r\n\r\nشرح و تفسير\r\n\r\nحقّ من بر شما و حقّ شما بر من !\r\nدر آخرين بخش اين خطبه ، امام عليه السّلام به سراغ يكى از مهمترين مسائل مربوط به حكومت مىرود و حقّ امام و رهبر را بر امّت و حقّ امّت را بر امام و رهبر ، در جمله‌هايى كوتاه و بسيار پر معنا بيان مىدارد و در هر قسمت به چهار حق اشاره مىكند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nنخست از حقوق امّت بر امام سخن مىگويد ، چرا كه مقدم داشتن اين قسمت ، علاوه بر اين كه سبب تأثير در نفوس شنوندگان مىشود ، جنبهء مردمى حكومت اسلامى را آشكار مىسازد و نشان مىدهد كه اين حكومت ، با حكومت خود كامگان و طاغوت‌ها و زمامداران خودسر - كه خود را مالك الرّقاب مردم مىدانستند و عملا با آنها معاملهء مالك نسبت به بردگان داشتند و تعبير ارباب و رعيت در نظام آنها ، از تعبيرهاى رايج و متداول بود - فرق بسيار دارد .\r\nحضرت مىفرمايد : « اى مردم ! مرا بر شما حقى است و شما را بر من حقى ، « أيّها النّاس ! إنّ لي عليكم حقّا ، و لكم عليّ حقّ » .\r\nگر چه حق در اينجا به صورت مفرد ذكر شده ، ولى به معناى جنس حقّ است كه مفهوم عامى دارد و ذكر آن به صورت نكره ، اشاره به عظمت اين حقوق است ، زيرا گاه نكره آوردن براى تعظيم است .\r\nحضرت سپس به سراغ نخستين حقّ امت بر امام مىرود و مىفرمايد : « امّا حق شما بر من ( نخست ) اين است كه از خير خواهى شما دريغ نورزم ، « فأمّا حقّكم عليّ : فالنّصيحة لكم » .\r\nنصيحت ، در اصل به معناى « خلوص » است و به همين دليل عسل خالص را « ناصح » مىگويند . گاه به معناى « دوختن » نيز آمده است و به همين جهت خياط را « ناصح » گفته‌اند ، سپس به هر گونه خير خواهى خالصانه و خالى از غلّ و غش ، اطلاق شده است .\r\nاين واژه در مورد خدا و پيامبر و قرآن و افراد مردم و در مورد امام و امّت به كار مىرود و در هر مورد ، به مقتضاى حال ، اشاره به مصداقى از آن مفهوم وسيع و جامع است .\r\nدر بعضى از منابع لغت مىخوانيم كه نصيحت ، جامع معانى پراكنده‌اى است .\r\nمثلا نصيحت براى خدا ، به معناى « اعتقاد به وحدانيت او و اخلاص نيّت در عبادتش و يارى كردن حق » است و نصيحت نسبت به قرآن ، به معناى « تصديق و\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nعمل به آن و دفاع در برابر تأويل جاهلان و تحريف غاليان » است و نصيحت براى پيامبر خدا ، همان تصديق به نبوّت و رسالت و اطاعت اوامر او است . ( و نيز در هر مورد ، به تناسب آن مورد ، مفهوم خاصى را تداعى مىكند ) . « 1 » به همين دليل ، به نظر مىرسد كه منظور از نصيحت و خير خواهى خالصانهء امّت ، در خطبهء بالا ، همان برنامه‌ريزى كامل و همه جانبه براى پيشرفت و تعالى مردم در تمام جنبه‌هاى معنوى و مادى است ، چرا كه نخستين گام در طريق خير خواهى امّت ، چيزى جز برنامه‌ريزى صحيح نيست ، و به اين ترتيب امام و والى و زمامدار و رهبر در درجهء نخست ، بايد برنامهء صحيح و جامعى را كه تضمين و تأمين كنندهء منافع معنوى و مادّى توده‌هاى مردم و سبب رسيدن به كمال مطلوب است با حدّاقل ضايعات ، تنظيم كند و اين معنا در دنياى امروز از اهمّيت فوق العاده‌اى برخوردار است و صاحبان فكر و انديشه معتقدند كه اشكالاتى كه در نظام‌هاى اجتماعى پيدا مىشود ، نخست به خاطر عدم برنامه ريزى صحيح است .\r\nحضرت ، سپس به سراغ دومين حق امت - كه مربوط به مسائل اقتصادى است - مىرود و مىفرمايد : « و اين كه بيت المال شما را ، در راه شما به طور كامل به كار گيرم ، « و توفير فيئكم ، عليكم » .\r\nمسألهء عدالت اجتماعى در زمينه مسائل اقتصادى هميشه مهم‌ترين مشكل جوامع انسانى بوده است و غالب جنگ‌ها و نزاع‌هاى خونين و بسيارى از مفاسد اجتماعى ، به خاطر زير پا گذاشتن اين اصل ظهور و بروز مىكند .\r\nاين مسأله ، موضوع بيشترين پرونده‌هاى دادگسترىها را تشكيل مىدهد و به همين دليل براى ايجاد صلح و صفا و نظم و آرامش و مبارزهء با مفاسد اخلاقى و انواع انحرافات ، بايد نخست به سراغ احياى عدالت اجتماعى رفت و اگر مىبينيم بعد از موضوع برنامه ريزى كلى جامعه ، امام عليه السّلام انگشت روى اين موضوع مىگذارد ، به خاطر جهاتى است كه در بالا ذكر شد .\r\n\r\n\r\n","description":"","footnote":"\r\n( 1 ) مجمع البحرين ، مادّهء « نصح » .\r\n","page_name":" 345 ","page_number":345},
  {"content":"\r\n\r\nبا توجه به اين كه « فيء » به گفتهء ارباب لغت ، در اصل به معناى « بازگشت و رجوع به حالت نيكو » است ، به سايه هنگامى كه از طرف غرب به شرق بر مىگردد ، « فيء » گفته مىشود . اين واژه در آيات قرآن و احاديث معمولا بر اموالى اطلاق مىشود كه از كفّار به مسلمانان مىرسد ، گاه به خصوص اموالى كه بدون جنگ ، از آنها به دست مىآيد و گاه به همهء اين اموال و گاه حتّى به انفال ( ثروت‌هاى طبيعى كه متعلّق به حكومت اسلامى است و مالك مشخصى ندارد ) نيز اطلاق مىگردد .\r\nفيء در جملهء بالا ، در كلام امام عليه السّلام اشاره به تمام اموال بيت المال است و تعبير به « توفير فيئكم » با توجه به اين كه « توفير » از مادّهء « وفر » به معناى « مال بسيار » و « توفير » به معناى « اداى آن » است اشاره به اين است كه وظيفهء حاكم ، اين است كه اموال عمومى را ، به طور كامل در اختيار نيازمندان و تمام صاحبان حق قرار دهد و به طور كلى به امور اقتصادى و معيشت مردم سامان بخشد .\r\nسومين وظيفهء حاكم ، پرداختن به مسائل مربوط به آموزش و كارهاى فرهنگى است .\r\nامام عليه السّلام در اين زمينه مىفرمايد : حق ديگر شما بر من ، اين است كه شما را تعليم كنم تا از جهل و نادانى رهايى يابيد ، « و تعليمكم كيلا تجهلوا » ، آرى والى بايد با آموزش‌هاى صحيح و سالم به مبارزهء با جهل برخيزد و سطح افكار مردم را بالا ببرد و فرهنگ جامعه را تقويت كند و عامل مهم بدبختىها را - كه جهل و نادانى است - ريشه كن سازد . حضرت مىفرمايد : چهارمين حق شما بر من ، اين است كه « شما را تربيت كنم و پرورش دهم تا فرا گيريد و آگاه شويد ، « و تأديبكم كيما تعلموا » .\r\nدر واقع امام عليه السّلام در جمله‌هاى كوتاه و پر معناى بالا ، به چهار بعد مهم حكومت اسلامى و حقوق ملت‌ها بر حاكمان اشاره فرموده است :\r\nاوّل - برنامه ريزى صحيح ، دوم - تنظيم عادلانهء مسائل اقتصادى ، سوم - توجه كامل به امر آموزش ،\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nچهارم - توجه به امر پرورش و تهذيب اخلاق و مبارزهء با مفاسد اخلاقى .\r\nقابل توجه اين كه در مورد حق سوم مىفرمايد : « بايد شما را تعليم دهم تا از جهل رهايى يابيد » و در مورد حق چهارم مىفرمايد : « شما را تربيت كنم تا فرا گيريد و آگاه شويد » .\r\nدر حالى كه نتيجهء تعليم ، گر چه آگاهى است ، ولى نتيجهء تأديب ، پرورش صفات اخلاقى است و نه مسألهء آگاهى ، ولى منظور امام عليه السّلام اين است كه از آثار فضايل و زيانهاى رذايل آگاهى پيدا كنيد تا فضايل را در وجود خود پياده كرده و با رذايل مبارزه كنيد .\r\nدر واقع حق سوم ، اشاره به عقل نظرى دارد و حقّ چهارم اشاره به عقل عملى است .\r\nسپس امام عليه السّلام به بيان حقّ خود - يا به تعبيرى ديگر حقّ زمامدار بر امّت اسلامى پرداخته و آن نيز در چهار بخش خلاصه مىكند .\r\nنخست مىفرمايد : امّا حقّ من بر شما اين است كه در بيعت خويش وفادار باشيد ، « و أمّا حقّي عليكم : فالوفاء بالبيعة » .\r\nبيعت ، در واقع همان پيمانى است كه ميان امّت و امام برقرار مىشود ، پيمانى محكم و لازم الاجراء و بر اساس اين پيمان امام عليه السّلام و حاكم بايد در همه جا مصلحت امّت را در نظر بگيرد و امنيّت و نظم را برقرار سازد و با دشمنان به مبارزه برخيزد و اسباب پيشرفت و تكامل جامعه را فراهم كند و امّت نيز بايد پشت سر امامش بايستد و مانند بازويى نيرومند براى او عمل كند و كارى كه بر خلاف اين عهد و پيمان است ، هرگز انجام ندهد .\r\nحضرت در مورد حقّ دوم مىفرمايد ، « در آشكار و نهان خير خواهى را ( در حقّ من ) به جا آوريد » . « و النّصيحة في المشهد و المغيب » .\r\nمانند متعلّمان چاپلوس يا منافقان چند چهره نباشيد كه در حضور من سخن از دوستى و محبّت و اخلاص بزنيد و اعلام خير خواهى كنيد ، امّا در پشت سر يا\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبىتفاوت باشيد و يا طريق خيانت و فساد را در پيش گيريد .\r\nاگر من همه جا حاضر نيستم خداى من همه جا حاضر و ناظر است و اين جهان همه جايش ، محضر خدا است و براى انسان‌هاى با ايمان حضور و غياب من تفاوتى نمىكند .\r\nحضرت بعد به سراغ سومين حق مىرود و مىفرمايد : « هر وقت شما را بخوانم اجابت كنيد » ، « و الإجابة حين أدعوكم » .\r\nمانند افراد سست و ناتوان و بيمار گونه كه در اجابت دعوتها تعلّل مىورزند نباشيد .\r\nهميشه بايد گوش به فرمان امامتان باشيد كه گاه ساعتها و لحظه‌ها سرنوشت ساز است و اندكى تعلّل و سستى و تأخير ، ممكن است زيانهاى غير قابل جبرانى به بار آورد .\r\nاين انضباط و گوش به فرمان بودن ، بايد بر همهء امّت حاكم باشد .\r\nو در مورد چهارمين و آخرين حق مىفرمايد : « هر زمان به شما فرمان دهم ، اطاعت كنيد » « و الطّاعة حين آمركم » .\r\nممكن است كه گروهى فراخوانى امام عليه السّلام را پذيرا شوند و به دعوت او لبيك گويند ، امّا هنگامى كه به حضور او آمدند و فرمان سخت و سنگينى كه حافظ منافع امّت است صادر شد ، اطاعت نكنند . بنا بر اين هم اجابت دعوت لازم است و هم اطاعت فرمان .\r\nبديهى است كه اين حقوق چهارگانهء امام بر امّت ، امورى است كه منافع آن مستقيما به خود آنان باز مىگردد .\r\nآنها منّتى در انجام دادن اين امور بر امام ندارند ، بلكه امام بر آنها منّت دارد كه با استفاده از اين حقوق امنيت و آبادى و آزادى و افتخارات آنها را تضمين مىكند .\r\nبعضى از شارحان نهج البلاغه در اينجا افزوده‌اند كه اين حقوق چهارگانهء متقابل ، ( در هر طرف چهار حق ) ، مخصوص امام عادل و منصوب از ناحيهء خدا است و نه\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nهمهء زمامداران ، اعم از خوب و بد ، به همين دليل امام فرموده است : « انّ لى عليكم حقّا ، « 1 » مرا بر شما حقّى است » . ولى به نظر مىرسد كه آنچه در اين بيان مبارك امام آمده ، برنامه‌اى است كه براى هر قوم و ملّتى تنظيم شده است . هر پيشوايى ، خواه از ناحيهء خدا باشد و يا به مصداق ، « لا بدّ للنّاس من أمير برّ أو فاجر » . « 2 » هر اميرى در هر جامعه‌اى بر سر كار آيد ، اگر بخواهد كار او پيشرفت كند بايد اين حقوق چهار گانه را محترم بشمارد و نيز هر ملّتى اگر بخواهد از وجود امير خود بهره گيرد ، بايد اصول چهار گانه را به كار بندد .\r\nدر واقع آنچه در اين خطبه آمده ارشاد و راهنمايى به حكم عقل و منطق است .\r\n\r\nنكته‌ها\r\n\r\n1 - حقوق متقابل امام و امّت\r\nحكومت پيوندى است در ميان امام و امّت ، همانند پيوند سر با بدن كه بدون همكارى نزديك و هماهنگى كامل ، هرگز سامان نمىيابد .\r\nبه تعبير ديگر ، حاكمان الهى در عين اين كه نمايندگان خدا در ميان امّت‌ها هستند ، نمايندگان مردم براى تأمين مصالح آنها نيز مىباشند و به همين دليل سنگين‌ترين حقوق را امام بر امّت و امّت بر امام دارد .\r\nدر روايات بحث‌هاى گسترده‌اى در زمينهء اين حقوق متقابل ديده مىشود كه از دقّت و اهتمام اسلام به اين امر مهم خبر مىدهد . مرحوم كلينى در جلد اوّل اصول كافى ، بابى در همين زمينه دارد و در نخستين حديث آن باب از ابو حمزه نقل مىكند كه از امام باقر عليه السّلام پرسيدم :\r\n« ما حقّ الإمام على النّاس » ، حقّ امام بر مردم چيست ؟\r\nفرمود : « حقّه عليهم أن يسمعوا له و يطيعوه » ، « حقّ امام بر مردم اين است كه به سخنانش گوش فرا دهند و فرمانش را اطاعت كنند » .\r\n\r\n\r\n","description":"","footnote":"\r\n( 1 ) مفتاح السعادة ، جلد 6 ، صفحات 84 - 85 .\r\n( 2 ) نهج البلاغه ، خطبهء 40 .\r\n","page_name":" 349 ","page_number":349},
  {"content":"\r\n\r\nسپس مىگويد : پرسيدم : « ما حقّهم عليه » . « حق مردم بر امام چيست ؟ » فرمود : « يقسّم بينهم بالسّويّة و يعدل فى الرّعيّة » ، « همه چيز را در ميان آنها مساوى تقسيم كند ( و تبعيض در ميان مردم قائل نشود ) و عدالت را در ميان آنها رعايت كند .\r\nبعيد نيست كه جملهء نخست اشاره به مسائل اقتصادى باشد و دومى به مسائل اجتماعى و سياسى نظر داشته باشد .\r\nدر پايان آن حديث حضرت فرمود : « فاذا كان ذلك فى النّاس فلا يبالى من أخذ هاهنا و هاهنا » ، « هر گاه اين امر در ميان مردم حاكم باشد تفاوتى نمىكند كه حقوقشان را از اينجا بگيرند يا از آنجا » . « 1 » اشاره به اين كه به هر حال مردم به حق خود مىرسند ، خواه مصداق آن اينجا باشد يا جاى ديگر .\r\nمرحوم محقّق مجلسى در مرآة العقول ، در تفسير اين جمله نقل مىكند كه گفته شده : « منظور اين است كه وقتى ، حقّى از دو طرف انجام گيرد ، هر كس هر كجا برود و هر كار كند ، مشكلى براى او ايجاد نمىشود و يا هر كس هر مذهبى داشته باشد فرقى نمىكند . « 2 » زندگى امير مؤمنان و تاريخ پر افتخار او سرمشق بسيار مهم و پر ارزشى براى مسألهء حكومت اسلامى است . او در امر عدالت بحدّى سخت‌گير بود كه تمام وجود خويش و موقعيت خود را فداى آن كرد .\r\nابن ابى الحديد ، در ذيل خطبهء مورد بحث از يكى از مورّخان به نام فضيل بن جعد ، نقل مىكند كه مهم‌ترين عامل جدايى گروهى از عرب از امير مؤمنان على عليه السّلام مسائل مالى بود ، چرا كه آن حضرت ، شرفا و شخصيت‌هاى معروف را بر ديگران برترى نمىداد و نژاد عرب را بر غير عرب مقدّم نمىشمرد و با رؤساء و امراى قبايل سازش‌هاى پنهانى - آن گونه كه معمول پادشاهان است - نداشت و هيچ كس را\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 405 .\r\n( 2 ) مرآة العقول ، جلد 4 ، صفحهء 335 .\r\n","page_name":" 350 ","page_number":350},
  {"content":"\r\n\r\nبه سوى شخص خود فرا نمىخواند ، در حالى كه معاويه دقيقا بر خلاف او بود . به همين دليل دنيا پرستان على عليه السّلام را رها كرده و به معاويه پيوستند .\r\nاو سپس اضافه مىكند كه على عليه السّلام از يارى نكردن اصحابش و فرار بعضى به سوى معاويه ، با مالك اشتر سخن گفت و گله كرد .\r\nمالك عرض كرد : « اى امير مؤمنان ! آن روز كه ما با اهل بصره به كمك مردم بصره و اهل كوفه پيكار كرديم ، مردم متحد بودند ، ولى امروز اختلاف پيدا كرده و ارادهء آنها ضعيف و نفرات آنها كم شده است و تو نيز مىخواهى با عدالت با آنها رفتار كنى و حق را به حقدار برسانى و اگر افراد عادى در برابر سرشناسان مظلوم واقع شدند ، حقّ آنها را از ظالمان بگيرى و افراد صاحب نفوذ و شرفا در نظر تو با افراد عادى تفاوتى ندارند . فرياد گروهى از اصحابت از اجراى حق در بارهء آنها بلند شده و از عدالت تو اندوهگين گشته‌اند . از طرفى مشاهده مىكنند كه معاويه به ثروتمندان و صاحبان نفوذ چه خدمتى مىكند ! دلهاى آنها متوجه دنيا شده و كمتر كسى پيدا مىشود كه اهل دنيا نباشد . اكثر آنها از حق كناره مىگيرند و خريدار باطل هستند و دنيا را بر آخرت ترجيح مىدهند ، اگر اموال را در اختيار دنيا پرستان با نفوذ قرار دهى گردن‌ها به سوى تو كشيده مىشود و خير خواه تو مىشوند و به تو عشق مىورزند . . . » على عليه السّلام ( در پاسخ اشتر ) فرمود : « امّا اين كه گفتى كه ما با عدالت رفتار مىكنيم ، اين چيزى جز پيروى فرمان خدا نيست كه مىفرمايد :  « مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها وَ ما رَبُّكَ بِظَلَّامٍ لِلْعَبِيدِ »  ، هر كس عمل صالحى را انجام دهد ، سودش براى خود او است و هر كس بدى كند ، به خويشتن بدى كرده است ، پروردگارت هرگز به بندگان ستم نمىكند . « 1 » و من از اين كه در آنچه گفتى ( اجراى حق و عدالت ) كوتاهى كرده باشم ، بيشتر مىترسم ( از آنچه مرا به سوى آن دعوت مىكنى ) .\r\n\r\n\r\n","description":"","footnote":"\r\n( 1 ) سورهء فصلت ، آيهء 46 .\r\n","page_name":" 351 ","page_number":351},
  {"content":"\r\n\r\nو امّا اين كه گفتى حق بر آنها سنگين است و به همين جهت از ما جدا شده‌اند ( عيبى بر ما نيست ) خدا مىداند كه آنها به خاطر جور و ستم جدا نشدند و بعد از جدايى از ما به عدالت پناه نبردند ، تنها به سراغ دنياى ناپايدار رفتند و روز قيامت از آنها سؤال مىشود .\r\nو امّا اين كه گفتى من بىحساب اموال بيت المال را بذل كنم ، و به آن گروه از مردانى كه اشاره كردى بخشش مخصوصى داشته باشم ، اين كار براى من ممكن نيست . من به هيچ كس بيش از حقّش نمىتوانم بدهم ( و جدا شدن اين گروه از ما لطمه‌اى به ما وارد نمىكند ) ، چرا كه خداوند به حق مىفرمايد :  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ »  ، « 1 » « چه بسيار گروههاى كوچكى كه به فرمان خدا بر گروههائى عظيم پيروز شدند و خداوند با صابران و ( استقامت كنندگان ) است . « 2 » باز هم در موارد مناسب ، به ويژگيهاى حكومت اسلامى و حق امام بر امّت و حقّ امّت بر امام خواهيم پرداخت .\r\n\r\n2 - در كشاكش تعارض حق و مصلحت !\r\nبسيار مىشود كه واقعيت‌ها با ملاحظات زودگذر و مصالح شخصى و گروهى در تعارض است و حق در يك طرف قرار مىگيرد و مصلحت انديشى در طرف مقابل .\r\nدر اينجا معمولا سياستمداران دنيا مصلحت انديشى را بر حق و واقعيّت مقدّم مىدارند و حق را در پاى آن قربانى مىكنند .\r\nتاريخ ، پر است از نمونه‌هاى اين تعارض و اين ترجيح و در عصر و زمان خود تقريبا همه روزه شاهد آن هستيم .\r\nولى مردان الهى و رجالى كه گام در جاى آنها نهاده‌اند ، بىترديد حق را ترجيح\r\n\r\n\r\n","description":"","footnote":"\r\n( 1 ) سورهء بقره ، آيهء 249 .\r\n( 2 ) شرح نهج البلاغه ، ابن ابى الحديد ، جلد 2 ، صفحهء 197 - 198 .\r\n","page_name":" 352 ","page_number":352},
  {"content":"\r\n\r\nمىدهند . يكى از موارد اختلاف امير مؤمنان على عليه السّلام با دشمنان و حتّى با بعضى از دوستانش همين بود .\r\nآنها مىگفتند كه تقسيم عادلانهء بيت المال ، هر چند حق است ، امّا هماهنگ با مصلحت نيست و بايد سردمداران را مقدّم شمرد و ثروتمندان صاحب زور را سهم بيشترى داد و از سهم مستضعفان تسليم در مقابل حق كاست در حالى كه على عليه السّلام دقيقا طرفدار اجراى حق و عدالت بود ، هر چند براى گروهى ناخوشايند باشد و دست از حمايت او بردارند يا به مخالفتش برخيزند و تنها ماندن على عليه السّلام كه - آثارش در خطبهء بالا و بسيارى از خطبه‌هاى نهج البلاغه منعكس است - بيشتر به خاطر همين بود .\r\nاين نكته حائز اهميّت است كه اگر امام عليه السّلام آن گونه كه خدا و پيامبر صلّى اللّه عليه و آله و سلّم دستور داده بودند ، بلافاصله پس از پيامبر اكرم صلّى اللّه عليه و آله و سلّم در جايگاه خود قرار مىگرفت بسيارى از اين مشكلات وجود نداشت ، چرا كه پيامبر صلّى اللّه عليه و آله و سلّم جادهء حق را هموار كرده بود و اكثريت قاطع توده‌هاى مردم آن را پذيرا شده بودند ، ولى تبعيض‌هاى نارواى ايّام خلفا ، مخصوصا هرج و مرج عجيبى كه در امر بيت المال در عصر عثمان به وجود آمد و اموال بيت المال بىدريغ و بىحساب در ميان اقوام و بستگان عثمان و گروهى از زورمندان تقسيم شد ، وضع را به كلّى دگرگون ساخت و سنّت شوم و عادت بدى را در ميان آنها به وجود آورد ، بگونه‌اى كه بازگرداندن آنها به حق بسيار مشكل شد .\r\nوسوسهء افزايش فوق العادهء غنائم و قرار گرفتن اموال فراوان در بيت المال نيز سبب شد كه گروهى مانند طلحه و زبير - كه از سابقان اسلام و از ياران خاص پيغمبر اكرم صلّى اللّه عليه و آله و سلّم بودند - حق را در پاى مصالح شخصى قربانى كنند و در اينجا بود كه مشكلات حكومت امام عليه السّلام چند برابر شد .\r\nامير مؤمنان على عليه السّلام با اين كه به خوبى مىدانست كه ادامهء سياست ترجيح حق بر مصلحت چه مشكلاتى را براى او به بار خواهد آورد و ممكن است در بعضى از صحنه‌ها مايهء شكست گردد ، باز دست از اين برنامه الهى برنداشت ، چرا كه با اين\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nعمل يك ارزش مهم اسلامى را زنده كرد و به يقين احياى ارزشها و حفظ آن براى نسل‌هاى آينده در يك مكتب الهى مقدّم بر پيروزىهاى موقّت و مقطعى است و اين مطلب مهمّى است كه به بسيارى از سؤالات در بارهء چگونگى حكومت على عليه السّلام پاسخ مىدهد . و به خواست خدا باز در موقع مناسب از آن سخن خواهيم گفت .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nخطبهء سى و پنجم « 1 » و من خطبة له عليه السّلام بعد التّحكيم و ما بلغه من أمر الحكمين\r\nو فيها حمد اللّه على بلائه ، ثمّ بيان سبب البلوى .\r\nامام اين خطبه را پس از پايان گرفتن جريان حكمين ايراد فرمود ( كه عمرو بن عاص با حيله و تزوير ابو موسى اشعرى نادان را فريب داد تا على عليه السّلام را از خلافت خلع و معاويه را نصب كنند و اين معنا مردم عراق را سخت تكان داد ) و در اين خطبه امام عليه السّلام بعد از حمد و ثناى الهى بر اين ابتلاء ، به شرح آن مىپردازد .\r\nالحمد للّه و إن أتى الدّهر بالخطب الفادح و الحدث الجليل . و أشهد أن لا إله إلّا اللّه لا شريك له ، ليس معه إله غيره و أنّ محمّدا عبده و رسوله صلّى اللّه عليه و آله و سلّم . أمّا بعد ، فإنّ معصية النّاصح الشّفيق العالم المجرّب تورث الحسرة ، و تعقب النّدامة . و قد كنت أمرتكم في هذه الحكومة أمري ، و نخلت لكم مخزون رأيي ، لو كان يطاع لقصير أمر ! فأبيتم عليّ إباء المخالفين الجفاة ، و\r\n\r\n\r\n","description":"","footnote":"\r\n( 1 ) اين خطبه ، با كمى تفاوت ، در مروج الذهب مسعودى و كامل ابن اثير و انساب الاشراف بلاذرى و تاريخ طبرى و الامامة و السياسة ابن قتيبه دينورى و صفيّن نصر بن مزاحم آمده است و نيز سبط بن جوزى در تذكرة الخواص آن را نقل كرده و ابو الفرج اصفهانى در « أغانى » به آن اشاره كرده است . ( مصادر نهج البلاغه ، جلد 1 ، صفحهء 429 ) .\r\n","page_name":" 355 ","page_number":355},
  {"content":"\r\n\r\nالمنابذين العصاة ، حتّى ارتاب النّاصح بنصحه ، و ضنّ الزّند بقدحه ، فكنت أنا و إيّاكم كما قال أخو هوازن :\r\n أمرتكم أمري بمنعرج اللّوى * فلم تستبينوا النّصح إلّا ضحى الغد \r\n\r\nترجمه\r\nستايش مخصوص خداوند است ، هر چند روزگار ، حوادث سنگين و مهم ( و دردناكى براى ما ) پيش آورده است و گواهى مىدهم كه معبودى جز خداوند يگانه نيست ، شريكى ندارد و معبودى با او نمىباشد و گواهى مىدهم كه محمّد صلّى اللّه عليه و آله و سلّم بندهء ( برگزيده ) و فرستاده او است .\r\nامّا بعد ، نافرمانى از دستور نصيحت كنندهء مهربان داناى با تجربه ، موجب حسرت و اندوه مىگردد و پشيمانى به بار مىآورد . من ، در بارهء مسألهء حكميت ، فرمان خود را به شما گفتم و نظر خالص خويش را در اختيار شما گذاردم ، اگر به سخنان قصير « 1 » ، گوش داده مىشد ( چه نيكو بود ) ! ولى شما مانند مخالفان جفا كار و عصيانگران پيمان شكن ( از قبول سخنانم ) امتناع كرديد ، تا آنجا كه گويى نصيحت كننده در پند خويش به ترديد افتاد و از ادامهء اندرز خوددارى كرد .\r\nدر اين حال مثال من و شما مانند گفتار اخو هوازن ( مردى از قبيله بنى هوازن ) است كه ( در يك ماجراى تاريخى ) گفت :\r\n- من در سرزمين منعرج اللوى ، دستور خود را دادم ( ولى شما گوش نداديد ) و اثر آن را فردا صبح درك كرديد .\r\n\r\n\r\n","description":"","footnote":"\r\n( 1 ) قصير مرد فهميده و هوشيارى بود كه در يك ماجراى مهم تاريخى ، با نظريهء او مخالفت كردند و گرفتار خسارت شديدى شدند .\r\n","page_name":" 356 ","page_number":356},
  {"content":"\r\n\r\n\r\nخطبه در يك نگاه\r\nهمان گونه كه در بالا اشاره شد ، اين خطبه را امير مؤمنان بعد از خاتمهء كار حكمين بيان فرمود .\r\nپيامد حكمين براى جهان اسلام بسيار سخت و ناگوار بود . اين جريان ثابت كرد كه اگر على عليه السّلام آنها را از مسألهء ارجاع به حكميت نهى فرمود و بر لزوم ادامهء جنگ تا پيروزى نهايى توصيه كرد ، دليلش اين گونه پيامدها بود . از اين رو امام عليه السّلام مردم كوفه را سخت سرزنش مىكند و به آنها نشان مىدهد كه اين محصول نافرمانى و پند نپذيرفتن آنان است .\r\n\r\nشرح و تفسير\r\n\r\nنتيجهء نافرمانى اين است !\r\nشرايطى كه اين خطبه در آن بيان شد شرايطى بسيار دردناك و جانكاه بود .\r\nتوطئه‌هاى معاويه و عمرو بن عاص ، با استفاده از جهل و نادانى ابو موسى اشعرى و گروه عظيمى كه پشت سر او ايستاده بودند ، به نتيجه رسيده بود . آنها موفّق شدند كه نتيجهء حكميت را به نفع خود تمام كنند و به پندار خويش امام را از خلافت عزل كرده ، معاويه را بر جاى او بنشانند ! اين در حالى بود كه غم و اندوه قلب امام را مىفشرد ، زيرا از قبل تمام اين امور را پيش‌بينى فرموده و به مردم عراق و كوفه خبر داده بود ، ولى جهل و عصبيّت و لجاجت و خود خواهى و تنبلى و تن پرورى مانع از آن شد كه نصايح حكيمانهء امام را پذيرا شوند .\r\nبه هر حال امام اين خطبه را مانند خطبه‌هاى ديگر ، با حمد و ثناى الهى شروع مىكند ، حمد و ثنايى كه رنگ ديگرى دارد و خدا را حتّى بر اين حادثه دردناك و امتحان بزرگ ستايش مىكند . مىفرمايد : « ستايش مخصوص خداوند است هر چند روزگار حوادث سنگين و مهم ( و دردناكى براى ما ) پيش آورده است . « الحمد للّه و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nإن أتى الدّهر بالخطب « 1 » الفادح « 2 » و الحدث الجليل » .\r\nجالب اين كه امام در اينجا اوّلا خدا را بر اين حادثه سپاس مىگويد تا معلوم شود كه شكر و ثناى الهى ، تنها در برابر حوادث خوشايند و كامروايىها و پيروزىها و بهره‌مند شدن از مواهب معنوى و مادّى نيست ، بلكه در همه حال بايد او را حمد و ثنا گفت ، در سلامت و بيمارى ، در شادى و غم ، در پيروزى و شكست ، در همه جا و در برابر همه چيز ، چرا كه حتّى اين حوادث دردناك نيز فلسفه‌هايى دارد كه اگر درست شكافته شود ، آنها نيز جزء نعم و مواهب الهى است .\r\nثانيا : اين حادثه دردناك را به روزگار نسبت مىدهد و مىدانيم كه روزگار ، چيزى جز مردم روزگار نيست و گرنه تابش آفتاب و ماه و نزول باران و وزش باد و ساير امور طبيعى چيزى نيست كه منشأ اين امور باشد و در خور گله .\r\nاين مردم روزگارند كه به خاطر اعمال غلطشان گرفتار عواقب دردناك مىشوند ! در همين حادثه اگر مردم عراق گوش به فرمان امام و مولايشان داده بودند و از هشدارهاى او بيدار شده و از پندهاى اين حكيم الهى نتيجه گرفته بودند ، هرگز در چنين دام سختى گرفتار نمىشدند .\r\nمنظور از « خطب فادح » ( با توجه به اين كه خطب ، به معناى « امر مهم » است ، و « فادح » به معناى « تأكيد ديگرى بر آن است » ، ) داستان حكمين است كه براى جهان اسلام بسيار سخت و سنگين بود و پيامدهاى ناگوارى را به بار آورد .\r\nدرست است كه داستان حكمين - به شرحى كه در نكات خواهد آمد - چيزى را دگرگون نساخت ، ولى بهانه خوبى به دست معاويه و پيروان او براى اغواى ناآگاهان داد و بدعت بسيار بدى در جهان اسلام گذاشت .\r\nتعبير به « حدث جليل » تأكيد ديگرى بر آثار سوء اين بدعت شوم است .\r\n\r\n\r\n","description":"","footnote":"\r\n( 1 ) « خطب » ( بر وزن ختم ) به معناى « كار مهمى است كه ميان انسان و شخص ديگرى جريان دارد » به همين دليل به گفت و گويى كه ميان انسان و ديگرى انجام مىگيرد « مخاطبه » گفته مىشود .\r\n( 2 ) « فادح » به معناى « سنگين » است ، لذا اگر كسى قرضى داشته باشد كه بر دوش او سنگينى كند ، به آن ، « دين فادح » مىگويند .\r\n","page_name":" 358 ","page_number":358},
  {"content":"\r\n\r\nحضرت ، بعد از اين حمد و ثنا ، شهادت به يگانگى خداوند و نبوت پيامبر اسلام مىدهد و مىفرمايد :\r\n« گواهى مىدهم كه معبودى جز خداوند يگانه نيست ، شريكى ندارد و معبودى با او نمىباشد ، و گواهى مىدهم كه محمد صلّى اللّه عليه و آله و سلّم بنده و فرستادهء اوست ، « و أشهد أن لا إله إلّا اللّه لا شريك له ، ليس معه إله غيره ، و أنّ محمّدا عبده و رسوله صلّى اللّه عليه و آله و سلّم » .\r\nذكر شهادتين در آغاز اين خطبه ، ممكن است علاوه بر تأكيد مجدّد بر لزوم تقويت پايه‌هاى تكامل انسان و احياى اصول عقيدتى اسلام ، اشاره به اين نكته باشد كه رسوايى حادثه حكمين ، از اينجا سرچشمه گرفت كه مردم اصل توحيد را پشت سر گذاشتند و به دنبال كارهاى شرك آلود رفتند و تأسّى به پيامبر اسلام را ناديده گرفتند و تسليم هواى نفس شدند .\r\nسپس امام به سراغ مقصود اصلى خطبه رفته ، مىفرمايد : « امّا بعد از حمد و ثناى الهى و گواهى به وحدانيّت حق و نبوت پيامبر اكرم صلّى اللّه عليه و آله و سلّم . بدانيد ! نافرمانى از دستور نصيحت كنندهء مهربان داناى باتجربه موجب حسرت و اندوه مىگردد و پشيمانى به بار مىآورد ، « أمّا بعد ، فإنّ معصية النّاصح الشّفيق العالم المجرّب « 1 » تورث الحسرة ، و تعقب النّدامة » .\r\nاين جمله در حقيقت بمنزلهء كبرا و بيان يك قاعده كلّى است كه اگر در طرف مشورت انسان چهار صفت جمع باشد ، مخالفت او قطعا موجب پشيمانى خواهد بود .\r\nنخست اين كه ناصح و خير خواه باشد و به مقتضاى خير خواهى ، تلاش لازم را در تشخيص حق انجام دهد .\r\nدوم اين كه قلبى پر از مهر و محبت داشته باشد و از اعماق روح ، خواهان\r\n\r\n\r\n","description":"","footnote":"\r\n( 1 ) « مجرّب » ( بر وزن محقّق ) به معناى « كسى است كه بر اثر تجربه‌هاى مختلف آگاهى فراوان دارد ، امّا عرب‌ها معمولا آن را به فتحه تكلم مىكنند و مجرّب ( بر وزن مقرّب ) مىگويند .\r\n","page_name":" 359 ","page_number":359},
  {"content":"\r\n\r\nخدمت و عاشق پيروزى و سعادت مشورت كننده باشد .\r\nسوم اين كه عالم باشد و تمام جوانب مطلب را ببيند و مسائل مهم را دقيقا تحليل كند و ريشه‌هاى حوادث و نتايج آن را مورد بررسى قرار دهد .\r\nچهارم اين كه داراى تجربه كافى در مسائل مهم فردى و اجتماعى باشد ، يعنى علاوه بر عقل نظرى ، داراى عقل عملى نيز باشد .\r\nهر گاه كسى جامع اين اوصاف چهارگانه باشد ، به احتمال قوى و نزديك به يقين انسان را به واقع مىرساند .\r\nبا اين حال كسانى كه سخنش را زير پا بگذارند و بر مركب غرور و لجاجت سوار شوند ، جز در بيراهه گام ننهاده‌اند و خود را در پرتگاه بدبختى قرار مىدهند .\r\nحضرت بعد از بيان اين قاعدهء كلّى به سراغ بيان صغرا و مصداق مورد نظر مىرود ، مىفرمايد : « من در بارهء مسألهء حكميت فرمان خود را به شما گفتم و نظر خالص خويش را در اختيار شما گذاردم ، اگر به سخنان قصير گوش داده مىشد چه نيكو بود ! « و قد كنت أمرتكم في هذه الحكومة أمري ، و نخلت « 1 » لكم مخزون رأيي ، لو كان يطاع لقصير أمر ! » حضرت مىفرمايد كه من هم با اصل حكومت در اين مسأله مخالف بودم و هم در چگونگى و كيفيت آن .\r\nمن دقيقا پيامدهاى اين پديده شوم را براى شما بازگو كردم ، ولى متأسّفانه لجاجت و پا فشارى شما در عقيدهء باطلى كه داشتيد به شما اجازه نداد تا واقعيت هاى روشن را در اين مسأله مهم ببينيد و اكنون كه گرفتار عواقب دردناك آن شده‌ايد ، پشيمانى سودى ندارد .\r\nجملهء « لو كان يطاع لقصير أمر » ، ضرب المثل مشهورى در ميان عرب است ، و براى كسانى كه اندرزهاى نصيحت كنندهء باهوش و مهربان را نشنوند و به پشيمانى\r\n\r\n\r\n","description":"","footnote":"\r\n( 1 ) « نخلت » از مادّهء « نخل » به معناى « تصفيه كردن چيزى » است و نخاله به اضافات بعد از تصفيه گفته مىشود . استعمال اين مادّه در خطبه بالا اشاره به رأى صائبى است كه امام در مسأله حكميت در اختيار اصحابش گذاشت .\r\n","page_name":" 360 ","page_number":360},
  {"content":"\r\n\r\nمبتلا گردند ، گفته مىشود . جريان اين ضرب المثل چنين بوده كه :\r\nيكى از پادشاهان حيره ، به نام جزيمه ، با عمرو بن ظرب ، پادشاه جزيره ، جنگ كرد و او را به قتل رسانيد . پس از وى دخترش ، زبّاء ، جانشين پدر شد و در اين فكر بود كه چگونه انتقام خون پدرش را از جزيمه بگيرد .\r\nنامه‌اى به جزيمه نوشت كه من زنم و زنان را پادشاهى نشايد ، و از شوهر ناگزيرند و من غير از تو كسى را براى همسرى نمىپسندم و اگر بيم سرزنش مردم نبود ، خودم به سوى تو مىآمدم . اگر قدم رنجه كنى و ( براى خواستگارى ) به سوى كشور ما بيايى كشور ما را از آن خود ، خواهى يافت .\r\nهنگامى كه نامهء زبّاء به جزيمه رسيد ( طمع او در آن زن و كشورش ) گل كرد . با ياران نزديكش به مشورت پرداخت ، همه او را به اين سفر تشويق كردند ، مگر مردى به نام « قصير بن سعد » كه بسيار باهوش و عاقبت‌انديش بود ، هر چند كنيززاده بود .\r\nقصير از روى فراست حدس زد كه اين پيشنهاد از سوى زنى كه پدرش را جزيمه كشته است ، خالى از توطئه نيست ، به همين دليل او با همهء مشاوران جزيمه مخالفت كرد و وى را از اين سفر بر حذر داشت ، امّا جزيمه - كه عشق به آن كشور و آن زن او را به خود مشغول داشته بود - به سخنان قصير اعتنا نكرد و با هزار سوار به سوى جزيره حركت كرد .\r\nلشكر زبّاء ، از او استقبال كردند ، ولى احترام زيادى نديد ، قصير بار ديگر به جزيمه گفت : كه من اين جريان را خطرناك مىبينم و به نظر مىرسد كه مكر و حيله‌اى در كار است ، امّا جزيمهء نادان كه غرق خيالات واهى خود بود ، به هشدار قصير اعتنايى نكرد و به راه خود ادامه داد .\r\nهنگامى كه وارد جزيره شد ، سپاهيان زبّاء ، او را محاصره كرده و كشتند . قصير گفت : « لو كان يطاع لقصير أمر ، اگر كسى به سخنان قصير گوش مىداد كار به اينجا نمىرسيد » . سپس اين سخن در ميان عرب ضرب المثل شد . « 1 »\r\n\r\n\r\n","description":"","footnote":"\r\n( 1 ) ضرب المثل بالا و شأن ورود آن ، در « الاعلام زركلى » ، جلد 5 ، صفحهء 199 ، و غالب شروح نهج البلاغه آمده است . اين ضرب المثل گاهى به صورت « لا يطاع لقصير أمر » ، نقل شده است .\r\n","page_name":" 361 ","page_number":361},
  {"content":"\r\n\r\nامام عليه السّلام در اينجا خود را به قصير تشبيه مىكند و لشكر كوفه را به جزيمهء نادان و هوس باز و مشاوران كوته فكرش كه خود را با دست خويش در دام عمرو عاص و معاويه گرفتار كردند .\r\nسپس امام عليه السّلام مىافزايد : « ولى شما مانند مخالفان جفا كار و عصيانگران پيمان شكن ( از قبول سخنان ) من امتناع كرديد ، تا آنجا كه گويى نصيحت كننده در پند خويش به ترديد افتاد ، و از ادامهء اندرز خوددارى كرد . « فأبيتم عليّ إباء المخالفين الجفاة ، و المنابذين « 1 » العصاة ، حتّى ارتاب النّاصح بنصحه ، و ضنّ « 2 » الزّند « 3 » بقدحه « 4 » » .\r\nمن به شما گفتم كه بر افراشتن قرآنها بر نيزه‌ها ، مكر و خدعه‌اى بيش نيست ! اين جنگ را كه به مرحلهء حسّاسى رسيده است به پايان بريد ، زيرا ساعتى بيش به پيروزى باقى نمانده ولى شما به اين سخنان گوش نداديد و از جنگ دست برداشتيد و پيشنهاد حكميّت كرديد .\r\nمن به شما گفتم حال كه مىخواهيد كار را به حكميّت بگذاريد ، ابن عباس را برگزينيد ، ولى شما راضى نشديد . مالك اشتر را پيشنهاد كردم ، نپذيرفتيد ، بلكه اصرار كرديد كه ابو موسى اشعرى احمق و نادان در برابر عمرو عاص مكّار و حيله‌گر قرار بگيرد ، و نتيجه همان شد كه همگى از آن ناراحتيد . « 5 »\r\n\r\n\r\n","description":"","footnote":"\r\n( 1 ) « منابذين » از مادّه « نبذ » به معناى « دور افكندن » است ، خواه چيزى را انسان در پشت سر بيندازد يا پيش رو و يا اطرافش . اين واژه در مورد پيمان شكنى به كار مىرود ، چرا كه شخص پيمان شكن ، پيمان خود را به دور مىافكند .\r\n( 2 ) « ضنّ » از مادّه « ضنن » ، به معناى « امساك و بخل » است .\r\n( 3 ) « زند » ( بر وزن قند ) به معناى « چوبى است كه به وسيلهء آن آتش روشن مىكنند » ، و ( در گذشته به جاى استفاده از كبريت يا سنگ آتش زنه ، دو قطعه چوب مخصوص را به هم مىزدند و جرقه از آن بر مىخاست ) كه به آن « زند » مىگفتند و سپس به هر وسيلهء آتش زنه زند ، و زناد گفته شده است .\r\n( 4 ) « قدح » به معناى « به هم زدن چوب آتش زنه » است ، تا جرقه از آن برخيزد و لذا به چوب يا هر وسيلهء آتش زنه قدّاحه گفته شده است .\r\n( 5 ) به مروج الذهب ، جلد 2 ، صفحهء 390 ، مراجعه شود . در شرح خطبهء آينده نيز توضيحات ديگرى در اين زمينه خواهد آمد .\r\n","page_name":" 362 ","page_number":362},
  {"content":"\r\n\r\nتعبير به « المخالفين الجفاة » ، اشاره به اين است كه مخالفت شما با من ، تنها به خاطر سوء تشخيص نبود ، بلكه آميخته با نوعى جفاكارى و عصيان و گردنكشى بود .\r\nنيز تعبير به « المنابذين العصاة » تأكيدى بر همين معنا است كه مخالفتهاى شما از روح عصيانگرى و پيمان شكنى شما سرچشمه مىگرفت .\r\nحضرت مىفرمايد كه : اين مخالفتها چنان پر جوش و شديد بود كه من چاره‌اى جز اين نديدم كه سكوت اختيار كنم ، سكوتى كه شايد در نظر بعضى به عنوان ترديد در نصايح و پيشنهادهايم تلقّى مىشد ! جملهء ( ضنّ الزّند بقدحه ) ، در اصل ، به اين معنا است كه « آتش زنه از آتش دادن بخل ورزيد » ، يعنى هر چه سنگ آتش زنه را به هم زدند ، جرقّه‌اى نداد .\r\nاين جمله نيز ضرب المثل است ، و در مورد كسى گفته مىشود كه از روشنگرى باز مىايستد به خاطر اين كه گوش شنوايى پيدا نمىكند .\r\nحضرت سپس در ادامهء اين سخن مىافزايد : « مثال من و شما ( در مورد حكميت و پيامدهاى شوم آن ) ، مانند گفتار اخو هوازن ( مردى از قبيله بنى هوازن ) است كه گفت : « من در سرزمين منعرج اللّوى دستور خود را دادم ، ولى شما ( گوش نداديد و ) اثر آن را فردا صبح درك كرديد . » ( هنگامى كه كار از كار گذشته بود و پشيمانى سودى نداشت ) ، فكنت انا و إيّاكم كما قال أخو هوازن :\r\n أمرتكم أمري بمنعرج اللّوى * فلم تستبينوا النّصح إلّا ضحى الغد \r\nمنظور از « اخو هوازن » ، چنان كه گفتيم - مردى از قبيلهء بنى هوازن است كه نام او « دريد » بود . قصه‌اش چنين است كه او با برادرش عبد اللّه ، به جنگ با بنى بكر بن هوازن رفت و غنيمت بسيارى به چنگ آورد .\r\nدر راه بازگشت عبد اللّه تصميم گرفت كه يك شب در « منعرج اللوى » توقّف كند ،\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدريد از باب نصيحت به او گفت كه : اينجا نزديك منطقهء دشمن و ماندن در آن دور از احتياط است و ممكن است كه قبيلهء شكست خورده نيروى خود را گرد آورى كنند و از ديگران كمك بگيرند و بر ما حمله‌ور شوند .\r\nعبد اللّه از غرورى كه داشت پند او را گوش نداد و شب را در آن منزل درنگ كرد .\r\nفردا صبح قبيلهء دشمن با جمعيّت زيادى بر او هجوم آوردند و عبد اللّه را كشتند و دريد با زخم بسيار از دست آنها نجات يافت و پس از آن قصيده‌اى گفت كه يكى از ابياتش همين بيتى است كه امير مؤمنان على عليه السّلام در اين خطبه به آن اشاره فرموده است . « 1 » مقصود امام اين است كه ، من به موقع به شما نصيحت كردم و گفتم : كار جنگ را يكسره كنيد كه چيزى به پيروزى نهايى باقى نمانده و اگر كوتاهى كنيد ، معاويه و يارانش در صدد حيله و تزوير بر مىآيند ، ولى شما به گفتار من گوش دل فرا نداديد و فريب بلند كردن قرآنها بر سر نيزه‌ها را خورديد و تن به حكميّت داديد و آن قدر اصرار كرديد كه من بناچار رضايت دادم ، و حالا كه كار از كار گذشته و به هوش آمده و پشيمان شده‌ايد ، بدانيد كه اين پشيمانى سودى ندارد .\r\n\r\nنكته‌ها\r\n\r\nداستان حكميّت\r\nدر كتب تاريخ آمده است كه داستان بلند كردن قرآنها بر سر نيزه و سپس طرح مسألهء حكميت براى تبيين موضع قرآن ، زمانى بوجود آمد كه نشانه‌هاى پيروزى لشكر امام آشكار شده بود ، زيرا صبح روز سه شنبه ، دهم ماه صفر سال سى و هفت هجرى ، بعد از نماز صبح لشكر امام با لشكر شام به شدّت نبرد كردند .\r\n\r\n\r\n","description":"","footnote":"\r\n( 1 ) « اغانى ابو الفرج اصفهانى » ، جلد 10 ، صفحهء 3 ، شرح نهج البلاغه ، علامهء خويى ، جلد 4 ، صفحهء 88 ، و شرح نهج البلاغه ، ابن ابى الحديد ، جلد 2 ، صفحهء 205 . در پاورقى اين داستان را با تفاوتهايى نقل كرده‌اند و آنچه در بالا آمده خلاصه‌اى از آن است .\r\n","page_name":" 364 ","page_number":364},
  {"content":"\r\n\r\nلشكر شام سخت وامانده شد ، ولى لشكر امام با سخنان گرم و آتشين مالك اشتر و دلاورىهاى او ، چنان در نبرد پيش مىرفتند كه چيزى نمانده بود لشكر معاويه از هم متلاشى شود .\r\nدر اين هنگام لشكر معاويه قرآنها را بر سر نيزه كردند . مالك اشتر و تنى چند از ياران باوفاى امام از حضرت خواستند كه جنگ را تا پيروزى ادامه دهند ، ولى اشعث بن قيس منافق ، با عصبانيّت برخاست و گفت :\r\n« اى امير مؤمنان ! دعوت آنها را به كتاب خدا بپذير كه تو از آنان سزاوارترى . مردم مىخواهند زنده بمانند و مايل به ادامهء جنگ نيستند ، امام فرمود : « فكر مىكنم » .\r\nدر اينجا مردم را صدا زد تا اجتماع كنند و سخنانش را بشنوند و در ضمن خطبه‌اى فرمود : « اى مردم ! من سزاوارترين كسى هستم كه دعوت به كتاب خدا را بپذيرم ، ولى معاويه و عمرو عاص و ديگر ياران نزديكش ، اهل قرآن نيستند . من از كوچكى آنها را مىشناسم و در بزرگى نيز شاهد وضع آنان بوده‌ام ، واى بر شما ! آنها قرآنها را بر سر نيزه براى عمل كردن بلند نكرده‌اند ، بلكه اين كار خدعه و نيرنگ و فريبى بيش نيست . تنها يك ساعت ديگر توان خود را در اختيار من بگذاريد تا قدرت اين گروه را در هم بشكنم و آتش فتنه را براى هميشه خاموش كنم . » در اينجا گروهى در حدود بيست هزار نفر از سپاهيان امام ، در حالى كه شمشيرهايشان را بر دوش گذاشته و اثر سجده در پيشانيشان نمايان بود ، نزد حضرت آمدند و او را با نام - نه با لقب امير المؤمنين - صدا كردند و گفتند :\r\n« يا على ! اجب القوم الى كتاب اللّه اذا دعيت اليه و الّا قتلناك كما قتلنا ابن عفّان ! فو اللّه ! لنفعلنّها ان لم تجبهم » . « اى على ! دعوت اين قوم را براى حكميّت كتاب اللّه بپذير ! و الّا تو را مىكشيم ، همان گونه كه عثمان را كشتيم ! سوگند به خدا ، اگر دعوت آنها ( اصحاب معاويه ) را اجابت ننمايى ، اين كار را مىكنيم .\r\nامام فرمود : « من نخستين كسى هستم كه مردم را به سوى كتاب اللّه فرا خواندم و نخستين كسى هستم كه كتاب اللّه را پذيرا شدم ، اساسا من با اهل شام به خاطر اين\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nجنگيدم كه به حكم قرآن گردن نهند ، زيرا آنها كتاب اللّه را به گوشه‌اى افكنده بودند ، ولى من به شما اعلام كردم كه آنها قصدشان عمل به قرآن نيست و جز نيرنگ و فريب شما هدفى ندارند . » آنها گفتند : « پس بفرست تا مالك اشتر برگردد » .\r\nاين در حالى بود كه مالك اشتر در آستانهء پيروزى بر لشكر معاويه قرار گرفته بود .\r\nامام كسى را نزد مالك فرستاد و دستور داد برگردد .\r\nمالك گفت : « به امير مؤمنان بگو ، الآن زمانى نيست كه مرا از اين مأموريت باز دارى . چيزى به پيروزى باقى نمانده است . » سخن مالك در حالى بود كه سپاه معاويه شروع به فرار كرده بودند .\r\nهنگامى كه فرستادهء امام پيام اشتر را خدمتش آورد ، جمعيّت لجوج و نادان بر فشار خود افزودند و گفتند : « به اشتر بگو كه برگردد ، و الّا به خدا سوگند تو را از خلافت عزل خواهيم كرد . » امام بار ديگر فرستادهء خود ( يزيد بن هانى ) را نزد اشتر فرستاد و فرمود : « به اشتر بگو كه فتنه ، واقع شده و ( كار از كار گذشته ) است . » اشتر باز به فرستادهء امام رو كرد و گفت : « آيا فتح و پيروزى را نمىبينى ؟ آيا سزاوار است اين موقعيّت را رها كنيم و برگرديم . » فرستادهء امام به او گفت : « راستى عجيب است ! آن گروه لجوج سوگند ياد كردند كه اگر اشتر بر نگردد ، ما تو را خواهيم كشت ، آن گونه كه عثمان را كشتيم . » مالك اشتر بناچار و در نهايت ناراحتى بازگشت و در حضور امام به فريب خوردگان سپاه پرخاش بسيار كرد و از آنان مهلت كوتاهى براى يكسره كردن كار سپاه معاويه طلب كرد ، ولى آنها موافقت نكردند .\r\nبه اين ترتيب فعاليّت جنگى در آستانهء پيروزى متوقف شد و كار به مسألهء حكميّت قرآن كشيد و براى اين كه روشن شود كه حكم قرآن در بارهء سرنوشت اين جنگ و مسألهء خلافت چيست ، بنا شد از هر گروهى يك نفر به عنوان حكم انتخاب شود .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nشاميان عمرو عاص را براى اين كار برگزيدند و اشعث بن قيس - كه از سران اهل نفاق بود - و گروه ديگرى از همفكرانش ابو موسى اشعرى را - كه مردى نادان و متظاهر به اسلام و در عين حال ، بىخبر از حقيقت اسلام بود - براى اين كار برگزيدند .\r\nامام عليه السّلام بعد از آن كه مجبور شد به حكميّت تن در دهد ، فرمود : « لا اقل عبد اللّه بن عباس را براى اين كار برگزينيد ، زيرا او مىتواند خدعهء عمرو عاص را خنثى كند . » ولى اشعث و همدستانش نپذيرفتند .\r\nامام فرمود : « مالك اشتر را انتخاب كنيد » آنها شجاعت اشتر را بر او عيب گرفتند و گفتند : « او آتش جنگ را شعله‌ور ساخته است ، ما هرگز تن به حكميت او نمىدهيم » .\r\nامام مجبور شد كه حكميت ابو موسى را بپذيرد و صلح نامه‌اى بين دو گروه ، تنظيم شد .\r\nعمرو عاص كه از همان آغاز ، نقشهء فريب ابو موسى را كشيده بود ، در همه جا او را مقدم مىداشت و به هنگام سخن گفتن اظهار مىكرد : « حق سخن ابتدا با تو است ، زيرا تو همنشين رسول خدا بودى . افزون بر اين سنّ تو از من بيشتر است » .\r\nعمرو او را در صدر مجلس مىنشاند و تا ابو موسى دست به غذا نمىبرد و شروع به خوردن غذا نمىكرد و او را با لقب « يا صاحب رسول اللّه » خطاب مىكرد .\r\nمجموعهء اين كارها ابو موساى خام را ، خام‌تر كرد تا آنجا كه احتمال خيانت عمرو عاص را از سرش بيرون برد .\r\nسرانجام عمرو عاص به ابو موسى گفت : « آخرين نظرت براى اصلاح اين امّت ، چيست ؟ » ابو موسى گفت : « به نظر من هر دو ( على عليه السّلام و معاويه ) را از خلافت عزل كنيم و مسلمانان را براى انتخاب خليفه به شورا دعوت كنيم » .\r\nعمرو عاص گفت : « به خدا سوگند ! كه اين نظر ، نظر بسيار خوبى است » .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nدر اينجا بود كه هر دو در برابر حاضران ظاهر شدند تا نظر خود را اعلام دارند .\r\nدر اينجا ابن عباس ابو موسى را نزد خود فرا خواند و گفت : « واى بر تو ! گمان من اين است كه او تو را فريب داده . اگر بنا است سخنى بگويى ، عمرو عاص را مقدّم دار ! چرا كه بيم مىرود اگر تو مقدّم شوى او سخن خود را بگونهء ديگرى ادا كند . او مرد مكّارى است » .\r\nابو موساى نادان كه گرفتار غرور و غفلت عجيبى شده بود ، رو به ابن عباس كرد و گفت : « اوه ! ما اتّفاق نظر داريم » .\r\nابو موسى قدم را پيش گذاشت و گفت : « رأى ما بر اين است كه على و معاويه را خلع كنيم و كار را به شورى وا گذاريم . بدانيد ! من هر دو را خلع كردم . برويد و كسى را براى خلافت برگزينيد » .\r\nسپس عمرو عاص به پا خاست و گفت : « سخنان ابو موسى را شنيديم كه او رئيس خود را خلع كرد و من نيز او را خلع مىكنم و رئيس خود ، معاويه را در مقام خلافت مىگذارم . او ولىّ عثمان و خونخواه او و سزاوارترين مردم به مقام او است » .\r\nبه اين ترتيب نادانىها و حماقت‌هاى يك گروه قشرى از يك سو و تلاش‌هاى بازماندگان احزاب جاهلى از سوى ديگر ، كار خود را ساخت و فضاى جهان اسلام را تاريك كرد .\r\nلشكر فريب خورده به زودى پشيمان شدند ، ولى پشيمانى سودى نداشت و موقعيت مناسب از دست رفته بود . « 1 »\r\n\r\nبهره‌گيرى از آراء اهل نظر\r\nبىشك شورا يكى از تعليمات اساسى اسلام است كه در قرآن مجيد و روايات بازتاب گسترده‌اى دارد . قرآن علاوه بر اين كه انجام كارها با مشورت را يكى از نشانه‌هاى اصلى اهل ايمان مىشمرد و آن را در رديف نماز و زكات - كه از اركان\r\n\r\n\r\n","description":"","footnote":"\r\n( 1 ) اقتباس و تلخيص از شرح نهج البلاغهء ابن ابى الحديد ، جلد 2 ، صفحات 206 - 256 .\r\n","page_name":" 368 ","page_number":368},
  {"content":"\r\n\r\nاسلام است - قرار مىدهد ، مىفرمايد :  « وَ الَّذِينَ اسْتَجابُوا لِرَبِّهِمْ وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ »  ، « كسانى كه دعوت پروردگارشان را پذيرفتند و نماز را بر پا داشته و كارهايشان به طريق مشورت ، در ميان آنها صورت مىگيرد و از آنچه به آنها روزى داده‌ايم انفاق مىكنند . « 1 » خداوند به پيامبر اسلام نيز با صراحت دستور مىدهد كه با مؤمنان در امور مهم مشورت كند ، با اين كه مىدانيم آن حضرت علاوه بر ارتباط مستقيم با عالم وحى از نظر عقلانى ما فوق افراد بشر بود و با اين حال مىفرمايد :  « وَ شاوِرْهُمْ فِي الْأَمْرِ »  . « 2 » در مسأله مشورت مهم انتخاب مشاورى است كه داراى صفات ويژه‌اى باشد كه در خطبهء بالا به آن اشاره شده است و آن اين كه خير خواه و مهربان و آگاه و پر تجربه باشد . « النّاصح الشّفيق العالم المجرّب ) . و به يقين مخالفت با رأى چنين كسى نتيجه‌اى جز حسرت و ندامت نخواهد داشت .\r\nدرست است كه متمرّدان لجوج در صفّين ، با امام عليه السّلام به مشورت ننشستند ، ولى به هر حال امام عليه السّلام نظر خيرخواهانهء خود را به عنوان رأى ناصح شفيق و عالم مجرّب در اختيار آنان گذارد ، ولى افسوس و صد افسوس كه آنها نه تنها پذيرا نشدند ، بلكه با امام عليه السّلام به مبارزه برخاستند و او را تهديد به قتل كردند و نتيجهء آن ، همان رسوايى تاريخى و ندامت شديد و غير قابل جبران بود . و اين خيره سرى راه را براى حكومت جائران در آن منطقه تا قرنها هموار ساخت .\r\n\r\n\r\n","description":"","footnote":"\r\n( 1 ) سورهء شورى ، آيهء 38 .\r\n( 2 ) سورهء آل عمران ، آيهء 159 .\r\n","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n\r\nخطبهء سى و ششم « 1 » و من خطبة له عليه السّلام فى تخويف أهل نهروان\r\nامام اين خطبه را در تهديد خوارج نهروان بيان فرموده ( تا بيدار شوند و به حق گردن نهند ) .\r\nفأنا نذير لكم أن تصبحوا صرعى بأثناء هذا النّهر ، و بأهضام هذا الغائط ، على غير بيّنة من ربّكم ، و لا سلطان مبين معكم : قد طوّحت بكم الدّار و احتبلكم المقدار . و قد كنت نهيتكم عن هذه الحكومة فأبيتم عليّ إباء المخالفين المنابذين ، حتّى صرفت رأيي إلى هواكم و أنتم معاشر أخفّاء الهام ، سفهاء الأحلام ، و لم آت - لا أبالكم ! - بجرا و لا أردت لكم ضرّا .\r\n\r\nترجمه\r\nمن شما را از اين بر حذر مىدارم كه بدون دليل روشنى از سوى پروردگارتان و با دستى تهى از مدرك ، اجساد بىجانتان در كنار اين نهر و در اين گودال بيفتد . دنيا ( و دنيا پرستى ) شما را در اين پرتگاه ( بدبختى ) پرتاب كرده و افكار نادرستتان شما را\r\n\r\n\r\n","description":"","footnote":"\r\n( 1 ) تمام يا قسمتى از اين خطبه به صورت مسند و يا به صورت مرسل ، از سوى مورّخان و محدّثان ذيل نقل شده است :\r\nالف - به گفتهء ابن ابى الحديد ، ( جلد 2 ، صفحهء 283 ) ، ابن حبيب بغدادى ( متوفاى 254 ق ) ، آن را نقل كرده است .\r\nب - ابن قتيبه دينورى ، ( متوفاى 276 ق ) ، در الامامة و السياسة ، جلد 1 ، صفحهء 127 .\r\nج - بلاذرى ، ( متوفاى 279 ق ) ، در أنساب الاشراف ، جلد 2 ، صفحهء 371 .\r\nد - طبرى ، ( متوفاى 310 ) ، در تاريخ الرّسل و الملوك ، ( جلد 6 ، صفحهء 3377 ) .\r\n","page_name":" 371 ","page_number":371},
  {"content":"\r\n\r\nگرفتار اين دام خطرناك كرده است .\r\nمن شما را از اين حكميت نهى مىكردم ، ولى شما با سرسختى مخالفت مىكرديد و فرمان مرا دور افكنديد تا آنجا كه ناچار به پذيرش شدم و به دلخواه شما تن در دادم . اينها همه به خاطر آن است كه شما گروهى سبك سر هستيد و كوتاه فكر .\r\nخداوند شما را خوار و ذليل كند ! من كار خلافى انجام ندادم و نمىخواستم به شما زيانى برسانم ( اين شما بوديد كه مرا در تنگنا قرار داديد و مجبور به پذيرش حكميّت كرديد ) .\r\n\r\nخطبه در يك نگاه\r\nمعلوم است كه امام اين خطبه را در روز جنگ با خوارج ، در كنار نهروان ايراد كرده است اين جنگ در سال 37 هجرى واقع شد . در اين خطبه امام روى سه نكته پا فشارى مىكند :\r\nنخست : اين كه مراقب باشند تا بدون دليل شرعى كه در پيشگاه خدا پذيرفته باشد ، وارد اين ميدان نشوند كه در اين صورت ، جان آنان بيهوده بر باد رفته است .\r\nدوم : اين كه به آنان يادآور مىشود كه شما مسألهء حكميت را بهانه كرده‌ايد ، در حالى كه من از ابتدا با آن مخالف بوده‌ام .\r\nسوم : اين كه شما به جنگ من برخاسته‌ايد ، در حالى كه كار خلافى از من سر نزده است ، اگر خلافى بوده ، از سوى شما و ديگران است ، ولى شما افراد كم عقل عاملان اصلى را رها كرده و به سراغ من آمده‌ايد ! و به اين ترتيب امام با آنها اتمام حجّت مىكند .\r\n\r\nشرح و تفسير\r\n\r\nاتمام حجّت بر خوارج نهروان\r\nهمان گونه كه در بالا اشاره شد ، اين خطبه قبل از شروع جنگ نهروان از سوى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nامام امير المؤمنين عليه السّلام ايراد شده است و مىدانيم جنگ نهروان يكى از پيامدهاى داستان حكمين است .\r\nگروه نادان و خيره سرى كه نتيجهء نامطلوب حكمين را مشاهده كردند ، در برابر امام عليه السّلام سر به طغيان برداشته و او را مسئول جريان حكميّت و پيامدهاى آن دانستند ، حال آن كه امام عليه السّلام هم با اصل مسألهء حكميّت مخالف بود و هم با شخصى كه به عنوان حكم انتخاب كردند .\r\nاين خطبه در واقع اتمام حجّتى است براى كسانى كه آگاهى كافى از ماجرا نداشتند و يا مىدانستند و عملا آن را به فراموشى سپرده بودند .\r\nدر بعضى از روايات ، در آغاز خطبه جمله‌هايى ديده مىشود كه امام عليه السّلام نخست به معرفى خود پرداخته مىفرمايد :\r\n« نحن أهل بيت النّبوّة و موضع الرّسالة و مختلف الملائكة و عنصر الرّحمة و معدن العلم و الحكمة . نحن أفق الحجاز ، بنا يلحق البطىء و الينا يرجع التّائب ، « 1 » ما خاندان نبوّت و جايگاه رسالت و محل آمد و شد ملائكه و عنصر رحمت و معدن دانش و حكمت هستيم . ما افق تابناك حجازيم و كندروان ، به ما مىپيوندند و تندروان توبه كار به سوى ما باز مىگردند . » اين در واقع اشاره به افراط و تفريطهايى بود كه گروه‌هاى نادان ، در مسأله حكميت داشتند . حضرت سپس آنها را مخاطب ساخته ، فرمود : « من شما را از اين بر حذر مىدارم كه بدون دليل روشنى از سوى پروردگارتان و با دستى تهى از مدرك اجساد بىجانتان در كنار اين نهر و گودال بيفتد .\r\n« فأنا نذير لكم أن تصبحوا صرعى « 2 » بأثناء هذا النّهر ، و بأهضام « 3 » هذا\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 283 .\r\n( 2 ) « صرعى » جمع « صريع » از مادّهء « صرع » در اصل به معناى « افكندن چيزى بر زمين » است ، و صريع به معناى جنازه يا كشته‌اى است كه بر زمين افتاده است . و نيز به كسى كه در كشتى گرفتن بر زمين مىافتد ، صريع گفته مىشود . بيمارى صرع را از اين جهت به اين نام ناميده‌اند كه انسان غش مىكند و بر روى زمين مىافتد .\r\n( 3 ) « اهضام » جمع « هضم » به معناى « وسط درّه » است و در اصل به معناى « شكستن و فشار دادن و در هم كوبيدن » است .\r\n","page_name":" 373 ","page_number":373},
  {"content":"\r\n\r\nالغائط « 1 » ، على غير بيّنة من ربّكم ، و لا سلطان مبين معكم » ، امام عليه السّلام در واقع در اين سخن خود پيشگويى صريحى در بارهء پايان جنگ نهروان مىكند و به آنان خبر مىدهد كه در همين مكان ، همه بر روى خاك خواهيد افتاد ، ولى مشكل مهم اين است كه پروندهء شما در روز قيامت سياه و تاريك است ، چرا كه انگيزه‌اى براى اين جنگ جز لجاجت و خيره سرى نداشته‌ايد و هيچ مدرك الهى و قابل قبولى ، در دست شما نيست . به اين ترتيب ، هم دنياى شما بر باد مىرود و هم آخرت شما .\r\nحضرت سپس مىافزايد : « دنيا و ( دنيا پرستى ) شما را در اين پرتگاه ( بدبختى ) پرتاب كرده و افكار نادرستتان شما را گرفتار اين دام خطرناك كرده است . « قد طوّحت « 2 » بكم الدّار و احتبلكم « 3 » المقدار » .\r\nواژهء « دار » در اينجا اشاره به دار دنيا يا به تعبير ديگر دنيا پرستى است و « احتبل » از مادّهء « حبل » ، به معناى « دام » است و منظور از « مقدار » به گفتهء بعضى از شارحان نهج البلاغه ، همان تفكرات نادرست و تحليل‌هاى بيهوده از حوادث مختلف است و به گفتهء بعضى ديگر مقدار ، اشاره به مقدّرات الهى است كه بر طبق لياقت‌ها از سوى خداوند تعيين مىشود .\r\nهنگامى كه تاريخ اين ماجرا را بدقّت مطالعه كنيم ، آثار سخنان امام عليه السّلام كاملا در زندگى اين گروه نمايان است . آنها گروهى لجوج و متعصّب و كم فكر و دنيا پرست و سست عنصر بودند .\r\nسپس امام عليه السّلام به داستان حكمين پرداخته و با صراحت مىفرمايد :\r\n\r\n\r\n","description":"","footnote":"\r\n( 1 ) « غائط » به معناى « زمين پست » است ، و در اصل از « غوط » به معناى « حفر كردن » گرفته شده است . و از آنجا كه افراد بيابانگرد و مسافر ، در زمانهاى گذشته براى قضاى حاجت نقطه‌اى را انتخاب مىكردند كه گود و از نظرها دور باشد ، به همين مناسبت به چنين محلى غائط و به مدفوع انسان نيز غائط گفته‌اند .\r\n( 2 ) « طوّحت » از مادّه « طوح » به معناى « سقوط و هلاكت » است و هنگامى كه در باب تفعيل قرار مىگيرد ( مانند خطبهء بالا ) به معناى « پرتاب كردن در پرتگاه » مىآيد كه در معرض هلاكت واقع مىشود .\r\n( 3 ) « احتبل » از مادّهء « حبل » به معناى « طناب » گرفته شده و حباله به معناى « دام » ، و احتبال ، به معناى « در دام افكندن » است .\r\n","page_name":" 374 ","page_number":374},
  {"content":"\r\n\r\n« من شما را از اين حكميت نهى مىكردم ، ولى شما با سرسختى مخالفت كرديد و فرمان مرا دور افكنديد تا آنجا كه ناچار به پذيرش شدم و به دلخواه شما تن دردادم .\r\nو قد كنت نهيتكم عن هذه الحكومة فأبيتم عليّ إباء المخالفين المنابذين ، حتّى صرفت رأيي إلى هواكم » .\r\nدر واقع شما ، چيزى را بر من خرده مىگيريد كه بنيانگذارش خودتان بوديد و بر من تحميل كرديد و حتّى مرا به قتل تهديد كرديد . حال كه آثار شوم حكميت را ديده‌ايد ، مىخواهيد گناهتان را به گردن ديگرى بيندازيد ! حضرت ، سپس مىفرمايد : « اينها همه به خاطر آن است كه شما گروهى سبك سر هستيد و كوتاه فكر ، ( و أنتم معاشر أخفّاء الهام « 1 » سفهاء الأحلام ) .\r\nممكن است اين دو جمله تأكيد بر سفاهت و نادانى جمعيّت نهروانيان باشد و ممكن است كه جملهء نخست - همان گونه كه بعضى از شارحان نهج البلاغه گفته‌اند - اشاره به سبك سرى آنها باشد كه با كمترين چيزى ، تغيير فكر و تغيير مسير مىدادند و يك روز ، طرفدار شديد حكميت بودند و روز ديگر ، دشمن سرسخت آن ، و جملهء دوم اشاره به كم فكرى آنان است ، چرا كه توطئه‌هاى دشمن را كه يكى بعد از ديگرى صورت مىگرفت و قرائن آن براى همهء هوشمندان آشكار بود ، نمىديدند و درك نمىكردند و همين سبب شد كه بارها فريب لشكر معاويه و اطرافيان او را بخورند و در مسيرى گام بگذارند كه سبب بدبختى آنها و مصيبت براى جهان اسلام بود .\r\nحضرت در پايان اين سخن بار ديگر بر اين حقيقت تأكيد مىفرمايد كه اين بلاهايى كه دامنگير شما شده است از سوى خود شما است و من هيچگونه دخالتى در آن نداشتم كه به مبارزهء با من برخاسته‌ايد و شمشيرها را بر كشيده ، راهى اين\r\n\r\n\r\n","description":"","footnote":"\r\n( 1 ) « هام » جمع « هامة » به معناى سر انسان يا ساير موجودات ذى روح است و با توجه به اين كه اخفّاء ، جمع خفيف است ، تعبير به « اخفّاء الهام » به معناى « افراد سبك‌سر و نادان و غافل » است .\r\n","page_name":" 375 ","page_number":375},
  {"content":"\r\n\r\nميدان گشته‌ايد ! مىفرمايد :\r\n« خداوند شما را خوار و ذليل كند ! من كار خلافى انجام ندادم و نمىخواستم به شما زيانى برسانم . و لم آت - لا أبا لكم ! - بجرا « 1 » و لا أردت لكم ضرّا » .\r\nجملهء ( لا أبا لكم ) ! « پدرى براى شما نباشد » ممكن است كه از قبيل دشنام باشد كه مفهوم آن در فارسى « اى بىپدران » مىشود و اشاره به اين است كه شما افرادى هستيد كه تربيت خانوادگى صحيح اسلامى و انسانى نداريد - به همين دليل كار خلافى را انجام مىدهيد ، بعد كه آثار سوء آن را مىبينيد به ديگرى نسبت مىدهيد و نيز ممكن است از قبيل نفرين باشد ، يعنى « خداوند پدرانتان را از ميان بردارد » كه در واقع كنايه از خوار گشتن و ذليل شدن است ، زيرا از دست دادن پدر ، مخصوصا در كودكى و آغاز جوانى ، سبب خوارى و ذلّت است .\r\nآرى همان گونه كه در بالا گفتيم امام عليه السّلام در آغاز با اصل مسألهء حكميت مخالف بود و دستور ادامهء جنگ را كه به مراحل حسّاس و سرنوشت‌ساز رسيده بود صادر كرد ولى اين سبك سران سفيه امام على عليه السّلام را تهديد به مرگ و او را وادار به رها ساختن جنگ كردند و در مرحلهء بعد كه امام عليه السّلام بناچار تسليم حكميت شد ، در بارهء شخص حكم نظرى داشت كه اگر عمل مىشد ، ماجراى رسواى ابو موسى اشعرى سفيه واقع نمىشد .\r\nبنا بر اين در هر مرحله امام عليه السّلام وظيفهء خود را در مسير پيروزى و سر بلندى آنها انجام داد و آنها در هر مرحله با آن مخالفت كردند .\r\nهنگامى كه نتايج دردناك حكميت آشكار گشت به جاى آن كه خود را ملامت كنند و به پيشگاه امام عليه السّلام بيايند و عرض توبه كنند ، گناه خود را به گردن امام عليه السّلام افكندند كه « چرا قبول كردى » ؟ و به دنبال آن آتش جنگ نهروان را برپا ساختند ! و اين است طريقهء افراد سبك سر و طرز كار سفيهان كم عقل .\r\n\r\n\r\n","description":"","footnote":"\r\n( 1 ) « بجر » ، به معناى « كار مهم يا حادثهء زشت و دردناك » است .\r\n","page_name":" 376 ","page_number":376},
  {"content":"\r\n\r\n\r\nنكته داستان عبرت انگيز خوارج\r\nهمان گونه كه در جلد يكم ، در شرح خطبهء شقشقيه گفتيم ، خوارج گروهى متعصّب و لجوج و نادان و قشرى بودند كه از درون جنگ صفين و داستان حكميت آشكار شدند .\r\nآنها در آغاز مسألهء حكميّت ( عمرو عاص و ابو موسى اشعرى ) را پذيرفته و امام عليه السّلام را مجبور به پذيرش آن كردند و هر اندازه كه امام عليه السّلام فرمود اينها همه خدعه و نيرنگ است و تا پيروزى بر دشمن و خاموش كردن آتش فتنهء شاميان و پيروان معاويه راه چندانى باقى نمانده ، گوش ندادند ، ولى بعد كه نتيجهء حكميت را ديدند از كار خود پشيمان شده و به اصطلاح توبه كردند ، اما اين بار در طرف تفريط قرار گرفتند و گفتند : قبول حكميت كفر بود ، چون حكم فقط از آن خدا است . ما از كفر خود توبه كرديم و بايد على بن ابى طالب عليه السّلام نيز توبه كند .\r\nامام عليه السّلام به آنها فرمود : حكميّت كفر نيست . قرآن در دو مورد اشاره به مسألهء حكميّت دارد : يكى در اختلافات خانوادگى « 1 » و دوم ، در مورد كفارات احرام « 2 » ، ولى حكميّت به اين شكل كه شما عمل كرديد ، سر تا پا اشتباه بود .\r\nبه هر حال اين گروه نادان و فراموشكار كه در ميان آنان افراد به ظاهر بسيار متعبّد و مقيّد به واجبات و مستحبات شرع نيز ديده مىشدند ، از اسلام تنها به پوستى قناعت كرده و مغز آن را رها كرده بودند و در برابر امير مؤمنان على عليه السّلام در منطقه‌اى نزديك كوفه به نام حروراء و در كنار نهروان صف آرايى كردند . امام با حوصله و بردبارى بىحساب با آنها روبرو شد و به آنها اتمام حجّت كرد و بسيار اندرز داد .\r\nنصايح امام مؤثّر واقع شد و اكثريت آنها توبه كردند و از لشكر خوارج جدا شدند و حدود چهار هزار نفر سرسختانه ، ايستادگى كردند و در يك درگيرى محدود با\r\n\r\n\r\n","description":"","footnote":"\r\n( 1 )  « فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها »  . سورهء نساء ، آيهء 35 .\r\n( 2 )  « يَحْكُمُ بِهِ ذَوا عَدْلٍ مِنْكُمْ »  . سورهء مائده ، آيهء 95 .\r\n","page_name":" 377 ","page_number":377},
  {"content":"\r\n\r\nلشكر امام اجساد همگى جز چند نفر ، در كنار همان نهر بر روى زمين افتاد ، همان گونه كه امام قبلا با صراحت پيش بينى كرده بود .\r\nدر زندگى خوارج تضادهاى عجيب و نكات عبرت انگيزى ديده مىشود كه مانند آن در بارهء گروههاى ديگر بسيار كم ديده شده است از جمله :\r\n1 - عبد اللّه بن خبّاب - كه فرزند خبّاب بن ارت ، صحابى معروف پيامبر بود در حالى كه قرآنى بر گردن خود آويخته و همراه همسرش - كه باردار بود - سوار بر مركبى از نزديكى مركز خوارج مىگذشت ، خوارج ، جلوى او را گرفتند و گفتند :\r\n« همين قرآنى كه بر گردن تو است ما را به كشتن تو فرمان مىدهد » . عبد اللّه به آنان گفت : « آنچه را قرآن زنده كرده است ، زنده كنيد و آن چه را قرآن از بين برده است ، بميراند » . خوارج كمترين اعتنايى به گفتار حكيمانهء او نكردند . در اين هنگام يكى از خوارج دانهء خرمايى را كه از درخت نخلى بر زمين افتاده بود برداشت و بر دهان گذاشت . دوستانش بر سرش فرياد كشيدند كه « چرا به حق ديگران تجاوز كردى و مال غصب خوردى ؟ » و او خرما را از دهان بيرون افكند ! يكى ديگر از آنها خوكى را كه راه بر او بسته بود كشت ، ديگران بر او اعتراض كردند كه اين عمل نادرستى بود و اين در واقع مصداق فساد در ارض است ! سپس رو به عبد اللّه بن خبّاب كرده گفتند : « براى ما حديثى از قول پدرت نقل كن ! » او گفت : « از پدرم شنيدم كه از پيغمبر اكرم صلّى اللّه عليه و آله و سلّم نقل كرد : « به زودى بعد از من فتنه‌اى خواهد بود كه در آن دل مردم مىميرد ، آن گونه كه بدن مىميرد . بعضى روز مؤمنند و شب كافر » .\r\nسپس گفتگوهاى زيادى با او كردند ، تا به اينجا رسيدند كه به او گفتند : « در بارهء على عليه السّلام پس از پذيرش حكميت چه مىگويى ؟ » او گفت : « على عليه السّلام به ( حكم ) خدا داناتر است و نسبت به حفظ دين خود از همه استوارتر و آگاه‌تر » .\r\nخوارج گفتند : « تو پيرو هدايت نيستى » . او را به كنار نهر آوردند و خواباندند و ( همانند گوسفند ) سرش را بريدند ! سپس رو به سوى زنش كردند ، او هر چه فرياد\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nزد كه من زنى ( باردار ) هستم ، گوش ندادند و شكمش را پاره كردند و خودش و جنينش را كشتند . « 1 » 2 - على عليه السّلام اصحاب و ياران خود را به خويشتندارى در برابر خوارج دعوت مىكرد و درگير شدن با آن افراد فريب خوردهء لجوج و به ظاهر مسلمان را صلاح نمىدانست . حبّهء عرنى مىگويد : هنگامى كه در برابر خوارج رسيديم ، آنها بدون مقدّمه ما را تير باران كردند . ما از على عليه السّلام اجازهء مقابله خواستيم ، فرمود :\r\n« خويشتندار باشيد ! » بار دوم ، شروع به تير اندازى كردند ، باز امام ما را به خويشتندارى دعوت كرد .\r\nبار سوم ، كه تير باران را آغاز كردند و از امام دستور خواستيم ، فرمود : « اينك ، جنگ گوارا است ، به آنها حمله كنيد ! » لشكر امام ، حمله كردند و آنها را تار و مار نمودند .\r\nقيس بن سعد بن عباده مىگويد : هنگامى كه امام در مقابل خوارج قرار گرفت ، فرمود : « آن كس كه عبد اللّه بن خبّاب را كشته است ، معرفى كنيد تا قصاص شود ! » ( آن بىشرمان خيره سر ) گفتند : « همهء ما قاتل او هستيم » .\r\nامام فرمود : « به خدا سوگند ! اين اعترافى كه آنها كردند ، اگر همهء اهل دنيا به قتل يك نفر اين چنين اعتراف كنند ، در خور اعدامند ! » « 2 » 3 - هنگامى كه خوارج به لشكر امام حمله‌ور شدند ، امام به ياران خود فرمود :\r\n« به آنها حمله بريد ! به خدا سوگند از شما ده تن كشته نمىشود و از آنان ده تن به سلامت نخواهد ماند » .\r\nجالب اين كه همين گونه شد و از ياران امام فقط نه تن كشته شدند و از خوارج تنها هشت يا نه تن توانستند فرار كنند .\r\n4 - از آنجا كه داستان خوارج ، بسيار در روح پاك و ملكوتى امام عليه السّلام اثر گذارد و\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 281 ، تاريخ طبرى ، جلد 4 ، صفحات 60 - 61 ، حوادث سال سى و هفت .\r\n( 2 ) شرح نهج البلاغه ، ابن ابى الحديد ، جلد ، صفحهء 271 - 282 .\r\n","page_name":" 379 ","page_number":379},
  {"content":"\r\n\r\nمحيط كشور اسلامى را نيز شديدا آلوده ساخت ، امام عليه السّلام بارها و بارها در همين خطبه‌هاى نهج البلاغه از آنها سخن مىگويد و با منطق گويا و پر مغز خود خطوط انحرافى آنها را روشن مىسازد ، مبادا ديگران در آن زمان يا اعصار ديگر گرفتار چنين تفكّراتى بشوند ، چرا كه اين طرز تفكّر قشرى آميخته با جهل و لجاجت ، در هر عصر و زمانى طرفدارانى ، هر چند اندك دارد .\r\nاز جمله خطبه‌هايى كه در بارهء خوارج سخن مىگويد ، عبارت است از خطبه‌هاى : 40 و 59 و 60 و 61 و 121 و 122 و 127 و 184 و نامهء 77 و 78 كه به خواست خدا ، در ذيل آنها بحث‌هاى مناسبى خواهد آمد .\r\nاين سخن را با ذكر اين نكته پايان مىدهيم كه خط خوارج - همان گونه كه اشاره شد - خطّى است كه به صورت يك جريان در طول تاريخ ديده مىشود و منحصر به زمان مولا امير مؤمنان عليه السّلام نبوده است . آنها گروهى هستند كه از دين و مذهب جز ظواهرى ناچيز نمىدانند و به اعمال ظاهرى خود مغرور و از تحليل حوادث اجتماعى ناتوان و نسبت به افكار خود سخت دل بسته و دل باخته‌اند و هر كسى غير از خود را تكفير مىكنند و در لجاجت و خيره سرى حدّى نمىشناسند . و زندگى آنها پر از تضادها و كارهاى ضدّ و نقيض است . آنها بلاى بزرگى براى خودشان و براى جوامعى محسوب مىشوند كه در آن زندگى مىكنند .\r\nجالب اين كه امام عليه السّلام شخصا به اين حقيقت اشاره كرده و در بارهء آيندهء خوارج در خطبهء 60 چنين پيشگويى مىكند .\r\nهنگامى كه همهء آنها تقريبا از ميان رفتند ، يكى از ياران از قلع اين مادّهء فساد اظهار خوشحالى مىكند ، امام عليه السّلام مىفرمايد : « كلّا ! و اللّه ! انّهم نطف فى أصلاب الرّجال و قرارات النّساء كلّما نجم منهم قرن قطع حتّى يكون آخرهم لصوصا سلّابين ، نه ، به خدا سوگند ! آنها نطفه‌هايى در صلب پدران و رحم مادران خواهند بود كه هر زمان شاخى از آنها سر بر مىآورد و آشكار مىشود و قطع مىگردد تا اين كه آخرشان دزدها و راهزنان خواهند بود » .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nخطبهء سى و هفتم « 1 » و من كلام له عليه السّلام يجرى مجرى الخطبة و فيه يذكر فضائله عليه السّلام\r\nقاله بعد وقعة النّهروان سخنى است از امام عليه السّلام كه در حكم خطبه است و بعد از واقعهء نهروان بيان فرموده و در آن روحيات خود را شرح مىدهد .\r\n\r\nخطبه در يك نگاه\r\nهمان گونه كه در كلام ابن ابى الحديد نيز آمده ، اين خطبه شامل چند بخش مختلف است كه هر يك ناظر به مطلبى است .\r\nدر بخش نخستين ، امام به خدماتش در زمان غربت اسلام و آغاز دعوت پيغمبر اشاره مىكند و مىگويد كه : در برابر آن طوفان‌ها و تند بادهايى كه دشمن به راه انداخته بود ، مانند كوه محكم ايستادم و نقطهء ضعفى از هيچ نظر بر دامان زندگى من وجود ندارد .\r\n\r\n\r\n","description":"","footnote":"\r\n( 1 ) در « مصادر نهج البلاغه » ، از كلام « ابن ابى الحديد » در شرح نهج البلاغه ، چنين استفاده كرده كه او اين خطبه را در منابع ديگر ، به صورت مبسوطتر يافته است ، چرا كه مىگويد : « اين خطبه چهار بخش است كه ارتباط زيادى با هم ندارد و سيّد رضى هر بخش را از كلام امير مؤمنان على عليه السّلام كه يك خطبهء طولانى است و بعد از واقعهء نهروان ايراد فرموده است ، گرفته » سپس از مرحوم صدوق در امالى نقل مىكند كه بعد از شهادت امير مؤمنان ، پيرمردى گريه كنان از راه رسيد و در مقابل در خانهء آن حضرت ايستاد و سخنانى بيان كرد كه دقيقا بر مضامين اين خطبه تطبيق مىكند . منتها على عليه السّلام ضميرها را به صورت متكلّم در اين خطبه آورده است و او به صورت ضمير مخاطب اين جمله‌ها را تكرار كرد . و اين نشان مىدهد كه خطبهء مزبور سابقهء طولانى دارد : ( مصادر نهج البلاغه ، جلد 1 ، صفحهء 433 . )\r\n","page_name":" 381 ","page_number":381},
  {"content":"\r\n\r\nدر بخش دوم ، به اين مطلب اشاره مىكند كه من همواره در برابر زورمندان ستمگر و در كنار ضعيفان مظلوم ايستاده‌ام تا حقّ آنها را بگيرم .\r\nدر بخش سوم ، به عنوان دفاع از اخبار از حوادث آينده - كه از پيغمبر اكرم صلّى اللّه عليه و آله و سلّم نقل فرموده - مىگويد كه محال است كه سخنى ناروا به پيامبر نسبت دهم ، در حالى كه من نخستين تصديق كنندهء او بودم .\r\nو در آخرين بخش از خطبه عذر بيعت با خلفاء را چنين بيان مىكند كه من به دستور پيغمبر اكرم صلّى اللّه عليه و آله و سلّم ناچار بودم تن به بيعت بدهم و براى گرفتن حقّم قيام نكنم ، مبادا شكافى در صفوف مسلمانان پيدا شود و دشمن از آن استفاده كند .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبخش اول\r\nفقمت بالأمر حين فشلوا و تطلّعت حين تقبّعوا و نطقت حين تعتعوا و مضيت بنور اللّه حين وقفوا . و كنت أخفضهم صوتا و أعلاهم فوتا فطرت بعنانها و استبددت برهانها ، كالجبل لا تحرّكه القواصف و لا تزيله العواصف . لم يكن لأحد فيّ مهمز و لا لقائل فيّ مغمز .\r\n\r\nترجمه\r\n« آن زمان كه ديگران به سستى گراييده بودند ، من ( براى دفاع از اسلام ) قيام كردم و آن گاه كه همگى خود را پنهان كرده بودند ، من آشكارا به ميدان آمدم و آن روز كه ديگران لب فرو بسته بودند ، من سخن گفتم .\r\nو هنگامى كه همگان از ترس سكون اختيار كرده بودند ، من با نور الهى به راه افتادم ، ( ليكن فرياد نمىزدم و جنجال به راه نمىانداختم ) صدايم از همه آهسته‌تر بود ، ولى از همه پيشگام‌تر بودم ، لذا بر مركب پيروزى سوار شدم ، زمامش را به دست گرفته ، به پرواز در آمدم و در اين ميدان مسابقه بر ديگران پيشى گرفتم ، مانند كوهى كه تند بادها قدرت شكستن آن را ندارند و طوفان‌ها نمىتوانند آن را از جاى بركنند ، پا بر جا ايستادم ، اين در حالى بود كه هيچ كس نمىتوانست عيبى بر من بگيرد و هيچ سخن چينى جاى طعنه در من نمىيافت .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nشرح و تفسير در برابر طوفانها پا بر جا ايستادم !\r\nگر چه بعضى از شارحان نهج البلاغه جمله‌هاى آغاز اين خطبه را ناظر به حوادث عصر عثمان دانسته‌اند كه امام بارها او را از كارهاى نادرستش نهى كرد ، در حالى كه ديگران سكوت اختيار كرده بودند ، ولى لحن كلام مولا نشان مىدهد كه ناظر به حوادث عصر پيامبر مخصوصا آغاز اسلام است . مىفرمايد :\r\n« آن زمان كه ديگران به سستى گراييده بودند ، من ( براى دفاع از اسلام ) قيام كردم و آن گاه كه همگى خود را پنهان كرده بودند ، من آشكارا به ميدان آمدم و آن روز كه ديگران لب فرو بسته بودند ، من سخن گفتم ، « فقمت بالأمر حين فشلوا و تطلّعت « 1 » حين تقبّعوا « 2 » و نطقت حين تعتعوا « 3 » » .\r\n« و هنگامى كه همگان از ترس سكون اختيار كرده بودند ، من با نور الهى ، به راه افتادم ، ( ليكن فرياد نمىزدم و جنجال به راه نمىانداختم ) صدايم ، از همه ، آهسته تر بود ، ولى از همه ، پيشگام‌تر بودم » .\r\n« و مضيت بنور اللّه حين وقفوا . و كنت أخفضهم صوتا و أعلاهم فوتا « 4 » » .\r\nسپس مىافزايد : « من در آن زمان بر مركب پيروزى سوار شدم ، زمامش را به\r\n\r\n\r\n","description":"","footnote":"\r\n( 1 ) « تطلّعت » از مادّهء « طلع » به معناى « گردن كشيدن براى جستجوى چيزى » است ، و در اصل از مادّهء « طلوع » گرفته شده كه به معناى « ظهور و بروز » است .\r\n( 2 ) « تقبّعوا » از مادّهء « قبع » به معناى « داخل كردن سر در چيزى مانند لباس و پيراهن » آمده و در اصل از « قبوع » گرفته شده است و در اينجا به معناى « سر در لاك خود فرو بردن و خويشتن را از صحنه حوادث دور داشتن » است .\r\n( 3 ) « تعتعوا » از مادّهء « عتع » گرفته شده كه به معناى « لكنت زبان » است و به « حركات شديد » نيز اطلاق مىشود ، چرا كه افرادى كه داراى لكنت زبان هستند با فشار و حركات شديد سعى مىكنند منظور خود را ادا كنند .\r\n( 4 ) « فوت » در اصل به معناى « از دست رفتن چيزى » است ، اين واژه به تفاوت ميان دو چيز و دورى آنها از هم به گونه‌اى كه يكى آن ديگرى را درك نكند ، گفته مىشود و از همين رو اين واژه در مورد كسى كه بر ديگرى سبقت بگيرد و او را پشت سر بگذارد ، به كار مىرود ، و در جملهء بالا منظور همين معنا است .\r\n","page_name":" 384 ","page_number":384},
  {"content":"\r\n\r\nدست گرفتم و به پرواز در آمدم و در اين ميدان مسابقه بر ديگران پيشى گرفتم » .\r\n« فطرت بعنانها و استبددت برهانها « 1 » » .\r\n« من مانند كوهى كه تند بادها قدرت شكستن آن را ندارد و طوفانها نمىتواند آن را از جاى بر كند پا بر جا ايستادم » .\r\n« كالجبل لا تحرّكه القواصف و لا تزيله العواصف « 2 » » .\r\n« اين در حالى بود كه هيچ كس نمىتوانست عيبى بر من بگيرد و هيچ سخن چينى جاى طعنه در من نمىيافت » .\r\n« لم يكن لأحد فيّ مهمز « 3 » و لا لقائل فيّ مغمز « 4 » » .\r\nدر آغاز اين فراز ، امام عليه السّلام به چهار نكته اشاره مىكند :\r\nنخست : اين كه در آن زمان كه ديگران سست و ناتوان شدند ، من دامن همّت به كمر زدم و قيام كردم و وظيفهء خود را انجام دادم .\r\nديگر اين كه ، آن زمان كه ديگران از ترس يا ضعف سر در لاك خود فرو برده بودند ، من گردن كشيدم و دشمن را در همه جا زير نظر گرفتم .\r\n( توجه داشته باشيد كه « تطّلع » ، به معناى « گردن كشيدن براى جست و جوى چيزى » است و « تقبّع » ، به معناى « پنهان شدن و سر در لاك فرو بردن » است .\r\n\r\n\r\n","description":"","footnote":"\r\n( 1 ) « رهان » از مادّهء « رهن » به معناى « گذاشتن چيزى نزد ديگرى » است و به همين جهت وثيقهء بدهكارى را رهن مىگويند . و از همين رو به جوائز مسابقات و برد و باخت‌ها نيز « رهان » گفته مىشود . و در جملهء بالا نيز « استبددت برهانها » منظور اين است كه جايزهء اين مسابقهء الهى را من به تنهايى بردم .\r\n( 2 ) « القواصف » و « عواصف » جمع « قاصف و عاصف » ، هر دو به معناى « تند باد » است ، ولى در مفهوم كلمهء نخست ، شكنندگى افتاده است و در مفهوم دومى « تكان دادن و بردن اشياء » را همراه خود راه يافته .\r\nبنا بر اين به تندبادهايى كه شاخه‌هاى درختان را بشكند ، قاصف ، گويند . و به بادهاى سريعترى كه درخت را از جاى بكند و با خود ببرد ، عاصف گويند .\r\n( 3 ) « مهمز » از مادّهء « همز » در اصل به معناى « فشردن و فشار دادن » است و در مورد عيب جويى كه طرف را تحت فشار قرار مىدهد ، به كار رفته است . و منظور از اين كلمه ، در جملهء بالا نيز همين معنا است ، يعنى جايى براى عيب جويى در من نبود .\r\n( 4 ) « مغمز » از مادّهء « غمز » نيز در اصل ، به معناى « فشردن و يا گاز گرفتن » است . اين واژه در مورد فشارى كه با شيء نوك تيزى بر مركب سوارى براى حركت سريعتر وارد مىشود ، اطلاق مىگردد ، و به همين مناسبت در بسيارى از موارد به معناى « عيب جويى » به كار رفته است و « غمّاز » به معناى « شخص عيبجو و غيبت كننده » است و در كلام امام منظور همين معنا است .\r\n","page_name":" 385 ","page_number":385},
  {"content":"\r\n\r\nسوم اين كه : و هنگامى كه ديگران زبانشان كند شده بود و از اظهار نظر در مسايل مهم اسلامى و بيان حقايق علمى باز مانده بودند ، من به سخن آمدم و حقايق را بيان كردم .\r\nچهارم اين كه : در آن زمان كه ديگران بر اثر شك و ترديد و حيرت و سرگردانى از راه رفتن باز ماندند ، من در پرتو نور پروردگار ( نور ايمان و يقين يا نور قرآن و وحى ) به راه خود ادامه دادم و پيش رفتم .\r\nولى با اين همه افتخارات ادعايى نداشتم و جار و جنجال و سر و صدايى به راه نينداختم و اين همان چيزى است كه در جملهء « كنت أخفضهم صوتا » ، به آن اشاره فرموده است .\r\nسپس در نتيجه گيرى مىفرمايد ، بازده اين امور آن شد كه من زمام كار را به دست گرفتم و به پرواز در آمدم و جايزهء سبقت در فضايل را بردم .\r\nدر جملهء بعد بر مسايل گذشته تأكيد كرده و مىگويد : مانند كوه ايستادم و هيچ حادثه‌اى قدرت جابجايى مرا نداشت .\r\nو با اين همه پاك زيستم و پاك ماندم و هيچ كس نتوانست بر من عيبى بگيرد .\r\nاين جمله‌ها چنان كه گفته شد ممكن است اشاره به آغاز ظهور اسلام باشد ، زيرا مىدانيم نخستين كسى كه از مردان ايمان آورد ، على عليه السّلام بود و در آن ايّام كه اسلام و پيامبر صلّى اللّه عليه و آله و سلّم كاملا غريب بودند و مؤمنان اندك و دشمنان قوى و نيرومند ، كسى كه در همه جا و در تمام صحنه‌ها حاضر بود و با تمام وجودش ، از اسلام و قرآن و پيامبر صلّى اللّه عليه و آله و سلّم دفاع كرد ، على عليه السّلام بود .\r\nاين معنا همچنان ادامه يافت ، در يوم الدّار كه آغاز تبليغ آشكار براى اسلام ، بعد از سه سال تبليغ پنهانى ، بود تنها كسى كه دعوت پيامبر را براى حمايت اجابت نمود آن حضرت بود . و در ليلة المبيت ، او بود كه جانش را در طبق اخلاص گذاشت و در مقابل خطرهاى جدّى ، كه جان پيامبر اكرم صلّى اللّه عليه و آله و سلّم را تهديد مىكرد ، مردانه دفاع كرد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nداستان جنگ خيبر و ناتوانى ديگران از فتح آن دژهاى مستحكم و گشوده شدن آنها به دست على عليه السّلام و نيز داستان احزاب و مبارزهء آن حضرت با عمرو بن عبدود ، در حالى كه هيچ كس حاضر نشد به نبرد با او برود و امثال آن را ، تاريخ فراموش نكرده و نمىكند .\r\nاين احتمال نيز وجود دارد كه منظور از قيام به امر و بقيه جمله‌هاى چهارگانه دفاع از اسلام ، در ايّام خلفا باشد ، چرا كه همهء مورّخان اسلامى نوشته‌اند ، وقتى كه مشكل مهمّى براى مسلمانان پيدا مىشد ، كسى كه براى گشودن مشكل قيام مىكرد على عليه السّلام بود .\r\nجملهء معروف خليفهء دوم ، عمر بن الخطاب ، « اللّهمّ ! لا تبقنى لمعضلة ليس لها أبو الحسن ، « 1 » خداوندا ! آن روز كه مشكلى پيش آيد و ابو الحسن ، على بن ابى طالب ، براى حل آن حاضر نباشد ، مرا زنده مگذار » ، يا جمله‌هاى مشابه آن - كه در كتب شيعه و اهل سنّت ، به طور گسترده نقل شده - گواه زندهء اين مدّعا است . اين مطلب ، به قدرى شايع و مشهور است كه بعضى از ارباب لغت ، جملهء « مشكلة ليس لها أبو الحسن » ، را به عنوان يك ضرب المثل معروف عرب ذكر كرده‌اند .\r\nدر اينجا احتمال سومى نيز وجود دارد و آن اين كه ممكن است جمله‌ها ، اشاره به قيام آن حضرت در امر خلافت ، بعد از شكست برنامه‌هاى خليفهء سوم و آن طوفانهاى مرگبارى كه جهان اسلام را در اواخر زمان او و بعد از كشته شدنش فراگرفت بوده باشد .\r\nآرى ، در آن زمان به تمام معنا شيرازهء جامعهء اسلامى از هم گسسته بود و در آن آشفته بازار ، منافقان و بازماندگان عصر جاهليت و مشركان عرب به تكاپو در آمده بودند .\r\nمسلمانان راستين ، تنها نقطهء اميدشان على عليه السّلام بود . آرى او بود كه در آن هنگام\r\n\r\n\r\n","description":"","footnote":"\r\n( 1 ) اين حديث ، با تعبيرات متفاوتى ، در بسيارى از كتب معروف اهل سنّت نقل شده است . براى آگاهى از اين منابع وسيع و گسترده ، مىتوانيد به كتاب الغدير ، جلد 3 ، صفحهء 97 ، مراجعه كنيد .\r\n","page_name":" 387 ","page_number":387},
  {"content":"\r\n\r\nقيام به امر كرد و اسلام و مسلمانان را از خطر پراكندگى و بازگشت به عقب ، رهايى بخشيد .\r\nالبتّه ، منافاتى بين تفسيرهاى سه گانه بالا نيست ، و ممكن است همهء آنها در تعبيرهاى جامع و پر محتوى بالا جمع باشد .\r\nتعبير به « كنت أخفضهم صوتا » ، ممكن است اشاره به تواضع امام عليه السّلام با آن همه پيروزى و موفّقيت بوده باشد ، و با اشاره به اين كه من هرگز اهل تظاهر و جار و جنجال نبوده‌ام و يا اشاره به اين كه من در همه حال ثابت قدم بوده‌ام ، زيرا سر و صدا و جار و جنجال از آن افراد ضعيف و ناتوان است .\r\nبه همين دليل ، به دنبال آن جملهء « و أعلاهم فوتا » آمده است كه به معناى « پيشى گرفتن بر ديگران » است ، پيشى گرفتن در ايمان و هجرت ، پيشى گرفتن در مبارزه و جهاد ، و پيشى گرفتن در همهء فضايل اخلاقى .\r\nجملهء « فطرت بعنانها و استبددت برهانها » ، نيز تأكيدى بر همين مطلب است ، به ويژه اين كه « فاء تفريع » در ابتدا به صورت نتيجهء برنامه‌هاى پيشين آمده است ، يعنى اين كه من بر مركب پيروزى سوار شدم و گوى سبقت را از ديگران ربودم ، و اين به خاطر آن بود كه لحظه‌اى سستى به خود راه ندادم ، از حوادث بزرگ نهراسيدم فرصت‌ها را از دست ندادم و در عين حال جار و جنجال به راه نينداختم .\r\nحضرت در جملهء بعد خود را به كوه عظيمى تشبيه مىكند كه هرگز تندبادها و طوفان‌ها نمىتوانند آن را از جا حركت دهند .\r\nجالب اين كه نخست مىگويد « قواصف آن را حركت نمىدهد » سپس مىافزايد :\r\nكه « عواصف آن را ريشه كن نمىسازد » .\r\nو اين به خاطر آن است كه قواصف به معناى « تندبادهاى شكننده » است و عواصف به معناى « بادهاى بسيار سريعى است كه اشياء را با خود مىبرد » و اين به دليل آن است كه گاه حادثه در حدّى است كه انسان را در جاى خود مىشكند و از كار مىاندازد و گاه از آن هم شديدتر است كه او را مانند برگى با خود مىبرد و در\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nنقطه‌اى دور دست پرتاب مىكند .\r\nامام عليه السّلام مىفرمايد : هيچ يك از اين حوادث تأثيرى در پايدارى و پايمردى من نداشت .\r\nدر آخرين جمله‌هاى اين فراز به نكتهء مهم ديگرى اشاره مىفرمايد كه : با اين همه فعاليت اجتماعى كسى نمىتوانست بر من خرده گيرى كند و يا عيبى بگذارد .\r\nمىدانيم كه افراد وقتى در صحنهء اجتماع گام مىگذارند و به كارهاى مهم دست مىزنند ، به هر حال از گوشه و كنار مورد انتقادهايى قرار مىگيرند ، امّا اگر كسى بتواند در تمام صحنه‌هاى مهم ظاهر گردد و بزرگترين خدمت را انجام دهد ، بى آن كه گرد و غبار عيب و تهمتى بر دامانش بنشيند ، كار بسيار مهمى انجام داده است .\r\nاين در حالى است كه نسبت به ديگران كه كمتر از آن حضرت در صحنه بوده‌اند ، گفت و گوهاى بسيارى است . « 1 »\r\n\r\n\r\n","description":"","footnote":"\r\n( 1 ) در جلد اوّل اين كتاب ، در شرح خطبهء شقشقيه ، توضيحات ارزنده‌اى در بارهء اين مطلب گذشت :\r\nصفحات ( 345 و 353 ) .\r\n","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n\r\nبخش دوم\r\nالذّليل عندي عزيز حتّى آخذ الحقّ له و القوىّ عندي ضعيف حتّى آخذ الحقّ منه ، رضينا عن اللّه قضاءه و سلّمنا للّه أمره .\r\n\r\nترجمه\r\nناتوان ستمديده در نظر من عزيز است تا حقّش را بگيرم و زورمند ستمگر نزد من حقير و ضعيف است تا حقّ ديگران را از او بستانم . ما در برابر فرمان خدا راضى هستيم و در مقابل امر او تسليم مىباشيم .\r\n\r\nشرح و تفسير\r\n\r\nزورمندان ستمگر نزد من ضعيفند !\r\nاز آنجا كه بسيارى از حوادث دردناك و جنگ‌هاى خونين در عصر امام عليه السّلام از عدالت آن بزرگوار سرچشمه مىگرفت ، مردمى كه سالها ، به ظلم و ستم و تبعيض‌هاى ناروا در عصر خلفاى پيشين ، مخصوصا در عصر خليفهء سوم ، عادت كرده بودند ، به آسانى حاضر به قبول مساوات در برابر قانون و بيت المال نبودند .\r\nامام در اين فراز از خطبهء تأكيد مىكند كه من اين روش را هرگز از دست نخواهم داد ، و من براى اجراى حق و عدالت و گرفتن حق ضعيفان از زورمندان قبول خلافت كردم ، به همين دليل ، ناتوان ستمديده در نظر من عزيز است تا حقّش را بگيرم و زورمند ستمگر نزد من حقير و ضعيف است تا حقّ ديگران را از او بستانم ، « الذّليل عندي عزيز حتّى آخذ الحقّ له و القوىّ عندي ضعيف حتّى آخذ الحقّ منه » .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nامام همواره گفتار معروف پيامبر را كه در فرمان مالك اشتر به آن اشاره فرموده ، مدّ نظر و مورد توجه داشته است ، به همين دليل به مالك اشتر صريحا توصيه مىكند كه بخشى از وقت خود را در اختيار نيازمندان بگذار و بار عام بده ، درهاى دار الاماره را بگشاى و پاسبانان را كنار بزن تا مردم آزادانه با تو تماس بگيرند و نيازها و مشكلات خود را ، بىواسطه با تو در ميان بگذارند .\r\nسپس مىافزايد : « اين به خاطر آن است كه از پيغمبر اكرم صلّى اللّه عليه و آله و سلّم بارها اين سخن را شنيدم كه مىفرمود : « لن تقدّس أمّة لا يؤخذ للضّعيف فيها حقّه من القوىّ غير متتعتع » ، امّتى كه حقّ ضعيفان را از زورمندان با صراحت نگيرد ، هرگز پاك نمىشود و روى سعادت را نمىبيند » . « 1 » امام عليه السّلام در تمام امور ، خود نسبت به اين اصل اساسى وفادار ماند و اين اصل در تمام زندگانيش ظهور و بروز داشت و تنها ايرادى كه دشمنان بر او مىگرفتند ، همين بود . كه او عدالت را فداى مصلحت شخصى و حكومتش نمىكند و افراد دنيا پرست خودخواه را كه هميشه عادت به تبعيضهاى ناروا كرده‌اند ، از خود مىراند .\r\nدر اين زمينه حكايات و احاديث زيادى نقل شده ، از جمله اين كه در كتاب روضهء كافى آمده است كه امام عليه السّلام روزى عطاياى بيت المال ( خراج و مانند آن ) را تقسيم مىكرد ، مرد سرشناسى از انصار پيش آمد و امام عليه السّلام سه دينار به او داد و بعد از او غلام سياهى آمد ، امام عليه السّلام به او هم سه دينار داد .\r\nمرد انصارى عرض كرد : « اى امير مؤمنان ! اين غلام من بود كه ديروز آزادش كردم .\r\nتو او را با من يكسان قرار مىدهى ؟ » امام عليه السّلام فرمود : « من در كتاب خدا نظر كردم ، هيچ برترىاى براى فرزندان اسماعيل بر فرزندان اسحاق نديدم .\r\n« انّ آدم لم يلد عبدا و لا أمة انّ النّاس كلّهم أحرار ، از آدم غلام و كنيزى متولّد\r\n\r\n\r\n","description":"","footnote":"\r\n( 1 ) نهج البلاغه ، نامهء 53 ، فرمان به مالك اشتر .\r\n","page_name":" 392 ","page_number":392},
  {"content":"\r\n\r\nنشد ، همهء مردم آزادند ( و اگر در برهه‌اى از زمان طوق بندگى بر گردن بعضى بيفتد ، سرانجام بايد آزاد شوند و به اصل خود باز گردند ) » . « 1 » اين تعبير امام عليه السّلام شايد ناظر به اين باشد كه اگر بنا شود گروهى بر گروه ديگرى برترى يابند ، بايد فرزندان اسماعيل ذبيح اللّه بر ديگران پيشى گيرند در حالى كه آنان نيز با ديگران يكسانند .\r\nسپس به دنبال اين كلام مىافزايد : « ما در برابر فرمان خدا راضى هستيم و در مقابل امر او تسليم مىباشيم ، رضينا عن اللّه قضاءه و سلّمنا له أمره » .\r\nاين تعبير ، ممكن است كه اشاره به يكى از دو معنا باشد : نخست اين كه فرمان خدا اين است كه حمايت از مظلوم و مبارزهء با ظالم كنيم و ما تسليم اين فرمان هستيم و بايد تسليم باشيم ، خواه ديگران بپسندند يا نپسندند .\r\nديگر اين كه حمايت از ضعيف مظلوم و مبارزهء با قوى ظالم ، مشكلاتى در زندگى انسان مىآفريند و من آگاهانه در اين راه گام بر مىدارم و مشكلاتش را به جان مىپذيرم و راضى به قضاى الهى هستم .\r\nشايان توجه اين كه بسيارى از مفسران نهج البلاغه اين جمله را مقدمه‌اى براى فراز بعد و مربوط به آن دانسته‌اند ، ولى همان گونه كه در تفسير بالا ذكر شد ، ظاهر اين است كه اين جمله ادامهء بحث گذشته است و نشان مىدهد كه امام عليه السّلام در حمايت از مظلوم و مبارزه با ظالم كمترين ترديدى به خود راه نمىدهد و هر مشكلى را در اين راه به جان مىخرد و تسليم امر و فرمان خدا است .\r\n\r\nنكته حمايت از مظلوم و مبارزه با ظالم\r\nاين مسأله كه حكومت اسلامى بايد مدافع مظلومان و يار و ياور آنها باشد و در برابر هجوم ستمگران از آنان حمايت و دفاع كند ، در عبارات متعددى از نهج البلاغه\r\n\r\n\r\n","description":"","footnote":"\r\n( 1 ) روضه كافى ، صفحهء 69 ، حديث 26 .\r\n","page_name":" 393 ","page_number":393},
  {"content":"\r\n\r\nمنعكس است كه يك نمونهء روشن آن خطبهء شقشقيه بود كه در پايان آن ، امام عليه السّلام با صراحت مىفرمايد : « من طالب خلافت و حكومت بر شما نبودم ، آنچه مرا وادار به پذيرش مىكند ، پيمانى است كه خداوند از علماى هر امّتى گرفته كه در برابر شكمبارگى ستمگران و گرسنگى ستمديدگان سكوت نكنند و به يارى گروه نخست قيام كنند و با گروه دوم به مبارزه بپردازند ، « و ما أخذ اللّه على العلماء أن لا يقارّوا على كظّة ظالم و لا سغب مظلوم » .\r\nدر آخرين وصاياى امام عليه السّلام در بستر شهادت نيز به فرزندانش تأكيد مىكند كه همواره ، دشمن ظالمان و ياور مظلومان باشند ، ( كونا للظّالم خصما و للمظلوم عونا ) « 1 » .\r\nسراسر زندگى امام عليه السّلام و حوادث جالبى كه در حيات آن حضرت واقع شد ، نشان مىدهد كه در عمل نيز هميشه به اين اصل اساسى وفادار بود و لحظه‌اى در انجام دادن آن كوتاهى نفرمود .\r\nدر خطبهء ديگرى از نهج البلاغه همين معنا با تعبير داغ و پر جوش ديگرى آمده است مىفرمايد : « و أيم اللّه ! لانصفنّ المظلوم من ظالمه و لاقودنّ الظّالم بخزامته حتّى أورده منهل الحقّ و إن كان كارها ، « 2 » به خدا سوگند ! داد مظلوم را از ظالم مىگيرم و افسار ظالم را مىكشم تا وى را به آبشخور حق وارد سازم ، هر چند كراهت داشته باشد .\r\nاساسا ، اين يك اصل مهم اسلامى است كه در قرآن مجيد بر آن تأكيد شده است و با صراحت ، به مؤمنان دستور مىدهد كه براى نجات مظلومان به پا خيزند و حتى اگر لازم باشد ، دست به اسلحه ببرند و با ظالمان پيكار كنند » .\r\nو مىفرمايد :  « وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً »  ، چرا در\r\n\r\n\r\n","description":"","footnote":"\r\n( 1 ) نهج البلاغه ، نامهء 47 .\r\n( 2 ) نهج البلاغه ، خطبهء 136 .\r\n","page_name":" 394 ","page_number":394},
  {"content":"\r\n\r\nراه خدا و ( در راه ) مردان و زنان و كودكانى كه ( به دست ستمگران ) تضعيف شده‌اند پيكار نمىكنيد ؟ ! همان افراد ( ستمديده‌اى ) كه مىگويند : پروردگارا ! ما را از اين شهر ( مكّه ) - كه اهلش ستمگرند - بيرون ببر ! و از طرف خود براى ما سرپرستى قرار ده و از جانب خود يار و ياورى براى ما تعيين فرما » ! « 1 » اين نكته را نبايد فراموش كرد كه فلسفهء اصلى تشكيل حكومتها و تشريع قوانين ، ( اعم از قانون‌هاى الهى و قوانين ناقصى كه به وسيلهء بشر تشريح شده است ) حفظ حقوق ضعيفان و حمايت از آنها بوده است ، چرا كه اقوايا و زورمندان با تكيه بر قدرت و زور خود نه تنها حق خويش را مىگيرند ، بلكه افزون بر آن را نيز مىطلبند ، بنا بر اين اگر حكومت و قانون حامى مظلومان و مستضعفان نباشد ، فلسفهء وجودى خود را به كلّى از دست مىدهد و گاه به بازيچه‌اى در دست ظالمان ، براى توجيه ظلم و ستم‌هايشان تبديل مىشود .\r\nبه همين جهت على عليه السّلام در همان خطبهء شقشقيه ، دليل قبول حكومت را مسألهء حمايت از مظلومان و مبارزه با ظالمان بيان مىدارد .\r\nو نيز به همين دليل در جوامعى كه با رشوه مىتوان مسير قوانين را تغيير داد ، قانون نتيجهء معكوس مىدهد ، چرا كه دست دهندهء رشوه را ، ظالمان دارند نه ضعيفان و مظلومان . در چنين جوامعى قانون مبدّل به منبع در آمد نامشروعى براى گروهى از ظالمان و وسيلهء توجيهى براى ظلم گروه ديگر مىشود . ولى بايد تصديق كرد كه تحمّل عدالت و پيكار با ظالمان به خاطر حمايت از مظلومان ، براى بسيارى ناخوشايند است .\r\nكسانى كه رعايت اين اصل را مزاحم منافع نامشروع خويش مىبينند و يا از آن بدتر ، كسانى كه براى خود - به خاطر زور و قدرتشان - حقوق زيادترى در اجتماع قائلند و كلمهء مساوات در برابر قانون را توهين و تحقيرى نسبت به خويش مىپندارند ، به سختى مىتوانند پذيراى عدل و داد باشند و آنها هستند كه هميشه در\r\n\r\n\r\n","description":"","footnote":"\r\n( 1 ) سورهء نساء ، آيهء 75 .\r\n","page_name":" 395 ","page_number":395},
  {"content":"\r\n\r\nراه حكومتهاى عدل الهى سنگ مىاندازند و ايجاد مانع مىكنند و از هيچ عمل زشت و غير اخلاقى رويگردان نيستند و همانها بودند كه آن همه مشكلات را در درون حكومت على عليه السّلام ايجاد كردند و فضاى جامعه اسلامى را تيره و تار ساختند .\r\nاين سخن را با جمله‌اى كه مرحوم علامه مجلسى در بحار الانوار از كتاب دعوات راوندى نقل كرده است پايان مىدهيم ، او از على بن جعد نقل مىكند كه مىگويد : « مهمترين چيزى كه سبب شد عرب از حمايت امير مؤمنان على عليه السّلام خوددارى كند ، امور مالى بود ، چرا كه آن حضرت هرگز شريفى را بر غير شريف و عربى را بر عجم ترجيح نمىداد و براى رؤساء و امراى قبايل حساب خاصّى - آن چنان كه سيرهء سلاطين بود - نمىگشود و هيچ كس را به وسيلهء مال ، به سوى خودش متوجّه نمىساخت ، در حالى كه معاويه كاملا به عكس اين معنا عمل مىكرد . « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 41 ، صفحهء 133 .\r\n","page_name":" 396 ","page_number":396},
  {"content":"\r\n\r\n\r\nبخش سوم\r\nأ تراني أكذب على رسول اللّه صلّى اللّه عليه و آله و سلّم ؟ و اللّه لأنا أوّل من صدّقه ! فلا أكون أوّل من كذب عليه . فنظرت في أمري ، فإذا طاعتي قد سبقت بيعتي و إذا الميثاق في عنقي لغيري .\r\n\r\nترجمه\r\n« آيا گمان مىكنيد كه من بر رسول خدا صلّى اللّه عليه و آله و سلّم دروغ مىبندم ؟ به خدا سوگند من نخستين كسى هستم كه او را تصديق كردم ! بنا بر اين نخستين كسى نخواهم بود كه او را تكذيب مىكند . من در كار خود انديشه كردم ، ديدم لزوم اطاعت ( فرمان پيامبر ) بر من بر بيعتم ( با خلفا ) پيشى گرفته است و در اين حال ( براى حفظ موجوديت اسلام ) پيمان بيعت ديگران بر گردن من است .\r\n\r\nتفسير\r\n\r\nمن نخستين مسلمانم\r\nهمان گونه كه قبلا اشاره شد ، به نظر مىرسد كه آنچه در خطبه آمده بخشهاى مختلفى از يك خطبهء بلند بوده است كه مرحوم سيّد رضى ، آنها را از بقيه جدا كرد .\r\nبه همين دليل گاه رابطهء نزديكى بين بخشهاى خطبه ديده نمىشود ، هر چند كه مىتوان با تقديرها و تكلّفاتى قسمتهاى مختلف خطبه را به هم پيوند داد .\r\nبه هر حال اين بخش از خطبه - كه آخرين بخش محسوب مىشود - ناظر به دو چيز است :\r\nنخست اين كه امام پيوسته خبرهايى از حوادث آينده مىداد و گاه مىفرمود :\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n« اينها مسائلى است كه پيغمبر اكرم به من خبر داده است » .\r\nاز جمله پيكار با اهل جمل و صفين و نهروان بود و از آنجا كه بعضى از افراد ضعيف الايمان و بىخبر گاه در صحّت نقل امام از پيغمبر اكرم ترديد مىكردند ، امام در پاسخ به آنها مىفرمايد : « آيا گمان مىكنيد كه ممكن است من بر رسول خدا صلّى اللّه عليه و آله و سلّم دروغ ببندم ( و ممكن است اخبار غيبى و پيشگويىهايى را كه از آن حضرت نقل مىكنم ، خلاف واقع باشد ) ؟\r\nبه خدا سوگند ! من نخستين كسى هستم كه او را تصديق كردم ، بنا بر اين نخستين كسى نخواهم بود كه او را تكذيب مىكند ، « أ تراني أكذب على رسول اللّه صلّى اللّه عليه و آله و سلّم ؟ و اللّه لأنا أوّل من صدّقه ! فلا أكون أوّل من كذب عليه » .\r\nآن روز كه همه با او مخالف بودند و حضرتش را تكذيب مىكردند ، من سخنش را تصديق كردم و به صدق كلامش يقين داشتم و نخستين فردى از مردان بودم كه به او ايمان آوردم و هر چه داشتم در طبق اخلاص گذاشتم و تقديم او كردم . در جنگها سپر او بودم و در تمام حوادث سخت و سنگين سر بر فرمانش داشتم .\r\nآيا با اين حال ممكن است كه از مسير او منحرف شوم يا سخنى را به دروغ بر او ببندم ؟ محال است ، محال ! احتمال ديگرى در تفسير اين جمله وجود دارد و آن اين كه ، امام مىفرمايد : اگر من با خلفا بيعت كردم ، نه به خاطر اين بود كه آنها را سزاوارتر مىدانستم ، بلكه به خاطر دستور پيغمبر اكرم صلّى اللّه عليه و آله و سلّم براى جلوگيرى از بروز اختلاف و تفرقه در ميان مسلمانان بود . آيا فكر مىكنيد كه من اين سخن را به دروغ بر پيغمبر بسته‌ام و يا فكر كنيد من دستور او را پشت سر بيندازم ؟ ! بنا بر اين من با خلفا بيعت كردم و از احقاق حقّ خود موقّتا صرف نظر كردم تا از فرمان آن حضرت اطاعت كنم .\r\nاين تفسير با جمله‌هاى بعد سازگارى بيشترى دارد و به همين دليل مناسبتر به نظر مىرسد .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nحضرت سپس به اين نكته اشاره مىفرمايد كه : « من در كار خود انديشه كردم ، ديدم لزوم اطاعت ( فرمان پيامبر اكرم صلّى اللّه عليه و آله و سلّم ) بر بيعتم ( با خلفا ) پيشى گرفته است و در اين حال ( براى حفظ موجوديت اسلام ) پيمان بيعت ديگران بر گردن من است ، « فنظرت في أمري ، فإذا طاعتي قد سبقت بيعتي و إذا الميثاق في عنقي لغيري » .\r\nگر چه در تفسير جملهء بالا - كه از جمله‌هاى پيچيدهء نهج البلاغه است - نظرات مختلفى از سوى شارحان نهج البلاغه ابراز شده ، ولى آنچه در بالا گفتيم ، از همه مناسب‌تر به نظر مىرسد . گويا اين جمله جواب سؤالى است كه در اذهان مطرح مىشده كه اگر امام خود را از همه لايق‌تر براى خلافت مىداند و حتّى با صراحت مىگويد : « از سوى پيغمبر اكرم صلّى اللّه عليه و آله و سلّم براى اين مقام منصوب شده‌ام . » چرا در زمان خلفاى سه گانه تسليم آنان شد و با آنان بيعت كرد ؟ ! امام در جواب مىگويد كه پيغمبر اكرم به من دستور داده بود كه اگر با من مخالفت كنند به خاطر حفظ اسلام با آنها درگير نشوم ، بلكه براى مصالح مهمترى كه حفظ آنها بر من واجب است ، تن به بيعت بدهم . بنا بر اين پيش از بيعتم اطاعت فرمان پيامبر را مدّ نظر داشتم و بعد از بيعت ، اين ميثاق و پيمان بر گردن من بود و ناچار بودم به آن وفادار باشم .\r\nاينها همه نشان مىدهد كه خطبهء بالا مركّب از جمله‌هاى مختلفى است كه از خطبهء بسيار مشروح‌ترى گرفته شده است و هر بخش آن ناظر به مطلب خاصّى است .\r\nبعضى از شارحان جملهء نخست را همان گونه كه در بالا گفته‌ايم ، تفسير كرده‌اند و گفته‌اند كه وجوب اطاعت پيامبر صلّى اللّه عليه و آله و سلّم بر من ، پيش از بيعت با خلفا بود .\r\nاو دستور داده بود كه ( در چنان شرايطى ) من تسليم شوم ، ولى در تفسير جملهء دوم گفته‌اند كه منظور از ميثاقى كه در گردن امام براى غيرش بود ، همان پيمان پيامبر است كه به امام دستور داده بود كه با آن گروه مبارزه و منازعه نكند و مخالفت با اين\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nپيمان جايز نبود . « 1 » چيزى كه اين تفسير را از ذهن دور مىكند ، اين است كه تعبير به « غيرى » در بارهء پيامبر اكرم ، تعبير مناسبى نيست .\r\nتفسير ديگرى كه شارح بحرانى ، به عنوان يك احتمال ذكر كرده ، اين است كه امام مىفرمايد : پيش از آن كه مردم با من بيعت كنند ، اعلان اطاعت كردند و اين به صورت ميثاقى از آنها بر گردن من بود .\r\nبنا بر اين من راهى نداشتم جز اين كه بر خيزم و به دعوت آنان پاسخ گويم و بيعتشان را بپذيرم و به امر حكومت قيام كنم . « 2 » بنا بر اين جملهء مزبور هماهنگ با جمله‌اى است كه در خطبهء شقشقيه آمد :\r\n« أما و الّذى فلق الحبّة و برأ النّسمة ! لو لا حضور الحاضر . . . لألقيت حبلها على غاربها . » « به خدايى كه دانه را شكافته و انسان را آفريده سوگند ياد مىكنم ! اگر به خاطر حضور حاضران ( توده‌هاى مشتاق بيعت ) نبود . . . مهار شتر خلافت را بر پشتش مىافكندم و رهايش مىكردم » .\r\nاين تفسير نيز بعيد به نظر مىرسد ، زيرا مردم قبل از بيعت از فرمان آن حضرت اطاعت نكرده بودند ، بلكه اعلان آمادگى براى بيعت داشتند و ميثاقى در آنجا وجود نداشت ، مگر اين كه به سراغ معناى مجازى ميثاق برويم .\r\n\r\nنكته پيمانى كه پيامبر صلّى اللّه عليه و آله و سلّم با على عليه السّلام داشت\r\nدر خطبهء بالا امام عليه السّلام به پيمانى اشاره مىكند كه ميان او و پيامبر صلّى اللّه عليه و آله و سلّم بوده و از تعبيرات خطبه ، اجمالا بر مىآيد كه پيامبر اكرم صلّى اللّه عليه و آله و سلّم از آن حضرت پيمانى مبنى بر\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 296 . محمد عبده ، شارح معروف مصرى و علامه خويى نيز تقريبا همين معنا را برگزيده‌اند .\r\n( 2 ) شرح نهج البلاغه ، ابن ميثم بحرانى ، جلد 2 ، صفحهء 97 .\r\n","page_name":" 400 ","page_number":400},
  {"content":"\r\n\r\nمدارا با حاكمان وقت بعد از خودش گرفته است ، هر چند كه حكومت آنها بر خلاف موازين بود .\r\nدر بعضى از منابع حديثى ، روايتى از آن حضرت نقل شده كه بيانگر مضمون اين پيمان است .\r\nمرحوم سيد ابن طاوس ، در كشف المحجّة ، ضمن روايتى از على عليه السّلام چنين نقل مىكند : « و قد كان رسول اللّه صلّى اللّه عليه و آله و سلّم ، عهد الىّ عهدا ، فقال : « يا بن أبى طالب ! لك ولاء امّتى . فإن ولّوك فى عافية و اجمعوا عليك بالرّضا فقم بأمرهم و إن اختلفوا عليك فدعهم و ما هم فيه فانّ اللّه سيجعل لك مخرجا ، پيامبر اكرم صلّى اللّه عليه و آله و سلّم با من عهدى بسته است ! او فرموده : « اى فرزند ابو طالب ! تو سرپرست امّت من هستى ( و از سوى خدا تعيين شده‌اى ) اگر مردم ولايت تو را به طور مسالمت آميز پذيرفتند و همگى به آن رضايت دادند ، بر امور آنان قيام كن ! ولى اگر در بارهء تو اختلاف كردند ، آنها را به حال خود واگذار كه خداوند راه چاره و نجاتى براى تو قرار خواهد داد » .\r\nحقيقت اين است كه گاه انسان بر سر دو راهى قرار مىگيرد كه هر دو ناخوشايند است ، ولى يكى از ديگرى ناخوشايندتر است . در چنين مواردى ، عقل حكم مىكند كه براى پرهيز از امر ناخوشايندتر ، انسان به استقبال امرى كه ناخوشايند است برود و اين همان چيزى است كه به عنوان « قاعدهء اهم و مهم » معروف است و گاه از آن تعبير به « دفع افسد به فاسد » مىشود . برنامهء امير مؤمنان ، على عليه السّلام بعد از پيامبر صلّى اللّه عليه و آله و سلّم ، مصداق همين معنا بود .\r\nامام عليه السّلام بر سر دو راهى قرار گرفته بود ، يا حكومت را كه حقّ مسلّم او است و براى تداوم اسلام و مصالح مسلمانان بسيار كار ساز است رها سازد ، و يا اصل اسلام به خطر بيفتد ، چرا كه احزاب جاهليت كه در عصر ظهور اسلام گرفتار شكست شده بودند در كمين نشسته و منتظر فرصت بودند كه بعد از پيامبر اكرم صلّى اللّه عليه و آله و سلّم ، بر سر جانشينى او اختلافى روى دهد و مسلمانان به جان هم بيفتند و آنها از كمينگاه\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخارج شده ، طومار اسلام را در هم بپيچند و حكومت را در اختيار خود بگيرند . به همين دليل پيامبر صلّى اللّه عليه و آله و سلّم كه اين امر را از قبل پيش بينى كرده بود ، سفارش بالا را به على عليه السّلام كرد و آن حضرت كه با تمام وجودش به اسلام عشق مىورزيد ، سفارش پيامبر اكرم صلّى اللّه عليه و آله و سلّم را مو به مو اجرا كرد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nخطبهء سى و هشتم و من كلام له عليه السّلام و فيها علّة تسمية الشّبهة شبهة ثمّ بيان حال النّاس فيها\r\n« 1 » در اين خطبه ، علت نامگذارى شبهه ، به شبهه آمده و سپس حال مردم به هنگام گرفتارى در شبهات ، تبيين شده است .\r\n\r\nخطبه در يك نگاه\r\nمختصر دقّتى در محتواى اين خطبه نشان مىدهد كه اين سخن ، بخشى از يك سخن مشروح‌ترى بوده كه مرحوم سيد رضى اين چند جمله را از آن برگزيده است .\r\nبه همين دليل در اين سخن دو بخش مىبينيم كه ظاهرا با هم سازگار نيست .\r\nبخش نخست در بارهء علت نامگذارى شبهه به اين نام و راه نجات از شبهات سخن مىگويد ، و در بخش دوم بيان چگونگى حال مردم در برابر مرگ است كه نه آنهايى كه از مرگ مىترسند از آن نجات مىيابند و نه آنها كه خواهان بقا و ابديّتند به آن مىرسند و روشن است كه اين دو در ظاهر ، پيوندى با هم ندارند .\r\nقرائن زيادى در نهج البلاغه وجود دارد كه نشان مىدهد كه بناى سيد رضى بر اين نبوده است كه خطبه‌هاى مولا عليه السّلام را به طور كامل نقل كند ، بلكه بخشهايى كه از\r\n\r\n\r\n","description":"","footnote":"\r\n( 1 ) از كسانى كه خطبهء بالا را نقل كرده‌اند ، آمدى در غرر الحكم است ، ولى با توجه به اين كه آنچه آمدى نقل كرده با آنچه در نهج البلاغه آمده متفاوت است ، معلوم مىشود كه آمدى ، آن را از غير نهج البلاغه گرفته است . ( مصادر نهج البلاغه ، جلد 1 ، صفحهء 435 ) .\r\n","page_name":" 403 ","page_number":403},
  {"content":"\r\n\r\nنظر او فصيح‌تر و پر محتواتر بوده و فنون بلاغت بيشترى در آن رعايت شده است ، بر مىگزيد و به صورت قطعه‌اى در مىآورده و در نهج البلاغه ذكر مىكرده است .\r\nتعبير به « من كلام له » يا « من خطبة له » كه با « من » تبعيضيه شروع مىشود نيز شاهدى گويا براى اين مدّعا است ، زيرا نمىفرمايد : « و من خطبته » ، يا « و من كلماته » كه مفهومش اين است كه « يكى از خطبه‌ها يا يكى از كلمات مولا اين است » بلكه مىفرمايد : « و من خطبة له » يعنى آنچه در اينجا آمده است بخشى از يك خطبهء آن حضرت است ، يا مىفرمايد : « و من كلام له » يعنى آنچه در اينجا آمده بخشى از يك سخن آن حضرت است .\r\nبه هر حال خطبهء بالا در عين فشردگى دو نكتهء بسيار مهم را در مورد تفسير شبهه و وضع مردم در برابر مرگ بازگو كرده است كه در شرح خطبه خواهد آمد .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nو إنّما سمّيت الشّبهة شبهة لأنّها تشبه الحقّ : فأمّا أولياء اللّه فضياؤهم فيها اليقين و دليلهم سمت الهدى و أمّا أعداء اللّه فدعاؤهم فيها الضّلال و دليلهم العمى فما ينجو من الموت من خافه ، و لا يعطى البقاء من أحبّه .\r\n\r\nترجمه\r\nشبهه ، تنها از اين جهت شبهه ناميده شده است كه شباهتى به حق دارد ( هر چند در واقع باطل است ) ، امّا دوستان خدا در برابر شبهات نور و چراغ راهشان يقين است و دليل راهنماى آنها سمت و مسير هدايت . و امّا دشمنان خدا ، دعوت كنندهء آنان در شبهات همان ضلالت و راهنماى آنها كور دلى است ، آن كس كه از مرگ بترسد ، ( هرگز به خاطر اين ترس ) از مرگ رهايى نمىيابد و آن كس كه بقا را دوست دارد به او بقا نمىدهند .\r\n\r\nشرح و تفسير\r\n\r\nدر شبهات چه بايد كرد ؟\r\nاز پاره‌اى از منابع استفاده مىشود كه اين بخش از خطبهء بالا ناظر به داستان طلحه و زبير و جنگ جمل است ، چرا كه در آن جنگ گروهى از مردم را گرفتار شبهه و به پيمان شكنى و قيام بر ضدّ حق دعوت كردند .\r\nاز عوامل شبهه كشانيدن پاى همسر رسول خدا صلّى اللّه عليه و آله و سلّم به ميدان جنگ و طرح\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nخونخواهى عثمان و امثال آن بود .\r\nامام عليه السّلام در اينجا ، تحليل دقيقى در بارهء شبهه دارد ، مىفرمايد : شبهه تنها از اين جهت شبهه ناميده شده كه شباهتى به حق دارد ( هر چند در واقع باطل است ) . « و إنّما سمّيت الشّبهة شبهة لأنّها تشبه الحقّ » .\r\nو به همين دليل سبب فريب گروهى از ساده لوحان و دستاويزى براى شيطان صفتان ، جهت فرار از حق مىشود .\r\nدر حقيقت امورى كه در زندگى فردى و اجتماعى براى انسان پيش مىآيد ، از سه حال خارج نيست : « گاهى حقّى است آشكار ، مثل اين كه مىگوييم آن كس كه خوبى كند نتيجهء آن را مىگيرد و آن كس كه راه خطا بپويد گرفتار مىشود .\r\nو گاه باطلى است روشن ، مثل اين كه كسى بگويد : « بىقانونى و هرج و مرج از نظم و قانون بهتر است » . بديهى است كه هر كس باطل بودن چنين سخنى را تشخيص مىدهد .\r\nولى مواردى پيش مىآيد كه نه مانند قسم نخست است و نه قسم دوم و آن جايى است كه مطلب باطلى را در لباس حق عرضه مىكنند ، ظاهرش حق است و باطنش باطل و از همين پوشش براى فريب مردم يا استدلال‌هاى بىاساس استفاده مىشود ، درست شبيه همان عذرهاى واهى كه اصحاب جنگ جمل و معاويه و يارانش براى آتش افروزىهاى جنگ به آن استناد مىجستند .\r\nمشكل بزرگ جوامع بشرى در گذشته و امروز ، همين مشكل بوده و هست ، بلكه با گذشت زمان ، اين معنا گسترش پيدا كرده است ، چنان كه امروز مىبينيم كه بسيارى از مقاصد شوم و اهداف باطل و سلطه‌جويىهاى ظالمانه را زير پوشش‌هاى حقوق بشر و دفاع از آزادى انسان و حفظ قانون و نظم و ثبات و صلح جهانى عملى مىكنند .\r\nسپس امام عليه السّلام راه نجات از شبهه‌ها را بيان مىفرمايد و موضع‌گيرى دوستان خدا و دشمنان حق را در برابر شبهه‌ها در عبارت زيبايى چنين بيان مىكند .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nامّا دوستان خدا « در برابر شبهات ( و براى زدودن ظلمات آنها ) نور و چراغ راهشان يقين است و دليل و راهنمايى آنان سمت و مسير هدايت ، « فأمّا أولياء اللّه فضياؤهم فيها اليقين و دليلهم سمت « 1 » الهدى » .\r\nاين تعبير ممكن است اشاره به يكى از دو چيز باشد : نخست اين كه اولياء اللّه به خاطر برخوردارى از يقين به مبانى وحى ، به سراغ قرآن و سخنان پيشوايان معصوم مىروند و در پرتو اين نور و روشنايى ، ظلمات شبهات را در هم مىشكنند و از چنگال آن رهايى مىيابند .\r\nبنا بر اين تفسير ، يقين اشاره به ايمان به خدا و نبوت است « و سمت الهدى » ، اشاره به هدايتهايى است كه از طريق وحى نصيب انسان مىشود ، همانطور كه قرآن مجيد مىگويد :  « ذلِكَ الْكِتابُ لا رَيْبَ فِيهِ هُدىً لِلْمُتَّقِينَ »  « 2 » ، اين كتاب بزرگ ، شكى در آن نيست ، و مايهء هدايت پرهيزكاران است .\r\nتفسير ديگر اين كه مراد از يقين ، استفاده از مقدمات قطعى و امور يقينى است كه هرگاه انسان در تجزيه و تحليل خود بر امور يقينى تكيه كند ، مىتواند گره شبهه را بگشايد و به سمت هدايت حركت كند .\r\nو به تعبير ديگر ، اولياء اللّه چون گرفتار هوا و هوس نيستند و عقل سليم بر وجودشان حاكم است ، مىتوانند در پرتو نور آن ظلمات شبهه را بشكافند و به مسير هدايت گام نهند ، در حالى كه اگر فضاى فكر آنها انباشته از غبار هوا و هوس بود ، هرگز نمىتوانستند چهرهء حق و باطل را از لابه‌لاى پوشش‌ها تشخيص دهند .\r\nاين دو تفسير ، با هم منافاتى ندارد و مىتواند در مفهوم جمله‌هاى بالا جمع باشد .\r\nممكن است گفته شود كه در آيات و روايات نيز تعبيراتى است مشتبه و قابل\r\n\r\n\r\n","description":"","footnote":"\r\n( 1 ) سمت ، به معناى « راه يا شاهراه » است ، به چهره و قيافهء نيكان نيز سمت گفته مىشود ، « تسميت » عطسه كننده ، به معناى دعا كردن براى كسى است كه عطسه مىكند ، به مناسبت آن كه از خدا تقاضاى سلامت او مىشود و نيز از نشانه‌هاى سلامت انسان است .\r\n( 2 ) سورهء بقره ، آيهء شريفهء 2 .\r\n","page_name":" 407 ","page_number":407},
  {"content":"\r\n\r\nتفسيرهاى مختلف ، در اينجا بايد چه كار كرد ؟\r\nجواب اين سؤال را قرآن مجيد به روشنى داده است و آن اين كه در اين گونه موارد ، بايد به سراغ محكمات آيات و روايات رفت و در پرتو آيات و رواياتى كه با صراحت حقايق را بيان كرده ، موارد مشتبه را تفسير كرد و از اين امتحان الهى كه به وسيلهء آيات و روايات متشابه است ، سربلند بيرون آمد .\r\nدر امور زندگى انسان نيز همانند آيات قرآن ، محكمات و متشابهات وجود دارد ، مثلا ما از دوستمان حركت مشكوكى مىبينيم كه مىتوانيم براى آن تفسير خوب يا بدى كنيم ، در حالى كه ساليان دراز امتحان صداقت خود را در كارهاى مختلف و حوادث گوناگون داده است ، اين حسن سابقه جزء محكمات است و آن حركت مشكوك از متشابهات كه به وسيلهء محكمات تفسير مناسب مىشود .\r\nسپس به سراغ روش دشمنان خدا مىرود و مىفرمايد : « امّا دشمنان خدا ، دعوت كنندهء آنان در شبهات ) همان ضلالت ، و راهنماى آنان ، كوردلى است ، « و أمّا أعداء اللّه فدعاؤهم فيها الضّلال و دليلهم العمى ، براى پيمودن هر راه انگيزهء حركتى لازم است و راهنمايى و درست در اينجا است كه اولياء اللّه و اعداء اللّه از هم جدا مىشوند » .\r\nاولياء اللّه انگيزه‌اى جز يقين به خدا و قيامت ندارند و راهنمايى جز وحى و نبوت در حالى كه انگيزهء دشمنان خدا عوامل مختلف گمراهى ، مانند هواى نفس و وسوسه‌هاى شياطين جنّ و انس است ، و راهنمايى جز كوردلى ، براى آنان وجود ندارد .\r\nبه همين دليل گروه نخست به سعادت جاويدان مىرسند و به مصداق  « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  . . .  « لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ »  « 1 » ، آگاه باشيد ! دوستان خدا نه ترسى دارند و نه غمگين مىشوند ( گذشته و آيندهء آنان ، هر دو روشن و اميد بخش است . ) . . . هم در زندگى دنيا شاد و\r\n\r\n\r\n","description":"","footnote":"\r\n( 1 ) سورهء يونس ، آيهء 62 و 64 .\r\n","page_name":" 408 ","page_number":408},
  {"content":"\r\n\r\nمسرورند و هم در زندگى آخرت . زندگى آنان در دو سرا ، غرق نور و سعادت است ، در حالى كه دشمنان خدا به مصداق ،  « أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ »  مِنْ فَوْقِهِ مَوْجٌ  « مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ »  « 1 » ، يا مانند ظلماتى در يك درياى عميق و پهناور كه موج آن را پوشانده و بر فراز آن موج ديگرى و بر فراز آن ابرى تاريك است ، ظلمت‌هايى است متراكم يكى بر فراز ديگرى ، آن گونه كه وقتى كه دست خود را خارج كند ، ممكن نيست آن را ببيند و كسى كه خدا نورى براى او قرار نداده ، نورى براى او نيست . اينان در لابه‌لاى امواج گمراهى و ضلالت و بدبختى و شقاوت دست و پا مىزنند .\r\nآنچه در كلام بسيار پر معناى امام در اين خطبه آمده است ، هم در مقياس زندگى فردى صادق است و هم در مقياس زندگى جمعى ، بلكه در بعد اجتماعى آثارش گسترده‌تر و وحشتناك‌تر است .\r\nو نمونهء كامل آن در بخش دوم ( أعداء اللّه ) ، همان سه گروهى هستند كه در جنگ « جمل » و « صفّين » و « نهروان » با استناد به شبهات واهى و دلايلى سست‌تر از تار عنكبوت ، به مقابله با امام عليه السّلام برخاستند و ضربات سهمگينى بر پيكر اسلام و مسلمانان وارد ساختند .\r\nجالب اين كه در صحيح بخارى در حديثى از « أبو بكرة » - يكى از ياران پيامبر خدا - چنين نقل شده است كه مىگويد : « من سخنى از پيامبر اكرم صلّى اللّه عليه و آله و سلّم شنيده بودم كه در ايّام جنگ جمل براى من بسيار مفيد بود ، چرا كه نزديك بود به لشكر جمل بپيوندم و همراه آنها ( در برابر على عليه السّلام ) بجنگم و آن سخن ، اين بود كه وقتى اين خبر به پيغمبر اكرم صلّى اللّه عليه و آله و سلّم رسيد كه گروهى از ايرانيان دختر كسرا را به پادشاهى برگزيده‌اند ، فرمود : لن يفلح قوم ولّوا أمرهم امرأة ، هر قوم و ملّتى كه زنى را زمامدار خود كنند روى رستگارى را نخواهند ديد . همين امر سبب شد تا\r\n\r\n\r\n","description":"","footnote":"\r\n( 1 ) سورهء نور ، آيهء 40 .\r\n","page_name":" 409 ","page_number":409},
  {"content":"\r\n\r\nلشكر جمل را كه در حقيقت ، عايشه ، بر آنان حكومت مىكرد ، رها سازم « 1 » . »\r\n\r\nنكته تأثير شبهه در تحريف حقايق\r\nاگر باطل در چهرهء اصلىاش ظاهر شود ، بر كسى مخفى نمىماند و وجدان‌ها بيدار و طبع سليم انسان‌ها هرگز آن را پذيرا نمىشود و تنها كسانى به سراغ آن مىروند كه دلى بيمار و فكرى منحرف دارند .\r\nامّا هنگامى كه باطل را در لباس حق بپيچند و با آرايش حق آن را بيارايند ، غالبا كار مشكل مىشود و حق طلبان گرفتار اين فريب و نيرنگ شده به آن روى مىآورند .\r\nو اين يكى از شاخه‌هاى شبهه است .\r\nشاخهء ديگر آن كه مقدارى از حق با مقدارى از باطل آميخته گردد و چهرهء زشت و شوم باطل ، در اين اختلاف پنهان گردد .\r\nشاخهء ديگر اين كه باطل را از طريق توجيهات فريبنده در نظرها حق جلوه دهند بىآن كه باطل به حق آميخته شده باشد .\r\nاز اينجا مصايب و فاجعه‌هايى كه مىتواند دامنگير فرد يا جامعه به خاطر شبهات شود ، به خوبى آشكار مىگردد .\r\nتاريخ بشر پر است از مشكلات و مصايبى كه از طريق شبهات و وسوسه‌هاى شيطانى دامان انسان‌ها را گرفته و شيّادان و فريبكاران با ايجاد شبهات خود را بر مردم صالح ساده‌دل تحميل كردند .\r\nجنگهاى سه گانهء معروفى كه در بصره و صفّين و نهروان رخ داد و گروه زيادى را به كام مرگ فرو كشيد - كه در ميان آنها افراد ساده دل بسيارى بودند - نمونه‌هاى روشنى از سوء استفادهء شيّادان از شبهه ، براى پيشرفت مقاصدشان محسوب مىشود .\r\n\r\n\r\n","description":"","footnote":"\r\n( 1 ) صحيح بخارى ، جلد 6 ، صفحهء 10 ، ( باب كتاب النبي صلّى اللّه عليه و آله و سلّم ، الى كسرى و قيصر ) .\r\n","page_name":" 410 ","page_number":410},
  {"content":"\r\n\r\nداستان اشك ريختن بر كشته شدن عثمان و استفاده از پيراهن خونين او براى بسيج مردم ، حتّى از سوى كسانى كه دست خودشان به خون عثمان آلوده بود و سپس تحريك « امّ المؤمنين » و سوار كردن او بر شتر و كشاندن حرم پيامبر به ميدان جنگ ، نمونهء زندهء اين معنا است .\r\nبر افراشتن قرآنها بر سر نيزه و شعار تسليم در برابر فرمان آن ، هر چه باشد و جلوگيرى از خونريزى و برادر كشى ، شبهات ديگرى بود كه جنگ صفّين را به نتيجهء دردناكى كشاند .\r\nعمق فاجعهء شبهه آن گاه ظاهر مىشود كه قاتل عمّار را به دليل بودن او در لشكريان امام - حضرت على عليه السّلام معرّفى كنند و قاتلان شامى را تبرئه كنند ! و بدين ترتيب ، حديث معروف نبوى « يا عمّار ! تقتلك الفئة الباغية ، تو را گروه ستمگر خواهد كشت » ، را كه دليل روشنى بر ستمگرى و فساد دستگاه معاويه بود ، به نفع آنان تفسير كنند .\r\nدر نهروان نيز ، يك عدّه به ظاهر قاريان قرآن و نماز شب خوانهاى داغ سجده به پيشانى بسته ، با شعار فريبندهء « لا حكم الّا للّه » ، « حكميّت تنها از آن خداست » ، چنان بازار شبهه را داغ كردند كه گروه عظيمى از بىخبران غافل را به كام مرگ فرو بردند ، مرگى كه پايانش دوزخ و جهنّم بود ! در دنياى فريبكار امروز ، وضع از اين هم بدتر است ، شعارهاى بسيار زيبا و جالب ، مانند شعار آزادى و برابرى انسان‌ها و حكومت مردم بر مردم و احياى حقوق بشر و تمدّن و تعالى و پيشرفت ، عناوينى هستند كه تحت پوشش آنها بدترين جنايات و زشت‌ترين اعمال و وقيح‌ترين كارها انجام مىشود .\r\nدر خطبهء 40 و 50 شرح بسيار جالبى در اين زمينه آمده كه به خواست خدا به زودى به تفسير آن مىرسيم و نيز در كلمات قصار در جمله 198 اشارهء ظريفى به اين مسأله شده است .\r\n« فما ينجو من الموت من خافه و لا يعطى البقاء من أحبّه » ، « آن كس كه از\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمرگ بترسد ، ( هرگز به خاطر اين ترس ) از مرگ رهايى نمىيابد و آن كس كه بقا را دوست دارد بقا به او نمىدهند .\r\n\r\nشرح و تفسير\r\n\r\nترس از مرگ بيهوده است\r\nبسيارى از شارحان نهج البلاغه بر اين عقيده‌اند كه اين فراز پيوند خاصى با فراز قبل ندارد و هر يك از جايى گرفته شده و مرحوم سيّد رضى آنها را به عنوان برگزيده‌هايى از يك خطبه يا از دو خطبه در اينجا آورده است .\r\nالبتّه مىتوان با تكلّف پيوندى در ميان اين جمله‌ها به وجود آورد . و آن اين كه كسانى كه در چنگال شبهات گرفتار و تسليم مىشوند ، ممكن است كه از ترس مرگ باشد . امام در اين جمله‌هاى اخير مىفرمايد كه ترس از مرگ باعث نجات از مرگ نخواهد شد .\r\nبه هر حال اين بخش از خطبه مركّب از دو جمله است كه هر دو ناظر به مسألهء مرگ و پايان زندگى انسان‌ها است .\r\nدر جملهء نخست مىفرمايد : « آن كس كه از مرگ بترسد ، ( هرگز به خاطر اين ترس ) از مرگ رهايى نمىيابد ، ( فما ينجو من الموت من خافه ) .\r\nبلكه اين ترس و وحشت ، خود يكى از اسباب نزديك شدن مرگ است . مرگ قانونى است كه بر پيشانى تمام موجودات زنده نوشته شده است ، چرا كه حيات جاودان جز براى خدا نيست . تمام ممكنات محدودند و سرانجام پايان مىگيرند و فانى مىشوند ، آنچه باقى مىماند ، ذات پاك ازلى و ابدى خدا است كه هرگز گرد و غبار فنا بر دامان كبريايش نمىنشيند .\r\nبنا بر اين نه ترس و وحشت از مرگ چيزى را عوض مىكند و نه دست و پا زدن براى بقا موجب بقا و حيات جاودانه است .\r\nبه همين دليل در جملهء دوم ، امام مىافزايد : « و آن كس كه بقا را دوست دارد ، بقا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبه او نمىدهند ( و لا يعطى البقاء من أحبّه ) .\r\nممكن است كه پايان زندگى دير و زود داشته باشد ، ولى به قول معروف سوخت و سوز ندارد و دنبال آب حيات گشتن و جرعه‌اى از آن سر كشيدن و هميشه زنده ماندن ، خيال باطل و فكر محال است .\r\n\r\nنكته\r\nشك نيست كه در اين جهان هستى ، غير از ذات پاك پروردگار همه چيز تدريجا كهنه و فرسوده مىشوند و راه فنا و مرگ را پيش مىگيرند .\r\nخورشيد - كه بزرگترين ستارهء منظومه شمسى است و حجم آن يك ميليون و دويست هزار مرتبه از كره زمين بيشتر است - سرانجام خاموش و تاريك مىشود و مىميرد ، چرا كه در هر شبانه روز ، مقدار عظيمى از مادّه آن تبديل به انرژى مىشود و در فضا پخش مىگردد . كرهء زمين و تمام سيّارات و همهء كهكشانها ، سرانجام مرگى دارند .\r\nاصولا تولّد ، خود بهترين دليل بر مرگ است ، چرا كه اگر چيزى جاودانه شد ، نه تولّدى دارد و نه مرگى .\r\nبنا بر اين تصوّر اين كه كسى حيات جاودان داشته باشد ، تصوّرى است باطل و بر خلاف قانون قطعى آفرينش . آيهء شريفه ،  « كُلُّ نَفْسٍ ذائِقَةُ الْمَوْتِ »  ، هر انسانى چشندهء مرگ است » ، و از آن بالاتر آيهء  « كُلُّ شَيْءٍ هالِكٌ إِلَّا وَجْهَهُ »  ، هر چيزى فانى مىشود جز ذات پاك خدا » - از عموماتى است كه هيچ استثنايى بر نمىدارد و تخصيصى بر آن وارد نمىشود .\r\nبنا بر اين ترس از مرگ ترسى است بدون دليل و انتظار حيات جاودان انتظارى است بىمعنا .\r\nآنچه مهم است اين است كه آمادهء مرگ باشيم و از حيات خود ، بنحو احسن استفاده كنيم ، و مرگ را نه به معناى فناى مطلق ، بلكه به معناى انتقال از سراى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكوچك و محدودى به جهانى بسيار وسيع و مملوّ از نعمت‌ها بدانيم ، كه اگر عملمان پاك باشد نه مرگ به ما لطمه‌اى مىزند و نه انتقال از اين دنيا ترس و وحشتى دارد .\r\nآرى ، مهم ايمان و عمل پاك است .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nخطبهء سى و نهم « 1 » و من خطبة له عليه السّلام خطبها عند علمه بغزوة النعمان بن بشير ، صاحب معاوية لعين التمر\r\n، و فيها يبدى عذره و يستنهض النّاس لنصرته اين خطبه را امام هنگامى ايراد كرد كه از حملهء « نعمان بن شبير » ( از ياران معاويه ) به « عين التمر » ، ( يكى از مناطق شمالى عراق ) آگاه شد . امام در اين خطبه ، عذر خويش را ( از عدم مقابله سريع با دشمن ) بيان و مردم را براى يارى و همكارى بسيج مىكند .\r\n\r\nخطبه در يك نگاه\r\nاين خطبه همان گونه كه در بالا اشاره شد ، هنگامى ايراد شد كه نعمان بن شبير ، به عين التمر - كه يكى از آبادىهاى معروف عراق بود حمله كرد . معاويه قبلا به او گفته بود كه منظور من از اين گونه حمله‌ها ايجاد ترس و وحشت در دل مردم عراق است ، نعمان - كه از عثمانيان بود - براى اين كار داوطلب شد و معاويه دو هزار رزمنده در اختيار او قرار داد و به او سفارش كرد كه به شهرها و نقاط پر جمعيّت نزديك نشود و به مراكزى حمله كند كه گروه اندكى از سپاهيان در آن منطقه باشند و\r\n\r\n\r\n","description":"","footnote":"\r\n( 1 ) اين خطبه ، حد اقل در سه كتاب از كتاب‌هايى كه قبل از سيّد رضى نوشته شده است ، ديده مىشود :\r\n« الغارات » ، از ابراهيم بن هلال ثقفى ، ( متوفاى سال 283 ) ، و « أنساب الاشراف » ، كه بلاذرى ، قسمتى از آن را آورده است . و « تاريخ طبرى » ، او نيز قسمت‌هايى از خطبه را آورده است . همچنين « مصادر نهج البلاغه » ، جلد 1 ، صفحهء 438 .\r\n","page_name":" 415 ","page_number":415},
  {"content":"\r\n\r\nنيز به سرعت ضربه‌اى بزند و باز گردد تا مبادا در چنگال سربازان عراق گرفتار گردد و نتيجه معكوس شود .\r\nنعمان حركت كرد و به نزديكى « عين التمر » رسيد . مالك بن كعب ( از سوى على عليه السّلام ) در آنجا بود . همراه مالك هزار رزمنده بودند ، ولى به آنها اجازه داده بود كه به كوفه برگردند و جز صد نفر با او باقى نمانده بود .\r\nمالك كه از آمدن نعمان با خبر شد ، نامه‌اى به امام عليه السّلام نوشت و از ماجرا خبر داد .\r\nهنگامى كه نامه به على عليه السّلام رسيد ، به اصحاب خود فرمود : « برخيزيد ! و به يارى مالك بشتابيد ، زيرا نعمان با سپاه كوچكى از اهل شام به عين التمر حمله‌ور شد » .\r\nولى مردم به دعوت امام جواب مثبت ندادند .\r\nامام به سراغ رؤساى قبايل فرستاد و به آنان دستور داد كه هم خودشان حركت كنند و هم مردم قبيلهء خود را بسيج كنند . آنها نيز كار مثبتى انجام ندادند و تنها سيصد نفر يا كمتر جمع شدند .\r\nامام از اين سستى و ضعف و زبونى و بىحرمتى نسبت به دعوت پيشوايشان ، سخت بر آشفت و خطبهء بالا را كه مملو از نكوهش و سرزنش اين قوم ضعيف و ناتوان است ، ايراد فرمود و نشان داد كه تمام مشكل مسلمانان و مردم عراق ، در ضعف و زبونى اين جمعيّت است كه مايهء جسارت دشمنان و نوميدى دوستان شده است . « 1 »\r\n\r\n\r\n","description":"","footnote":"\r\n( 1 ) اقتباس از مصادر نهج البلاغه ، جلد 1 ، صفحهء 437 .\r\n","page_name":" 416 ","page_number":416},
  {"content":"\r\n\r\n\r\nبخش اول\r\nمنيت به من لا يطيع إذا أمرت و لا يجيب إذا دعوت ، لا أبالكم ! ما تنتظرون بنصركم ربّكم ؟ أما دين يجمعكم و لا حميّة تحمشكم ؟\r\nأقوم فيكم مستصرخا و أناديكم متغوّثا ، فلا تسمعون لي قولا ، و لا تطيعون لي أمرا ، حتّى تكشّف الأمور عن عواقب المساءة ، فما يدرك بكم ثار ، و لا يبلغ بكم مرام .\r\n« من گرفتار مردمى هستم كه هرگاه به آنها فرمان مىدهم ، اطاعت نمىكنند و هر زمان كه آنان را فرا مىخوانم اجابت نمىكنند . اى بىاصلها ! براى يارى آيين پروردگارتان منتظر چه هستيد ؟ آيا دينى نداريد كه شما را دور خود جمع كند و يا غيرتى كه شما را به خشم آورد ؟ من در ميان شما به پا مىخيزم و فرياد مىكشم و دردمندانه از شما يارى مىطلبم ، اما نه سخن مرا مىشنويد و نه از دستورم اطاعت مىكنيد ! تا زمانى كه عواقب اعمال سوء شما ظاهر شود ( و پشيمان گرديد در زمانى كه كار گذشته و پشيمانى سودى ندارد ) با اين حال نه با شما انتقام خون بىگناهى گرفته مىشود و نه با كمك شما هدف مطلوبى به دست مىآيد .\r\n\r\nشرح و تفسير چرا دست روى دست گذاردم ؟ !\r\nهمان گونه كه در بالا اشاره شد اين خطبه در زمانى ايراد شد كه يكى از غارتگران شام به نام نعمان بن بشير ، از سوى معاويه مأموريت يافت كه به بعضى از مناطق\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nعراق حملات ايذايى داشته باشد تا روحيهء مردم را تضعيف كند و امام عليه السّلام مردم را به مقابله با او دعوت كرد ، ولى متأسّفانه بر اثر ضعف و زبونى و ناتوانى مردم عراق ، پاسخ مثبتى به امام ندادند و امام ناچار شد اين خطبه را به دو منظور ايراد فرمايد :\r\nنخست اين كه ضايعات و مشكلاتى را كه از اين رهگذر حاصل مىشود ، از ساحت خويش دور سازد و مسئوليت آن را به گردن مردم عراق كه تا اين حد ، در برابر حركت‌هاى كوچك دشمن نيز ابراز ضعف و ذلّت مىكنند ، بيفكند .\r\nديگر اين كه شايد اين سخنان كوبنده در روح آن خفتگان بىدرد اثرى بگذارد و بيدار شوند تا اين خطرات را ببينند و احساس مسئوليت كنند ، لذا حضرت مىفرمايد :\r\nمن گرفتار مردمى شده‌ام كه هر گاه به آنها فرمان مىدهم ، اطاعت نمىكنند و هر زمان كه آنان را فرا مىخوانم اجابت نمىكنند ! « منيت به من لا يطيع إذا أمرت و لا يجيب إذا دعوت » .\r\nبديهى است كه نيرومندترين و با تدبيرترين فرماندهان و مديران نيز ، هنگامى كه گرفتار چنين قوم و جمعيتى شود ، كارى از او ساخته نيست و هر زيان و شكستى كه دامان اين گروه را بگيرد ، مسئوليت آن متوجّه خودشان است .\r\nحضرت ، سپس مىافزايد : « اى بىاصلها ! براى يارى آيين پروردگارتان منتظر چه هستيد » ؟ « لا أبالكم ! ما تنتظرون بنصركم ربّكم » ؟\r\nهمهء شرايط مبارزه با دشمن را داريد ، هم عدّه و هم عدّه و امكانات داريد و هم از نقشه‌هاى شوم دشمن آگاه شده‌ايد و هم از خطراتى كه شما را احاطه كرده با خبر هستيد ، ديگر منتظر چه مىباشيد ؟ نشسته‌ايد تا مرگ ذليلانه خود را به دست دشمن تماشا كنيد ؟\r\nجملهء « لا أبا لكم ! » ، اى بىاصلها ! همان گونه كه در سابق نيز اشاره شد ، يا كنايه از اين است كه شما گويى پدرى بالاى سرتان نبوده و از تربيت خانوادگى محروم بوده‌ايد كه اين چنين ضعيف و زبون و ناتوان هستيد و يا نفرين است ، يعنى حضرت\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nنفرين مىكند كه خداوند ! پدر را از شما بگيرد . و اين كنايه از ذليل و خوار شدن است ، زيرا كسى كه پدر خود را از دست مىدهد ، نوعا گرد و غبار ذلّت و خوارى بر او مىنشيند .\r\nدر ادامهء اين سخن براى تحريك آنها مىافزايد : آيا دينى نداريد كه شما را دور خود جمع كند و يا غيرتى كه شما را به خشم آورد ؟ « أما دين يجمعكم و لا حميّة تحمشكم » ؟ « 1 » در واقع هر يك از اين دو مىتوانست دواى درد جانكاه آنها باشد ، زيرا داشتن يك دين كه حلقهء اتصالى است در ميان اقوام و گروههاى به ظاهر مختلف و متفاوت كافى است كه همه را دور يك هدف جمع كند و انسجام را - كه يك شرط اصلى پيروزى است - فراهم سازد .\r\nو هرگاه چنين دينى در ميان آنها وجود نداشته باشد و يا ضعيف و فاقد كارايى گردد ، حد اقل غيرت اجتماعى و علاقه به حفظ آب و خاك و دفاع از حريم قوم و ملّت ايجاب مىكند كه آنها در برابر دشمن متّحد شوند و به حركت در آيند ، ولى مردم كوفه و عراق در آن زمان با نهايت تأسّف ، فاقد هر دو اصل بوده‌اند و نه دين محكمى داشته‌اند و نه غيرت اجتماعى كافى .\r\nيك چنين گروهى و جمعيّتى كه فاقد يك پايگاه محكم اجتماعى است ، در حقيقت ، بزرگترين مشكل براى پيشواى مدير و مدبّر خواهد بود .\r\nو چه زيبا فرموده است امام عليه السّلام در خطبه‌اى ديگر ، آنجا همين گروه ضعيف و زبون پراكنده را مخاطب ساخته و مىگويد : « أريد أن أداوى بكم و أنتم دائى كناقش الشّوكة بالشّوكة ، عجبا ! من مىخواهم به وسيلهء شما بيماريم را درمان كنم ، امّا شما خود بيمارى من هستيد ، همانند كسى كه بخواهد خار را به وسيلهء خار\r\n\r\n\r\n","description":"","footnote":"\r\n( 1 ) « تحمش » از مادّهء « حمش » به گفتهء مقاييس ، دو معنا دارد يكى به معناى « به غضب در آمدن » و ديگر به معناى « باريكى » در اينجا ، همان معناى نخست است ، چرا كه امام مىفرمايد : « اگر جمعيّت و غيرتى داشتيد و از شنيدن اين واقعهء اسفناك به خشم و غضب در مىآمديد .\r\n","page_name":" 419 ","page_number":419},
  {"content":"\r\n\r\nاز بدن خود خارج كند » . « 1 » و به همين دليل حضرت در ادامهء سخن مىافزايد : « من در ميان شما به پا مىخيزم و فرياد مىكشم و دردمندانه از شما يارى مىطلبم ، اما نه سخن مرا مىشنويد و نه از دستورم اطاعت مىكنيد ، تا زمانى كه عواقب اعمال سوء شما ظاهر شود و ( پشيمان گرديد در زمانى كه كار از كار گذشته و پشيمانى سودى ندارد ) .\r\n« أقوم فيكم مستصرخا « 2 » و أناديكم متغوّثا « 3 » ، فلا تسمعون لي قولا ، و لا تطيعون لي أمرا ، حتّى تكشّف الأمور عن عواقب المساءة « 4 » » .\r\nآيا چيزى دردناك‌تر از اين پيدا مىشود كه پيشوايى اين چنين آگاه و شجاع و عادل و پر تجربه گرفتار چنين قوم و ملّتى شود كه پيوسته خون دل بخورد و فرياد بزند ، امّا گوش شنوايى نباشد ! تنها در برابر امير مؤمنان على عليه السّلام چنين نبوده‌اند ، بلكه تاريخ مىگويد كه نسبت به امام حسن و امام حسين عليهما السّلام - فرزندان رشيد امير المؤمنان - نيز همين گونه رفتار كرده‌اند . بعد از واقعهء خونين كربلا كه امام حسين عليه السّلام و تمام يارانش شهيد شدند و آنچه نبايد اتفاق افتد ، افتاد ، مردم كوفه سخت تكان خوردند و بيدار شدند و پشيمان گشتند و به عنوان توّابين براى خونخواهى امام حسين عليه السّلام قيام كردند امّا چه سود كه كار از كار گذشته بود و آن روز كه بايد شجاعانه اطراف نمايندهء امام حسين عليه السّلام ، مسلم ، را بگيرند همگى بيعت شكسته ، در خانه‌ها پنهان شدند و سرانجام ، مسلم يكّه و تنها با آنان مبارزه كرد و شهادت پر افتخار را بر تسليم ذلّت بار\r\n\r\n\r\n","description":"","footnote":"\r\n( 1 ) خطبهء 121 .\r\n( 2 ) « مستصرخ » از مادّهء « صرخ » به معناى « صداى بلند و فرياد كشيدن » است و بعضى از ارباب لغت گفته‌اند كه به معناى « فريادى بلند » ، است كه به هنگام ترس و وحشت يا مصيبت سر داده مىشود و به وسيلهء آن طلب يارى و كمك مىشود .\r\n( 3 ) « متغوّث » از مادّهء « غوث » به معناى « يارى كردن به هنگام شدائد » است . بنا بر اين « متغوّث » به كسى مىگويند كه در شدائد از ديگران يارى مىطلبد . اين تعبير و تعبير مستصرخ ، به خوبى نشان مىدهد كه امام تا چه اندازه در برابر سستى و زبونى اهل كوفه به هنگام بروز مشكلات ناراحت بوده است .\r\n( 4 ) « المساءة » مصدر از مادّهء « سوء » به معناى « بدى و از دست دادن نعمت‌هاى مادّى يا معنوى دنيوى يا اخروى ، بدنى يا غير بدنى » است .\r\n","page_name":" 420 ","page_number":420},
  {"content":"\r\n\r\nترجيح داد .\r\nسرانجام در آخرين جمله از اين فراز از خطبه حضرت به عنوان يك نتيجه گيرى روشن مىفرمايد :\r\n« بنا بر اين ، نه با شما انتقام خون بىگناهى گرفته مىشود و نه با كمك شما هدف مطلوب ، به دست مىآيد . فما يدرك بكم ثار ، و لا يبلغ بكم مرام . »\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nبخش دوم\r\nدعوتكم إلى نصر إخوانكم فجرجرتم جرجرة الجمل « 1 » الأسرّ « 2 » ، و تثاقلتم تثاقل النّضو « 3 » الأدبر « 4 » ثمّ خرج إليّ منكم جنيد « 5 » متذائب « 6 » ضعيف  « كَأَنَّما يُساقُونَ إِلَى الْمَوْتِ وَ هُمْ يَنْظُرُونَ » \r\n\r\nترجمه\r\nمن شما را به يارى برادرانتان - كه در چنگال دشمن گرفتار شده‌اند - فرا خواندم ولى شما همانند شترى كه از درد سينه بنالد ، آه و ناله سر داديد و يا همانند حيوان لاغرى كه پشتش زخم باشد ، كندى كرديد ! سپس گروه اندكى به سوى من آمدند ، گروهى مضطرب و وحشت زده و ناتوان ، كه گويى آنها را به سوى مرگ مىبرند در حالى كه آن را با چشم خود نظاره مىكنند .\r\n\r\n\r\n","description":"","footnote":"\r\n( 1 ) « جرجرة » در اصل به معناى « صدايى كه در گلوى شتر رفت و آمد مىكند » و بعضى گفته‌اند از مادّهء « جرر » به معناى « كشيدن » است و چون تكرار مىشود ، جرجر گفته مىشود .\r\n( 2 ) « أسرّ » از مادّهء « سرر » به معناى « بيمارى مخصوصى كه در اطراف ناف شتر پيدا مىشود » است و بعضى گفته‌اند كه دردى است در ناحيهء سينهء شتر .\r\n( 3 ) « نضو » از مادّهء « نضو » در اصل به معناى « باريك و لاغر يا برهنه شدن » است . « نضو » در خطبه به معناى « حيوان لاغر » است كه گاه به خاطر همين وصف پشت او بر اثر ساييده شدن ، زخم مىشود و « أدبر » بر او اطلاق مىگردد .\r\n( 4 ) « أدبر » از مادّهء « دبر » به معناى « زخم و جراحتى كه در پشت حيوان به خاطر فشار زين يا پالان يا جهاز پيدا مىشود » است . بنا بر اين ادبر به معناى حيوانى است كه مبتلا به چنين جراحتى شده است .\r\n( 5 ) « جنيد » ، اسم مصغّر است از واژهء جند و به معناى « لشكر كوچك » است .\r\n( 6 ) « متذائب » ، چنان كه در متن آمده ، به معناى « مضطرب و پريشان » ، است .\r\n","page_name":" 423 ","page_number":423},
  {"content":"\r\n\r\n\r\nشرح و تفسير\r\n\r\nبا ضعيفانى مثل شما نمىتوان در مقابل دشمن ايستاد !\r\nامام در اين فراز كه دنبالهء سرزنشها و ملامتهائى است كه به مردم كوفه فرمود و از سستى و ضعف و زبونى و پراكندگى آنان در مقابل حركت حساب شدهء ايذايى دشمن سخت آنها را نكوهش كرد ، چنين مىافزايد : « من شما را به يارى برادرانتان ( اشاره به مالك بن كعب و ياران او است كه در سرزمين « عين التمر » مورد تهاجم غارتگران شام قرار گرفت ) دعوت كردم ، ولى شما همانند شترى كه از درد سينه مىنالد ، آه و ناله سر داديد و همانند حيوان لاغرى كه پشتش زخم باشد ، كندى كرديد ! دَعَوْتُكُمْ إِلَى نَصْرِ إِخْوَانِكُمْ فَجَرْجَرْتُمْ جَرْجَرَةَ الْجَمَلِ الْأَسَرِّ ، وَ تَثَاقَلْتُمْ تَثَاقُلَ النِّضْوِ الْأَدْبَرِ .\r\nاشاره به اين كه هم در سخن اظهار ناتوانى كرديد و هم در عمل كارى كرديد كه مايهء سر شكستگى شما در دنيا و آخرت بود و دشمن زخم خورده را در برابر شما جسور ساخت و ضايعات انسانى و مالى شما را افزون كرد .\r\nتشبيه آنها به حيوانات بيمار ، ممكن است اشاره به ضعف فكرى و ناتوانى در تصميم گيرى آنها باشد .\r\nزيرا انسان عاقل هرگز به دشمن خود اجازه نمىدهد كه اين گونه جسورانه به كشورش حمله كند و به هر جا مايل باشد ، بدون هيچ گونه مانع و رادع قابل ملاحظه‌اى ضربه وارد كند .\r\nحضرت در آخرين جملهء اين خطبه ، اشاره به گروه اندكى مىفرمايد كه دعوتش را لبيك گفتند ، ولى در عين حال چنان ترس و وحشتى آنها را فرا گرفته بود كه در چهره‌هايشان نمايان بود ، مىفرمايد : « سپس گروه اندكى به سوى من آمدند ، گروهى مضطرب و وحشت زده و ناتوان كه گويى آنها را به سوى مرگ مىبرند در حالى كه آن را با چشم خود نظاره مىكنند ، « ثمّ خرج إليّ منكم جنيد متذائب ضعيف  « كَأَنَّما يُساقُونَ إِلَى الْمَوْتِ وَ هُمْ يَنْظُرُونَ »  » .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n« متذائب » ، همان گونه كه سيّد رضى در پايان اين خطبه گفته است - به معناى « مضطرب » است و از « تذائبت الريح » ، ( بادها ، به صورت مختلف وزيدند ) گرفته شده است و گرگ را در زبان عرب ، ذئب مىنامند براى اين كه هنگام راه رفتن پيوسته اين طرف و آن طرف مىرود .\r\nبنا بر اين همين گروه اندك نيز گروهى نبودند كه بتوان به مصداق  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً »  ، بر آنها اعتماد كرد ، بلكه گروهى بودند ضعيف و ترسو و مضطرب و پريشان كه گويى آنها را به قربانگاه مىبرند و مرگ خود را با چشم خود نظاره مىكنند ، گروهى كه عدمشان برتر از وجودشان است و تكيه بر آنها مايهء سر افكندگى و شرمسارى است و چقدر دردناك است كه پيشواى بزرگ و فرمانده شجاع و با تدبيرى مانند على عليه السّلام ، گرفتار چنين مردمى شود ! جملهء  « كَأَنَّما يُساقُونَ إِلَى الْمَوْتِ وَ هُمْ يَنْظُرُونَ »  ، اقتباس از آيهء ششم سورهء انفال است كه در بارهء گروهى از مؤمنان ضعيف و ترسوى دوران پيامبر سخن مىگويد ، آنها كسانى بودند كه براى فرار از جهاد پيوسته به بهانه جويى و مجادله با پيغمبر اكرم صلّى اللّه عليه و آله و سلّم ، در حق و فرمان خدا در مورد جنگ بدر ، مىپرداختند ، ولى حوادث بدر ، نشان داد كه آنها چقدر گرفتار اشتباه و ترس بىدليل بودند و چه پيروزىهاى عظيمى كه در اين جنگ براى مسلمانان حاصل شد ! و عجب اين كه بعد از جنگ ، همين‌ها در مورد غنائم ، زبان به اعتراض گشودند ! اين تعبير ممكن است اشاره به اين باشد كه حتّى اگر اين گروه اندك ، داراى عزم راسخ و آهنين و پايمردى و مقاومت بودند ، باز بر دشمنان فراوان خود پيروز مىشدند ، ولى افسوس . . .\r\n\r\nنكته پيامد سستى در برابر دشمن !\r\nبا اين كه اساس تعليمات اسلام بر صلح و صفا با همهء اقوام و ملت‌ها - جز در\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمواردى كه با اسلام و مسلمانان ، سر ستيز داشته باشند - گذاشته شده ، با اين حال در مواردى شدّت عمل را واجب مىشمرد .\r\nنمونهء آن همان چيزى است كه در خطبهء بالا و خطبه‌هاى ديگر نهج البلاغه در مورد سپاه معاويه و غارتگران شام ديده مىشود .\r\nمعاويه براى تضعيف روحيهء سپاه كوفه و عراق پيوسته برنامه ريزى مىكرد و يكى از عمده‌ترين برنامه‌هاى او كارهاى ايذايى بود . او گروهى را بسيج مىكرد كه غافلگيرانه به يكى از بخشهاى تحت حكومت على عليه السّلام حمله كنند و ضربه‌اى به هر كس كه دم تيغ آنها مىآيد ، خواه مرد باشد يا زن يا كودك ، بزنند و گروهى را به خاك و خون كشند و اموالى را غارت كنند و سريعا به پايگاه خود برگردند .\r\nاين مسأله چندين بار در حكومت على عليه السّلام روى داد و هر زمان كه مولا برآشفته مىشد و لشكريان را به تعقيب سريع دشمن و دادن پاسخ قاطع به آنها دعوت مىكرد ، جمعيّت با كمال خونسردى و سستى با اين گونه مسائل روبرو مىشدند و هر قدر كه مولا فرياد مىكشيد و آنها را به واكنش سريع دعوت مىكرد ، آن افراد ضعيف و زبون به حركت در نمىآمدند . گويا حملات دشمن متوجه آنها نيست ، بلكه متوجه ديگران است ! همين امر سبب شد كه غارتگران شام روز به روز جسورتر شوند و سرانجام بعد از شهادت على عليه السّلام ، عراق به آسانى در مقابل معاويه تسليم گردد و امام حسن عليه السّلام با آن موقعيت و مقام ، نتواند جلوى آن مرد ظالم را بگيرد ، چرا كه نيروى كار آمد و شجاعى كه بتواند دشمن را بر سر جا بنشاند در اختيار نداشت .\r\nدر دنياى امروز نيز مطلب همين گونه است ، يعنى اگر نخستين حركات ايذايى دشمن در نطفه خفه نشود و به انتظار اين بنشينيم كه حركت همه جانبه‌اى از سوى آنها شروع شود ، هنگامى بيدار مىشويم كه كار از كار گذشته است .\r\nنه تنها با نهايت هوشيارى مىبايد مراقب كوچكترين حركت چه در بعد نظامى يا سياسى و چه در بعد تبليغاتى و اقتصادى بود و هر حركتى را فورا دفع كرد ، بلكه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبايد در اين گونه امور ، ابتكار عمل را به دست گرفت تا مجال تهاجم را از دشمن بگيريم و او را در موضع دفاعى قرار دهيم .\r\nمعمولا افراد سست اراده هنگامى كه نشانه‌هايى از اين گونه حركات از سوى دشمن ظاهر مىشود به خاطر راحت طلبى ، آن را توجيه - و به اصطلاح حمل بر صحّت - مىكنند ، در حالى كه در اين گونه موارد اصل بر سوء ظن است ، چرا كه طرف مقابل ، دشمن خونخوار است و نه يك انسان آزاده‌اى كه عملش را مىتوان حمل بر صحّت كرد .\r\nبا ياد آورى جمله‌اى بسيار آموزنده و پر معنا ، از خطبهء جهاد - كه شرح آن گذشت - اين سخن را پايان مىدهيم .\r\nامام امير مؤمنان در اين جمله مىفرمايد : « ألا و انّى قد دعوتكم الى قتال هؤلاء القوم ليلا و نهارا و سرّا و أعلانا و قلت لكم : « اغزوهم قبل أن يغزوكم : فو اللّه ما غزى قوم قطّ ، فى عقر دارهم إلّا ذلّوا ، آگاه باشيد ! من شب و روز ، پنهان و آشكار ، شما را به مبارزه با اين جمعيّت دعوت كردم و گفتم : پيش از آن كه با شما بجنگند با آنان نبرد كنيد ! به خدا سوگند هر قومى كه در درون خانه‌اش مورد تهاجم دشمن قرار گيرد به يقين ذليل خواهد شد » « 1 » .\r\nسؤال ممكن است باز اين سؤال براى گروهى مطرح شود كه چرا امير مؤمنان على عليه السّلام ، با گروهى از لشكريانش اين چنين تند و خشن برخورد كرده و آنها را تا اين حد تحقير مىكند ؟ آيا بهتر نبود از در ملاطفت در آيد و با محبّت بيشترى با آنان سخن بگويد ؟\r\nپاسخ اين سخن را كرارا ذيل خطبه‌هاى گذشته بيان كرده‌ايم ، و گفتيم كه اين آخرين دوا و در واقع همانند يك نوع جراحى بود ، كه هيچ گريزى از آن وجود نداشت .\r\n\r\n\r\n","description":"","footnote":"\r\n( 1 ) خطبهء 27 .\r\n","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\n\r\nخطبهء چهلم فى الخوارج لمّا سمع قولهم : « لا حكم إلّا للّه » .\r\nاين سخنى است كه امام هنگامى كه شعار خوارج : « لا حكم إلّا للّه » را ( كه از روى جهل و نادانى و لجاجت سر مىدادند ) شنيد ، بيان فرمود ( و به آنها گوشزد كرد كه اصل اين شعار كه مىگويد حاكميت مخصوص خداست ، صحيح است ، امّا خوارج به خاطر جهل و غرورشان ، هرگز مفهوم آن را درك نكردند ! )\r\n\r\nخطبه در يك نگاه\r\nاين خطبه را امام عليه السّلام بعد از جنگ صفّين ايراد فرمود ، در آن زمانى كه خوارج بر امام خرده گرفتند كه چرا در برابر مسألهء حكميت تسليم شد ، و دو نفر به عنوان نمايندگى از سوى اصحاب امام و طرفداران معاويه براى اين امر برگزيده شدند ، تا در بارهء سرنوشت جنگ صفّين و خلافت مسلمين داورى كنند ، در حالى كه بر طبق آيات قرآن مجيد  « إِنِ الْحُكْمُ إِلَّا لِلَّهِ »  ، « 1 » ( حكميت مخصوص خداست ) و شعار « لا حكم إلّا للّه » ، را از آن اقتباس كرده ، پيوسته بر آن تكيه مىكردند ، در حالى كه گرفتار مغالطهء آشكارى بودند كه به خاطر لجاجت نمىتوانستند زشتى آن را درك كنند .\r\nهنگامى كه امام عليه السّلام اين شعار را شنيد ، اين سخن را ايراد فرمود و در آن به چهار نكته اشاره فرموده است :\r\n\r\n\r\n","description":"","footnote":"\r\n( 1 ) سورهء انعام ، آيهء 57 ، سورهء يوسف ، آيات 40 و 67 .\r\n","page_name":" 429 ","page_number":429},
  {"content":"\r\n\r\nنخست از اين شعار مغالطه آميز آنان پرده بر مىدارد ، و مفهوم « لا حكم إلّا للّه » ، را كه سخن حقّى است و آنها از آن بهره بردارى باطل مىكنند ، بيان مىدارد .\r\nدوم اين كه در ادامهء اين سخن نياز مردم را به يك حاكم انسانى روشن مىسازد ، و به تعبير ديگر ضرورت حكومت را تبيين مىكند .\r\nو در قسمت سوم وظايف يك حاكم عادل الهى را شرح مىدهد و به هفت وظيفهء مهم اشاره مىكند .\r\nو در آخرين بخش اين خطبه نتيجهء وجود يك حاكم عادل الهى را در دو جملهء كوتاه و پر معنى بيان مىفرمايد .\r\nمرحوم سيّد رضى در پايان اين خطبه همين مضمون را طبق روايت ديگرى در عبارت كوتاه‌ترى نقل مىكند .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nقال عليه السّلام : كلمة حقّ يراد بها باطل ! نعم إنّه لا حكم إلّا للّه و لكنّ هؤلاء يقولون : لا إمرة إلّا للّه ، و إنّه لابدّ للنّاس من أمير برّ أو فاجر يعمل في إمرته المؤمن ، و يستمتع فيها الكافر ، و يبلّغ اللّه فيها الأجل ، و يجمع به الفيء ، و يقاتل به العدوّ ، و تأمن به السّبل و يؤخذ به للضّعيف من القويّ ، حتّى يستريح برّ و يستراح من فاجر . و فى رواية أخرى أنه عليه السّلام لمّا سمع تحكيمهم قال : حكم اللّه أنتظر فيكم . و قال : أمّا الإمرة البرّة فيعمل فيها التّقيّ ، و أمّا الإمرة الفاجرة فيتمتّع فيها الشّقيّ ، إلى أن تنقطع مدّتة و تدركه منيّته .\r\n\r\nترجمه\r\nحضرت فرمود : ( لا حكم إلّا للّه ) سخن حقى است كه آن را تحريف كرده‌اند ، و معنى باطل از آن اراده شده است . آرى حكم مخصوص خدا است ، ولى اين گروه مىگويند حكومت و فرماندهى مخصوص خدا است ، حال آن كه به يقين مردم نيازمند امير و حاكمى هستند خواه نيكوكار باشد يا بدكار ( اگر دسترسى به حاكم نيكوكارى نداشته باشند وجود امير فاجر از نبودن حكومت بهتر است ) اميرى كه در حكومتش مؤمن به كار خويش بپردازد ، و كافر از مواهب مادى بهره‌مند شود ، و به اين ترتيب خداوند به مردم فرصت مىدهد كه زندگى خود را تا پايان ادامه دهند . به وسيلهء او اموال بيت المال جمع آورى مىگردد ، و به كمك او با دشمنان مبارزه مىشود ، جاده‌ها امن و امان خواهد شد . و حقّ ضعيفان به كمك او از زورمندان\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nگرفته مىشود ، و به اين ترتيب نيكوكاران در رفاه قرار گرفته و از دست بدكاران در امان مىباشند . و در روايت ديگرى آمده است كه هنگامى كه امام عليه السّلام شعار لا حكم إلّا للّه را شنيد فرمود : آرى من در انتظار حكم الهى در بارهء شما هستم .\r\nسپس فرمود : اما در حكومت حاكم نيكوكار شخص پرهيزكار به خوبى انجام وظيفه مىكند در حكومت حاكم بدكار شخص شقى و ناپاك از آن بهره‌مند مىشود تا اجلش سرآيد و مرگش فرا رسد !\r\n\r\nشرح و تفسير\r\nامام در نخستين بخش از اين خطبه اشاره به شعار لا حكم إلّا للّه ، كرده مىفرمايد :\r\n« اين سخن حقّى است كه معنى باطلى از آن اراده شده است ، ( يا به تعبير ديگر :\r\nسخن حقّى است آنها آن را از مفهوم اصليش تحريف كرده‌اند ، و در راه ضلالت گام نهاده‌اند ) ( كلمة حقّ يراد بها باطل ) .\r\nسپس در توضيح اين سخن جملهء كوتاه و پر معنايى بيان مىكند ، و مىفرمايد :\r\n« آرى حكم مخصوص خدا است ولى اين گروه مىگويند : امارت و حكمرانى و رياست بر مردم مخصوص خدا است » . ( نعم إنّه لا حكم إلّا للّه و لكنّ هؤلاء يقولون : لا إمرة إلّا للّه ) .\r\nخطاى بزرگ خوارج در اين بود كه آنها شعار  « إِنِ الْحُكْمُ إِلَّا لِلَّهِ »  ، را كه برخاسته از قرآن بود چنين تفسير مىكردند كه هر گونه « حكميت و داورى » و « حاكميت » ، يعنى حكمرانى در ميان مردم مخصوص خداست ، و به همين دليل با مسألهء حكميت مخالفت كردند و آن را نوعى شرك شمردند ، چرا كه براى غير خدا حقّ حكومت و داورى قرار داده شده است ! بديهى است اگر حكميت و داورى مخصوص خدا باشد ، بايد حكمران ميان مردم نيز خدا باشد ، بنا بر اين اصل حكومت بايد از بين برود و به تعبير امروز « آنارشيسم » و بىحكومتى جاى آن را بگيرد و محاكم و دادگاهها نيز از ميان برداشته شود ، چرا كه در همهء آنها انسانها به داورى مىپردازند .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nآنها مىخواستند به پندار خود « توحيد حاكميت اللّه » را زنده كنند و از شرك نجات يابند ، ولى بر اثر نادانى و تعصّب و جهل در پرتگاه هرج و مرج و نفى داورى و حكمرانى بر جوامع انسانى سقوط كردند و گرفتار توهّمات كودكانه‌اى شدند كه براى حفظ توحيد بايد هر گونه داورى و حكمرانى را نفى كنند ، ولى هنگامى كه ديدند براى گروه خودشان سرپرست و اميرى لازم است ، به باطل بودن اين توهّم پى بردند ، هر چند لجاجت كه از لوازم جهل و نادانى است به آنها اجازهء بازگشت نداد ! امّا خوشبختانه گروه عظيمى از آنان با سخنان بيدارگر امام عليه السّلام در ميدان جنگ نهروان بيدار شدند و توبه كردند و به سستى افكارشان پى بردند .\r\nبه هر حال امام عليه السّلام در اين خطبه بر اين نكته تأكيد مىكند كه بدون شك حاكم و قانونگذار و تشريع كنندهء اصلى احكام ، خداست ، حتّى اجازهء داورى و حاكميت بر مردم نيز بايد از سوى او صادر شود ، ولى اين بدان معنى نيست كه خداوند خودش در دادگاهها حاضر مىشود و در ميان مردم داورى مىكند ، يا رشتهء حكومت بر مردم را خود در دست مىگيرد و فى المثل به جاى رئيس جمهور و امير و استاندار عمل مىكند و يا فرشتگان خود را از آسمانها براى اين كار مبعوث مىدارد ! اين سخن واهى و نابخردانه‌اى است كه هر كس اندك شعورى داشته باشد ، آن را بر زبان جارى نمىكند ، ولى متأسفانه خوارج لجوج و نادان ، طرفدار اين سخن بودند و لذا با على عليه السّلام مخالفت كردند و گفتند : چرا مسألهء حكميت را پذيرفته‌اى ؟ ! بعضى از شارحان نهج البلاغه گفته‌اند : « خوارج مدعى بودند كه حكميت اجازهء الهى مىخواهد ، و بايد در قرآن به اين معنى تصريح شده باشد ، در حالى كه قرآن چنين اجازه‌اى را به كسى نداده است ، و شايد به همين دليل بعضى از بزرگان اسلام ، « 1 » براى نفى سخن خوارج به آيه شريفه مربوط به حكميت در اختلافات\r\n\r\n\r\n","description":"","footnote":"\r\n( 1 ) علامه خويى ، در جلد 4 ، شرح نهج البلاغه ، صفحهء 183 ، به اين معنى اشاره كرده است ، از تاريخ كامل ابن اثير نيز استفاده مىشود كه ابن عباس نيز در برابر خوارج به اين آيه استناد جست ( كامل ابن اثير ، جلد 3 ، صفحهء 327 ) .\r\n","page_name":" 433 ","page_number":433},
  {"content":"\r\n\r\nخانوادگى استناد جسته‌اند ، آنجا كه مىفرمايد :  « وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما إِنَّ اللَّهَ كانَ عَلِيماً خَبِيراً »  ، و هرگاه از جدايى و شكاف ميان آن دو ( دو همسر ) بيم داشته باشيد يك داور از خانوادهء شوهر و يك داور از خانوادهء زن انتخاب كنيد اگر آن دو داور تصميم به اصلاح داشته باشند ، خداوند به توافق آنها كمك مىكند ، زيرا خداوند دانا و آگاه است . « 1 » هنگامى كه چنين موضوع كوچكى كه پيامدهاى محدودى دارد بايد از طريق داورى حل شود ، چگونه كارهاى مهمى كه اگر اختلافاتش باقى بماند هرج و مرج در صحنهء اجتماع پديد مىآيد و همه چيز به هم مىريزد ، با حكميت حل نشود ؟ ! و نيز به همين دليل جمعى معتقدند كه امير مؤمنان على عليه السّلام با اصل مسألهء حكميت در مقطع خاصى مخالف نبود ، بلكه با شخص حكمها مخالف بود و آنها را شديدا نفى مىكرد .\r\nبه هر حال امام عليه السّلام در ادامهء اين سخن به ضرورت تشكيل حكومت مىپردازد ، زيرا همان گونه كه قبلا نيز اشاره شد خوارج نه تنها با مسأله حكميت در صفّين مخالفت كردند ، بلكه لزوم حكومت را نيز زير سؤال بردند و گفتند : هيچ نيازى به امام و حكمران نيست ! ولى هنگامى كه مجبور شدند براى تشكيلات خود « عبد اللّه بن وهب راسبى » را به سرپرستى انتخاب كنند عملا از اين ادعاى واهى برگشتند . « 2 » آن گاه امام عليه السّلام براى اثبات اين سخن چندين دليل روشن در عبارتى كوتاه و پر معنى بيان مىكند ، مىفرمايد : « به يقين مردم نيازمند اميرى هستند ، خواه نيكوكار باشد يا بدكار ( اگر توفيق پيروى از حاكم نيكوكارى نصيبشان نشود وجود امير فاجر از نبودن حكومت بهتر است ) ( و إنّه لابدّ للنّاس من أمير برّ أو فاجر ) .\r\nسپس به هفت فائده از فوائد و بركات و آثار حكومت اشاره مىكند كه بعضى\r\n\r\n\r\n","description":"","footnote":"\r\n( 1 ) سورهء نساء ، آيهء 35 .\r\n( 2 ) شرح نهج البلاغة ، ابن ابى الحديد ، جلد 2 ، صفحهء 308 .\r\n","page_name":" 434 ","page_number":434},
  {"content":"\r\n\r\nجنبهء معنوى دارد و بعضى جنبهء مادى : نخست اين كه « در سايهء حكومت او مؤمن به كار خويش ادامه مىدهد ( و راه خود را به مقام قرب الى اللّه مىپيمايد ) ( يعمل في إمرته « 1 » المؤمن ) . « 2 » دوم اين كه : « كافر نيز در حكومت او ( از مواهب مادى ) بهره‌مند مىشود ، ( و به زندگى مادى دنيوى خود ادامه مىدهد ) ( و يستمتع فيها الكافر ) .\r\nسوم اين كه : « خداوند به مردم فرصت مىدهد كه در دوران حكومت او زندگى طبيعى خود را تا پايان ( در سلامت نسبى ) طى كنند » . ( و يبلّغ اللّه فيها الأجل ) .\r\nچهارم اين كه : « به وسيله او اموال بيت المال جمع‌آورى مىگردد » . ( و هزينه‌هاى دفاعى و عمرانى و انتظامى فراهم مىشود ) ( و يجمع به الفيء ) . « 3 » پنجم اين كه : « به كمك او با دشمنان مبارزه مىشود » . ( و يقاتل به العدوّ ) .\r\nششم اين كه : « به وسيلهء او جاده‌ها امن و امان مىگردد » . ( و تأمن به السّبل ) .\r\nو هفتم اين كه : « حقّ ضعيفان به كمك او از زورمندان گرفته مىشود » . ( و يؤخذ به للضّعيف من القويّ ) .\r\nو در سايهء انجام يافتن اين وظائف هفتگانه از سوى حكومت اين نتيجهء نهايى حاصل مىگردد كه « نيكوكاران در رفاه خواهند بود و از دست بدكاران در امان مىباشند » . ( حتّى يستريح برّ و يستراح من فاجر ) .\r\nتاريخ سياسى جهان ، نشان مىدهد كه در گذشته و حتّى در زمان حال اقليتى بودند كه طرفدار نفى حكومت و حاكميت‌ها بودند - و به ادلّهء سست و واهى آنها در بحث آينده اشاره خواهيم كرد - خوارج نيز از چنين تفكّر خام و ناپخته‌اى طرفدارى\r\n\r\n\r\n","description":"","footnote":"\r\n( 1 ) « امرة » ( بر وزن عبرة ) مصدر يا اسم مصدر است ، از مادهء امر كه به معنى فرمان دادن و گاه به معنى حكومت كردن آمده است و امرة در اينجا به معنى حكومت است .\r\n( 2 ) واضح است كه ضمير در « إمرته » به مطلق امير بر مىگردد اعم از برّ و فاجر ، و همچنين ضمير در « فيها » به امارت مطلق امير بر مىگردد ، و اين كه بعضى از شارحان نهج البلاغة اوّلى را به امارت برّ و دومى را به امارت فاجر و يا هر دو را به امارت فاجر باز گردانده‌اند ، به هيچ وجه با ظاهر كلام موافق نيست .\r\n( 3 ) فيء ، در اينجا به معنى اموال بيت المال است ، و در بارهء اين واژه بحث مشروحى در شرح خطبه 34 گذشت .\r\n","page_name":" 435 ","page_number":435},
  {"content":"\r\n\r\nمىكردند ، پاسخ آنها را « تاريخ » داده است ، زيرا با چشم خود ديده‌ايم و يا شنيده‌ايم كه به هنگام متلاشى شدن شيرازهء يك حكومت و قرار گرفتن مردم براى چند روز يا چند ساعت در شرائط بىحكومتى ، اراذل و اوباش كه در هر جامعه‌اى وجود دارند به اموال و نواميس مردم حمله‌ور شده ، مغازه‌ها و مراكز تجارى را به سرعت غارت مىكنند ، نواميس مورد تجاوز قرار مىگيرند و خونهاى بىگناهان ريخته مىشود ، جاده‌ها ناامن مىگردد و تمام فعاليت‌هاى مثبت اجتماعى متوقّف مىشود ، دشمنان از هر سو به آن كشور حمله مىكنند ، بيت المال به غارت مىرود ، نه مؤمن در امان مىماند و نه كافر ، نه تنها حقّى به حقدار نمىرسد ، كه تمام حقوق پايمال مىگردد ، نه آرامشى وجود دارد و نه استراحتى .\r\nبىشك اوّلين و مهمترين شرط براى زندگى صحيح امنيّت و نظم است ، سپس وجود افراد نيرومندى است كه در برابر دشمنان خارجى و زياده خواهان داخلى سدّى ايجاد كنند كه آن هم بدون تشكيل حكومت و بيت المال و جمع‌آورى بخشى از اموال عمومى در آن امكان پذير نيست .\r\nحضرت در سخنان پر معنى بالا به تمام اين نكات دقيقا اشاره كرده است ، و منطق سست طرفداران بىحكومتى را به طور كامل ابطال مىكند .\r\nدر اينجا اين سؤال پيش مىآيد كه انجام وظائف هفتگانهء بالا كه از سوى امير برّ و نيكو كار و عادل مسلّم است ، آيا امير فاجر و ظالم نيز مىتواند اين وظائف را انجام دهد ؟ در حالى كه در كلام امام عليه السّلام اين وظائف براى هر دو بيان شده است ، به گونه‌اى كه نشان مىدهد كه هر دو توان انجام آن را دارند .\r\nدر پاسخ اين سؤال به اين نكته بايد توجه كرد : امير عادل و نيكو كار به يقين اين وظائف را انجام مىدهد ، و اما فاجر به طور كامل نه ، و بگونهء نسبى آرى ، چرا كه او براى ادامهء حكومت خود چاره‌اى ندارد جز اين كه نظم را رعايت كند ، در برابر دشمنان خارجى بايستد ، جاده‌ها را امن و امان سازد و به طور نسبى جلو ظلم ظالمان را بگيرد ، هر چند خود او يكى از ظالمان است . زيرا در غير اين صورت\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nمردم فورا بر ضدّ او مىشورند و دشمنان بر او مسلّط مىشوند و حكومتش به سرعت به باد مىرود ، به همين دليل غالب حكومتهاى ظالم نيز تلاش مىكنند امور هفتگانهء بالا را تا حدّى رعايت كنند ! از آنچه در بالا گفته شد اين نتيجه به خوبى گرفته مىشود كه هر حكومتى كه در انجام امور فوق سستى به خرج دهد در حقيقت فلسفهء وجودى خود را از دست داده است ! سؤال ديگر اين كه چرا امام عليه السّلام در ميان مؤمن و كافر در عبارت بالا تفاوت گذارده ، در مورد مؤمن مىفرمايد : « يعمل » و در مورد كافر مىفرمايد : « يستمتع » ؟\r\nپاسخ اين سؤال اين است كه هدف مؤمن در زندگى دنيا بهره‌گيرى از مواهب زندگى و تمتّع نيست ، بلكه هدف اصلى او جلب رضاى خدا و خشنودى پروردگار است ، و اگر از مواهب حيات نيز بهره‌گيرى كند مطلوب ثانوى و تبعى او است نه اصلى ، در حالى كه كافر و بىايمان نه تنها در پى جلب رضاى خدا نيست ، بلكه تنها مىخواهد از مواهب مادّى جهان بهره‌گيرى كند ، هر چند از طريق حرام و نامشروع باشد ، لذا امام عليه السّلام مىفرمايد : « با تشكيل حكومت هر يك از اين دو به هدف خويش مىرسند ، در صورتى كه اگر حكومت نباشد ، همه چيز به هم مىريزد نه مؤمن عمل الهى مىتواند انجام دهد ، و نه كافر زندگى آرامى خواهد داشت .\r\nمرحوم سيد رضى در پايان اين خطبه قسمتهايى از آن را به روايتى ديگر نقل مىكند كه تفاوت مختصرى با آنچه گذشت دارد . مىگويد : « در روايت ديگرى آمده است كه امام عليه السّلام هنگامى كه « تحكيم » آنها را شنيد ( اشاره به شعار لا حكم إلّا للّه است ) فرمود : « آرى من در انتظار حكم الهى در بارهء شما هستم » . ( حكم اللّه أنتظر فيكم ) .\r\nاين جمله ممكن است اشاره به اين باشد كه امام عليه السّلام از سخن خود آنها اقتباس كرد و فرمود : اين كه مىگوييد حكم از آن خدا است ، من انتظار اين حكم الهى را\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nدر بارهء شما مىكشم كه او شما را به خاطر لجاجت و ايجاد شكاف در صفوف مسلمين به مجازات دردناك گرفتار كند ! يا اشاره به اين باشد كه من انتظار اين را مىكشم كه به شما اتمام حجّت شود و آنها كه بر لجاجت و گمراهى خويش بمانند حكم خدا را در بارهء آنها اجرا كنم ! مرحوم سيّد رضى سپس مىافزايد : ( طبق اين روايت ) امام عليه السّلام فرمود : « اما در حكومت حاكم نيكوكار شخص پرهيزكار به خوبى انجام وظيفه مىكند ، و در حكومت حاكم بدكار ، شخص شقى و ناپاك از آن بهره‌مند مىشود تا مدّتش سرآيد و مرگش فرا رسد » .\r\n( أمّا الإمرة البرّة فيعمل فيها التّقيّ ، و أمّا الإمرة الفاجرة فيتمتّع فيها الشّقيّ ، إلى أن تنقطع مدّته و تدركه منيّته ) .\r\nولى با توجه به اين كه مفهوم سخن بالا اين است كه در حكومت پاكان ، فاجران از تمتّع مباح نيز محرومند و در حكومت فاجران مؤمنان هيچ گونه آرامش و آسايشى ندارند ( و اين بر خلاف هدفى است كه خطبه براى آن بيان شده كه حكومت به هر طريق و به هر صورت لازم است ) ، به نظر مىرسد كه روايت اوّل صحيح‌تر و دقيق‌تر است .\r\nدر شرح نهج البلاغة ابن ابى الحديد ، مطلبى آمده است كه كمك بسيار مؤثرى به روشن شدن نخستين جمله روايت بالا ( حكم اللّه أنتظر فيكم ) ، مىكند و آن اين كه :\r\n« هنگامى كه على عليه السّلام از صفّين بازگشت و به كوفه آمد ، خوارج در صحراى « حروراء » ( در نزديكى كوفه ) اجتماع كردند و يكى بعد از ديگرى نزد امام عليه السّلام آمدند ( و سخن نامناسبى گفتند و برگشتند ) در اين هنگام يكى از آنان خدمت امام عليه السّلام در مسجد رسيد ، و در حالى كه مردم اطراف آن حضرت را گرفته بودند فرياد زد ( لا حكم إلّا للّه و لو كره المشركون ) ! ( و با اين تعبير اصحاب حضرت را به شرك متّهم ساخت ) ! مردم رو به سوى او كردند ، فرياد زد : ( لا حكم إلّا للّه و لو كره المتلفّتون ) ( در\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاينجا كسانى را كه به او نگاه مىكردند متّهم به شرك كرد ) .\r\nامام عليه السّلام سربلند كرد و به او نگاه فرمود : او ( كه مرد بسيار وقيح و بىشرمى بود ) فرياد زد : ( لا حكم إلّا للّه و لو كره ابو حسن ) ! ( و در اينجا امام عليه السّلام را متّهم به مخالفت با حكم اللّه كرد ! ) امام عليه السّلام فرمود :\r\nابو الحسن ( على بن ابى طالب ) از حكم خدا ناخشنود نيست من مخصوصا منتظر حكم خدا در بارهء شما هستم ( مجازاتى از سوى خدا و يا مجازاتى به وسيلهء مؤمنان ) .\r\nدر اينجا مردم گفتند : اى امير مؤمنان چرا تصميم به نابودى اين گروه ( جسور و بىمنطق ) نمىگيرى ؟ امام عليه السّلام فرمود : اينها هرگز نابود نمىشوند ، آنها در صلب پدران و رحم مادران تا روز قيامت خواهند بود ( اگر گروهى از بين بروند گروه ديگرى با همين طرز فكر قشرى و تعصّب‌آميز و دور از منطق جانشين آنها مىشوند ) ! « 1 » چه سخنان حكيمانه‌اى ؟ !\r\n\r\nنكته‌ها\r\n\r\n1 - بلاى تحريف !\r\nتنها خوارج نبودند كه براى رسيدن به مقاصد شوم خود از تحريف حقايق و تفسير به رأى آيات الهى بهره مىگرفتند ، بلكه اگر يك نگاه اجمالى به تاريخ بشريت از آغاز تا كنون بيندازيم خواهيم ديد تحريف حقايق هميشه به صورت ابزارى در دست ظالمان و آلودگان و گمراهان بوده است .\r\nگروهى آيات الهى يا سخنان انبياء و بزرگان را كه همه در مقابل آن خاضع بوده‌اند گرفته و به ميل خود تفسير و تحريف مىكردند ، و دو هدف در اين كار تعقيب مىشد : گاه فريب مردم ناآگاه و ساده دل و گاه فريب وجدان خودشان ! اگر به سخنان « نمرود » در برابر « ابراهيم » و گفتار « فرعون » در مقابل « موسى » كه\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 2 ، صفحهء 310 .\r\n","page_name":" 439 ","page_number":439},
  {"content":"\r\n\r\nدر آيات سورهء بقره و طه و سوره‌هايى ديگر از قرآن مجيد آمده دقيقا بنگريم ، مىبينيم آنها از اين روش حدّاكثر بهره‌بردارى را مىكردند ، سخن حقّى مىگفتند ، و ارادهء باطل از آن مىنمودند تا زير دستان خود را اغفال كنند و مردم را فريب دهند .\r\nدر دنياى امروز اين معنى به صورت بسيار وسيعتر و گسترده‌تر دنبال مىشود ، واژه‌هايى مانند آزادى و كرامت انسان ، حقوق بشر ، فرهنگ و تمدّن انسانى ، مبارزه با تروريسم ، و مانند اينها كلمات حقّى است كه غالبا بر زبان زمامداران ظالم و ستمگر عصر ما جارى مىشود ، ولى از آن ارادهء باطل مىكنند ، و هر كدام مهارت بيشترى در تحريف حقايق و توجيهات شيطنت آميز داشته باشند در نيل به مقاصد نامشروعشان موفّق‌ترند و اينجاست كه وظيفهء علماى الهى و دانشمندان با ايمان قوم و ملّت سنگين مىشود ، آنها بايد به مردم آگاهى لازم را بدهند و سطح فرهنگ عمومى را بالا برند تا حاكمان ظالم و گروههاى تبهكار نتوانند كلمات حق را بگويند و از آن ارادهء باطل كنند و پايه‌هاى حكومتهاى خودكامه را از اين طريق محكم سازند !\r\n\r\n2 - ضرورت تشكيل حكومت\r\nاز مسائلى كه گاه در محيطهاى علمى مورد گفتگوست ، در حالى كه در عمل هرگز محلّ شك و ترديد نبوده و نيست ، مسألهء لزوم حكومت است .\r\nدر تمام طول تاريخ ، انسانها در هر زمان و مكان داراى حكومتى بوده‌اند ، خواه به صورت حكومت رئيس قبيله باشد ، يا بزرگ فاميل ، يا امير بلد ، يا سلاطين و شاهان و شكل امروزين كه حكومتها ظاهرا ظاهرى مردمى پيدا كرده است .\r\nدليل آن نيز روشن است ، چرا كه يك جامعه كوچك يا بزرگ نياز به امنيّت ، حفظ حقوق و جلوگيرى از تصادمها و تعارضها دارد ، و تا مدير و حاكمى بر آن نظارت نكند اين امور حاصل نمىشود .\r\nامروز اين مسأله وضوح بيشترى پيدا كرده است ، چرا كه در صحنهء اجتماع\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nفعاليتهايى صورت مىگيرد ، اعم از فرهنگى و اقتصادى و سياسى ، كه اگر نظارت كلّى حكومتها بر آن نباشد ، همه چيز به هم مىريزد ، نه فرهنگى باقى مىماند و نه اقتصادى و نه امنيّتى ! برنامهء كلان اين امور بايد از سوى حكومتها ريخته شود ، هر چند اجراى آنها به دست توده‌هاى مردم باشد .\r\nولى در گذشته و همچنين در عصر ما كسانى بوده‌اند كه « بىحكومتى » و به اصطلاح « فوضى » و « آنارشيسم » را توصيه مىكردند و مىگفتند كه امور مردم بايد بدون رئيس و حاكم اراده شود ، چه نيازى به وجود حكومت است ؟ يا به گفتهء ماركسيستها دولتها براى حفظ منافع طبقاتى به وجود آمده‌اند ! و حافظان منافع سرمايه‌داران هستند ، هنگامى كه نظام طبقاتى از بين برود ، فلسفهء وجود حكومتها از بين خواهد رفت و ديگرى نيازى به دولت نيست ! آنها معتقدند كه « كمون نخستين » نيز در چنين حالتى بوده است ! ولى نه ماركسيستها و نه غير آنها هرگز نتوانسته‌اند الگويى براى اين كار در عمل ارائه دهند .\r\nآنها فراموش كرده‌اند كه كار دولت و حكومت - به فرض كه سخنان آنها را بپذيريم - تنها حفظ منافع طبقاتى نيست ، بلكه يك سلسله برنامه‌ريزى كلان اجتماعى لازم است كه مربوط به همه مىشود ، مثلا آموزش و پرورش براى تمام قشرها لازم است ، آيا بدون برنامه‌ريزى كلان و مديريت فردى به نام آموزش و پرورش يا هر نام ديگر اين كار امكان پذير است ؟ مسائل اقتصادى در جامعه ، در بعد كشاورزى و دامدارى و صنعتى هر كدام برنامه‌ريزى مىخواهد و بدون مديرى به نام وزير يا غير آن امكان پذير نيست ، مسائل بهداشت و درمان براى عموم مردم آن هم نياز به برنامه‌ريزى گسترده دارد كه مديرى بايد بر آن نظارت كند ، در هر جامعه‌اى نزاع و تصادم خواه ناخواه وجود دارد ، هر چند اصل مالكيت هم در آن ملغى شده باشد ، زيرا مزاحمت‌ها تنها مربوط به مسائل مالى نيست ، طبعا بايد\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nقاضى و محكمه و دادگاهى با برنامه‌ريزى به نزاعها خاتمه دهد و آن هم نياز به مديرى كاردان دارد .\r\nمجموعه اينها دولت و حكومت را تشكيل مىدهد ، و كسى كه بر اين مجموعه نظارت مىكند ، رئيس الوزراء ، رئيس جمهور ، نخست وزير ، صدر اعظم يا مانند آن ناميده مىشود .\r\nبه همين دليل تمام اقوام جهان ، با تنوّع و اختلاف زيادى كه در اعتقادها و طرز فكرها و سليقه‌ها دارند ، طرفدار نوعى حكومتند ، و آنچه فرمانداران فوضى و آنارشيسم مىگويند تنها در حوزهء سخن و گفتگو است ، و در عمل اثرى از آن ديده نشده و نخواهد شد ! اين همان چيزى است كه مولا امير مؤمنان على عليه السّلام در اين خطبه كوتاه و پر معنى به آن اشاره فرموده است و وظايف كلى حكومتها را در هفت جمله تعيين كرده است . در جايى ديگر نيز مىفرمايد : « سلطان ظلوم خير من فتنة تدوم ، « وجود حاكم ظالم بيدادگر ، از فتنه و ناامنى مستمر بهتر است ، « 1 » » زيرا همان گونه كه اشاره شد ظالمترين حكومتها نيز براى حفظ موقعيت خود مجبورند امنيّت و عدالت نسبى را رعايت كنند . اگر خودش به مردم ظلم مىكند ، لااقل اجازه ندهد ديگران بر يكديگر ظلم كنند . هيچ حكومتى خواه عادل ، يا ظالم با هرج و مرج بر سر كار باقى نمىماند و به زودى سقوط مىكند ، روى همين جهت همه حكومتها اصرار دارند كه جلو هرج و مرج را بگيرند و برنامه‌ريزىهايى براى عمران و آبادى و امنيّت و دفع دشمنان آن قوم و ملت ، هر چند ناقص ، داشته باشند ، و حديث معروف « الملك يبقى مع الكفر و لا يبقى مع الظّلم ، حكومت با كفر باقى مىماند امّا با ظلم باقى نمىماند ، » نيز ممكن است اشاره به همين معنى باشد ، يا لااقل يكى از تفسيرهاى آن اين است .\r\n\r\n\r\n","description":"","footnote":"\r\n( 1 ) ميزان الحكمة جلد 1 ، صفحهء 98 .\r\n","page_name":" 442 ","page_number":442},
  {"content":"\r\n\r\n\r\nاشتباه ابن ابى الحديد\r\nابن ابى الحديد در آغاز سخنش در شرح اين خطبه مىگويد : « اين سخن نصّ صريح آن حضرت در بارهء وجوب نصب امام است ، در حالى كه اين مسأله در ميان مردم مورد اختلاف واقع شده ، گروهى از متكلّمان ( علماى عقايد ) مىگويند امامت و حكومت واجب است . تنها از ابو بكر اصمّ از قدماى معتزله نقل شده است كه اگر امت انصاف را رعايت كند ، و ظلم به يكديگر نكند نيازى به حكومت و امامت نيست ! » ابن ابى الحديد سپس مىافزايد : « گفتار ابو بكر اصمّ در واقع مخالف سايرين نيست ، زيرا چنين فرضى كه مردم رعايت عدالت را بدون حكومت بكنند وجود خارجى ندارد . » نام برده در ادامهء اين سخن مىافزايد : « ظاهرا گفتار امام عليه السّلام در اين خطبه شبيه چيزى است كه علماى معتزله مىگويند كه امامت به معنى رياست بر مكلّفين از نظر مصالح دنيوى به حكم عقل واجب است ، و امورى كه امام در اين خطبه به آن اشاره كرده ، همه از مصالح دنيوى است ، سپس به خود ايراد مىكند كه شما مىگوييد :\r\nهمه علماى اسلام معتقد به وجوب نصب امام هستند ( با اين تفاوت كه گروهى آن را بر خداوند لازم مىشمرند و گروهى بر امّت ) پس چگونه امير مؤمنان على عليه السّلام در اين خطبه از خوارج نقل مىكند كه آنان نصب امير را لازم نمىدانستند ؟\r\nسپس پاسخ مىگويد كه خوارج در آغاز كار چنين سخنانى را مىگفتند و معتقد بودند كه نياز به وجود امام نيست ، ولى بعدا از اين عقيده بازگشتند و « عبد اللّه بن وهب راسبى » را به عنوان امير بر خود برگزيدند . « 1 » اشتباه ابن ابى الحديد از اينجا سرچشمه مىگيرد كه امور هفتگانه‌اى را كه مولى على عليه السّلام به عنوان هدف براى نصب امير ذكر كرده ، منحصر به مصالح مادى دانسته ، در حالى كه جمله « يعمل فى أمرته المؤمن ، » ناظر به مسائل معنوى است ، چرا كه\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 2 ، صفحهء 308 .\r\n","page_name":" 443 ","page_number":443},
  {"content":"\r\n\r\nعمل مؤمن عمدتا ناظر كارهاى الهى است .\r\nبه هر حال : به فرض كه تمام اين امور جنبهء مادى داشته باشد ، سخن مولى ناظر به عنوان امارت و حكومت بر مردم است كه يكى از ابعاد وجودى امام معصوم را تشكيل مىدهد ، زيرا به عقيدهء علما و متكلّمان پيرو مكتب اهل بيت عليه السّلام ، امام كسى است كه هم حاكم بر امور دين و هم دنيا ، و هادى به سوى راه خداست ، و هم مفسّر قرآن و مبيّن احكام ، و گفتار و اعمال او سند قطعى الهى محسوب مىشود ، و به همين دليل بايد معصوم باشد ، و پر واضح است كه معصوم را جز خدا نمىشناسد ، و از اين رو معتقدند كه نصب امام بايد از سوى خداوند صورت گيرد .\r\nجمعى از شارحان نهج البلاغه گفتار ابن ابى الحديد را چنين پاسخ گفته‌اند كه اين خطبه ناظر به مسأله نصب امير است و ارتباطى با نصب امام از سوى خدا ندارد ، و لذا مىفرمايد : « لا بدّ للنّاس من امير برّ او فاجر » ، و مىدانيم كه « امير فاجر » ، « امام » نمىتواند باشد . ولى پاسخ روشنتر همان است كه در بالا ذكر كرديم كه امارت بخشى از مسئوليت‌هاى امام است ، ( دقّت كنيد ) .\r\nشاهد اين سخن آن است كه متكلّمان ما در كتب عقايد به هنگام ذكر ادلهء وجوب نصب امام عليه السّلام مصالح دنيوى و آنچه را در اين خطبه آمده ، نيز ذكر كرده‌اند .\r\nبه تعبير ديگر : شيعه معتقد به امارت جداى از امامت نيست ، و تن دادن به امارت فاجر به هنگام عدم دسترسى به امام معصوم از باب ناچارى است ، نه به عنوان هدف ايده‌آل و نهايى .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nخطبهء چهل و يكم « 1 » و من خطبة له عليه السّلام « و فيها ينهى عن الغدر و يحذر منه »\r\nدر اين خطبه امام از پيمان شكنى نهى مىكند و مردم را از آن بر حذر مىدارد .\r\n\r\nخطبه در يك نگاه\r\nدر واقع امام در اين خطبه به سه نكته مهم اشاره مىكند :\r\nنخست از اهمّيّت وفا و صدق و راستى سخن مىگويد ، و پيمان شكنان را سخت مورد ملامت قرار مىدهد .\r\nديگر اين كه بر خلاف آنچه پيمان شكنان نادان مىپندارند ، حيله‌گرى و نيرنگ و خيانت و تزوير دليل بر هوش و خردمندى نيست .\r\nخردمند و هوشمند و زيرك كسى است كه در همه جا پاى بند به عهد و صداقت و طرفدار پيمانهاى خويش باشد .\r\nو در نكته سوم به اهميّت بهره‌گيرى از فرصتها در مسير اجراى اوامر الهى و وفاى به عهد و پيمان را اشاره مىفرمايد .\r\n\r\n\r\n","description":"","footnote":"\r\n( 1 ) اين خطبه را « ابن طلحهء شافعى » در مطالب السئول آورده است ، درست است كه ابن طلحهء شافعى بعد از سيد رضى مىزيسته ، ولى طرز روايت « ابن طلحه » نشان مىدهد كه او به مدركى غير از نهج البلاغة دست يافته بود ، « جاحظ » نيز در رسالهء « معاش و معاد » با اقتباس از مطلع اين خطبه گفته است : « الصّدق و الوفاء توأمان » و اين نيز نشان مىدهد كه جاحظ آن را در كتابهايى كه قبل از سيد رضى نوشته شده بوده يافته است ، ( زيرا در جاحظ اوايل قرن سوم مىزيسته ، در حالى كه سيد رضى از بزرگان علماى اواخر قرن چهارم مىباشد ) ( مصادر نهج البلاغة ، جلد 1 ، صفحهء 440 ) .\r\n","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\nايّها النّاس ، إنّ الوفاء توأم الصّدق و لا أعلم جنّة أوقى منه و ما يغدر من علم كيف المرجع . و لقد أصبحنا في زمان قد اتّخذ أكثر أهله الغدر كيسا و نسبهم أهل الجهل فيه إلى حسن الحيلة . ما لهم ! قاتلهم اللّه ! قد يرى الحوّل القلّب وجه الحيلة و دونها مانع من أمر اللّه و نهيه ، فيدعها رأي عين بعد القدرة عليها ، و ينتهز فرصتها من لا حريجة له في الدّين .\r\n\r\nترجمه\r\nاى مردم ! وفا همزاد راستگويى است ( و اين دو هرگز از هم جدا نمىشوند ) و من سپرى محكمتر و نگهدارنده‌تر از آن سراغ ندارم . آن كس كه از چگونگى رستاخيز آگاه است هرگز پيمانشكنى نمىكند . ما در زمانى زندگى مىكنيم كه غالب اهلش خيانت و پيمانشكنى را كياست و عقل مىشمارند ، و جاهلان بىخبر اين گونه افراد را مدير و مدبّر مىشمارند ! آنها را چه مىشود ؟ خداوند آنان را بكشد ! گاه شخصى كه آگاهى و تجربه كافى دارد و طريق مكر و حليه را خوب مىداند فرمان الهى و نهى او وى را مانع مىشود ، و با اين كه قدرت بر انجام اين كارها را دارد آشكارا آن را رها مىسازد ، ولى آن كس كه از گناه و مخالفت فرمان دين پروا ندارد ، از فرصتى كه پيش آمده استفاده مىكند ( و دست به كارهاى خلافى مىزند كه در نظر ساده انديشان تدبير و سياست است . )\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nشرح و تفسير\r\nگر چه مفسّران نهج البلاغة تا آنجا كه اطلاع داريم شأن ورودى براى اين خطبه ذكر نكرده‌اند ، امّا ارتباط معنوى اين خطبه با خطبهء 35 و قرائن ديگر نشان مىدهد كه اين خطبه ناظر به جنگ « صفين » و « مسألهء حكمين » است ، چرا كه بعد از ماجراى غم‌انگيز حكمين اين مسأله به طور گسترده در ميان مسلمانان مورد بحث بود ، و شايد گروهى از ناآگاهان مكر و خيانت و پيمانشكنى عمرو بن عاص را دليلى بر هوشيارى و عقل او مىپنداشتند ، و ممكن بود اين تفكّر سبب گرايش به اين گونه كارهاى غير انسانى و غير اسلامى شود ، لذا امام عليه السّلام براى پيشگيرى از اين گونه افكار انحرافى ، خطبهء بالا را ايراد كرد ، و از مكر و خدعه و نيرنگ و پيمانشكنى سخت نكوهش فرموده ، و به عواقب شوم آن اشاره مىكند ، و به عكس ، وفا و صداقت را مىستايد .\r\nدر بخش اوّل اين خطبه همهء مردم را مخاطب قرار داده ، مىفرمايد : « اى مردم ! وفا همزاد راستگويى است » ، ( و اين دو هرگز از هم جدا نمىشوند ) ( ايّها النّاس إنّ الوفاء توأم « 1 » الصّدق ) .\r\nتوأم به معناى « همزاد » و « توأمان » به معنى كودكان دو قلو است ، و هر گاه دو چيز رابطهء بسيار نزديك و تنگاتنگ با هم داشته باشند اين تعبير در مورد آنها به كار مىرود ، و امام عليه السّلام در اينجا دو فضيلت ( وفا و صدق ) را شبيه فرزندان دوقلو مىشمارد كه بسيار با يكديگر شبيهند و رابطهء ظاهرى و باطنى دارند .\r\nدقّت در مفهوم اين دو صفت و سرچشمه‌هاى روحى و فكرى آن ، نشان مىدهد كه مطلب همين گونه است . وفا ، يعنى پايبند بودن به پيمانها ، در حقيقت نوعى صداقت و راستگويى است ، همان گونه كه صدق و راستى نوعى وفا نسبت به\r\n\r\n\r\n","description":"","footnote":"\r\n( 1 ) « توأم » به گفتهء بعضى از ارباب لغت از مادّهء « وئام » به معنى موافقت آمده است ، در حالى كه بعضى ديگر مانند صاحب مقاييس « تاء » آن را اصلى مىدانند و اتئام ( مصدر باب افعال ) را به معنى دوقلو زاييدن ذكر كرده‌اند ، و در هر حال معمولا به معنى وسيع كلمه كه مقارنت و شباهت دو چيز به يكديگر است ، به كار مىرود ، و ما نيز در بالا آن را به معنى همزاد تفسير كرديم كه در فارسى مفهوم خاص و مفهوم عام و گسترده‌اى دارد .\r\n","page_name":" 448 ","page_number":448},
  {"content":"\r\n\r\nواقعيّتها و اداى حقّ آنها است .\r\nصداقت به معنى وسيع كلمه منحصر به راستى و درستى در گفتار نيست ، بلكه معنى وسيعى دارد كه راستى در عمل را نيز شامل مىشود ، و در قرآن مجيد نيز آمده است :  « مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ »  « 1 » در ميان مؤمنان مردانى هستند كه بر سر عهدى كه با خدا بستند صادقانه ايستاده‌اند .\r\nروشن است كه منظور از « صدق عهد » در اين آيه همان صدق در عمل است ، به همين دليل به دنبال آن مىفرمايد :  « فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ »  ، بعضى از آنها پيمان خود را به آخر بردند ( و در راه خدا شربت شهادت نوشيدند ) و گروهى ديگر در انتظارند ! درست است كه معمولا صدق به راستگويى در گفتار گفته مىشود ، ولى معنى وسيع آن گفتار و عمل را هر دو در بر مىگيرد . و به اين ترتيب رابطه ميان « وفاء » و « صدق » روشن مىشود . كسى كه پيمان مىبندد و مىگويد : من فلان كار را انجام مىدهم ، هنگامى كه پيمان شكنى كند ، در واقع دروغ گفته است ، و آدم پيمان شكن را مىتوان آدمى دروغگو به شمار آورد ، و از آنجا كه حسن صداقت و زشتى دروغ بر همه كس واضح بوده است ، امام عليه السّلام وفاى به عهد و پيمان شكنى را قرين اين دو مىشمارد ، تا حسن و قبح آن دو روشنتر شود .\r\nسپس در بارهء آثار مثبت وفاء به عهد چنين مىفرمايد : « سپرى محكم‌تر و نگهدارنده‌تر از آن سراغ ندارم » . ( و لا أعلم جنّة « 2 » أوقى منه ) .\r\nاين در واقعه يكى از مهمترين آثار و بركات دنيوى وفا به عهد است كه آن را به عنوان محكمترين سپر معرفى مىكند ، زيرا اساس زندگى اجتماعى ، تعاون و\r\n\r\n\r\n","description":"","footnote":"\r\n( 1 ) سورهء احزاب ، آيهء 23 .\r\n( 2 ) « جنّة » ( بر وزن غصّه » به معنى سپر است ، و در اصل از مادّهء « جنّ » ( بر وزن فنّ ) به معنى پوشانيدن گرفته شده ، و به ديوانه مجنون مىگويند ، به خاطر اين كه گويى عقل او زير پوشش قرار گرفته و باغ را جنّت مىنامند به خاطر اين كه زمينش پوشيده از درخت است و جنين را جنين مىگويند ، از آن رو كه در شكم مادر پوشيده و پنهان است ، و اطلاق جنّ بر گروه خاصى از موجودات به خاطر پنهان بودن آنان است ، و سپر نيز جنّة ناميده مىشود به خاطر اين كه انسان را از سلاحهاى خطرناك دشمن مىپوشاند .\r\n","page_name":" 449 ","page_number":449},
  {"content":"\r\n\r\nهمكارى و اعتماد متقابل مردم به يكديگر ، و پايبندى به قراردادها و تعهدات فردى و اجتماعى است كه اگر پايه‌هاى آن متزلزل شود چيزى جاى آن را نمىگيرد . به تعبير ديگر اگر سرمايهء اعتماد وجود داشته باشد ، فقدان سرمايه‌هاى ديگر قابل حلّ است ، ولى اگر سرمايه اعتماد نباشد وجود ديگر سرمايه‌ها سودى نمىبخشد ، و اصولا پايهء اصلى دين را وفاى به پيمانها و تعهدات تشكيل مىدهد .\r\nدر سايهء وفاى به عهد و پيمان ، باران رحمت الهى و مواهب و بركات او بر جوامع بشرى سرازير مىشود و بلاها بر طرف مىگردد و در حديث نبوى آمده است « لا دين لمن لا عهد له « 1 » ، كسى كه پايبند به عهد و پيمان نيست دين ندارد . » و نيز آمده است : « اذا نقضوا العهد سلّط اللّه عليهم عدوّهم ، « 2 » و هنگامى كه مردم پيمان شكنى كنند خداوند دشمنانشان را بر سر آنها مسلط مىگرداند ! » اين نكته قابل توجه است كه « جنّة » به معنى سپر ، يك وسيله دفاعى در برابر خطرات دشمن در ميدان جنگ است . تشبيه وفاء به سپر نيز اين حقيقت را بازگو مىكند ، كه خطرات اجتماعى كه معمولا ناشى از بىنظمىها و قانون شكنىها است ، به وسيلهء سپر وفاء به عهد و پيمان از ميان مىرود .\r\nسپس اشاره به جنبه‌هاى معنوى و اخروى آن كرده مىفرمايد : « كسى كه از چگونگى رستاخيز آگاه است هرگز پيمان شكنى نمىكند » ! ( و ما يغدر من علم كيف المرجع ) .\r\nاين همان چيزى است كه مولا امير المؤمنين على عليه السّلام در يكى از خطبه‌هاى نهج البلاغة به آن اشاره كرده ، مىفرمايد : « و لو لا كراهية الغدر لكنت من ادهى النّاس ! و لكن كلّ غدرة فجرة ، و كلّ فجرة كفرة و لكلّ غادر لواء يعرف به يوم القيامة ، اگر من از پيمان شكنى و خدعه و نيرنگ بيزار نبودم ، از سياستمدارترين مردم بودم ، ولى هر پيمان شكن فريبكارى گنهكار است و هر گنهكارى كافر است ( كفر به معنى ترك اطاعت فرمان خدا ) و هر غدّار و مكّارى در\r\n\r\n\r\n","description":"","footnote":"\r\n( 1 ) نوادر راوندى ، صفحهء 5 .\r\n( 2 ) بحار الانوار ، جلد 97 ، صفحهء 46 .\r\n","page_name":" 450 ","page_number":450},
  {"content":"\r\n\r\nقيامت پرچم خاصى دارد كه به وسيله آن شناخته مىشود » . « 1 » و از آنجا كه گاه انحراف جامعه از اصول صحيح اخلاقى سبب دگرگون شدن ارزشها مىشود ، تا آنجا كه پيمان شكنى و فريب و نيرنگ را نوعى ذكاوت و هوشيارى مىشمرند و پايبند بودن به عهد و پيمان را ساده لوحى مىانگارند ، امام عليه السّلام در ادامهء اين سخن چنين مىفرمايد : « ما در زمانى زندگى مىكنيم كه غالب اهلش خيانت و پيمان شكنى را كياست و عقل مىشمارند ، و جاهلان بىخبر اين گونه افراد را مدير و مدبّر مىخوانند ! ( و لقد أصبحنا في زمان قد اتّخذ أكثر أهله الغدر كيسا « 2 » و نسبهم أهل الجهل فيه إلى حسن الحيلة ) ! آرى نظام ارزشى جامعه كه معيارى است براى سنجش نيكىها و بدىها اگر واژگون گردد ، ظهور چنين پديده‌هايى در آن جامعه دور از انتظار نيست ، معروف منكر مىشود ، و منكر معروف . ديو به صورت فرشته نمايان مىشود ، و فرشتگان در نظرها به صورت ديوان ! با نهايت تأسف اين موضوع در عصر و زمان ما نيز به طور گسترده ظاهر شده ، كه حيله‌گران مكار و پيمان شكنان در عرصه سياست جهان به عنوان سياستمداران لايق شناخته مىشوند ، و آنها كه پايبند به عهد و پيمان الهى و انسانى هستند افرادى ساده انديش و خام و بىتجربه و چقدر مشكل است در چنين جهانى زيستن و نفس كشيدن ؟ ! ممكن است در كوتاه مدت پيمان شكنى و حيله‌گرى منافعى براى صاحبش به بار آورد ، و او را در سياستش موفّق سازد ، ولى بىشك در دراز مدّت شيرازه‌هاى اجتماع را از هم مىپاشد ، اين درست به فرد متقلّبى مىماند كه با چند بار تقلب در معاملات سرمايه‌اى مىاندوزد ، ولى هنگامى كه تقلب و نيرنگ او گسترش يافت\r\n\r\n\r\n","description":"","footnote":"\r\n( 1 ) نهج البلاغة ، خطبه 200 .\r\n( 2 ) « كيس » و « كياست » به معنى زيركى و هوشيارى است ، و كيّس ( بر وزن سيّد ) به معنى عاقل و هوشيار است ، و به گفتهء ابن فارس « كيس » ( جيب لباس يا كيسه ) را به اين نام مىنامند ، به خاطر اين كه اشيايى در آن گردآورى مىشود همان گونه كه انسان با هوش و كيّس مسائل مختلف را در فكر خود جمع مىكند .\r\n","page_name":" 451 ","page_number":451},
  {"content":"\r\n\r\nچرخهاى اقتصادى از كار مىافتد ، و همه در گرداب ضرر و زيان فرو مىروند . روى همين جهت بسيارى از افراد بىايمان و بىبند و بار براى حفظ منافع دراز مدّت خود سعى مىكنند اصل امانت و احترام به قرارداد را در معاملات خود حاكم كنند ، مخصوصا در برنامه‌هاى اقتصادى در دنياى امروز از سوى شركتهاى مهم بيگانه اين اصل رعايت مىشود ، تا با جلب اعتماد ديگران بتوانند منافع سرشار خود را تضمين كنند ! به همين دليل در روايات اسلامى آمده است : « الأمانة تجلب الغنى و الخيانة تجلب الفقر ، امانت غنا و بىنيازى مىآورد و خيانت سرچشمهء فقر است » . « 1 » درست است كه امانت و وفا دو مفهوم جداگانه‌اند ، ولى با توجّه به رابطهء نزديكى در ميان اين دو است مىتوان موقعيت يكى را از ديگرى استفاده كرد ، به همين دليل در حديثى از امام امير المؤمنين آمده است كه فرمود : « الامانة و الوفاء صدق الافعال » . « 2 » يكى از ياران امام صادق عليه السّلام به نام عبد الرحمن بن سيّابه مىگويد : « هنگامى كه پدرم از دنيا رفت ، وضع من بسيار در هم پيچيد ، بعضى از دوستان پدرم به من كمك كردند تا سر و سامان مختصرى به زندگيم بدهم ، سپس به حج مشرّف شدم و به خدمت امام صادق عليه السّلام رسيدم ، فرمود : مىخواهم نصيحتى به تو كنم ، عرض كردم فدايت شوم آمادهء پذيرشم ، فرمود : « عليك بصدق الحديث و اداء الأمانة تشرك النّاس فى اموالهم هكذا - و جمع بين اصابعه - قال فحفظت ذلك عنه ، فزكّيت ثلاثمأة الف درهم ، بر تو باد به راستگويى و اداى امانت تا اين گونه شريك اموال مردم شوى ( امام اين جمله را فرمود ) و انگشتانش را به يكديگر جمع كرد و در هم فرو برد ( اشاره به اين كه به اين صورت در اموال مردم شريك خواهى بود ) من اين سخن را حفظ كردم و به آن عمل كردم چيزى نگذشت كه زكات مال من\r\n\r\n\r\n","description":"","footnote":"\r\n( 1 ) بحار الانوار ، جلد 72 ، صفحهء 114 .\r\n( 2 ) غرر الحكم ، حديث 2083 .\r\n","page_name":" 452 ","page_number":452},
  {"content":"\r\n\r\nسيصد هزار درهم شد » . « 1 » سپس امام به پاسخ كسانى مىپردازد كه آن حضرت را متهم به عدم آگاهى از اصول سياست مىكردند ، مىفرمايد : « آنها را چه مىشود ؟ ! خداوند آنان را بكشد ! گاه شخصى كه آگاهى و تجربهء كافى دارد و طريق مكر و حيله را خوب مىداند فرمان الهى و نهى پروردگار ، او را مانع مىشود ، و با اين كه قدرت بر انجام اين كار را دارد آشكارا آن را رها مىسازد ، ( ما لهم ! قاتلهم اللّه ! قد يرى الحوّل « 2 » القلّب « 3 » وجه الحيلة و دونها مانع من أمر اللّه و نهيه ، فيدعها رأي عين بعد القدرة عليها ) .\r\nولى آن كس كه از گناه و مخالفت فرمان دين پروا ندارد ، از فرصتى كه پيش آمده استفاده مىكند ( و دست به هر كار خلافى مىزند كه در نظر ساده‌انديشان تدبير و سياست است ) .\r\n( و ينتهز « 4 » فرصتها من لا حريجة « 5 » له في الدّين ) ، من اگر دست به كارهايى نمىزنم كه دشمن را ناجوانمردانه از پاى در آورم ، و با استفاده از وسيلهء نامقدّس به مقصود برسم به خاطر اين نيست كه از اين امور آگاهى ندارم ، بلكه بدين جهت است كه من از خدا مىترسم ، و در مناسباتم با همه كس ، حتّى با دشمن ، به اصول عدالت و جوانمردى و تقوى پايبندم ! من هدف را توجيه‌گر وسيله نمىدانم و\r\n\r\n\r\n","description":"","footnote":"\r\n( 1 ) فروع كافى ، جلد 5 ، صفحهء 134 ، ( اندكى با تلخيص ) .\r\n( 2 ) « حوّل » ( بر وزن ذرّت ) از مادّه « حول » به معنى دگرگون شدن چيزى است ، و حوّل به كسى مىگويند كه مىتواند مسائل را زير و رو كند و از تجارب مختلف در آن بهره‌گيرى نمايد ، و سال را از اين جهت « حول » مىگويند ، كه با گذشت آن مسائل دگرگون مىشود .\r\n( 3 ) قلّب ( بر وزن قلّك ) از مادّهء قلب ، آن هم به معنى دگرگونى است ، و قلّب به كسى مىگويند كه كارهاى مختلف را زير و رو مىكند و چاره‌جويى مىنمايد ، و اطلاق واژهء قلب براى آن عضو مخصوص ، از اين جهت است كه دائما در حركت و تغيير و دگرگونى است .\r\n( 4 ) « ينتهز » از مادّه « انتهاز » به معنى اقدام به انجام كارى است ، و در بسيارى از موارد مانند خطبه مورد بحث با فرصت همراه است و به معنى بهره‌گيرى كامل از فرصتها است .\r\n( 5 ) « حريجة » از ماده « حرج » ( بر وزن كرج ) به معنى جمع شدن و تنگ شدن است ، و بعضى اصل آن را به معنى فشار معنوى حاصل از تحمّل مشقتها دانسته‌اند ، اين واژه ( حرج ) گاه به معنى گناه نيز مىآيد ، و حريجة به معناى پرهيز از گناه است .\r\n","page_name":" 453 ","page_number":453},
  {"content":"\r\n\r\nرسيدن به پيروزى بر دشمن را به هر قيمت قبول ندارم ، ولى دشمنان من به هيچ يك از اين اصول پايبند نيستند ، دست به هر كارى مىزنند و هر جنايتى را جايز مىشمرند ، نه به خون بىگناهان احترام مىگذارند و نه از ظلم و ستم پروا دارند و نه به پيمان و عهدشان وفا دارند ، آنها تنها يك چيز را مهم مىشمرند و آن رسيدن به اهداف نامشروع‌شان است ، از هر طريق كه ميسّر شود ! هنگامى كه ساده‌لوحان ، تحرّكات آنها و احتياطات مرا مىبينند ، آن را حمل بر عدم آگاهى من از اصول سياست مىكنند ، حال آن كه سياستهاى آميخته با تقوى از سياستهاى تبهكاران و ظالمان و فرصت طلبان بىتقوا جدا است .\r\n\r\nنكته سياستهاى الهى و شيطانى !\r\nتفاوت بين روشهاى سياسى از تفاوت ديدگاهها در مسأله حكومت ناشى مىشود . آنها كه حكومت را براى حفظ منافع شخصى يا گروهى مىطلبند ، سياستى در خور آن دارند و آنها كه حكومت را براى حفظ ارزشها مىخواهند ، سياستى هماهنگ با آن دارند .\r\nتوضيح اين كه در گذشته حكومتهاى ديكتاتورى بر محور افراد دور مىزد و يك فرد قلدر زورمند و خود كامه ، براى تأمين منافع شخصى خويش در جهت مال و مقام ، با تكيه بر زور ، بر مردم يك ناحيه يا يك كشور مسلّط مىشد ، افرادى را به كار مىگرفت كه در حفظ قدرت او بكوشند و اصولى را محترم مىشمرد كه به تقويت پايه‌هاى حكومت او كمك كنند .\r\nدر دنياى مادى امروز گر چه شكل حكومتها تغيير يافته ، ولى ماهيت آنها با گذشته تفاوت چندانى ندارد ، هر چند در اين راه گروهها مطرحند . مثلا در كشورهاى بزرگ صنعتى دنياى امروز ، احزابى تشكيل مىشود كه هر كدام حافظ منافع گروه معيّنى مىباشد ، سپس از هر وسيله‌اى براى جلب آراء بيشتر و دستيابى به حكومت\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبهره مىگيرند ، و هنگامى كه به حكومت رسيدند افرادى را به كار مىگيرند ، كه قدرت آنها را تحكيم كند و اصولى را به كار مىبندند كه منافع مادى گروهى آنها را تضمين نمايد .\r\nاين متن كار حكومتها است ، هر چند در حاشيه آن گاهى مسائلى مانند حقوق بشر ، و آزادى انسانها ، و گاه مسائل اخلاقى مطرح مىشود ، ولى هم خودشان و هم ساير مردم مىدانند كه اينها هرگز جدّى نيست ، و در تعارض با منافع گروهى كم رنگ و بىرنگ مىشود .\r\nبه همين دليل هر گاه يكى از مخالفانشان كمترين تخلّفى از حقوق بشر مرتكب شود ، و به اصطلاح پاى خود را پس و پيش بگذارد داد و فرياد آنها بلند مىشود ، اما اگر دوستانشان ، يعنى حاميان منافعشان ، همه روز و هميشه اين حقوق را پايمال كنند مورد اعتراض قرار نمىگيرند ! در برابر اين نوع حكومت ، حكومت انبيا و اولياء اللّه است كه نه بر محور منافع فرد دور مىزند و نه منافع گروه معيّنى ، بلكه اساس و پايهء آن بر حفظ ارزشهاى والاى انسانى گذارده شده است .\r\nگروه اوّل با صراحت مىگويند كه اخلاق و سياست با يكديگر جمع نمىشود ، بنا بر اين فرمانروايى كه خويشتن را ملزم به رعايت اصول اخلاقى مىداند ، در حقيقت مغز سياسى ندارد ، و هرگز حاكميتش دوام نخواهد يافت ! هدف وسيله را توجيه مىكند و هر آنچه در راه نيل به هدف دستاويز قرار گيرد نيك شمرده مىشود ! در حالى كه پيشواى گروه دوم مىگويد : انّما بعثت لاتمّم مكارم الاخلاق ، من تنها براى تكميل ارزشهاى اخلاقى مبعوث شده‌ام . « 1 » يا اين كه ( لو لا . . . ما أخذ اللّه على العلماء أن لا يقارّوا على كظّة ظالم و لا سغب مظلوم . . . ، اگر به خاطر اين نبود كه خداوند از دانشمندان امّتها پيمان گرفته كه در برابر پرخورى ستمگران و\r\n\r\n\r\n","description":"","footnote":"\r\n( 1 ) كنز العمال ، جلد 3 ، صفحهء 16 ، حديث 5217 .\r\n","page_name":" 455 ","page_number":455},
  {"content":"\r\n\r\nگرسنگى ستمديدگان سكوت نكنند هرگز حكومت را نمىپذيرفتم « 1 » ، و در جايى ديگر مىخوانيم : و إنّما خرجت لطلب الاصلاح فى أمّة جدّى صلّى اللّه عليه و آله و سلّم : قيام من براى كسب قدرت و مقام نيست ، من تنها مىخواهم در ميان مردم اصلاح كنم ( و آنها را به راه حقّ و عدالت و ارزشهاى والاى انسانى باز گرداندم ) . « 2 » بديهى است اصولى كه بر سياست گروه اوّل حاكم است ، با اصول سياسى شناخته شده از سوى گروه دوم كاملا متفاوت ، بلكه در تعارض است .\r\nگروه اوّل به شهادت تاريخ به آسانى همه ارزشها را در پاى حكومت خود قربانى كنند ، و گروه دوم بارها و بارها حكومت و قدرت خود را فداى حفظ ارزشها كردند .\r\nآنچه در خطبهء بالا آمده در واقع تبلور همين معنى است ، امير مؤمنان على عليه السّلام مىفرمايد : من به خوبى از تمام ريزه‌كاريهاى سياست مخرّب باخبرم ، و راههاى پيروزى بر دشمن را دقيقا مىدانم و توانايى به كار بستن آنها را دارم ، ولى مى دانم كه حفظ ارزشها هرگز اجازه بسيارى از اين چاره‌جويىهاى سياسى را كه از اصول شيطانى سرچشمه مىگيرد نمىدهد ! من چشم به اوامر و نواهى الهى دوخته‌ام ، هر جا به من اجازه پيشروى بدهد مىروم ، و هر جا مانع شود ، باز مىايستم .\r\n« به خدا سوگند معاويه از من سياستمدارتر نيست ، ولى او نيرنگ مىزند و مرتكب گناه مىشود ، اگر نيرنگ و پيمان شكنى ناپسند و ناشايسته نبود من از سياستمدارترين مردم بودم » ! ( و اللّه ما معاوية بأدهى منّى و لكنّه يغدر و يفجر و لو لا كراهية الغدر لكنت من أدهى النّاس ) . « 3 » به من مىگويند : « پيروزى خود را در جور و ستم در باره كسانى كه بر آنها حكومت مىكنم ، جستجو نمايم ( گروهى از قدرتمندان صاحب نفوذ را بىحساب از بيت المال سير كنم در حالى كه گروهى از پاكدلان گرسنه و محروم بمانند ) به خدا سوگند ! تا عمر من باقى است و شب و روز بر قرار است ، و ستارگان آسمان طلوع و\r\n\r\n\r\n","description":"","footnote":"\r\n( 1 ) نهج البلاغة ، خطبه 3 .\r\n( 2 ) بحار الانوار ، جلد 44 ، صفحهء 329 .\r\n( 3 ) نهج البلاغة ، ، خطبه 200 ، و در نقل ديگرى از آن حضرت آمده است : لو لا التّقى - يا - لو لا الدّين و التّقى لكنت أدهى العرب : « اگر دين و تقوى نبود ، سياستمدارترين عرب بودم ، ( اشاره به سياستهاى شيطانى است ) ، ( شرح ابن ابى الحديد ، جلد 1 ، صفحهء 28 ) .\r\n","page_name":" 456 ","page_number":456},
  {"content":"\r\n\r\nغروب دارند ، هرگز به چنين كارى دست نمىزنم ( و براى حفظ حكومتم ارزشهاى الهى و دينم را قربانى نمىكنم ) ! ( أ تأمروني ان اطلب النئصر بالجور فيمن ولّيت عليه ؟ و اللّه لا أطور به ، ما سمر سمير ، و ما أمّ نجم فى السّماء نجما ) . « 1 » اختلاف اين دو ديدگاه در سياستهاى الهى و شيطانى سبب مىشود كه گاه افراد ناآگاه به حاميان سياستهاى الهى خرده بگيرند و اعمال آنها را بر ساده‌انديشى و عدم آگاهى به فنون سياست حمل كنند ، غافل از اين كه آنها در عالم ديگرى سير مىكنند كه اصول و ضوابط حاكم بر آن جز اين روش را اجازه نمىدهد ! مثلا هنگامى كه مىشنوند على عليه السّلام در صفّين بعد از آن كه دشمن آب را به روى او بست و ياران امام عليه السّلام دشمن را عقب راندند و شريعهء فرات را در اختيار گرفتند ، به پيشنهاد بعضى از يارانش كه مىگفتند : شما هم دستور دهيد آب را به روى لشكر دشمن ببندند تا از پاى در آيند ، اعتنايى نكرد فرمود آبى را كه خدا بر آنها حلال كرده از آنها منع نمىكنم ! « 2 » و هنگامى كه مىشنوند پيش از امير مؤمنان على عليه السّلام پيامبر اكرم صلّى اللّه عليه و آله و سلّم به پيشنهاد كسانى كه به هنگام محاصره قلعه‌هاى خيبر اصرار داشتند آب را به روى يهوديان ببندند وقعى ننهاد ، تعجّب مىكنند . « 3 » يا هنگامى كه مىشنوند « مسلم بن عقيل » با اين كه مىتوانست ابن زياد را غافلگيرانه در خانهء « هانى بن عروه » به قتل برساند ، از اين كار خوددارى كرد و گفت :\r\nحديث پيامبر صلّى اللّه عليه و آله و سلّم به يادم آمد كه از « ترور » منع فرموده است : ( ألايمان قيّد الفتك ) « 4 » ، در شگفتى فرو مىروند ! و نيز هنگامى كه در تاريخ مىخوانند على عليه السّلام در جنگ صفّين از كشتن\r\n\r\n\r\n","description":"","footnote":"\r\n( 1 ) نهج البلاغة ، خطبه 126 .\r\n( 2 ) تاريخ طبرى ، ج 3 ، صفحهء 569 ، در ضمن بيان تاريخ سال 36 هجرى .\r\n( 3 ) سيد المرسلين ، جلد 2 ، صفحهء 408 ، به نقل از سيره حلبى ، جلد 3 ، صفحهء 40 .\r\n( 4 ) يعنى ايمان كشتن غافلگيرانه ( ترور ) را ممنوع كرده است ، و به مؤمن اجازهء اقدام به چنين كارى نمىدهد ، اين در واقع يك اصل است و هيچ مانعى ندارد كه بعضى از استثناهاى محدود و معدود داشته باشد ، ( اين حديث را علامه مجلسى در بحار الانوار ، ج 44 ، ص 344 ، و ج 47 ، ص 137 نقل كرده است ) .\r\n","page_name":" 457 ","page_number":457},
  {"content":"\r\n\r\nعمرو عاص ، موقعى كه خود را كاملا برهنه كرد ، صرف نظر فرمود در حالى كه اگر او را مىكشت سرنوشت جنگ عوض مىشد . مىگويند اين گونه كارها در ميدان سياست قابل قبول نيست و كسى كه رفتارى اين گونه دارد ، سياستمدار نيست .\r\nهمچنين اصرار بر پايبندى به عهد و پيمانها ، حتى با دشمنان ، كه در قرآن مجيد و احاديث اسلامى آمده است و اصرار بر حفظ امانت هر چند امانت شمشير دشمن بوده باشد ، « 1 » تمام اين امور ارزشى را با اصول سياست سازگار نمىبينند ، بلكه مىگويند سياستمدار ماهر آن است كه از پيمانها و امانتها تا آنجا دفاع كند كه به نفع او تمام مىشود ، و آنجا كه به زيان او است بايد به بهانه‌اى از عمل به تعهدات خود و امانتدارى سرباز زند ! اين گونه افراد كه در حال و هواى شرايط حاكم بر سياستهاى شيطانى زندگى مىكنند هرگز به سياستهاى الهى كه حفظ ارزشها در متن آن قرار دارد ، نمىانديشند .\r\nبراى يك « سياستمدار الهى » پيروزى بر دشمن در درجه دوم اهميت است و در درجه اوّل حفظ ارزشها مهم است ، ارزشهايى كه ماندنى است ، و بهترين وسيلهء تكامل جامعه انسانى و پرورش انسانهاى شايسته و تشكيل « حيات طيبه » است .\r\nاين نكته نيز قابل توجه است كه ابن ابى الحديد در شرح نهج البلاغة هنگامى كه به نمونه‌اى از جوانمردى « ابراهيم بن عبد اللّه » كه از نواده‌هاى امام حسن مجتبى عليه السّلام بود اشاره مىكند ، مىافزايد : آل ابى طالب از اين جوانمردىها ( كه بر پايه حفظ ارزشهاى اسلامى بود ) بسيار داشتند ، چرا كه آنها اهل دين بودند نه دنيا ، و جهان مادى را تنها براى اين مىطلبيدند كه ستون خيمهء دين را به وسيله آن بر پا كنند ( نه براى خودكامگى و لذّات زودگذر كه سياستمداران مادّى طالب آن هستند ) . « 2 » اين سخن دامنه بسيار گسترده‌اى دارد كه باز هم در مناسبتهاى ديگر إن شاء اللّه به سراغ آن مىرويم .\r\n\r\n\r\n","description":"","footnote":"\r\n( 1 ) به ميزان الحكمه ، ماده امانت ، ح 1493 به بعد مراجعه شود .\r\n( 2 ) شرح نهج البلاغة ، ابن ابى الحديد ، ج 2 ، ص 314 .\r\n","page_name":" 458 ","page_number":458},
  {"content":"\r\n\r\n\r\nخطبه چهل و دوم « 1 » من كلام له عليه السّلام و فيه يحذر من اتّباع الهوى و طول الأمل فى الدّنيا .\r\nدر اين سخن امام عليه السّلام مردم را از پيروى هواى نفس و آرزوهاى طولانى بر حذر مىدارد .\r\n\r\nخطبه در يك نگاه\r\nبا توجه به آنچه در سند خطبه از « نصر بن مزاحم » در ذيل نقل كرديم ، به خوبى روشن مىشود كه اين خطبه بعد از جنگ جمل و به هنگام ورود امير مؤمنان على عليه السّلام به كوفه ايراد شده است ، و ظاهرا ناظر به غرور و غفلت و توقّعات\r\n\r\n\r\n","description":"","footnote":"\r\n( 1 ) سند خطبه : اين خطبه با اسناد مختلفى از آن حضرت نقل شده است ، و گروهى از كسانى كه قبل از سيد رضى مىزيسته‌اند آن را در كتابهاى خود ( با تفاوتهاى مختصرى ) آورده‌اند ، از جمله « نصر بن مزاحم » در « كتاب صفّين » و « شيخ مفيد » در « كتاب مجالس » ، و مسعودى در مروج الذهب ، آن را نقل كرده‌اند .\r\nنصر بن مزاحم مىگويد :\r\n« هنگامى كه على عليه السّلام بعد از پيروزى در جنگ جمل از بصره وارد كوفه شد اهل كوفه به همراه قاريان و دانشمندان و اشراف شهر به استقبال امام عليه السّلام آمدند و پيروزى او را بر دشمن تبريك گفتند ، سپس سؤال كردند : كجا وارد مىشويد ، آيا به قصر دار الامارة ؟ فرمود : نه ، من وارد ميدانگاه شهر مىشوم ! حضرت در آنجا پياده شد و به سوى مسجد بزرگ شهر آمد و در آنجا دو ركعت نماز گزارد ، سپس بر فراز منبر رفت و حمد و ثناى الهى به جاى آورد ، و درود بر پيغمبر فرستاد ، بعد فرمود : اما بعد ، اى اهل كوفه ، شما در اسلام فضيلتى داريد مادامى كه وضع خود را دگرگون نسازيد ، من شما را به سوى حق فراخواندم پذيرفتيد ، سپس كار خلاف كرديد و وضع خود را دگرگون ساختيد ( اشاره به كوتاهىها و تخلّف گروهى از آنان در جريان جنگ جمل است ) شما اگر فضيلتى داريد بين خودتان و خدا است ، ولى در احكام الهى و تقسيم ( غنائم و بيت المال ) با ديگران تفاوتى نداريد ، آن گاه خطبهء بالا را در ادامه اين سخن بيان فرمود : كه آنچه نصر بن مزاحم آورده تنها اندكى متفاوت با آن چيزى است كه سيد رضى ذكر كرده .\r\n","page_name":" 459 ","page_number":459},
  {"content":"\r\n\r\nبىحسابى است كه بعد از پيروزىها به افراد دست مىدهد ، به خصوص اين كه پاى غنائمى نيز در ميان باشد ، كه حسّ دنيا طلبى گروهى را بر مىانگيزد ، و كسانى كه براى خود نقش بيشترى در اين پيروزىها قائل هستند سهم بيشترى مىطلبند ! هدف امام عليه السّلام آن است كه به مردم هشدار دهد و اهداف والايى را كه براى آن جنگيده‌اند به آنها يادآور شود و از غرق شدن در زرق و برق دنيا بر حذر دارد ، و از گرفتار شدن در دام هواى نفس و طول الأمل ( آرزوهاى دور و دراز ) كه مانع راه حق و سبب فراموشى آخرت است ، باز دارد .\r\nدر اين خطبه امام عليه السّلام مخصوصا روى زودگذر بودن دنيا و لزوم غنيمت شمردن فرصت عمر براى اندوختن عمل صالح پافشارى مىكند ، و در عبارتى كوتاه و تكان دهنده مسائل مهمّى را در اين زمينه يادآور مىشود .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nبخش اول\r\nأيّها النّاس ! إنّ أخوف ما أخاف عليكم اثنان : اتّباع الهوى و طول الأمل ، فأمّا اتّباع الهوى فيصدّ عن الحقّ ، و أمّا طول الأمل فينسي الآخرة .\r\n\r\nترجمه\r\nاى مردم ! وحشتناكترين چيزى كه از آن بر شما مىترسم ، دو چيز است : پيروى از هواى ( نفس ) و آرزوى دراز ، امّا پيروى از هوا ( انسان را ) از حق باز مىدارد ، و امّا آرزوى دراز موجب فراموشى آخرت مىشود .\r\n\r\nشرح و تفسير\r\nهمان گونه كه قبلا اشاره شد به نظر مىرسد كه امام عليه السّلام اين خطبه را بعد از پيروزى در جنگ جمل به هنگام ورود به كوفه ايراد كرده است ، تا كبر و غرور ناشى از پيروزى و رقابت بر سر غنائم جنگى را كنترل كند ، مىفرمايد : اى مردم ! وحشتناكترين چيزى كه از آن بر شما مىترسم ، دو چيز است : پيروى از هواى ( نفس ) و آرزوى طولانى ! ( أيّها النّاس ! إنّ أخوف ما أخاف عليكم اثنان : اتّباع الهوى و طول الأمل ) .\r\nسپس مىافزايد : « اما پيروى از هواى ( نفس ) ، انسان را از حق باز مىدارد ، و اما آرزوى دراز موجب فراموشى آخرت مىشود » .\r\n( فأمّا اتّباع الهوى فيصدّ عن الحقّ و أمّا طول الأمل فينسي الآخرة ) .\r\nاين جملهء كوتاه از جمله‌هاى بسيار مهم و سرنوشت ساز است ، كه هم از پيامبر\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nگرامى اسلام صلّى اللّه عليه و آله و سلّم نقل شده ، « 1 » و هم از امير مؤمنان على عليه السّلام در خطبهء بالا و در آخر خطبهء 28 نيز بدان اشاره نموده است .\r\nبا توجه به اين كه « هوى » همان تمايلات نفس امّاره به لذّات دنيوى در حدّ افراط و بدون قيد و شرط است ، به خوبى روشن مىشود كه چرا مانع از وصول به حق مىشود ، زيرا هوى پرستى حجابى در برابر ديدگان عقل مىافكند كه انسان را از مشاهدهء چهرهء حق محروم مىسازد ، و باطل را كه در مسير هوى و هوس او است چنان توجيه مىكند كه از هر حقّى قابل قبولتر جلوه كند ، و به عكس حقّى را كه بر خلاف هواى نفس مىباشد چنان تخريب مىكند كه از هر باطلى بدتر نمايان مىشود .\r\nاين حقيقت را بارها در طول زندگى خود و در هنگام مطالعهء تاريخ پيشينيان ديده و خوانده‌ايم كه هوى پرستان چگونه با توجيه‌گريهاى زشت و رسوا حق و باطل را دگرگون ساخته و مىسازند .\r\nو امّا آرزوهاى دور و دراز به اين دليل موجب فراموشى آخرت مىشود كه تمام نيروهاى انسان را به خود جلب مىكند ، و با توجه به اين كه نيروى انسان به هر حال محدود است ، هنگامى كه آن را در مسير آرزوهاى بىپايان سرمايه‌گذارى كند چيزى براى سرمايه‌گذارى در طريق آخرت نخواهد داشت ، به خصوص اين كه دامنه آرزوها هرگز محدود نمىشود ، و طبيعت آنها اين است كه هر زمان انسان به يكى از آرزوهايش جامهء عمل مىپوشاند آتش عشق آرزوى ديگرى در دل او زبانه مىكشد ، و نيروهايش را براى وصول به آن بسيج مىكند ، بلكه گاه رسيدن به يك آرزو سبب دلبستگى به چند آرزوى ديگر مىشود ، چون معمولا آرزوها به يكديگر پيوند خورده‌اند ، با توجه به اين واقعيت‌ها نه وقتى براى او باقى مىماند و نه نيرو و امكانى ، و نه حتّى حال و حوصله‌اى كه به آخرتش بپردازد !\r\n\r\n\r\n","description":"","footnote":"\r\n( 1 ) بحار الانوار ، جلد 74 ، صفحهء 188 ، ( با كمى تفاوت ) و بحار الانوار ، جلد 70 ، صفحهء 90 - 91 ، ( با تفاوت بسيار اندك ) .\r\n","page_name":" 462 ","page_number":462},
  {"content":"\r\n\r\nامّا زمانى كه سيلى اجل در گوش او نواخته شد ، از خواب غفلت بيدار مىشود ، وقتى كه عمر عزيز و فرصتهاى گرانبها را بيهوده تلف كرده است ، نه آتش خواسته‌هاى نفسى فرو نشسته و نه به جايى رسيده است ، بلكه « سرمايه ز كف داده تجارت ننموده ، جز حسرت و اندوه متاعى نخريده است » . و به گفتهء شاعر شجاع عرب « ابو العتاهيه » كه براى سرودن شعرى به هنگام افتتاح قصر جديدى جهت هارون دعوت شده بود :\r\nعش ما بدا لك سالما فى ظلّ شاهقة القصور ! يهدى اليك بما اشتهيت لدى الرّواح و فى الكبور ! حتّى إذا تزعزعت النّفوس و دحرجت ! فهناك تعلم موقنا ما كنت إلّا فى غرور « 1 » ! تا مىخواهى در سايهء قصرهاى سر به آسمان كشيده ، سالم زندگى كن ! در حالى كه آنچه مورد علاقهء توست هر صبح و شام براى تو هديه مىكنند .\r\nولى اين تا زمانى است كه جانها به لرزه در مىآيد و متزلزل مىشود در آنجا به يقين خواهى دانست كه عمرى در غرور و غفلت بودى ! اطرافيان هارون از خواندن اين اشعار كه به نظر آنها متناسب با چنان مجلسى نبود بسيار ناراحت شدند ، ولى هارون او را ستود و از وى تمجيد كرد .\r\nبعضى از شارحان نهج البلاغة مىگويند : اين كه آرزوهاى دور و دراز ، قيامت را به فراموشى مىافكند به خاطر آن است كه دنيا پرستان پر توقّع به خاطر عشقى كه به مظاهر دنيا دارند سعى مىكنند مرگ را كه وسيلهء جدايى آنها از معشوقشان مىشود ، فراموش كنند ، و فراموش كردن مرگ سبب فراموشى قيامت مىشود .\r\nاين نكته نيز قابل توجه است ، كه « امل » ( آرزو ) گاه جنبهء مثبت دارد كه از آن به « رجا » و اميد تعبير مىشود ، مخصوصا هر گاه بر اساس توكّل بر خدا باشد بسيار سازنده است ، ولى جنبهء منفى آن در جايى است كه از حد بگذرد و انسان را به خود\r\n\r\n\r\n","description":"","footnote":"\r\n( 1 ) انوار نعمانيه ، جلد 3 ، صفحهء 114 ( با كمى تفاوت ) .\r\n","page_name":" 463 ","page_number":463},
  {"content":"\r\n\r\nمشغول دارد و دامنه‌اش روز به روز گسترده‌تر شود و آدمى را از مبدء و معاد غافل سازد .\r\nروشن است كه « هوى پرستى » و « طول امل » با يكديگر ارتباط نزديكى دارند ، هوا پرستى سرچشمهء طول امل است و طول امل نيز سرچشمهء هوا پرستى مجدّد و سرانجام طول امل سبب غفلت از خدا و سراى ديگر مىشود .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nبخش دوم\r\nألا و إنّ الدّنيا قد ولّت حذّاء ، فلم يبق منها إلّا صبابة كصبابة الإناء اصطبّها صابّها . ألا و إنّ الآخرة قد أقبلت ، و لكلّ منهما بنون ، فكونوا من أبناء الآخرة ، و لا تكونوا من أبناء الدّنيا ، فإنّ كلّ ولد سيلحق بأبيه يوم القيامة ، و إنّ اليوم عمل و لا حساب ، و غدا حساب و لا عمل .\r\n\r\nترجمه\r\nآگاه باشيد دنيا پشت كرده ( و به سرعت مىگذرد ) و از آن چيزى جز به اندازه ته ماندهء ظرفى كه آب آن را ريخته باشند بيشتر باقى نمانده است ، و آگاه باشيد آخرت روى آورده است ، و براى هر كدام ( از دنيا و آخرت ) فرزندانى است ، شما از فرزندان آخرت باشيد ، نه از فرزندان دنيا ، چرا كه هر فرزندى روز رستاخيز به پدر خود ملحق مىشود ، امروز روز عمل است ، نه حساب و فردا وقت حساب است نه عمل !\r\n\r\nشرح و تفسير\r\nاين معلّم بزرگ انسانى در ادامهء سخنان خود براى قطع ريشه‌هاى هوا پرستى و طول امل كه بزرگترين مانع راه خدا و سعادت انسانى است ، تحليل جالب و پر معنايى از وضع دنيا و آخرت ارائه مىدهد ، مىفرمايد : « آگاه باشيد دنيا پشت كرده ( و به سرعت مىگذرد ) و از آن چيزى جز به اندازهء ته ماندهء ظرفى كه آب آن را\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nريخته باشند بيشتر باقى نمانده است ، ( ألا و إنّ الدّنيا قد ولّت حذّاء « 1 » ، فلم يبق منها إلّا صبابة كصبابة الإناء اصطبّها صابّها ) .\r\nدر اينجا دنيا به موجودى تشبيه شده كه به سرعت در مسير خود باز مىگردد ، اين همان واقعيت حركت چرخ زمان و گذشت سريع عمر انسانى است ، حركتى كه از اختيار انسان بيرون است ، و حتى يك لحظه نيز متوقف نمىشود ، حركتى كه فراگير است و تمام كائنات ، جز ذات پاك پروردگار را بدون استثناء شامل مىشود ، زمين و آسمان و ستارگان و كهكشانها و انسان و حيوانات همه در اين حركت فراگير شركت دارند ، و به سوى فناء و نابودى پيش مىروند ، فنائى كه دريچهء عالم بقا است .\r\nكودكان به سرعت ، جوان ، جوانان پير ، و پيران از ميان جمع ما خارج مىشوند ، تازه اين در صورتى است كه اجل‌هاى معلّق دامن افراد را نگيرد ، و از كودكى يا جوانى به عمر انسان پايان ندهد .\r\nامام در اين سخن مىفرمايد : باقى ماندهء عمر دنيا بسيار كم است ، درست همانند قطرات آبى كه به بدنهء ظرف پس از واژگون كردن آن باقى مىماند ، و يا به تعبير ديگر : هنگامى كه انسان ظرف پر از مايع را واژگون مىكند ، سپس آن را به حالت اوّليه بر مىگرداند ، كمى آب ، ته ظرف جمع مىشود كه آن را « صبابه » « 2 » مىگويند . و جمله « اصطبّها صابّها » يا به اين معنى است كه وقتى انسان متوجه شد هنوز اندكى آب ته ظرف باقى مانده ، بار ديگر آن را سرازير مىكند تا آن هم فرو بريزد ( اين در صورتى است كه « اصطبّ » و « صبّ » به يك معنى باشد ) .\r\nو يا اين كه گاهى انسان آن ته مانده را براى خود نگه مىدارد تا كامى از آن تر كند\r\n\r\n\r\n","description":"","footnote":"\r\n( 1 ) « حذّا » همان گونه كه در تفسير سيد رضى ( رضوان اللّه تعالى عليه ) و مفسران نهج البلاغة آمده و به معنى « سريع » است ، و در اصل از « حذّ » ( بر وزن حظّ ) به معنى قطع ، يا قطع سريع گرفته شده ، سپس به هر حركت سريع اطلاق شده است ، « حذا » مؤنث ( احذّا ) است .\r\n( 2 ) « صبابه » در متن به قدر كافى توضيح داده شده است ، نكته‌اى كه در اينجا بايد بر آن بيفزاييم اين است كه ضميرهايى كه در ( اصطبها ) و ( صابها ) آمده به صبابه بر مىگردد زيرا واژهء اناء مذكر است ، و ضمير مؤنث به آن باز نمىگردد .\r\n","page_name":" 466 ","page_number":466},
  {"content":"\r\n\r\n( و اين در صورتى است كه « اصطبّ » مفهومى غير از « صبّ » داشته باشد ) . « 1 » به هر حال « صبابة » مقدار كمى از مايع درون ظرف است كه باقى مانده است كه يا آن را نيز مىريزد و يا با آن كامش را تر مىكند .\r\nبعضى نيز براى « اصطبّ » معنى ديگرى ذكر كرده‌اند كه دلالت بر نوشيدن باقيماندهء ته ظرف دارد ، اين جمله خواه به معنى باقى گذاشتن مقدار ناچيزى از آب در ته ظرف و خواه به معنى نوشيدن آب باشد اشاره به عمر كوتاه دنياست كه هيچ كس بهرهء قابل توجهى از آن نمىگيرد ، دورانش كوتاه و نعمتهايش زوال پذير و زودگذر و كم دوام است .\r\nهرگز باقيماندهء ته ظرف ، بعد از آن كه آب يا مايع ديگر درون آن را بريزند ، كسى را سيراب نمىكند ، گلى از آن نمىرويد ، درختى با آن پرورش نمىيابد . باغ و مزرعه و مرتعى را سيراب نمىكند و اين گونه است حال دنيا ، و تشبيه حيات زودگذر دنيا به صبابه بيانگر اين واقعيتهاست و اين كه دنيا را تشبيه به ظرف پر از آبى مىكند كه آن را فرو ريخته باشند و ته مانده‌اى از آن باقى بماند به خاطر چيزى است كه از روايات اسلامى استفاده مىشود كه ما در قسمتهاى پايانى دنيا زندگى مىكنيم و بيشترين بخش از عمر دنيا گذشته و به همين دليل پيامبر اسلام را پيامبر آخر الزمان مىگويند .\r\nو سپس مىافزايد : « آگاه باشيد كه آخرت ( به سوى ما ) روى آورده است ألا و إنّ الآخرة قد أقبلت » .\r\nچرا كه هر چه از عمر دنيا كم مىشود به آخرت نزديكتر مىشويم ، ما بر قطار زمان سواريم قطارى كه به سرعت به سوى آخرت پيش مىرود ، لحظه‌ها ، دقيقه‌ها ، ساعتها ، روزها ، هفته‌ها ، ماهها ، و سالها بيانگر سرعت سير اين قطار بزرگ جهان انسانيت است .\r\nسپس اين معلم بزرگ جهان انسانيت تكليف مردم را در اين ميان ، روشن\r\n\r\n\r\n","description":"","footnote":"\r\n( 1 ) از مراجعه به كتب لغت روشن مىشود كه براى كلمه « اصطبّ » هر دو معنى را ذكر كرده‌اند .\r\n","page_name":" 467 ","page_number":467},
  {"content":"\r\n\r\nمىسازد و مىفرمايد : « هر يك از اين دو ( دنيا و آخرت ) فرزندانى دارند ( كه به آن دل بسته‌اند ) امّا شما از فرزندان آخرت باشيد ، نه از فرزندان دنيا ! ( و لكلّ منهما بنون ، فكونوا من أبناء الآخرة ، و لا تكونوا من أبناء الدّنيا ) .\r\n« چرا كه هر فرزندى روز رستاخيز به پدر خود ملحق مىشود ( فإنّ كلّ ولد سيلحق بأبيه يوم القيامة ) .\r\nآرى در اينجا دو خط وجود دارد ، خط دنيا پرستان ، و خط عاشقان آخرت ، هر چند گروهى نيز در ميان اين دو خط سرگردانند ! فرزندان دنيا جز خواب و خور و خشم و شهوت ، طرب و عيش و عشرت ، چيزى را به رسميّت نمىشناسند ، آنها تنها به ظاهر زندگى دنيا دل بسته‌اند و حتى به خود اجازه نمىدهند كه بينديشند از كجا آمده‌اند و در كجا هستند و به سوى كجا مىروند . آرى آنها مصداق اين آيه‌اند :  « يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »  . « 1 » آنها چنان در دنيا زندگى مىكنند كه گويا عمر جاويدان دارند ، و چنان بر آن و بر اموالشان تكيه كرده‌اند كه گويا هرگز زوال و فنائى در كار نيست ، آن گونه كه قرآن مجيد مىفرمايد :  « يَحْسَبُ أَنَّ مالَهُ أَخْلَدَهُ »  : « چنين مىپندارد كه اموالش او را جاودانه مىسازد » . چنان براى دنيا در تلاش و كوشش‌اند ، و چنان براى به چنگ آوردن ذخائر مادى حريصند كه اگر به آنها گفته مىشد عمر جاويدان و ابدى داريد بيش از اين تلاش نمىكردند ! ولى آنها كه فرزندان آخرتند با نگاهى دقيق و نافذ به اعماق زندگى دنيا نگريسته ، و آن را تو خالى و ناپايدار و بىقرار يافته‌اند ! همچون سرابى فريبنده در بيابانى خشك و سوزان ، يا همچون مارى خوش خط و خال كه زهر كشنده‌اش را براى طالبانش پنهان كرده است ! آنها علىوار تشريفات و زرق و برق زندگى دنيا را طلاق داده ، طلاقى بائن كه\r\n\r\n\r\n","description":"","footnote":"\r\n( 1 ) سورهء روم ، آيهء 7 .\r\n","page_name":" 468 ","page_number":468},
  {"content":"\r\n\r\nبازگشتى در آن نيست ! آنان با الهام گرفتن از قرآن مجيد به خوبى مىدانند كه همهء انسانها در زيان و خسرانند جز مؤمنان صالح العمل و طرفدار حق و استقامت و صبر     « وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ »     .\r\nتعبير از دنيا پرستان به فرزندان دنيا و تعبير از مؤمنان صالح به فرزندان آخرت از آن نظر است كه همواره فرزند از طريق عامل وراثت و ژن‌ها شباهت زيادى به پدر و مادر خود دارد ، شباهتى كه سبب محبّت و دوستى و به هم پيوستگى مىشود آرى دنيا پرستان فرزند دنيا هستند ، به همين دليل عشق به دنيا تمام وجودشان را پر كرده است ، به گونه‌اى كه گويى براى آنها همه چيز ، دنياست و جز آن چيزى وجود ندارد ، و در عمل شعارشان  « ما هِيَ إِلَّا حَياتُنَا الدُّنْيا نَمُوتُ وَ نَحْيا »  « 1 » است هر چند در عقيده ، به ظاهر مسلمانند و به همين دليل دائما در جهانى پر از اوهام و خيالات زندگى مىكنند .\r\nولى فرزندان آخرت ، عشق به خدا تمام وجودشان را پر كرده است ، آنها از مواهب زندگى مادى دنيا براى سعادت جاويدان و ابدى خود بهره مىگيرند بىآن كه در آن غرق شوند .\r\nبعضى از شارحان نهج البلاغة گفته‌اند : اين تعبير اشاره به آن است كه مؤمنان صالح در آخرت به فرزندانى مىمانند كه در آغوش پدر قرار گرفته ، در حالى كه دنيا پرستان همچون كودكان يتيم ، بينوا و محرومند ! ولى اين تفسير با جملهء « انّ كلّ ولد سيلحق بابيه يوم القيامة » ( هر فرزندى به زودى به پدرش در قيامت ملحق مىشود ) سازگار نيست ، بلكه اين تعبير مىرساند زندگى مادى منهاى ايمان و تقوى در قيامت به صورت دوزخ مجسّم مىشود ، و دنيا پرستان در آغوش آن قرار مىگيرند ، همان گونه كه قرآن مىگويد :\r\nو\r\n\r\n\r\n","description":"","footnote":"\r\n( 1 ) سورهء جاثيه ، آيهء 24 .\r\n","page_name":" 469 ","page_number":469},
  {"content":"\r\n\r\nامه  « هاوِيَةٌ »  « 1 » . « مادر و پناهگاه او دوزخ است ! » امّا اگر زندگى اين جهان توأم با ايمان و تقوى باشد و شكل الهى و اخروى به خود گيرد در قيامت به صورت بهشت تجسّم پيدا مىكند و اين گروه از مؤمنان در آغوش آن قرار مىگيرند .\r\nحضرت على عليه السّلام سرانجام در پايان خطبه به مهمترين تفاوت دنيا و آخرت اشاره كرده ، مىفرمايد : « امروز روز عمل است نه حساب ، و فردا وقت حساب است نه عمل ! » ( و إنّ اليوم عمل و لا حساب و غدا حساب و لا عمل ) .\r\nاين سخن از يك سو بيانگر اين واقعيت است كه تا فرصت در دست داريد ، بر حجم اعمال صالحهء خود بيفزاييد ، و اگر مىبينيد نيكوكاران و بدكاران ، پاكان و ناپاكان ، اولياء اللّه و اشقيا ، حزب خدا و حزب شيطان ، در اين جهان در كنار هم زندگى مىكنند بىآن كه بدكاران مورد مجازات الهى قرار گيرند و نيكوكاران مشمول پاداش خير شوند ، به خاطر آن است كه اين جهان تنها ميدان عمل است نه حساب و جزا .\r\nو از سوى ديگر هشدار مىدهد كه با پايان عمر ، پرونده‌هاى اعمال براى هميشه بسته مىشود ، و راهى به سوى بازگشت و جبران نخواهد بود ، و پشيمانى كمترين سودى نخواهد داشت ، همان گونه كه امام على عليه السّلام در خطبهء ديگر مىفرمايد : « لا عن قبيح يستطيعون انتقالا و لا في حسن يستطيعون ازديادا » ، « نه مىتوانند از اعمال زشتى كه انجام داده‌اند بر كنار شوند ، و نه مىتوانند كار نيكى بر نيكيهاى خود بيفزايند ! » . « 2 » نه براى فرياد   « رَبِّ ارْجِعُونِ لَعَلِّي أَعْمَلُ صالِحاً »   « خداى من ! مرا بازگردانيد تا عمل صالحى انجام دهم » « 3 » ، پاسخى مىشنوند و نه آرزوى  « فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ »  ، « اى كاش بار ديگر به دنيا باز مىگشتيم تا از مؤمنان باشيم » « 4 » . هرگز به واقعيت مىپيوندد !\r\n\r\n\r\n","description":"","footnote":"\r\n( 1 ) سورهء قارعه ، آيهء 9 .\r\n( 2 ) نهج البلاغة ، خطبهء 188 .\r\n( 3 ) سورهء مؤمنون ، آيهء 99 - 100 .\r\n( 4 ) سورهء شعراء ، آيهء 102 .\r\n","page_name":" 470 ","page_number":470},
  {"content":"\r\n\r\n\r\nنكته آرى ، پروندهء اعمال با مرگ بسته مىشود\r\nآنچه در خطبهء بالا در اين زمينه آمده است چيزى است كه از آيات متعددى از قرآن مجيد نيز استفاده مىشود ، حتّى از آيات قرآن بر مىآيد كه به هنگام نزول عذاب استيصال ( مانند عذابهايى كه براى ريشه كن كردن اقوام فاسد پيشين فرستاده مىشد ) درهاى توبه بسته مىشود ، و راهى براى جبران اعمال زشت گذشته ، باقى نمىماند ، چرا كه انسان در چنين شرايطى در آستانهء انتقال قطعى از دنيا و گام نهادن در برزخ قرار گرفته است و در داستان اقوام پيشين مىخوانيم :   « فَلَمَّا رَأَوْا بَأْسَنا قالُوا آمَنَّا بِاللَّهِ وَحْدَهُ وَ كَفَرْنا بِما كُنَّا بِهِ مُشْرِكِينَ فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّهِ الَّتِي قَدْ خَلَتْ فِي عِبادِهِ وَ خَسِرَ هُنالِكَ الْكافِرُونَ »   ، « هنگامى كه عذاب ما را ديدند گفتند : هم اكنون به خداوند يگانه ايمان آورديم ، و به معبودهايى كه همتاى او مىشمرديم كافر شديم ، امّا ايمانشان در اين زمان كه عذاب ما را مشاهده كردند سودى به حال آنها نداشت ، اين سنّت خداوند است كه همواره در ميان بندگانش اجرا مىكند و در آنجا كافران زيانكار شدند » . « 1 » و نيز مىدانيم هنگامى كه فرعون در لا به لاى امواج خروشان نيل گرفتار شد ، و مرگ را به چشم خود ديد ، اظهار ايمان كرد ، اظهارى كه از سر صدق بود ، ولى چون درهاى توبه بسته شده بود به او پاسخ داده شد :  « آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ »  ، الآن اظهار ايمان مىكنى ، در حالى كه قبلا عصيان كردى و از مفسدان بودى ؟ ! » « 2 » از اين آيات و روايات مشابه آن كه در خطبهء بالا آمد به خوبى نتيجه مىگيريم كه اين يك سنّت تخلف ناپذير الهى است كه پرونده اعمال با مرگ يا زمانى كه انسان در آستانه مرگ قطعى قرار مىگيرد بسته مىشود ، و راهى به سوى بازگشت و جبران نيست !\r\n\r\n\r\n","description":"","footnote":"\r\n( 1 ) سورهء مؤمن ، آيات 84 و 85 .\r\n( 2 ) - سورهء يونس ، آيهء 91 .\r\n","page_name":" 471 ","page_number":471},
  {"content":"\r\n\r\nدر اينجا اين سؤال پيش مىآيد كه در بسيارى از روايات آمده كه آثار كارهاى نيك و بد انسان بعد از مرگ او به او مىرسد و به اين ترتيب پروندهء اعمال او از نظر حسنات يا سيّئات سنگين‌تر مىشود ، در حديثى از رسول خدا صلّى اللّه عليه و آله و سلّم مىخوانيم :\r\n« سبعة اسباب يكتب للعبد ثوابها بعد وفاته ، رجل غرس نخلا او حفر بئرا او اجرى نهرا او بنى مسجدا او كتب مصحفا او ورّث علما او خلّف ولدا صالحا يستغفر له بعد وفاته ، هفت سبب ( از اسباب خير ) است كه ثوابش براى بندهء خدا بعد از مرگ او نوشته مىشود : كسى كه نخلى بكارد ، يا چاه آبى حفر كند ، يا نهرى به جريان اندازد ، يا مسجدى بنا كند ، يا قرآنى [ و يا كتابى سودمند 
  ] بنويسد ، يا علمى از خود به يادگار بگذارد ، يا فرزند صالحى بعد از او بماند كه پس از درگذشت وى برايش استغفار كند . » « 1 » روشن است كه آنچه در اين حديث آمده نمونه‌هاى بارز كار خير است ، و گرنه تمام آثار نيك و سنّت‌هاى حسنه‌اى كه از انسان باقى مىماند همين اثر را دارد . آيا اينها با آنچه در بالا گفته شد منافاتى ندارد ؟\r\nپاسخ اين سؤال روشن است ، زيرا انسان بعد از مرگ عمل تازه‌اى نمىتواند انجام دهد ، نه اين كه آثار اعمال گذشته به او نمىرسد ، آرى پروندهء اعمال جديد بسته مىشود و چيزى بر آن افزوده نمىگردد ، ولى پروندهء اعمال پيش از مرگ همواره گشوده است و انسان از ميوه‌هاى درخت‌هاى اعمال صالحه‌اش در برزخ و قيامت بهره‌مند مىشود . حتى از اعمالى كه فرزند صالح او انجام مىدهد و از آثار تربيت صحيحى است كه او در حال حياتش در مورد فرزند انجام داده بهره‌اى به او مىرسد ، و طبيعى است كه انسان از ميوه‌هاى درخت برومندى كه نشانده است بهره ببرد .\r\n\r\n\r\n","description":"","footnote":"\r\n( 1 ) تنبيه الخواطر ، ( طبق نقل ميزان الحكمه ، جلد 3 ، صفحهء 24 - 23 مادهء عمل ) .\r\n","page_name":" 472 ","page_number":472},
  {"content":"\r\n\r\n\r\nخطبهء چهل و سوم « 1 » من كلام له عليه السّلام و قد أشار عليه أصحابه بالاستعداد لحرب أهل الشام بعد إرساله جرير بن عبد اللّه البجلى إلى معاوية و لم ينزل معاوية على بيعته\r\n. هنگامى كه امام امير المؤمنين على عليه السّلام « جرير بن عبد اللّه بجلى » را به عنوان نمايندهء خود براى گفتگو با معاويه به شام فرستاد و معاويه حاضر به بيعت نشد يارانش از او خواستند كه آمادهء جنگ با شاميان شود ( امام اين پيشنهاد را نپذيرفت و دليل روشن و آشكارى بر آن بيان فرمود ) .\r\n\r\nخطبه در يك نگاه\r\nاين خطبه در واقع از دو بخش تشكيل مىشود كه هر كدام حال و هوايى مخصوص به خود دارد و به نظر مىرسد كه هر يك از اين دو بخش در جاى خاصّى عنوان شده ، ولى سيّد رضى - رحمة اللّه عليه - به مناسبتى آنها را جمع و تلفيق نموده است ! بخش اوّل ناظر به داستان « جرير بن عبد اللّه » است ، او از ناحيهء عثمان فرماندار\r\n\r\n\r\n","description":"","footnote":"\r\n( 1 ) اين خطبه علاوه بر نهج البلاغة در دو كتاب ديگر كه قبل از نهج البلاغة بوده ، وجود دارد . نخست در كتاب « صفّين » نوشته « نصر بن مزاحم » و ديگر در كتاب « الامامة و السياسة » با تفاوت مختصرى ديده مىشود .\r\nبخش دوم اين خطبه را « ابن عبد ربه » در كتاب « عقد الفريد » نيز نقل كرده است ( مصادر نهج البلاغة ، جلد 1 ، صفحهء 446 ) .\r\n","page_name":" 473 ","page_number":473},
  {"content":"\r\n\r\nهمدان بود ، بعد از بيعت مردم با امير مؤمنان على عليه السّلام و جريان جنگ جمل ، هنگامى كه امام عليه السّلام به كوفه وارد شد و براى هر يك از فرمانداران نامه‌اى نوشت ، نامه‌اى هم براى « جرير » فرستاد و او را دعوت به بيعت فرمود ، « جرير » از نامهء امام عليه السّلام استقبال فوق العاده كرد و با شور و هيجان مردم را به بيعت با حضرت عليه السّلام دعوت نمود و مردم اعلام آمادگى كردند ، « جرير » علاوه بر اين نامه‌اى به « اشعث » فرماندار آذربايجان نوشت و تأكيد كرد كه از مردم بيعت بگيرد ، سپس خودش براى ديدار با امام عليه السّلام به كوفه آمد .\r\n« جرير » از امام عليه السّلام درخواست نمود كه چون مردم شام غالبا از بستگان و همشهريان او هستند رسالت رساندن پيام به معاويه را به او واگذار كند ، حضرت نامه‌اى نوشت و او را راهى شام كرد ، او در شام معاويه را دعوت به بيعت با امام عليه السّلام كرد و عذر و بهانه‌هاى او را پاسخ گفت ، ولى معاويه زير بار نرفت و به دفع الوقت مىپرداخت . او به وسيله جرير نامه‌اى براى امام نوشت و تقاضاى حكومت مصر و شام را كرد ! و در ضمن مردم را بر ضدّ امام عليه السّلام مىشوراند ، حضرت عليه السّلام « جرير » را از توطئهء معاويه آگاه ساخت . سرانجام جرير مأيوس شد و به كوفه بازگشت ، در حالى كه مردم عراق به جرير بدبين شده بودند و او را طرفدار معاويه مىشمردند ، جرير سخت ناراحت شد و به جزيرهء قرقيا ( شهرى در شامات ميان نهر فرات و نهر خابور ) رفت و گروهى از بستگان او به او ملحق شدند و در همان جا باقى ماند و در همان جا از دنيا رفت . « 1 » به هر حال در آن ايّام كه « جرير » در شام بود ، و توقف او ماهها طول كشيد ، جمعى از ياران امام عليه السّلام پيشنهاد كردند كه حضرت عليه السّلام فرمان آماده باش براى جنگ با شاميان را صادر كند ، ولى امام عليه السّلام فرمود : اين كار صلاح نيست ، چرا كه با مسأله فرستادن جرير به شام تضاد دارد ، مگر زمانى كه موعدى را كه براى جريد تعيين كرده‌ام پايان يابد ، و او به نتيجه‌اى نرسد .\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 3 ، صفحهء 70 تا 118 با تلخيص .\r\n","page_name":" 474 ","page_number":474},
  {"content":"\r\n\r\nبخش دوم اين خطبه ناظر به اصرار امام عليه السّلام بر جنگ با شاميان است ، و به گفته « نصر بن مزاحم » در كتاب « صفّين » زمانى امام عليه السّلام اين سخن را بيان فرمود كه مردى از شاميان در ايّام جنگ صفّين از لشكر بيرون آمد ، و از امام تقاضاى ملاقات كرد ، و پس از آن كه در ميان ميدان با امام عليه السّلام ملاقات كرد پيشنهاد ترك مخاصمه نمود ، به اين ترتيب كه عراقيان به عراق برگردند و شاميان به شام ( عراق از آن امام عليه السّلام باشد و شام از آن معاويه ! ) ، ولى حضرت عليه السّلام با پاسخى قاطع سخن او را نفى كرد و با دليلى روشن و آشكار بيان نمود كه چرا با معاويه بايد بجنگد ؟ ! اين دو فراز به خوبى نشان مىدهد كه حضرت عليه السّلام در جاى صلح و آرامش مرد صلح و آرامش بود ، و در جاى جنگ مرد جنگ و پيكار !\r\nبا اين مقدمه به سراغ تفسير خطبه مىرويم :\r\n\r\n","description":"","footnote":"","page_name":" 475 ","page_number":475},
  {"content":"\r\n . \r\n","description":"","footnote":"","page_name":" 476 ","page_number":476},
  {"content":"\r\n\r\n\r\nبخش اول\r\nإنّ استعدادي لحرب أهل الشّام و جرير عندهم ، إغلاق للشّام ، و صرف لأهله عن خير إن أرادوه . و لكن قد وقّتّ لجرير وقتا لا يقيم بعده إلّا مخدوعا أو عاصيا . و الرّأي عندى مع الأناة فأرودوا و لا أكره لكم الإعداد .\r\n\r\nترجمه\r\nمهيّا شدن من براى جنگ با شاميان با آن كه « جرير » نزد آنهاست سبب مىشود كه راه صلح را بر آنها ببندم ، و اگر بخواهند به كار نيكى ( اشاره به تسليم و بيعت و صلح است ) اقدام كنند ، آنها را منصرف سازم ، ولى براى « جرير » وقتى تعيين نموده‌ام كه اگر تا آن زمان باز نگردد ، يا فريب خورده است ، يا از فرمان من سرپيچى نموده ، نظر من فعلا « صبر كردن » و مدارا نمودن است ، شما هم اين نظر را بپذيريد و مدارا كنيد ، ولى من در عين حال از آماده شدن شما براى جنگ ناخشنود نيستم ( اما شخصا فرمان نمىدهم ) .\r\n\r\nشرح و تفسير\r\n\r\nمرد صلح و جنگ\r\n! همان گونه كه در بالا اشاره شد اين خطبه ناظر به جريان جرير بن عبد اللّه است كه در آغاز فرماندار همدان بود ، و بعد به كوفه آمد و به عنوان رسول و فرستادهء امام عليه السّلام براى بيعت گرفتن از معاويه به شام رفت ، ولى با توجه به اين كه احتمال پيروزى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nجرير در اين مأموريت بسيار ناچيز بود ياران امام عليه السّلام پيشنهاد كردند كه حضرت عليه السّلام اعلام آماده باش جنگى كند .\r\nامام عليه السّلام در پاسخ آنها چنين فرمود : « مهيّا شدن من براى جنگ ( با شاميان ) با اين كه جرير ( به عنوان فرستادهء من ) نزد آنها است ، سبب مىشود كه راه صلح را بر آنها ببندم ، و اگر بخواهند به كار نيكى ( اشاره به تسليم و بيعت و صلح است ) اقدام كنند آنها را منصرف سازم » ( إنّ استعدادي لحرب أهل الشّام و جرير عندهم ، إغلاق للشّام و صرف لأهله عن خير إن أرادوه ) .\r\nاين سخن نشان مىدهد كه امام عليه السّلام به عنوان يك پيشواى بزرگ اسلامى جنگ را به عنوان يك راه حلّ قابل قبول براى حلّ اختلافات نمىپذيرد ، بلكه راه صلح را به روى مخالفين باز مىگذارد و بر آنها اتمام حجّت مىكند ، هر گاه تمام درهاى صلح بسته شد آن گاه جنگ را به عنوان آخرين درمان يا به تعبيرى ديگر يك جراحى ضرورى اجتماعى ، با اكراه ، پذيرا مىشود .\r\nقابل توجه اين كه امام عليه السّلام روى عقيده معاويه تكيه نمىكند ، بلكه به افكار عمومى مردم شام مىانديشد مىفرمايد : ( اغلاق « 1 » للشّام ) ( موجب بسته شدن شام مىشود ) و در جايى ديگر مىگويد : « و صرف لاهله عن خير ان ارادوه » .\r\nاشاره به اين كه نبايد شاميان را بىدليل به راه جنگ كشاند ، و از نيّت خير و صلح و سازش و تسليم بازداشت .\r\nگر چه اين ملاحظات براى گروهى از افراد داغ و آتشين ناراحت كننده است ، ولى پيشواى آگاه و بيدار نبايد در اين گونه مسائل تسليم احساسات تند و داغ شود ، و با خويشتن دارى و تسلط بر نفس آنچه را خدا مىپسندد و عقل و منطق فرمان مىدهد انجام دهد .\r\nسپس براى اين كه مردم تصوّر نكنند اين انتظار تا مدّت نامحدودى ادامه خواهد يافت چنين مىافزايد : « من براى جرير وقتى تعيين نموده‌ام كه اگر تا آن زمان\r\n\r\n\r\n","description":"","footnote":"\r\n( 1 ) « اغلاق » مصدر باب افعال است به معنى بستن آمده و معمولا در مورد بستن درها به كار مىرود .\r\n","page_name":" 478 ","page_number":478},
  {"content":"\r\n\r\nباز نگردد يا فريب خورده است و يا از فرمان من سرپيچى نموده » ! ( و لكن قد وقّتّ لجرير وقتا لا يقيم بعده إلّا مخدوعا أو عاصيا ) .\r\nدر واقع امام عليه السّلام براى رعايت دورانديشى و حفظ مصالح مسلمين ، و اين كه فرصتها از دست نرود ضرب الاجلى براى جرير تعيين كرده بود ، زيرا مىدانست معاويه ممكن است جرير را تا مدّت زيادى سرگرم سازد و دفع الوقت كند تا حدّاكثر آمادگى جنگى خود را فراهم سازد ، سپس پاسخ منفى به دعوت امام عليه السّلام براى بيعت دهد ، آن هم در زمانى كه فرصتها از دست ياران امام عليه السّلام بيرون رفته باشد ! اما اين كه چرا مىفرمايد : اگر بيش از موعد مقرّر بماند يا فريبش داده‌اند ، و يا پرچم عصيان بر ضدّ من برافراشته ، با اين كه محتمل است عذرهاى ديگرى مانند بيمارى براى او پيش آمده باشد ؟\r\nاين به خاطر آن است كه احتمالات ديگر در مقابل دو احتمال بالا ضعيف و غير قابل ملاحظه است و به تعبير علماى اصول در اين گونه موارد اصل سلامت حاكم مىباشد و به احتمالات ديگر نبايد ترتيب اثر داد .\r\nسپس براى آرام ساختن اصحاب و يارانش فرمود : « نظر من صبر كردن و مدارا نمودن است ، شما هم اين نظر را بپذيريد و مدارا كنيد » ( و الرّأيُ عندى مع الأناة « 1 » فأرودوا « 2 » ) .\r\nاما از سوى ديگر براى آن كه در آن لحظات حساس و سرنوشت‌ساز اصحاب و يارانش غافل نشوند ، و عزم راسخ آنها بر نبرد در صورت بسته شدن درهاى صلح تضعيف نگردد ، و شعله‌هاى خشم بر دشمنان خدا براى روز حاجت خاموش نگردد ، فرمود : ولى من در عين حال از آماده شدن شما براى جنگ ناخشنود نيستم » ( اما شخصا فرمان نمىدهم ) ( و لا أكره لكم الإعداد ) .\r\nاشاره به اين كه من اعلام آماده باش نمىكنم ، چرا كه با فرستادن پيام صلح در\r\n\r\n\r\n","description":"","footnote":"\r\n( 1 ) « اناة » به معنى صبر و تحمل و خويشتن‌دارى است .\r\n( 2 ) « أرودوا » در اصل از مادهء « رود » ( بر وزن فوت ) به معنى طلب چيزى با رفق و مدارا است . اراده نيز از همين ماده گرفته شده است .\r\n","page_name":" 479 ","page_number":479},
  {"content":"\r\n\r\nتضاد است . در عين حال مانع از انجام وظيفه شما در زمينه آماده شدن خودجوش نيستم ، و اين در واقع عاقلانه‌ترين راه و منطقىترين روش در چنان شرايطى بود ، يعنى : نه درهاى صلح بسته شود ، نه دور افتادگان بر سر خشم و لجاجت آيند ، نه كارى متضاد و منافقانه صورت گرفته باشد ، و نه فرصتها بىجهت از دست برود !\r\n\r\nنكته هدف دعوت به صلح و بيعت بود\r\nبر خلاف آنچه برخى از ناآگاهان مىپندارند على عليه السّلام هرگز اقدام به جنگ با معاويه نكرد ، مگر آن زمان كه از هر نظر حجّت را بر او تمام نمود ، به گونه‌اى كه جنگ به عنوان آخرين درمان در برابر تفرقه افكنى « معاويه » و شاميان بود .\r\nخطبهء بالا به خوبى نشان مىدهد كه « على » عليه السّلام تسليم فشارهايى كه براى شروع جنگ از ناحيهء اصحابش مىشد نگرديد ، و پيوسته تا آنجا كه اميدوارى بود به اقدامات مسالمت جويانه ادامه مىداد .\r\nنامه‌اى كه همراه « جرير » به « شام » فرستاد و از نخستين نامه‌هاى آن حضرت عليه السّلام محسوب مىشود ، گواه زندهء اين مدّعى است ، اين نامه كه در نهج البلاغة در بخش نامه‌ها به عنوان نامهء ششم آمده است ، نشان مىدهد كه امام عليه السّلام با اين منطق روشن كه جايى براى ايراد - حد اقل از سوى « معاويه » - وجود نداشت او را اندرز داد ، و فرمود : همان گروهى كه با « ابو بكر » و « عمر » و « عثمان » بيعت كردند به همان گونه با من بيعت كرده‌اند ، بنا بر اين نه آنها كه حاضر بودند اختيار فسخ دارند و نه آن كس كه غائب بوده اجازهء رد كردن ! اگر قبول كنيم خليفه از طريق شورى تعيين شود - همان گونه كه در گذشته نيز اين معنى انجام گرفت - بايد مهاجران و انصار به مشورت بنشينند ، اگر كسى را انتخاب كردند هيچ كس حقّ مخالفت ندارد . بنا بر اين اگر عقل خود را حاكم كنى سخن مرا مىپذيرى و توبه خوبى مىدانى كه من از همه در خون « عثمان » مبّرىترم ، بنا بر اين\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبهانه خون « عثمان » براى ترك بيعت كردن به هيچ وجه عاقلانه نيست . « 1 » « معاويه » در حقيقت دو بهانه براى ترك بيعت داشت ، يكى آن كه به هنگام بيعت مردم با « على » عليه السّلام حضور نداشته است ، و ديگر اين كه امام عليه السّلام مسئول خون « عثمان » است ، و نمىتوان با او بيعت كرد ، ولى حضرت عليه السّلام هر دو بهانه را با منطق روشنى در اين نامه از او گرفت ، امّا « معاويه » كه اهداف ديگرى را در سر مىپروراند و اينها همه بهانه بود ، زير بار اين منطق روشن نرفت .\r\nبه هر حال همان گونه كه قبلا گفتيم « جرير » كه در زمان « عثمان » حاكم « همدان » بود پس از دريافت نامهء امام عليه السّلام در مورد بيعت ، هم خودش بيعت كرد و هم مردم آن سامان را تشويق به بيعت نمود ، سپس خدمت امام عليه السّلام به كوفه آمد و پيشنهاد كرد كه مأموريت دعوت « معاويه » را به بيعت بر عهده بگيرد ، چرا كه بسيارى از مردم آن سامان از اقوام و همشهريان او بودند و احتمال تأثير زياد بود .\r\n« اشتر » با اين امر مخالفت كرد ، و خدمت امام عليه السّلام معروض داشت كه « جرير » مرد قابل اعتمادى نيست ، افكارش همانند افكار آنهاست ، ولى تمايلش با « معاويه » است امام به خاطر سخن ستايش آميزى كه پيغمبر در بارهء « جرير » فرموده بود . و هنوز خلافى از او آشكار نبود « جرير » را براى اين مأموريت برگزيد ، و شايد به دليل اين كه دسترسى به شخصى بهتر از او نبود به او گفت : « نامهء مرا به معاويه مىدهى و با او اتمام حجّت مىكنى » .\r\n« جرير » وارد شام شد ، و جريان بيعت همه مسلمانان از جمله اهل « مكّه » و « مدينه » و « مصر » و « حجاز » و « يمن » و ساير بلاد را براى « معاويه » شرح داد و گفت :\r\n« آمده‌ام تو را به بيعت با او دعوت كنم و اين نامهء « على » عليه السّلام است كه براى تو آورده‌ام » ! « معاويه » كه سخت دلباختهء حكومت بود تسليم سخن حق نشد ، سخنرانى تحريك آميزى براى مردم كرد و خود را به عنوان خونخواه « عثمان » معرفى كرد ، و از\r\n\r\n\r\n","description":"","footnote":"\r\n( 1 ) اقتباس از نامهء ششم نهج البلاغة .\r\n","page_name":" 481 ","page_number":481},
  {"content":"\r\n\r\nمردم شام بيعت گرفت كه براى خونخواهى « عثمان » به پا خيزند و هر چه در توان دارند به كار گيرند .\r\n« جرير » باز او را نصيحت كرد كه دست از اين تفرقه افكنى و نفاق بردارد ، و با امام عليه السّلام بيعت كند ، ولى « معاويه » گفت اين مطلب ساده‌اى نيست پيامدهاى زيادى دارد كه بايد به آن انديشيد ! برادر « معاويه » به او پيشنهاد كرد كه از افرادى مانند « عمرو عاص » دعوت كن و با آنها به مشورت بنشين ، « عمرو عاص » نيز بعد از آن كه از معاويه قول گرفت كه حكومت « مصر » را به او بسپارد او را تشويق به قيام كرد ، و قول هر گونه همكارى را به او داد ! در اين ميان « شرحبيل » كه رئيس و بزرگ يمنىها بود نقش مؤثّرى ايفا كرد ، او با « جرير » به گفتگو پرداخت ، ولى « جرير » او را قانع كرد ، و به اين علت و علل ديگر عزم كرد تا از على عليه السّلام پيروى كرده و معاويه را رها سازد ، ولى « معاويه » گروههاى زيادى را مأمور كرد تا مرتّب نزد او بروند و او را تكريم كنند ، و به شركت داشتن على عليه السّلام در خون « عثمان » شهادت بدهند ، و نامه‌هايى از گوشه و كنار نيز به او بنويسند ، و او را به خونخواهى « عثمان » دعوت كنند ! « شرحبيل » تحت تأثير واقع شد و آمادهء خونخواهى « عثمان » گشت ، « معاويه » او را به شهرهاى « شام » فرستاد تا مردم را براى اين امر تحريك و تشويق كند ، و گروه زيادى به او پاسخ مثبت دادند . « جرير » بعد از اين ماجرا از « معاويه » مأيوس شد و در همين حال « معاويه » به او گفت : اگر على عليه السّلام جمع‌آورى خراج شام و مصر ( و حكومت آن ) را به من واگذارد ، و پس از وفات خود بيعت كسى را بر عهدهء من نگذارد من با او بيعت مىكنم ! « جرير » به او گفت : « اين را طى نامه‌اى براى « امير المؤمنين على عليه السّلام » بنويس ، و من هم نامه‌اى همراه آن مىفرستم . هنگامى كه اين نامه‌ها به « امير مؤمنان على عليه السّلام » رسيد نامه‌اى به « جرير » نوشت كه معاويه با اين عمل مىخواهد تو را فريب دهد و\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكار را به تأخير اندازد تا شاميان را آماده كند ، پيشنهاد سپردن حكومت « شام » به « معاويه » در « مدينه » كه بودم از سوى « مغيرة بن شعبه » به من داده شد ، من از اين كار ابا كردم ، خدا نكند كه من گمراهان را بازوى خود قرار دهم ( لم يكن اللّه ليراني أتّخذ المضلّين عضدا ) . اگر « معاويه » بيعت كرد چه بهتر ، و اگر نكرد به « عراق » برگرد ! « جرير » باز هم تأخير كرد ( شايد به اين اميد واهى دل خوش داشت كه ممكن است « معاويه » تغيير روش دهد ) و همين امر سبب شد كه مردم عراق او را متّهم به سازش با « معاويه » كنند . « 1 » و به اين ترتيب برنامهء رسالت « جرير » با شكست قطعى پايان يافت .\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 3 ، صفحهء 70 تا 91 ( با تخليص فراوان ) ، شرح بيشتر در اين زمينه را در همان منبع مىتوانيد مطالعه كنيد .\r\n","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n\r\nبخش دوم\r\nو لقد ضربت أنف هذا الأمر و عينه ، و قلّبت ظهره و بطنه ، فلم أر لي إلّا القتال أو الكفر بما جاء محمّد صلّى اللّه عليه . إنّه قد كان على الأمّة وال أحدث أحداثا ، و أوجد النّاس مقالا ، فقالوا ثمّ نقموا فغيّروا .\r\n\r\nترجمه\r\nمن بارها اين مسأله را بررسى كرده‌ام ، و پشت و روى آن را مطالعه نموده‌ام ، ديدم راهى جز جنگ ( با خودكامگان بىمنطق شام ) يا كافر شدن به آنچه « پيامبر اسلام » آورده است ندارم . كسى قبل از اين بر مردم حكومت مىكرد ( اشاره به عثمان است ) كه بدعتهايى گذارد و حوادث نامطلوبى به بار آورد و موجب سر و صداى زيادى در ميان مردم شد ، انتقادهايى از او كردند ، سپس از او انتقام گرفتند و تغييرش دادند .\r\n\r\nشرح و تفسير\r\nفراز دوم اين خطبه كه در اينجا موضوع بحث است دقيقا نقطهء مقابل فراز اوّل قرار دارد ، يا به تعبير ديگر مرحله دوم مبارزه است .\r\nدر فراز اوّل امام مكرّر تأكيد بر خويشتن دارى ، و پرهيز از درگيرى و توسّل به منطق و دليل و صبر و تحمّل مىنمود ، در حالى كه در اين فراز به گونه‌اى بسيار قاطعانه سخن از توسّل به زور و جنگ در ميان آورده است . اين به خاطر آن است كه امام عليه السّلام آخرين راههاى مختلف مسالمت جويانه را در طى مدت نسبتا طولانى تجربه فرمود ، ولى هيچ كدام سودى نبخشيد ، و نشان داد كه « معاويه » در برابر هيچ منطق و دليلى تسليم نيست ، او فقط به مقصود خودش كه رسيدن به حكومت است\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمىانديشد و همه چيز را در پاى آن قربانى كند ! بديهى است در برابر چنين شخصى دو راه بيشتر وجود ندارد ، يا تسليم شدن و سپردن مقدّرات جامعه اسلامى به دست فردى خودخواه و خودكامهء خطرناك ، و يا دست بردن به اسلحه و پاكسازى جامعه از وجود او ! به همين دليل امام مىفرمايد : « من بارها اين مسأله را بررسى كرده‌ام ، و پشت و روى آن را مطالعه نموده‌ام و ديدم راهى جز جنگ ( با خودكامگان بىمنطق شام ) يا كافر شدن به آنچه « پيامبر اسلام » آورده است ندارم ( و لقد ضربت أنف هذا الأمر و عينه ، و قلّبت ظهره و بطنه ، فلم أر لي إلّا القتال أو الكفر بما جاء محمّد صلّى اللّه عليه ) .\r\nجملهء « ضربت أنف هذا الأمر و عينه » ( من چشم و گوش اين كار را زده‌ام ) كنايه از بررسى كردن دقيق چيزى است ، و زدن در اينجا به معنى هدفگيرى ، و چشم و بينى به معنى حسّاس‌ترين نقطهء يك مطلب است ، چرا كه در بدن انسان از همه جا حسّاس‌تر سر انسان است ، و حسّاسترين عضو در سر همان چشم و بينى است ، آدمى با چشم همه چيز را مىبيند و با بينى تنفّس مىكند و زنده است .\r\nبه هر حال اين جمله در ادبيات عرب به صورت ضرب المثلى براى تحقيق عميق و دقيق ذكر مىشود .\r\nجملهء « و قلّبت ظهره و بطنه » ( آن را پشت و رو كردم ) نيز كنايهء ديگرى از بررسى همه جانبه و دقيق چيزى است ، زيرا هنگامى كه انسان مىخواهد متاعى را خريدارى كند آن را پشت و رو يا زير رو مىكند تا به تمام ويژگىهاى آن آشنا شود .\r\nاما اين كه مىفرمايد : دو راه بيشتر در جلوى من وجود ندارد : يا جنگ با اين گروه منحرف ، و يا كفر به آئين محمد صلّى اللّه عليه و آله و سلّم به خاطر اين است كه اگر امام سكوت مىكرد و مردم را به حال خويش وامىگذاشت سبب انحراف مردم از اسلام و پا گرفتن يك حكومت جاهلى أموى و « ابو سفيانى » و زنده شدن ارزشهاى عصر بت پرستى مىشد ، و اين به معنى پشت پا زدن به تمام ارزشهايى بود كه « پيغمبر اسلام صلّى اللّه عليه و آله و سلّم »\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبه خاطر آن بيست و سه سال سخت‌ترين درد و رنج را تحمل كرد ، و « امير مؤمنان على عليه السّلام » بيست و پنج سال خانه نشين شد ، بنا بر اين براى « على » عليه السّلام به عنوان فرزند رشيد اسلام راهى جز جنگ و پيكار باقى نمانده بود . و اين پاسخ گويايى است به تمام كسانى كه جنگ با « معاويه » را بر آن حضرت خرده مىگرفتند .\r\nسپس به داستان قتل « عثمان » كه بهانه‌اى براى « معاويه » و اطرافيان او شده بود تا به اميال و هوسها و خواسته‌هايشان برسند اشاره كرده ، مىفرمايد : « كسى قبل از اين بر مردم حكومت مىكرد كه بدعتهايى گذارد ، و حوادث نامطلوبى به بار آورد ، و موجب گفتگو و سر و صداى زيادى در ميان مردم شد ، انتقادهايى از او كردند سپس از او انتقام گرفتند و تغييرش دادند » ( إنّه قد كان على الأمّة و ال أحدث أحداثا ، و أوجد النّاس مقالا ، فقالوا ثمّ نقموا فغيّروا ) .\r\nمنظور امام عليه السّلام از اين سخن اين است كه عامل اصلى قتل « عثمان » خود او بود كه اعمالى بر خلاف عدالت اسلامى ، و سنّت پيامبر صلّى اللّه عليه و آله و سلّم انجام داد كه موجب اعتراض و خشم عمومى شد ، و در درجه بعد از طريق يك اعتراض عمومى سبب قتل و تغيير او شدند ، و به همين دليل صحابه پيامبر صلّى اللّه عليه و آله و سلّم غالبا در اين ماجرا تماشاچى بودند و با سكوت آميخته با رضاى خود بر قيام مردم صحّه نهادند ، تا آنجا كه بدن عثمان بعد از كشته شدن سه روز در برابر چشم مردم بر زمين مانده بود . و كسى اقدام به دفن او نمىكرد ، « 1 » و اين خود نشان مىدهد كه تا چه حد صحابه و تودهء مردم از او خشمگين و ناراضى بودند ! بنا بر اين كشتن « عثمان » چيزى نبود كه بهانهء قيام بر ضد « امير مؤمنان على عليه السّلام » شود ، بديهى است بهانه‌جويان اين واقعيت را به خوبى مىدانستند ، ولى براى بسيج توده‌هاى ناآگاه « شام » بر ضد « امير مؤمنان على عليه السّلام » راهى بهتر از اين نداشتند .\r\n\r\n\r\n","description":"","footnote":"\r\n( 1 ) كامل ابن اثير ، جلد 3 ، صفحهء 180 .\r\n","page_name":" 487 ","page_number":487},
  {"content":"\r\n\r\n\r\nنكته « عثمان » چه كارهايى كرد كه موجب خشم عمومى شد ؟\r\nغالب شارحان نهج البلاغة در ذيل اين خطبه ، اشاره به بخشهاى وسيعى از كارهاى عثمان كرده‌اند كه اعتراض مردم را برانگيخت ، و نطفهء قيام خونين بر ضد او را پرورش داد .\r\nمهمترين اين اعمال كه غالبا به آن اشاره كرده‌اند امور زير بود :\r\n1 - « عثمان » پستهاى حسّاس كشور اسلامى را در ميان اطرافيان و خويشاوندان خود كه بسيارى از آنان نالايق ، فاسد و دور از تعاليم اسلام بودند تقسيم نمود ، از جمله « وليد » را كه مردى فاسق و شراب خوار بود ، بر مسند فرماندارى كوفه نشانيد ، كوفه‌اى كه مركز بسيارى از پيشگامان اسلام بود . « 1 » و « حكم بن ابى العاص » را كه عموى او بود و از سوى « پيامبر اكرم صلّى اللّه عليه و آله و سلّم » مطرود و تبعيد شده بود مقرّب خود ساخت ، و به گرمى از او استقبال نمود ، و جبّهء خز بر او پوشاند و جمع‌آورى زكات طائفهء « قضاعه » را در اختيار او گذارد ، هنگامى كه آنها را جمع كرد و بالغ بر سيصد هزار درهم شد و نزد او آورد ، همه را به او بخشيد . « ابن قتيبه » و « ابن عبد ربّه » و « ذهبى » كه همه از معاريف اهل سنت هستند مىگويند : از جمله امورى كه مردم بر « عثمان » انتقاد داشتند اين بود كه « حكم بن ابى العاص » را نزد خود جاى داد در حالى كه « ابو بكر » و « عمر » حاضر به اين كار نشدند . « 2 » و نيز « مروان بن حكم » را كه پسر عمو و دامادش بود به عنوان معاون و مشاور خود انتخاب كرد و خمس غنائم « آفريقا » را كه پانصد هزار دينار بود به او بخشيد ! 2 - به عكس شخصيت‌هاى بسيار بزرگوار و برجسته‌اى همچون « ابو ذر » را اذيت\r\n\r\n\r\n","description":"","footnote":"\r\n( 1 ) در ميان بسيارى از مفسّران شيعه و اهل سنّت معروف است كه آيه  « إِنْ جاءَكُمْ فاسِقٌ بِنَبَإٍ فَتَبَيَّنُوا »  ( هر گاه شخص فاسقى خبرى براى شما نقل كند تفحص و بررسى كنيد ) . سورهء حجرات ، آيهء 6 ، در بارهء « وليد » نازل شده است ، بلكه « علّامه امينى » ادعاى اجماع آگاهان به تأويل قرآن را بر اين مسأله نقل مىكند ( الغدير ، جلد 8 ، صفحهء 276 ) .\r\n( 2 ) مدارك اين مطلب را مرحوم « علّامه امينى » در جلد 8 ، « الغدير » صفحه 241 به بعد آورده است .\r\n","page_name":" 488 ","page_number":488},
  {"content":"\r\n\r\nو آزار كرد و به محل بسيار بد آب و هوايى يعنى « ربذه » تبعيد كرد ، و ابو ذر تا آخر عمرش در آنجا ماند و همان جا بدرود حيات گفت ، و گناهش اين بود كه به كارهاى خلاف « عثمان » خرده مىگرفت ، و امر به معروف و نهى از منكر مىكرد ! « 1 » در مورد « عمار ياسر » كه از پيشگامان اسلام و مورد علاقهء شديد پيامبر صلّى اللّه عليه و آله و سلّم بود نيز بد رفتارى شديدى داشت و او را به قدرى با چوب زد كه گرفتار فتق گرديد ، و گناهش اين بود كه : گروهى از صحابه اعتراضات خود را بر عثمان به طور كتبى ذكر كرده و او را از كارهايش بر حذر داشته بودند ، « عمار ياسر » نامه را بر « عثمان » رساند و براى او قرائت كرد « عثمان » خشمگين شد و به غلامانش دستور داد تا دست و پاى « عمار » را محكم گرفتند و سپس خودش او را آن قدر زد كه بيهوش شد . « 2 » و نيز با « عبد اللّه بن مسعود » همين گونه رفتار كرد ، يكى از جلّادانش را فرستاد كه او را به در مسجد بياورد ، سپس او را بر زمين كوبيد و يكى از دنده‌هايش درهم شكست و گناهش اين بود كه به او اعتراض كرده بود چرا اموال بيت المال را در ميان تبهكاران بنى أميه تقسيم كرده است . « 3 » از « زيد بن ارقم » كه يكى از معاريف صحابه بود سؤال كردند به چه دليل شما « عثمان » را تكفير كرديد گفت به سه دليل : اموال « بيت المال » را در ميان اغنيا تقسيم كرد و مهاجران از ياران رسول خدا را همچون دشمنان و محاربان پيغمبر قرار داد و به غير « كتاب اللّه » عمل نمود . « 4 » 3 - اموال « بيت المال » را بدون حساب و كتاب در ميان اقوام و بستگانش تقسيم كرد در حالى كه مستمندان با ايمان در آتش فقر مىسوختند كه نمونه‌هايى از آن در بالا ذكر شد . « 5 »\r\n\r\n\r\n","description":"","footnote":"\r\n( 1 ) همان مدرك صفحهء 292 به بعد .\r\n( 2 ) اين داستان را بسيارى از مورخان نقل كرده‌اند از جمله « بلاذرى » در « أنساب الاشراف » جلد 5 ، صفحهء 49 و « ابن قتيبه » در « الامامة و السياسة » جلد 1 ، صفحهء 35 .\r\n( 3 ) شرح نهج البلاغة ، ابن ابى الحديد ، جلد 3 ، صفحهء 43 و « تاريخ يعقوبى » جلد 2 ، صفحهء 170 .\r\n( 4 ) شرح نهج البلاغة ، ابن ابى الحديد ، طبق نقل « نهج الحقّ » صفحهء 297 .\r\n( 5 ) شرح اين مطلب را در جلد اوّل « پيام امام » صفحهء 363 ، ذيل خطبهء « شقشقيّه » آورده‌ايم .\r\n","page_name":" 489 ","page_number":489},
  {"content":"\r\n\r\nمورّخان و محدّثان در بارهء نقاط ضعف سه گانه فوق بحثهاى مشروحى دارند ، كه اگر همهء آنها جمع‌آورى شود كتاب بزرگى را تشكيل مىدهد ، آرى اين ، امور و امور ديگرى همانند آن ، سبب شد كه مردم « مدينه » و از جمله مهاجران و انصار و به ويژه صحابه « پيامبر صلّى اللّه عليه و آله و سلّم » بر ضدّ « عثمان » بشورند ، و او را شايستهء مقام خلافت پيامبر ندانند ، و در اين ميان معترضانى از مصر و كوفه و بصره آمدند . و زبان به اعتراض گشودند و چون اعتناء نكرد او را به قتل رساندند ، در حالى كه كسى از مسلمانان « مدينه » به يارى او برنخاست ! و اين نشان مىدهد كه عموم مسلمين مدينه از دست او ناراضى بودند .\r\nبا اين حال « معاويه » كه كاملا از عوامل قيام عمومى بر ضدّ « عثمان » آگاه بود براى اين كه ناآگاهان شام را بر ضدّ « امير مؤمنان على عليه السّلام » بشوراند مسألهء قتل « عثمان » را بهانه كرد و به اصطلاح به خونخواهى عثمان برخاست !\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nخطبهء چهل و چهارم « 1 » و من كلام له عليه السّلام لمّا هرب مصقلة بن هبيرة الشيباني إلى معاوية\r\n، و كان قد ابتاع سبي بني ناجية من عامل امير المؤمنين عليه السّلام و أعتقهم ، فلمّا طالبه بالمال خاس به و هرب إلى الشام .\r\nاين سخن را هنگامى « امير مؤمنان على عليه السّلام » ايراد كرد كه « مصقلة بن هبيرة شيبانى » ( از تحت فرمان آن حضرت ) به سوى معاويه فرار كرد ، و اين در حالى بود كه اسيران « بنى ناجيه » را از كارگزاران حضرت عليه السّلام خريدارى كرد و آزادشان نمود .\r\nهنگامى كه حضرت پرداخت ثمن را به « بيت المال » از او مطالبه كرد امتناع ورزيد و به سوى « شام » گريخت !\r\n\r\nشأن ورود\r\nهمان گونه كه در بالا اشاره شد ، اين سخن مربوط به داستان قبيلهء « بنى ناجيه » است ، و داستان چنين است كه « خريت بن راشد » از رؤساى قبيله « بنى ناجيه » بعد از جريان حكمين با سى نفر از يارانش نزد امام عليه السّلام آمد و با صراحت گفت : به خدا سوگند ! نه فرمان تو را اطاعت مىكنم ، و نه پشت سرت نماز مىخوانم ، و فردا از تو\r\n\r\n\r\n","description":"","footnote":"\r\n( 1 ) سند خطبه : گروهى از مورخان كه پيش از تولد « سيد رضى » مىزيسته‌اند داستان « بنى ناجيه » و اين سخن « امير مؤمنان » را در كتابهاى خود نقل كرده‌اند .\r\nاز جمله طبرى در تاريخ معروف خود در وقايع سال 38 هجرى ، و « ابراهيم هلال ثقفى » در كتاب « الغارات » ، و « بلاذرى » در « أنساب الاشراف » و « مسعودى » در كتاب « مروج الذهب » ( مصادر نهج البلاغة ، جلد 1 ، صفحهء 451 ) .\r\n","page_name":" 491 ","page_number":491},
  {"content":"\r\n\r\nجدا خواهم شد ! امام عليه السّلام فرمود : مادرت به عزايت بنشيند ، هر گاه چنين كنى عهد و بيعت خود را شكسته‌اى و نافرمانى امر خداوند كرده‌اى ، و تنها به خودت زيان مىرسانى ! بگو ببينم به چه علّت چنين راهى را در پيش گرفته‌اى ؟ عرض كرد : به خاطر اين كه حكميت را پذيرفتى ، و در برابر حق ضعف نشان دادى و به گروهى اعتماد كردى كه حتى به خودشان ستم كردند ! امام عليه السّلام فرمود : واى بر تو بيا تا با تو به بحث و گفتگو بنشينم و حقايقى را كه مىدانم براى تو بيان كنم ، شايد حق را بشناسى و به حق بازگردى ! خريت گفت : فردا مىآيم . امام عليه السّلام فرمود : برو ، ولى مواظب باش شيطان تو را فريب ندهد ، و افراد نادان در تو نفوذ نكنند به خدا قسم اگر به سخن من گوش فرا دهى تو را به راه راست هدايت خواهم كرد ! « خريت » از خدمت امام عليه السّلام خارج شد و به سوى قبيلهء خود بازگشت . امام عليه السّلام به خاطر اين كه فسادى بر پا نكند ، كسى را به تعقيب او فرستاد و دستور داد او را در نقطه‌اى به نام دير ابو موسى متوقّف كند ، سپس فرمانده ديگرى به نام « معقل بن قيس » را به تعقيب خريت گسيل داشت ، خريت به مبارزه برخاست و كشته شد ، و نفرات او اسير شدند . آنها را كه مسلمان بودند آزاد كردند ، و عده‌اى از غير مسلمانان را به اسارت گرفتند . هنگامى كه اسيران را به كوفه مىآوردند « مصقله بن هبيره » كه يكى از فرمانداران امام عليه السّلام در شهرهاى مسير راه بود ، اسيران را به پانصد هزار درهم از معقل خريد و آزاد كرد . امام عليه السّلام عمل او را ستود . « مصقله » بعد از پرداخت دويست هزار درهم از پرداخت بقيه عاجز ماند ، ترسيد و به شام گريخت . امام عليه السّلام سخن مورد بحث را در بارهء او بيان كرد كه دليل روشنى بر لطف امام عليه السّلام نسبت به اين گونه افراد است . « 1 »\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 3 ، صفحهء 128 به بعد با تلخيص .\r\n","page_name":" 492 ","page_number":492},
  {"content":"\r\n\r\nقبّح اللّه مصقلة ! فعل فعل السّادة ، و فرّ فرار العبيد ! فما أنطق مادحه حتّى أسكتة ، و لا صدّق واصفه حتّى بكّته ، و لو أقام لأخذنا ميسوره ، و انتظرنا بماله و فوره .\r\n\r\nترجمه\r\nخداوند مصقله را سياه رو كند ، كار بزرگواران را انجام داد ، ولى همچون بردگان فرار كرد ! هنوز ثنا خوانش لب به مدحش نگشوده بود كه او را ساكت كرد ! و هنوز سخن ستايشگرانش را با عمل خود تصديق نكرده بود كه آنها را خاموش ساخت ، اگر مانده بود آنچه را در توان داشت از او مىگرفتيم و نسبت به بقيه تا زمان توانائيش به او مهلت مىداديم !\r\n\r\nشرح و تفسير\r\n\r\nبزرگوار فرارى !\r\nامام عليه السّلام بعد از شنيدن خبر فرار مصقله ( فرماندار اردشير خرّه يكى از مناطق مهم فارس ) به سوى شام ، فرمود : « خدا روى مصقله را سياه كند ، كار بزرگواران را انجام داد ، ولى همچون بردگان فرار كرد ! » ( قبّح اللّه مصقلة ! فعل فعل السّادة ، و فرّ فرار العبيد ! ) او با خريدن اسيران بنى ناجيه و آزاد كردن آنها يك كار مهم انسانى انجام داد ، زيرا انسانهايى را از اسارت نجات بخشيد تا بتوانند آزادانه زندگى كنند ، ولى به جاى اين كه براى پرداخت باقى ماندهء بدهكارى خويش به بيت المال با گرفتن مهلت براى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nتأخير ، و يا طلب عفو و بخشش راهى بينديشد ، انتخاب نادرستى نمود و از حق فرار كرد و به باطل پناهنده شد ، به همان كسى كه انسانها را فريب داده و به بند كشيده و اسير و بردهء مطامع خويش ساخته است ! درست است كه ظاهر قضيه اين بوده است كه مصقله از ترس بدهكارى خود به بيت المال به شام فرار كرد ، ولى به نظر مىرسد كه اضافه بر اين كه آمادگيهاى روانى « مصقله » براى اين خيانت بزرگ از قبل فراهم شده بود ، شايد كارهاى ديگرى داشته كه مىترسيده بر ملا شود و گرفتار آيد ، و شايد تحمل عدالت على عليه السّلام كه اصرار بر گرفتن حق بيت المال مىفرمود ، براى او گران بود ، همان گونه كه بر بسيارى ديگر نيز گران بود .\r\nشاهد سخن اين است كه به يكى از دوستانش به نام « ذهل بن حارث » گفته بود اگر طلبكار من عثمان يا معاويه بود غمى نداشتم ! مىدانستم كه به آسانى حق بيت المال را به من مىبخشند ! همان گونه كه آلاف الوف به ديگران بخشيدند ، ولى از على عليه السّلام نگرانم ، چون او در امر بيت المال سختگير است ! اما به هر حال كار مصقله قابل توجيه نبود ، به خصوص اين كه تضاد آشكارى در آن ديده مىشد . از يك سو دست سخاوت گشود و كار انسانى انجام داد و از سوى ديگر خيانت كرد و پا به فرار گذاشت ! لذا امام عليه السّلام در ادامهء اين سخن مىفرمايد : « هنوز مداح و ثناخوانش لب به مدحش نگشوده بود كه او را ساكت كرد ، و هنوز سخن ستايشگرانش را عملا تصديق نكرده بود كه آنها را خاموش نمود ! ( فما أنطق مادحه حتّى أسكتة ، و لا صدّق واصفه حتّى بكّته « 1 » ) .\r\nاو در آغاز كارى انجام داد كه هر كس شنيد بر او آفرين گفت ، ولى هنوز خبر\r\n\r\n\r\n","description":"","footnote":"\r\n( 1 ) « بكّته » از ماده « بكت » ( بر وزن بخت ) به معنى زدن با عصا و مانند آن است ، سپس به معنى توبيخ و سرزنش و غلبه بر ديگرى از طريق استدلال آمده است .\r\n","page_name":" 494 ","page_number":494},
  {"content":"\r\n\r\nآزادى اسيران بنى ناجيه به همت و فتوّت او به طور كامل در ميان مردم پخش نشده بود كه خبر فرارش به سوى شام در همه جا پيچيد ! و همه را در شگفتى فرو برد كه چگونه مىتوان باور كرد انسانى با اين عمل بزرگوارانه به عنصر پليدى همچون حاكم شام پناهنده شود ، و همكارى با آن ظالم بيدادگر را بر همكارى با على عليه السّلام ترجيح دهد ؟ ! آرى تحمّل عدالت براى همه آسان نيست ! و در پايان اين سخن مىفرمايد : ( او اشتباه كرد ) « اگر مانده بود ، آنچه در توان داشت از او مىگرفتيم ، و نسبت به بقيه تا هنگام توانائيش به او مهلت مىداديم ! » ( و لو أقام لأخذنا ميسوره ، و انتظرنا بماله وفوره ) .\r\nآرى اين دستور قرآن كريم است كه مىفرمايد :  « وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ »  « 1 » « هر گاه بدهكار در زحمت باشد او را تا هنگام توانائيش مهلت دهيد » . هيچ كس باور نمىكند كه على بر خلاف دستور قرآن در مورد او رفتار كند ، بنا بر اين او نمىتوانست بهانه بياورد كه نسبت به باقيماندهء بدهى خود از سوى امام عليه السّلام وحشت داشتم ! در اينجا اين سؤال پيش مىآيد كه چرا امام عليه السّلام در مقابل اين كار انسانى « مصقله » باقيماندهء بدهى او را نبخشيد ؟ و فرمود در انتظار قدرتش مىمانديم ؟ به يقين مصقله اين بدهى را براى منافع شخصى خود تحمل نكرده بود ، بلكه براى يك كار انسانى بود .\r\nپاسخ اين سؤال با توجه به يك نكته روشن مىشود كه اگر امام عليه السّلام اين كار را مىكرد سنّتى براى آينده مىشد ، و هر فرماندار يا فرمانده لشكر به خود اجازه مىداد كه اسيران را آزاد كند ، و اين امر قطع نظر از جنبه‌هاى مادى در بسيارى از موارد براى جامعه اسلامى خطر آفرين بود ، و به تعبير ديگر مدح و ثنا خوانيش براى او مىشد و خطرش براى جامعه اسلامى ! اضافه بر اين ، اين گونه بذل و بخشش از بيت المال پايه‌هاى بيت المال را سست\r\n\r\n\r\n","description":"","footnote":"\r\n( 1 ) سورهء بقره ، آيهء 280 .\r\n","page_name":" 495 ","page_number":495},
  {"content":"\r\n\r\nمىكرد و خاطرات زمان عثمان در نظرها تجديد مىشد ، در حالى كه امام عليه السّلام به مردم قول داده بود كه آنچه را در زمان عثمان از بيت المال به ناحق به مردم بخشيده‌اند باز مىگرداند .\r\n\r\nنكته‌ها\r\n\r\n1 - تاريخچهء اسيران بنى ناجيه\r\nاز جمله سؤالاتى كه پيرامون خطبهء بالا مطرح است اين است كه مگر اسيران « بنى ناجيه » مسلمان نبودند چگونه مىتوان مسلمان را به اسارت گرفت ، و او را در برابر فديه آزاد كرد ؟ ! پاسخ اين سخن در ماجراى به اسارت گرفتن جمعى از « بنى ناجيه » بيان شد ، جريان چنين است كه شخصى به نام « خريت بن راشد » بر ضد امير مؤمنان على عليه السّلام قيام كرد و گروهى را گرد خود جمع‌آورى نمود ، و دست به فتنه و فساد زد ، به امام عليه السّلام خبر دادند ، امام « معقل بن قيس » يكى از ياران با وفايش را با گروه عظيمى به مقابله با او فرستاد ، بعد از درگيريهاى متعدّد « خريت بن راشد » كشته شد ، و گروهى از هوادارانش نيز در اين پيكار خونين به خاك افتادند ، و گروهى هم اسير شدند كه در ميان آنان مسلمان و غير مسلمان بود ، « معقل » مسلمانان را توبه داد و آزاد كرد ، ولى غير مسلمين را كه به حمايت « خريت بن راشد » برخاسته و در جامعه اسلامى بذر فساد مىپاشيدند آزاد نكرد ، هنگامى كه اين اسيران غير مسلمان را به سوى امام عليه السّلام مىآوردند به منطقهء « اردشير خرّه » رسيدند كه در آنجا « مصقله » به عنوان فرماندار امام عليه السّلام بود ، اسيران دست به دامن « مصقله » شدند و او آنها را از معقل در برابر پرداخت غرامتى معادل « پانصد هزار درهم » گرفت و آزاد كرد .\r\n« مصقله » در پرداختن اين غرامت كه مربوط به بيت المال مسلمين بود ، تعلّل مىورزيد ، امام عليه السّلام كسى را به سراغ او فرستاد و او به كوفه آمد ، و دويست هزار درهم را پرداخت و اظهار كرد كه توانايى بر پرداخت بقيه را ندارد و انتظار داشت كه\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nامام عليه السّلام بقيه را به او ببخشد .\r\nامام عليه السّلام موافقت نفرمود زيرا اگر در اين كار كوتاه مىآمد اوّلا اين كار بدعتى براى ديگران مىشد كه اسيران را به اصطلاح بخرند و آزاد كنند ، و بعد هم حق بيت المال را نپردازند ، و ثانيا بخشش‌هاى عثمان از حقوق بيت المال در اذهان تداعى مىشد و چهرهء واقعى حكومت على عليه السّلام كه دفاع از حقوق بيت المال بود دگرگون مىشد .\r\nعجب اين كه يكى از دوستان « مصقله » به او پيشنهاد كرد كه من باقى ماندهء بدهى تو را از كسانت جمع‌آورى مىكنم و به امام عليه السّلام مىپردازم ، او مخالفت كرد ، و گفت :\r\nاگر عثمان يا معاويه طرف حساب من طلبكار بودند اين مبلغ را به من مىبخشيدند ، همان گونه كه به ديگران اموال زيادى از بيت المال را بخشيدند .\r\nاينها همه نشان مىداد كه شايد او از اوّل قصد جدّى براى پرداخت بدهى خود نداشت ، و از نامهء چهل و سوم نهج البلاغة ، به خوبى استفاده مىشود كه او عملا پيرو مكتب عثمان بود . به همين جهت قسمتى از بيت المال را در ميان اقوام و بستگان خود بذل و بخشش نمود ! و در يك كلمه او از نظر فكرى و عملى از قماش معاويه بود نه شايستهء دستگاه امير مؤمنان على عليه السّلام و شايد پيش از آن كه به مقام برسد مرد صالحى بود ولى مانند بسيارى از افراد كم ظرفيت پس از رسيدن به مقام مسير خود را تغيير داد و دنيا پرستى بر او غلبه كرد .\r\nو به همين دليل عدالت امام عليه السّلام را تحمّل نكرد و سرانجام به همفكران خود يعنى معاويه و هم دستانش پيوست و امام عليه السّلام در بارهء او جمله‌هاى بالا را فرمود كه اگر مىماند ما به او مهلت مىداديم و حق بيت المال را عند القدرة و الاستطاعة از او مىگرفتيم . « 1 » از آنچه در بالا گفته شد روشن مىشود كه اسيران مزبور اسيران مسلمان نبودند .\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 3 ، صفحهء 128 - 150 ، با تلخيص .\r\n","page_name":" 497 ","page_number":497},
  {"content":"\r\n\r\n\r\n2 - چرا سختگيرى ؟ !\r\nسؤال ديگرى كه در اينجا مطرح است اين است كه چرا امام عليه السّلام در اين گونه موارد سختگيرى مىفرمود ؟\r\nپاسخ اين سؤال نيز از آنچه در بالا آمد روشن مىشود كه اوّلا امام سختگيرى نفرمود ، بلكه فرمود : به او مهلت مىداديم تا به هنگام توانايى بدهى خود را بپردازد ، ثانيا اين حق شخصى امام عليه السّلام نبود كه از آن بذل و بخشش كند ، بلكه مربوط به بيت المال مسلمين بود كه امام عليه السّلام همواره نسبت به آن دقيق و مو شكاف بود ، و در عين سختگيرى رفق و مدارا را در جاى خود فراموش نمىكرد ، و لذا در همين داستان مىخوانيم كه بعد از فرار « مصقله » عده‌اى پيشنهاد كردند كه اسيران آزاد شده بار ديگر به اسارت كشيده شوند ، امام عليه السّلام فرمود : هرگز چنين كارى صحيح نيست ، آنها را « مصقله » باز خريد كرده ، و آزاد نموده ، بدهكار مصقله است نه آنها ، آنها گناهى ندارند . « 1 »\r\n\r\n\r\n","description":"","footnote":"\r\n( 1 ) همان مدرك .\r\n","page_name":" 498 ","page_number":498},
  {"content":"\r\n\r\n\r\nخطبهء چهل و پنجم « 1 » و هو بعض خطبة طويلة خطبها يوم الفطر ، و فيها يحمد اللّه و يذمّ الدّنيا\r\n. اين قسمتى از يك خطبهء طولانى است كه امام عليه السّلام روز عيد فطر براى مردم بيان كرد ، و در آن خداوند را ستايش مىكند و دنيا پرستى را نكوهش مىفرمايد .\r\n\r\nخطبه در يك نگاه\r\nاين خطبه در واقع از دو بخش تشكيل شده ، بخشى از آن حمد و ثناى الهى است ، و بخش ديگرى مذمّت دنيا ، و هشدار به مردم براى تهيهء زاد و توشهء آخرت است ، و به نظر مىرسد كه بخشهاى قابل ملاحظه‌اى از اين خطبهء طولانى در كلام رضى نيامده است ، به همين دليل پيوند روشنى در ميان دو بخش خطبه ديده نمىشود ، ولى هر دو بخش در عين فشردگى بسيار پر معنى و هشدار دهنده است .\r\n\r\n\r\n","description":"","footnote":"\r\n( 1 ) سند خطبه : بسيارى از شارحان و مفسران نهج البلاغة گفته‌اند كه اين خطبه و خطبهء 28 هر دو ، بخشهايى از يك خطبه هستند كه مرحوم سيد رضى بخشى از آن را در خطبهء 28 و بخشى از آن را در اينجا آورده است ( و بخش سومى را رها نموده ) و اين مطلب بار ديگر اين حقيقت را نشان مىدهد كه بناى سيد رضى در نهج البلاغة بر ذكر تمام خطبه‌هاى مولى على عليه السّلام نبوده است ، بلكه هدفش گلچين كردن و ذكر بخشهايى بوده كه در نظر او جامعيت و جذابيت بيشترى داشته است ، به هر حال اين خطبه را مرحوم صدوق قبل از سيد رضى به طور كامل در كتاب « من لا يحضر الفقيه » آورده است ، و همچنين مرحوم شيخ طوسى ( بعد از سيد رضى ) در « مصباح المتهجّد » ( مصادر نهج البلاغة ، جلد 2 ، صفحهء 10 - 11 ) .\r\n","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\nبخش اول\r\nالحمد للّه غير مقنوط من رحمته ، و لا مخلوّ من نعمته و لا مأيوس من مغفرته و لا مستنكف عن عبادته ، ألّذي لا تبرح منه رحمة ، و لا تفقد له نعمة .\r\n\r\nترجمه\r\nستايش ويژهء خداوندى است كه كسى از رحمتش مأيوس نمىشود و هيچ جا و هيچ كس از نعمتش خالى نيست ، از مغفرت و آمرزش او كسى نوميد نمىگردد و از پرستش و عبادتش نمىتوان سرپيچى كرد ، همان خدايى كه رحمتش دائمى و زوال ناپذير و نعمتش هميشگى و جاودانى است !\r\n\r\nشرح و تفسير رحمت بىپايان خدا\r\nدر بخش اوّل اين خطبه سخن از حمد و ثناى الهى است ، با تعبيراتى بسيار پر معنى و حساب شده ، و در آن به شش وصف از اوصاف الهى اشاره شده كه هر كدام در بر گيرندهء نعمتى است كه مىتواند انگيزهء حمد و ثنا و پرستش او شود .\r\nنخست مىفرمايد : « ستايش ويژهء خداوندى است كه كسى از رحمتش مأيوس نمىشود » . ( الحمد للّه غير مقنوط « 1 » من رحمته ) .\r\nچگونه ممكن است از رحمت بىپايان او مأيوس شد در حالى كه خودش\r\n\r\n\r\n","description":"","footnote":"\r\n( 1 ) « مقنوط » از ماده « قنوط » ( بر وزن قنوت ) به گفتهء راغب در مفردات ، به معنى مأيوس شدن از خير و رحمتى است و « قنوط » ( بر وزن بلوط ) صيغهء مبالغه و به معنى بسيار نااميد است .\r\n","page_name":" 501 ","page_number":501},
  {"content":"\r\n\r\nمىفرمايد :  « وَ رَحْمَتِي وَسِعَتْ كُلَّ شَيْءٍ »  « 1 » « رحمت من همهء موجودات را فرا گرفته است » . و نيز از زبان يعقوب پيامبر خدا مىفرمايد :  « لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ »  « 2 » « از رحمت خدا مأيوس نشويد كه تنها كافران از رحمت خدا مأيوس مىشوند » . از زبان پيامبر بزرگ ابراهيم نقل مىكند  « وَ مَنْ يَقْنَطُ مِنْ رَحْمَةِ رَبِّهِ إِلَّا الضَّالُّونَ »  « 3 » « چه كسى از رحمت پروردگارش مأيوس مىشود جز گمراهان ؟ ! » بنا بر اين انسان در هر شرايطى باشد و هر قدر آلوده به گناه گردد باز بايد به سوى خدا برگردد ، و از رحمتش مأيوس نباشد كه اين يأس كفر و ضلالت و بزرگترين گناهان است .\r\nو در جمله دوم مىفرمايد : « و هيچ جا و هيچ كس از نعمتهايش خالى نيست » ( و لا مخلوّ من نعمته ) .\r\nهمان گونه كه در قرآن آمده :  « أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً »  « 4 » ، « آيا نديديد كه خداوند آنچه در آسمانها و زمين است مسخر شما كرده ، و نعمتهاى آشكار و پنهان خود را به طور گسترده بر شما ارزانى داشته است ؟ ! و براى تكميل اين سخن در جمله سوم اضافه مىكند « و از مغفرت و آمرزش او كسى نوميد نمىگردد » . ( و لا مأيوس من مغفرته ) .\r\nچرا كه خودش فرموده :  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ »  « 5 » ، بگو اى بندگان من كه بر خود اسراف و ستم كرده‌ايد ! از رحمت خدا نوميد نشويد كه خدا همهء گناهان را مىآمرزد ، زيرا او بسيار آمرزنده و مهربان است » .\r\nاين جمله‌هاى تكان دهنده كه با انواع لطف و عنايت الهى همراه است چنان\r\n\r\n\r\n","description":"","footnote":"\r\n( 1 ) سورهء اعراف ، آيهء 156 .\r\n( 2 ) سورهء يوسف ، آيهء 87 .\r\n( 3 ) سورهء حجر ، آيهء 56 .\r\n( 4 ) سورهء لقمان ، آيهء 20 .\r\n( 5 ) سورهء زمر ، آيهء 53 .\r\n","page_name":" 502 ","page_number":502},
  {"content":"\r\n\r\nسفرهء رحمت و مغفرت او را گسترده كه همگان مىتوانند بر سر آن بنشينند ، حتى در حديثى از پيامبر صلّى اللّه عليه و آله و سلّم آمده است : « در روز قيامت آن چنان خداوند دامنهء مغفرت خود را مىگستراند كه به فكر احدى خطور نكرده است ، تا آنجا كه حتى ابليس هم در رحمت او طمع مىكند » ! ليغفر اللّه يوم القيامة مغفرة ما خطرت قطّ على قلب أحد حتّى إبليس يتطاول اليها ! « 1 » و در حديث نبوى ديگرى مىخوانيم : « خداوند عز و جل يك صد رحمت دارد كه يكى از آنها را بر زمين نازل كرده و در ميان مخلوقاتش تقسيم نموده است و آنچه از محبّت و رحم و مروّت در ميان آنها است از آثار همان يك جزء است ، و نود و نه جزء ديگر را جهت خودش براى روز قيامت ذخيره كرده است ! « 2 » و از آنجا كه توجه به اين امور سبب گرايش بندگان به عبادت او مىشود در چهارمين جمله مىفرمايد : « از پرستش و عبادتش نبايد سرپيچى كرد » ( و لا مستنكف « 3 » عن عبادته ) .\r\nچرا كه با آن همه نعمت و رحمت ، استنكاف از عبادت او جز عذاب و خوارى نتيجه‌اى ندارد قرآن مجيد مىگويد :  « وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً »  « 4 » ، و آنها را كه ابا كردند و تكبّر ورزيدند مجازات دردناكى خواهد كرد ، و براى خود غير از خدا سرپرست و ياورى نخواهند يافت ! سپس در بيان پنجمين و ششمين مواهب الهى مىفرمايد : « همان خدايى كه رحمتش دائمى و زوال ناپذير است » ( نعمتش هميشگى و جاودانى » و هر زمان نعمت تازه‌اى از او فرا مىرسد ) ( الّذى لا تبرح منه رحمة ، و لا تفقد له نعمة ) .\r\nبا اين كه در اوصاف پيشين سخن از « رحمت » و « نعمت » الهى بود باز در اينجا هر\r\n\r\n\r\n","description":"","footnote":"\r\n( 1 ) فى ظلال نهج البلاغة ، جلد 1 ، صفحهء 269 .\r\n( 2 ) مجمع البيان ، ذيل تفسير آيهء بسم اللّه الرحمن الرحيم در آغاز سورهء حمد .\r\n( 3 ) « استنكاف » از ماده « نكف » ( بر وزن نظم ) در اصل به معنى دور كردن ، يا دور كردن اشك از صورت با انگشتان است و « انتكاف » به معنى خارج شدن از سرزمينى به سرزمين ديگر است ، و « استنكاف » به معنى خوددارى كردن و اعراض از چيزى است .\r\n( 4 ) سورهء نساء ، آيهء 173 .\r\n","page_name":" 503 ","page_number":503},
  {"content":"\r\n\r\nدو تكرار شده است و از ظاهر تعبيرات اين چند جمله چنين استفاده مىشود كه نخست اشاره به اصل رحمت و نعمت الهى شده ، سپس از دوام و پايدارى آنها سخن به ميان آمده كه هر كدام موهبتى جداگانه است ، نعمت و رحمت او از مواهب اوست ، و داوم آنها نيز از عنايات او .\r\nو اين همان است كه در قرآن مجيد مىخوانيم :  « وَ إِنْ تَعُدُّوا نِعْمَةَ اللَّهِ لا تُحْصُوها »  « 1 » ، و اگر نعمتهاى خداوند را بشماريد هرگز نمىتوانيد آنها را احصاء كنيد ! » جالب توجه اين كه اين دو وصف را در واقع به صورت دليلى بر عدم استنكاف بندگان از عبادت پروردگار ذكر كرده است ، اين همان چيزى است كه در علم كلام تحت عنوان « شكر منعم يكى از انگيزه‌هاى معرفة اللّه » ، ذكر كرده‌اند .\r\nواژه‌هاى رحمت و نعمت و مغفرت ، با اين كه با يكديگر پيوند دارند هر يك مفهوم جداگانه‌اى دارند ، رحمت معنى وسيعى دارد كه هر گونه محبت الهى را در بارهء بندگان شامل مىشود ، خواه از طريق بخشش نعمتها باشد يا از طريق آمرزش گناهان ، و به تعبير ديگر : نسبت ميان رحمت و هر يك از آن دو ( نعمت و مغفرت ) نسبت عموم و خصوص مطلق است ، ولى نعمت و مغفرت دو مفهوم جداى از هم دارند ، نعمت در مورد امكانات وجودى به كار مىرود كه به انسان در مسير تكامل كمك مىكند ، و او را بهره‌مند مىسازد ، ولى مغفرت زدودن آثار گناه و برداشتن موانع از سر راه است .\r\n\r\n\r\n","description":"","footnote":"\r\n( 1 ) سورهء نحل ، آيهء 18 .\r\n","page_name":" 504 ","page_number":504},
  {"content":"\r\n\r\n\r\nبخش دوم\r\nو الدّنيا دار مني لها الفناء و لأهلها منها الجلاء و هي حلوة خضراء ، و قد عجلت للطّالب و التبست بقلب النّاظر ، فارتحلوا منها بأحسن ما بحضرتكم من الزّاد ، و لا تسألوا فيها فوق الكفاف ، و لا تطلبوا منها أكثر من البلاغ .\r\n\r\nترجمه\r\nدنيا سرايى است كه فنا بر پيشانيش نوشته شده و جلاى وطن براى اهل آن مقدّر گرديده است ، دنيا ( ظاهرا ) شيرين و سرسبز ( و دل انگيز و وسوسه آميز ) است ، اما به سرعت در علاقه‌مندانش نفوذ مىكند ، و با قلب و روح آن كس كه به آن نظر افكند مىآميزد ، بنا بر اين سعى كنيد با بهترين زاد و توشه‌اى كه در اختيار شماست از آن كوچ نماييد ، و بيش از نياز و كفاف از آن نخواهيد ، و زائد بر آنچه حاجت داريد از آن نطلبيد .\r\n\r\nشرح و تفسير\r\n\r\nدنيا سراى آرزوها !\r\nاز آنجا كه هميشه حبّ دنيا بزرگترين مانع راه سعادت انسانها بوده است ، و شيفتگى نسبت به زرق و برق آن سرچشمهء انواع گناهان مىباشد امام عليه السّلام در بخش دوم اين خطبه به نكوهش دنيا پرداخته ، و با شش ويژگى آن را وصف مىكند .\r\nنخست مىفرمايد : « دنيا سرايى است كه فنا بر پيشانيش نوشته شده ! » ( و الدّنيا\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nدار مني « 1 » لها الفناء ) .\r\nآرى آثار فنا و زوال از در و ديوار جهان نمايان است ، درختانى كه در بهار شكوفه مىآورند و برگهاى زيبا بر شاخسار آنها ظاهر مىشود چند ماه بعد به هنگام پاييز پژمرده و خشك شده و با تند باد به هر سو پراكنده مىشوند ، گويى نه بهارى در كار بود و نه برگ و نه شكوفه‌اى ! جوانان نيرومند و پر نشاط ديروز ، پيران ناتوان و خستهء امروزند ، و پيران خستهء امروز استخوانهاى پوسيدهء فردا ! عجبا كه قانون فرسودگى و پيرى در مجموعهء جهان آفرينش و عالم خلقت نيز حاكم است و دانشمندان از آن تعبير به « آنتروپى » مىكنند ، اتمهاى موجودات تدريجا متلاشى مىشود ، و انرژيها به سوى يكنواختى پيش مىرود و منظومه‌ها و كهكشانها رو به زوال مىگذارد .\r\nسپس امام عليه السّلام به بعد ديگرى از اين معنى پرداخته ، مىفرمايد : « و جلاى وطن براى اهل آن مقدر شده است » ( و لأهلها منها الجلاء « 2 » ) .\r\nهمهء انسانها بدون استثنا دير يا زود با اين سراى فانى وداع مىگويند و به سوى زندگى جاويدان سراى ديگر مىشتابند ، اين يك تقدير حتمى الهى است كه هيچ كس نمىتواند آن را انكار كند ، و به همين دليل در آيات قرآن از مرگ به عنوان « يقين » ياد شده ، چرا كه حتّى منكران مبدأ و معاد نيز به آن يقين دارند ! در سومين و چهارمين وصف به پاره‌اى از جهات فريبندهء دنيا كه گروهى را به سوى خود جذب مىكند اشاره كرده ، مىفرمايد : « اين دنيا ( ظاهرا ) شيرين و سرسبز ( و دل انگيز و وسوسه‌آميز ) است » ( و هي حلوة خضراء ) .\r\nشيرينى مربوط به ذائقه و خرمى و طراوت مربوط به باصره و بينايى است ، آرى زيبايى خيره كننده و زرق و برق دنيا انسانهاى غافل را به سوى خود مىكشاند ، و\r\n\r\n\r\n","description":"","footnote":"\r\n( 1 ) « منى » از ماده « منى » ( بر وزن نفى ) به معنى برنامه‌ريزى كردن است ، و به آرزوهايى كه انسان براى آن طراحى مىكند اطلاق مىگردد ، و مفهوم جمله بالا اين است كه در طبيعت دنيا فنا مقدر شده است .\r\n( 2 ) « جلاء » در اصل به معناى ظاهر نمودن و آشكار ساختن است و از آنجا كه خروج از شهر و وطن افراد را در صحنهء بيابان ظاهر و آشكار مىسازد گويى انسان در شهر مخفى است و با خروج آشكار مىشود به اين معنى نيز جلاء اطلاق شده است و جلاى وطن به معنى ترك وطن است .\r\n","page_name":" 506 ","page_number":506},
  {"content":"\r\n\r\nحلاوت و شيرينىاش انسانها را آلوده مىسازد ، بديهى است جهات فريبندهء دنيا تنها مربوط به اين دو حسّ نيست ، بلكه از طريق تمام حواس نيز جاذبه‌هاى مخصوص به خود دارد ، در واقع ذكر اين دو واژه ( حلوة خضراء ) كنايه از تمام جهاتى است كه ايجاد جاذبه مىكند .\r\nدر پنجمين و ششمين وصف مىفرمايد : « دنيا با سرعت به سوى علاقه‌مندانش پيش مىرود ( و در آنها نفوذ مىكند ) ، و با قلب و روح آن كس كه به آن نظر افكند مىآميزد » ( و قد عجلت للطّالب و التبست « 1 » بقلب النّاظر ) .\r\nآرى طبيعت دنيا اين است كه ظاهرا « خير عاجل » و منفعت زودرسى دارد ، و هنگامى كه به سراغ انسان مىآيد چنان نفوذ مىكند كه گاهى جزيى از روح و جان او را تشكيل مىدهد ، زيرا در ديده‌ها زيبا و سرسبز است ، و در ذائقه‌ها شيرين و گوارا است و به همين دليل رهايى از عشق آن آسان نيست ، آرى آنچه ديده مىبيند دل از آن ياد مىكند ، تا آنجا كه شاعر را وادار مىسازد كه از دست ديده و دل فرياد بكشد و خنجرى از فولاد بسازد و بر ديده بزند تا دل را آزاد سازد ! بعد از بيان ويژگىهاى ششگانهء بالا و آماده شدن دلها براى پذيرش فرمان الهى ، امام مىفرمايد : « بنا بر اين سعى كنيد با بهترين زاد و توشه‌اى كه در اختيار شماست از آن كوچ نماييد ، و بيش از نياز و كفاف از آن نخواهيد ، و زائد بر آنچه حاجت داريد از آن نطلبيد » ( فارتحلوا منها بأحسن ما بحضرتكم من الزّاد و لا تسألوا فيها فوق الكفاف ، و لا تطلبوا منها أكثر من البلاغ « 2 » ) .\r\nفراموش نكنيد شما مسافرانى هستيد كه موقّتا در اين منزلگاه اقامت جسته‌ايد ، مسافران آگاه و بيدار در چنين منزلگاههايى به تهيهء زاد و توشه مىپردازند ، و از بهترين و مفيدترين زاد و توشه‌ها براى خود فراهم مىكنند ، هرگز بار خود را با اشياء\r\n\r\n\r\n","description":"","footnote":"\r\n( 1 ) ماده « التباس » اگر به وسيله باء متعدى شود به معنى ملحق شدن و آميختن است و اگر به وسيله « على » متعدى شود به معنى مشتبه شدن است و از اينجا روشن مىشود كه سخن آنها كه التباس را در جملهء بالا به معنى اشتباه گرفته‌اند صحيح به نظر نمىرسد .\r\n( 2 ) « بلاغ » در اصل به معنى رسيدن به چيزى است ، و بلوغ را از اين جهت بلوغ مىگويند كه انسان به مرحله خاصى از زندگى مىرسد ، و به همين جهت « بلاغ » به معنى « كافى بودن » به كار رفته است .\r\n","page_name":" 507 ","page_number":507},
  {"content":"\r\n\r\nبيهوده سنگين نمىكنند ، و به گردنه‌هاى صعب العبور كه در مسير خود پيش رو دارند مىانديشند ! آنها از اين فرمان الهى الهام مىگيرند كه :  « وَ تَزَوَّدُوا فَإِنَّ خَيْرَ الزَّادِ التَّقْوى وَ اتَّقُونِ يا أُولِي الْأَلْبابِ »  « 1 » .\r\n« زاد و توشه تهيه كنيد كه بهترين زاد و توشه پرهيزگارى است ، و از ( مخالفت فرمان ) من بپرهيزيد اى خردمندان » ، در نتيجه به تهيهء اين زاد و توشهء الهى مىپردازند يعنى تقوى و هرگز به خواب غفلت فرو نمىروند .\r\n\r\nنكته كفاف و عفاف برتر از هر چيز است\r\nدر اين خطبه به جنبه‌هاى مختلف زندگى دنيا در عبارات كوتاه و گويايى اشاره شده است :\r\nنخست اين كه طبيعت زندگى دنيا فناپذيرى است ، و تمام اهل دنيا بدون استثنا چه بخواهند و چه نخواهند بايد از آن كوچ كنند .\r\nديگر اين كه ظاهرى زيبا و فريبنده و شيرين و جذّاب دارد ، و به همين دليل ظاهر بينان به سرعت مجذوب آن مىشوند و آگاهان در امانند .\r\nديگر اين كه عشق به دنيا به طور تدريجى در درون جان انسان نفوذ مىكند به گونه‌اى كه جزيى از وجود او مىشود و به همين دليل رهايى از آن در اين حالت بسيار مشكل است .\r\nديگر اين كه امام عليه السّلام براى نجات از خطرات دنيا دستور مؤثّرى در اينجا بيان فرموده ، و آن قناعت به « كفاف » و « عفاف » است .\r\n\r\n\r\n","description":"","footnote":"\r\n( 1 ) سورهء بقره ، آيهء 197 .\r\n","page_name":" 508 ","page_number":508},
  {"content":"\r\n\r\nمنظور از « كفاف » « 1 » و « عفاف » ( يا عفاف و كفاف ) اين است كه انسان در دنيا به مقدار نيازش قانع باشد و زياده طلبى را كنار بگذارد و از اموال حرام چشم بپوشد كه در اين صورت هم قرين آرامش در زندگى دنيا خواهد بود ، و هم بار او براى آخرت سبك مىشود چرا كه بيشترين بدبختى انسان به خاطر حرص و ولع و افزون طلبى است .\r\nالبتّه اگر اضافات را براى خدمت به محرومان بخواهد نه تنها با كفاف و عفاف منافات ندارد ، بلكه در طريق تقويت برنامه كفاف و عفاف ديگران است .\r\nقرآن مجيد الگويى در اين زمينه براى همه انسانها بيان كرده ، مىفرمايد :  « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ »  ، « اى كسانى كه ايمان آورده‌ايد روزىهاى پاكيزه‌اى را كه خداوند براى شما حلال كرده ، بر خود حرام نكنيد ( و از آنها بهره بگيريد ) ولى از حد تجاوز ننماييد كه خداوند متجاوزان را دوست نمىدارد » . « 2 » اين معنى در احاديث اسلامى نيز بازتاب وسيعى دارد ، امام صادق عليه السّلام اين دعاى كوتاه و پر معنى را از پيغمبر اكرم نقل مىكند كه عرضه مىداشت : « اللّهمّ ارزق محمّدا و آل محمّدا و من أحبّ محمّدا و آل محمّد العفاف و الكفاف » ! « خداوندا ! به محمد و آل محمد و كسانى كه محمد و آل محمد صلّى اللّه عليه و آله و سلّم را دوست دارند عفاف و كفاف مرحمت فرما » . « 3 » در حديث ديگرى از امام امير المؤمنين على عليه السّلام مىخوانيم : « قليل يكفي خير من كثير يردى » ، زندگى مختصرى كه براى انسان كافى باشد بهتر است از اموال زياد و گسترده‌اى كه انسان را به هلاكت افكند » . « 4 »\r\n\r\n\r\n","description":"","footnote":"\r\n( 1 ) « كفاف » از ماده « كف » به معناى كف دست گرفته شده ، و از آنجا كه انسان با كف دست چيزى را از خود دور مىسازد اين واژه به معنى منع كردن و باز داشتن آمده است ، و شخص نابينا را « مكفوف » مىگويند به خاطر اين كه بينايى او گرفته شده ، و به جماعت و گروه « كافّه » گفته مىشود چون حالت باز دارنده در مقابل دشمنان و مخالفان دارند ، و از آنجا كه مقدار كافى براى زندگى مىتواند انسان را از نياز به مردم و آلودگيها بازدارد به آن كفاف و گاه همراه با عفاف اطلاق كرده‌اند .\r\n( 2 ) سورهء مائده ، آيهء 87 .\r\n( 3 ) اصول كافى ، جلد 2 ، صفحهء 140 .\r\n( 4 ) غرر الحكم ، حديث 234 .\r\n","page_name":" 509 ","page_number":509},
  {"content":"\r\n\r\nاصولا كسى كه به حدّ لازم زندگى قانع باشد به پرهيزگارى و عفاف و پاكى از گناه آراسته خواهد شد ، در غير اين صورت غالبا آلودهء گناه مىشود على عليه السّلام مىفرمايد :\r\n« من اقتنع بالكفاف ادّاه الى العفاف » ، « كسى كه به مقدار كفايت قانع شود او را به سوى عفّت و پاكى هدايت مىكند ! » « 1 » اضافه بر اين قناعت به مقدار لازم براى زندگى علاوه بر جنبه‌هاى معنوى و اخلاقى ، سبب آرامش روح و جان آدمى در همين دنياست ، در يكى از كلمات قصار مولى على عليه السّلام در نهج البلاغة آمده است : « و من اقتصر على بلغة الكفاف فقد انتظم الرّاحة و تبوّأ خفض الدّعة » ، « آن كس كه به مقدار نياز اكتفا كند به آسايش و راحتى دست يافته و در آرامش مسكن مىگزيند ! » « 2 » افراد حريص و افزون طلب به انسانهاى بسيار فربهى مىمانند كه در هر وعدهء غذا چندين برابر ديگران مىخورند ، و اين نتيجه‌اى جز اين كه بار سنگينى از گوشتهاى اضافى بر آنها تحميل شود كه قدرت حركت را از آنها بگيرد ندارد حتى براى چند قدم راه رفتن به نفس نفس مىافتند ، نه از سلامت برخوردارند و نه از آسايش و آرامش ! اين مقال را با حديثى از امام زين العابدين عليه السّلام پايان مىدهيم ، مىفرمايد : « پيغمبر اكرم در بيابانى از كنار ساربانى كه مشغول چراى شترهايش بود گذشت از او مقدارى آب ( يا شير ) خواست . آن مرد كه مىخواست طفره برود گفت : آنچه در پستانهاى اين شترهاست صبحانهء قبيله است ، و آنچه در ظرفهاست شام قبيله ! پيغمبر عرض كرد : خداوندا ! مال و فرزندانش را افزون كن ! از آنجا گذشت و به چوپانى رسيد همين درخواست را از او كرد ، چوپان آنچه در پستان گوسفندان بود دوشيد ، و آنچه در ظرف داشت نيز بر آن ريخت ( و با خوشحالى ) خدمت رسول اللّه فرستاد و گوسفندى هم به عنوان هديه بر آن افزود و عرضه داشت : اين چيزى است كه نزد ما حاضر بود و اگر دوست داشته باشى باز بر آن بيفزايم ؟ ! پيغمبر در حق او دعا كرد و\r\n\r\n\r\n","description":"","footnote":"\r\n( 1 ) غرر الحكم ، حديث 286 .\r\n( 2 ) - نهج البلاغة ، جملهء 371 .\r\n","page_name":" 510 ","page_number":510},
  {"content":"\r\n\r\nعرضه داشت : « اللهمّ ارزقه الكفاف ! » ، « خداوندا ! به اندازهء كفايت به او روزى ده ! » .\r\nبعضى از ياران عرض كردند : اى رسول خدا ! آن كس را كه دست رد بر سينهء تو گذاشت و بخل كرد مشمول دعايى ساختى كه همهء ما به آن علاقه داريم ، و به آن كس كه سخاوتمندانه نياز شما را برآورد ، دعايى كرديد كه همهء ما از آن كراهت داريم ! پيغمبر صلّى اللّه عليه و آله و سلّم در پاسخ آنها اين جمله بسيار پر معنى را فرمود : « انّ ما قلّ و كفى خير ممّا اكثر و ألهى ، اللّهمّ ارزق محمّدا و آل محمّد الكفاف » ، « مقدار كم كه براى زندگى انسان كافى باشد بهتر است از مقدار زيادى كه انسان را از خدا غافل كند ، خداوندا محمد و آل محمد را به اندازهء كفايت روزى بده » ! « 1 »\r\n\r\n\r\n","description":"","footnote":"\r\n( 1 ) شرح نهج البلاغة ، علّامه خويى ، جلد 4 ، صفحهء 249 .\r\n","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\n\r\nخطبهء چهل و ششم « 1 » و من كلام له عليه السّلام عند عزمه على المسير الى الشام و هو دعاء دعا به ربّه عند وضع رجله في الركاب\r\nامام عليه السّلام اين دعا را هنگامى كه پا را در ركاب گذاشت تا به سوى شام ( براى خاموش كردن فتنه معاويه و شاميان گردنكش ) برود تلاوت فرمود .\r\n\r\nخطبه در يك نگاه\r\nاين خطبه يا صحيح‌تر اين دعا ، در عين كوتاهى نكته‌هاى جالب و عميقى در بر دارد ، اولا تمام مشكلاتى را كه در اين سفر محتمل بوده ، امام عليه السّلام تحت سه عنوان بيان كرده ، و از آنها به خدا پناه مىبرد ، سپس خداوند را به عنوان يار همسفر ، و جانشين در ميان بازماندگان و خانواده ، توصيف مىكند كه بمنزلهء دليلى است بر\r\n\r\n\r\n","description":"","footnote":"\r\n( 1 ) سند خطبه : اين سخن را بعضى از كسانى كه قبل از سيد رضى مىزيسته‌اند از آن حضرت عليه السّلام نقل كرده‌اند ، از جمله « نصر بن مزاحم » در كتاب صفين ، و بعضى از مورخان نوشته‌اند هنگامى كه امام عليه السّلام مىخواست پا را در ركاب بگذارد و براى جنگ با معاويه از كوفه به سوى شام برود اين دعا را خواند .\r\nهمان گونه كه سيد رضى در ذيل اين كلام آورده است قسمت آغاز آن از رسول خدا صلّى اللّه عليه و آله و سلّم نقل شده ، و امير مؤمنان على عليه السّلام آن را با جمله‌هاى پر معناى ديگرى تكميل نموده است . « اعثم » كوفى نيز در كتاب امير مؤمنان على عليه السّلام آن را با جمله‌هاى پر معناى ديگرى تكميل نموده است . « اعثم » كوفى نيز در كتاب الفتوح آن را ذكر كرده ، « قاضى نعمان مصرى » اين دعا را با اضافات و تفاوتهايى در كتاب دعائم الاسلام آورده و مىگويد امام عليه السّلام به هر سفرى مىرفت اين دعا را تلاوت مىفرمود . ( مصادر نهج البلاغة ، جلد 2 ، صفحهء 12 ) .\r\n","page_name":" 513 ","page_number":513},
  {"content":"\r\n\r\nبخش اوّل دعا توصيفى كه براى غير خدا متصور نيست ، و تنها احاطهء ذات پاكش بر همهء كائنات اين معنى را محقّق مىكند .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nأللّهمّ إنّي أعوذ بك من وعثاء السّفر و كآبة المنقلب و سوء المنظر في الأهل و المال و الولد ، أللّهمّ أنت الصّاحب في السّفر ، و أنت الخليفة في الأهل ، و لا يجمعهما غيرك ، لأنّ المستخلف لا يكون مستصحبا ، و المستصحب لا يكون مستصحبا ، و المستصحب لا يكون مستخلفا !\r\n\r\nترجمه\r\nبار الها من از رنج و مشقّت اين سفر ، و بازگشت پر اندوه از آن ، و مواجه شدن با منظرهء ناخوشايند در خانواده و مال و فرزند ، به تو پناه مىبرم ، خداوندا ! تو در سفر همراه مايى ، و نسبت به بازماندگان ما در وطن سرپرست و نگاهبانى ، و جمع ميان اين دو را هيچ كس جز تو نمىتواند ، زيرا آن كس كه سرپرست بازماندگان است ، همسفر نتواند بود ، و آن كس كه همسفر است جانشينى انسان را ( در خانه و خانواده‌اش ) نمىتواند بر عهده گيرد ( آرى تنها تويى كه قادر بر هر دو هستى ) !\r\n\r\nشرح و تفسير\r\n\r\nخداوندا از رنج سفر به تو پناه مىبرم\r\n! بىشك مردان خدا و اولياء اللّه در همه حال متوجه خدا بوده‌اند ، ولى در مشكلات و حوادث مهم و پيچيده توجّه بيشترى به ذات پاك او داشته‌اند ، و كار خود را در اين گونه موارد با دعا و توسل به ذات پاكش شروع مىكردند كه هم راهگشا بود ، و هم مايهء قوّت قلب و آرامش روح و اعتماد به نفس !\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nامام عليه السّلام كه پيشواى اين خيل عظيم بود به هنگامى كه پا در ركاب گذاشت تا عازم ميدان صفّين شود ، به پيشگاه خداوند چنين عرضه داشت :\r\n« بار الها من از رنج و مشقّت اين سفر ، و بازگشت پر اندوه از آن ، و مواجه شدن با منظرهء ناخوشايند در خانواده و مال و فرزند ، به تو پناه مىبرم » .\r\n« أللّهمّ إنّي أعوذ بك من وعثاء « 1 » السّفر و كآبة « 2 » المنقلب « 3 » و سوء المنظر في الأهل و المال و الولد » .\r\nدر واقع آنچه فكر يك مسافر را به خود مشغول مىدارد سه چيز است كه امام عليه السّلام در اينجا به هر سه اشاره فرموده است :\r\nنخست مشكلات سفر است كه با تعبير به « وعثاء السّفر » به آن اشاره شده است .\r\nدوم چگونگى بازگشت است كه آيا انسان پيروزمند و با دست پر باز مىگردد و يا شكسته حال و با دست خالى كه با تعبير « و كآبة المنقلب » به آن اشاره شده است ، و سوم نگرانيهاى مربوط به خانواده و خانه و اموال كه با تعبير « سوء المنظر في الأهل و المال و الولد » ذكر شده است .\r\nامام از تمام اين مشكلات و امور نگران كننده به خدا پناه مىبرد ، و حلّ همهء آنها را از خدا مىخواهد .\r\nسپس به نكته‌اى اشاره مىفرمايد كه مايهء دلگرمى دعا كنندگان و متوسّلان به درگاه خداست ، عرض مىكند : « خداوندا ! تو در سفر همراه مايى ، و نسبت به بازماندگان ما در وطن ، سرپرست و نگاهبانى ، و جمع ميان اين دو را هيچ كس جز تو نمىتواند داشته باشد » ( أللّهمّ أنت الصّاحب في السّفر ، و أنت الخليفة في\r\n\r\n\r\n","description":"","footnote":"\r\n( 1 ) « وعثاء » از مادهء « وعث » ( بر وزن درس ) به معنى شنهاى نرمى است كه پاى انسان در آن فرو مىرود و انسان را از راه باز مىدارد و او را به زحمت مىافكند و از همين رو به زن چاق و فربه « وعثه » گفته مىشود چرا كه بر اثر سنگينى به راحتى قادر به حركت نيست !\r\n( 2 ) « كابة » به معنى ناراحتى و بد حالى و شكسته بالى است ، و لذا به افراد شكسته بال و ناراحت كئيب گفته مىشود .\r\n( 3 ) « منقلب » از ماده « قلب » در اينجا به معنى بازگشت است ، اين واژه هم مىتواند اسم مصدر باشد و هم اسم مكان و زمان ، و در اينجا معنى اسم مصدر مناسب‌تر است .\r\n","page_name":" 516 ","page_number":516},
  {"content":"\r\n\r\nالأهل ، و لا يجمعهما غيرك ) .\r\nآرى تنها خداست كه ذات پاكش از زمان و مكان منزّه است ، و در عين حال احاطه به تمام مكانها و زمانها دارد ، جايى به او نزديكتر از جاى ديگرى نيست ، و به همين دليل هم در سفر با ماست و هم در حضر با زن و فرزندان و بستگان و دوستان ما و چه جالب است كه زمام زندگى خود را به دست كسى بسپاريم كه بر تمام شئون زندگى ما احاطه دارد ، همه جا با ماست و همه جا با افراد مورد علاقهء ما .\r\nو در آخرين جمله‌هاى اين دعا ، دليل اين موضوع را كه هيچ كس جز خدا نمىتواند ميان اين دو حالت را جمع كند ، چنين بيان مىفرمايد : « زيرا آن كس كه سرپرست بازماندگان است همسفر نتواند بود ، و آن كس كه همسفر است جانشينى انسان را ( در خانه و خانواده‌اش ) نمىتواند بر عهده گيرد » ( لأنّ المستخلف لا يكون مستصحبا ، و المستصحب لا يكون مستخلفا ! ) .\r\nآرى تمام مخلوقات مادى مكان دارند ، و به همين دليل بودن آنها در يك جا مانع از بودن در جاى ديگر است ، اين به خاطر محدوديت وجودى آنهاست ، تنها وجود نامحدود پروردگار متعال است كه نه مكان دارد و نه جهت ، نه گذشته و حال و آينده ، زمين و آسمان ، و دور و نزديك و درون و برون نزد او برابر است ، همان گونه كه خودش فرموده  « وَ هُوَ مَعَكُمْ أَيْنَ ما كُنْتُمْ »  . « 1 » « او با شماست هر جا باشد » و  « فَأَيْنَما تُوَلُّوا فَثَمَّ وَجْهُ اللَّهِ »  « 2 » « به هر طرف رو كنيد رو به سوى او مىكنيد » .\r\nمرحوم سيد رضى در پايان اين سخن مىگويد : « قسمت نخستين اين كلام از رسول خدا صلّى اللّه عليه و آله و سلّم نقل شده ، و امير مؤمنان على عليه السّلام آن را با جمله‌هايى فصيح و بليغ تكميل فرموده است و آن جمله‌ها از « لا يجمعهما غيرك » تا پايان اين كلام مىباشد .\r\n\r\n\r\n","description":"","footnote":"\r\n( 1 ) سورهء حديد ، آيهء 4 .\r\n( 2 ) سورهء بقره ، آيهء 115 .\r\n","page_name":" 517 ","page_number":517},
  {"content":"\r\n\r\n\r\nنكته فلسفهء دعا\r\nكسانى كه با منابع اسلامى سر و كار دارند به اين نكته واقفند كه دعا و نيايش در تعليمات اسلام جايگاه ويژه‌اى دارد ، تا آنجا كه قسمت عمدهء عبادات اسلامى را دعا و نيايش تشكيل مىدهد ، به گونه‌اى كه روح عبادت دعا شمرده شده است همان گونه كه در حديثى از پيغمبر اكرم صلّى اللّه عليه و آله و سلّم مىخوانيم : « افزعوا الى اللّه عزّ و جلّ في حوائجكم ، و الجئوا اليه في ملمّاتكم ، و تضرّعوا اليه ، فانّ الدّعاء مخّ العبادة ! » ، « در حوائج خود و به هنگام بروز مشكلات از خداوند مدد بطلبيد ، و در سختيها به او پناه ببريد ، و در پيشگاه او تضرع و دعا كنيد ، چرا كه دعا روح و مغز عبادت است » . « 1 » در حديث ديگرى دعا به عنوان اسلحهء مؤمن ، و ستون خيمهء دين ، و نور آسمانها و زمين ، معرفى شده است ، ( قال رسول اللّه صلّى اللّه عليه و آله و سلّم : الدّعاء سلاح المؤمن ، و عمود الدّين ، و نور السّموات و الارض ) . « 2 » و امير مؤمنان على عليه السّلام مىفرمايد : « الدّعاء مفاتيح النّجاح ، و مقاليد الفلاح » ، « دعا كليد پيروزى و وسيلهء رستگارى است » . « 3 » اين مسأله به قدرى مهم است كه قرآن مجيد با صراحت مىگويد :  « قُلْ ما يَعْبَؤُا بِكُمْ رَبِّي لَوْ لا دُعاؤُكُمْ »  « 4 » ، « بگو پروردگارم به شما اعتنايى نمىكند اگر دعاى شما نباشد » . ولى با اين حال بعضى از ناآشنايان به فلسفهء دعا خرده‌گيريهايى در اين زمينه دارند .\r\n1 - گاه مىگويند : دعا با روح رضا و تسليم در برابر ارادهء خداوند نمىسازد ، ما بايد تسليم اراده او باشيم و هر چه او مىپسندد همان را بپسنديم ! 2 - دعا يكى از عوامل تخدير و كند شدن چرخهاى فعاليت و تلاش و كوشش\r\n\r\n\r\n","description":"","footnote":"\r\n( 1 ) بحار الانوار ، جلد 90 ، صفحهء 302 .\r\n( 2 ) اصول كافى ، جلد 2 ، صفحهء 468 ، حديث 1 .\r\n( 3 ) بحار الانوار ، جلد 90 ، صفحهء 341 و اصول كافى ، جلد 2 ، صفحهء 468 .\r\n( 4 ) سورهء فرقان ، آيهء 77 .\r\n","page_name":" 518 ","page_number":518},
  {"content":"\r\n\r\nاست ، چرا كه مردم اين امور را رها مىكنند و به سراغ دعا مىروند ! 3 - اضافه بر همهء اينها ، ما چگونه مىتوانيم با دعا مقدّرات الهى را تغيير دهيم ، اگر در علم خدا مقدّر شده حادثه‌اى رخ دهد ، با دعاى ما تغيير نمىكند ، و اگر مقدّر شده واقع نشود با دعاى ما واقع نمىشود ، و به تعبير ساده ، دعا نوعى فضولى در كار خداست ، او هر چه مصلحت است انجام مىدهد و نيازى به دعاى ما نيست ؟ ! ولى اگر مفهوم واقعى دعا و فلسفهء نيايش روشن شود جايى براى اين گفتگوها باقى نمىماند .\r\nمفهوم صحيح دعا اين است كه ما منتهاى تلاش و كوشش خود را انجام دهيم ، و آنچه را از توان ما بيرون است به لطف خدا بسپاريم ، و با دعا حلّ مشكل را از او بخواهيم ، و به مضمون  « أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ »  « 1 » ، به هنگام اضطرار و عقيم ماندن تلاشها و كوششها به در خانهء خدا برويم و دست به دعا برداريم ، به همين دليل در روايات اسلامى تصريح شده است . آنهايى كه بر اثر تنبلى و كوتاهى و ندانم كارى گرفتار محروميت مىشوند ، دعايشان مستجاب نخواهد شد . جوان تنبلى كه تن به كار نمىدهد دعايش در باره وسعت روزى به اجابت نمىرسد ، و همچنين طلبكارى كه مقدار قابل توجّهى از مال و ثروت خود را به كسى داده و شاهد و سندى نگرفته و شخص بدهكار انكار كرده است دعاى او در اين زمينه مستجاب نيست ! خلاصه اين كه ندانم كارىها و تنبلىها با دعا حل نخواهد شد .\r\nبا توجه به اين نكته دعا نه تنها عامل تخدير نيست ، بلكه عامل حركت و تلاش تا آخرين حدّ توان است ( دقّت كنيد ) .\r\nاما اين كه گفته مىشود دعا مقدّرات الهى را تغيير نمىدهد ، پاسخش روشن است ، دعا سبب افزايش قابليت و شايستگى انسان مىشود زيرا به در خانه خدا مىرود ، دل و جان خود را به نور معرفت او صفا مىبخشد ، از گناه خود توبه مىكند ، چرا كه توبه يكى از شرايط قبولى دعا است ، و با اين امور قابليت بيشترى\r\n\r\n\r\n","description":"","footnote":"\r\n( 1 ) سورهء نمل ، آيهء 62 .\r\n","page_name":" 519 ","page_number":519},
  {"content":"\r\n\r\nبراى لطف پروردگار مىيابد ، و مشمول عنايت تازه‌اى مىشود ، زيرا خداوند مقدر كرده آنها كه شايسته‌ترند بهره بيشترى از لطف و عنايت او داشته باشند .\r\nبه تعبير ديگر ، خداوند نعمتها و بركاتى دارد كه شامل حال بندگانش مىشود اما مشروط به شرايطى است يكى از شرايط آن است كه به در خانه او بروند و دست به دعا بردارند روح خود را پاك كنند و به او نزديك شوند ، بنا بر اين در پرتو دعا شرايط رحمت الهى حاصل مىشود و باران لطف او ريزش مىكند .\r\nاز آنچه در بالا گفته شد پاسخ اين ايراد كه دعا با روح تسليم و رضا سازگار نيست ، نيز روشن مىشود ، چرا كه دعا تأكيدى است بر تسليم و رضا چون خدا مىخواهد از طريق دعا بندگانش به او نزديك شوند ، و در پرتو قرب به ذات پاك او مشمول بركات و رحمت و عنايت بيشترى گردند ، و به همين دليل بارها و بارها در آيات و روايات دعوت به دعا شده است .\r\nكوتاه سخن اين كه دعا آثار تربيتى فراوانى در انسان دارد ، روح و جان او را مىسازد ، و زنگار جهان ماده را از او دور مىكند ، او را به ذات پاك خدا ، به نيكىها و پاكىها و صفات برجستهء انسانى نزديك مىسازد ، و راهى است براى كسب قابليت بيشتر براى تحصيل سهم افزونترى از فيض بىپايان پروردگار ! تأثير دعا و نيايش در پرورش روح آدمى در عصر ما وارد مرحلهء تازه‌اى شده است ، و حتى پزشكان و روانشناسان جديد ، با اهميت زيادى از آن ياد مىكنند و آن را دريچه‌اى براى حل مشكلات مىدانند كه با ذكر يك نمونه از آن ، اين سخن را پايان مىدهيم .\r\nطبيب و روانشناس مشهور فرانسوى « آلكسيس كارل » در كتاب مشهورش به نام « نيايش » چنين مىنويسد :\r\n« نيايش در همان حال كه آرامش را پديد آورده است در فعاليتهاى مغزى انسان يك نوع شكفتگى و انبساط باطنى پديد مىآورد و گاهى روح قهرمانى و دلاورى را تحريك مىكند ، نيايش خصائل خويش را با علامات بسيار مشخص و منحصر به فرد نشان مىدهد . صفاى نگاه ، متانت رفتار ، انبساط و شادى درونى ، چهرهء پر از\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nيقين ، استعداد هدايت ، و نيز استقبال از حوادث ، اينها است كه از وجود يك گنجينهء پنهان در عمق روح ما حكايت مىكند ، و تحت اين قدرت حتى مردم عقب مانده و كم استعداد نيز مىتوانند نيروى عقلى و اخلاقى خويش را بهتر به كار بندند و از آن بيشتر بهره گيرند ، امّا متأسفانه در دنياى ما كسانى كه نيايش را در چهرهء حقيقيش بشناسند بسيار كمند » ! « 1 » به هر حال دعا و نيايش در هر زمان خوب و سازنده است ، ولى به هنگام انجام كارهاى مهم كه انسان نياز به نيرو و توان بيشترى دارد از اهميت ويژه‌اى برخودار است .\r\nبه همين دليل اولياء اللّه همواره در كارهاى مهم دست به درگاه پروردگار بر مىداشتند ، و با دعا و ياد او توان و نيرو مىگرفتند ، و با توكل بر ذات پاكش آرام مىيافتند ، و بدون ترس و واهمه از عظمت مشكلات به جنگ آنها مىرفتند ، چرا كه مىدانستند هر مشكلى در برابر ارادهء حق سهل و آسان است .\r\nمخصوصا به هنگام مسافرتها به ويژه سفرهاى خوفناك ، دعاى خود و دوستانشان بدرقهء راهشان بود ، و اگر مىبينيم امام امير مؤمنان على عليه السّلام نيز به هنگام حركت به صفّين طبق گفتار بالا به خدا پناه مىبرد ، و دعا مىكند در واقع به سنت پيامبر اسلام صلّى اللّه عليه و آله و سلّم و انبياء پيشين عمل فرموده است .\r\nهنگامى كه نوح در آن طوفان هولناك سوار بر كشتى شد ، مأموريت پيدا كرد كه رو به درگاه خدا آورد و براى نجات خود از او كمك بگيرد : «   « فَإِذَا اسْتَوَيْتَ أَنْتَ وَ مَنْ مَعَكَ عَلَى الْفُلْكِ فَقُلِ الْحَمْدُ لِلَّهِ الَّذِي نَجَّانا مِنَ الْقَوْمِ الظَّالِمِينَ وَ قُلْ رَبِّ أَنْزِلْنِي مُنْزَلًا مُبارَكاً وَ أَنْتَ خَيْرُ الْمُنْزِلِينَ »   ، هنگامى كه تو و همهء كسانى كه با تو هستند سوار كشتى شديد بگو ستايش براى خدايى است كه ما را از قوم ستمگر رهايى بخشيد ، و بگو : پروردگارا ! ما را در منزلگاهى پر بركت فرود آر ، و تو بهترين فرود آورندگانى » . « 2 »\r\n\r\n\r\n","description":"","footnote":"\r\n( 1 ) كتاب نيايش .\r\n( 2 ) سورهء مؤمنون ، آيهء 28 - 29 .\r\n","page_name":" 521 ","page_number":521},
  {"content":"\r\n\r\nو هنگامى كه موسى عليه السّلام از ترس مأموران خونخوار فرعون از مصر بيرون آمد و به سوى مدين حركت كرد گفت : اميدوارم پروردگارم مرا به راه راست هدايت كند »  « وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ »  . « 1 » و هنگامى كه بر دروازهء مدين به يارى دختران شعيب برخاست و گوسفندان آنها را آب داد ، در سايه‌اى قرار گرفت و عرض كرد : « پروردگارا ! هر خير و نيكى بر من فرستى به آن نيازمندم »  « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ »  « 2 » .\r\nپيامبر اسلام صلّى اللّه عليه و آله و سلّم نيز به هنگام ترك مكه در سفر تاريخى هجرت به مدينه ، سفرى كه بسيار مخاطره آميز و هولناك بود ، در حالى كه از مفارقت مكه و خانه خدا سخت ناراحت بود ، و در دل آرزو مىكرد كه به آن باز گردد بشارت بازگشت به آن سرزمين را از وحى آسمانى دريافت داشت و آيهء زير بر او نازل شد :  « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ »  ، همان كسى كه قرآن را بر تو فرض كرده ، تو را به جايگاه و زادگاهت باز مىگرداند . « 3 » اين تعبير نشان مىدهد كه او در اين حال دست به دعا برداشته بود ، و يا حالت دعا داشت كه اجابت آن از سوى حق رسيد .\r\nدر روايات اسلامى نيز دستور به دعاهايى به هنگام سفر داده شده است . « 4 » اين سخن را با جمله‌اى از دعاى على عليه السّلام به هنگام حركت از كوفه به شام پايان مىدهيم : در بعضى از روايات آمده است هنگامى كه پاى مباركش را در ركاب نهاد « بسم اللّه » گفت ، و هنگامى كه بر پشت مركب سوار شد فرمود :   « سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ وَ إِنَّا إِلى رَبِّنا لَمُنْقَلِبُونَ »   ، پاك و منزّه است خداوندى كه اين مركب را مسخّر ما فرمود و گرنه ما توانايى تسخير آن را نداشتيم و ما به سوى پروردگارمان باز مىگرديم « 5 » ، سپس دعايى را كه در خطبهء مورد بحث آمده تلاوت فرمود .\r\n\r\n\r\n","description":"","footnote":"\r\n( 1 ) سورهء قصص ، آيهء 22 .\r\n( 2 ) سورهء قصص ، آيهء 24 .\r\n( 3 ) سورهء قصص ، آيهء 85 .\r\n( 4 ) به كتاب وسائل جلد 8 ، صفحهء 275 و 281 مراجعه فرماييد .\r\n( 5 ) سورهء زخرف ، آيات 12 - 13 - 14 .\r\n","page_name":" 522 ","page_number":522},
  {"content":"\r\n\r\n\r\nخطبهء چهل و هفتم « 1 » من كلام له عليه السّلام فى ذكر الكوفة\r\n\r\nخطبه در يك نگاه\r\nاين سخن را امام عليه السّلام به عنوان دو پيشگويى مهم در بارهء كوفه ، يا كوفه و بصره ، بيان فرموده است : نخست به حوادث بسيار ناگوار و تكان دهنده‌اى كه از سوى ستمگران بيرحم براى كوفه و مردمش پيش مىآيد اشاره مىكند ، و ديگر اين كه سرانجام آن جبّاران را كه گرفتار عواقب سوء اعمال خود خواهند شد و به سزاى اعمالشان خواهند رسيد شرح مىدهد .\r\n\r\n\r\n","description":"","footnote":"\r\n( 1 ) سند خطبه : از جمله كسانى كه قبل از شريف رضى مىزيسته‌اند و اين خطبه را نقل كرده‌اند ابن الفقيه در كتاب « البلدان » است منتهى در روايت او از امير مؤمنان على عليه السّلام اين سخن خطاب به « بصره و كوفه » ذكر شده است ولى اين مقدار تفاوت ضررى به اصل مطلب نمىزند . بعد از سيد رضى نيز « زمخشرى » در « ربيع الابرار » در باب « البلاد و الديار » آن را آورده است . ( مصادر نهج البلاغة ، جلد 2 ، صفحهء 15 ) .\r\n","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\nكأنّي بك يا كوفة تمدّين مدّ الأديم العكاظيّ تعركين بالنّوازل و تركبين بالزّلازل و إنّي لأعلم أنّه ما أراد بك جبّار سوءا إلّا ابتلاه اللّه بشاغل و رماه بقاتل .\r\n\r\nترجمه\r\nاى كوفه گويا تو را مىنگرم كه همانند چرمهاى بازار عكاظ كشيده مىشوى ! زير پاى حوادث لگد كوب و پايمال خواهى شد ! و پيشامدهاى تكان دهنده‌اى تو را فرا مىگيرد و من به خوبى مىدانم هر ستمگرى قصد سوء در بارهء تو كند خداوند او را گرفتار مىسازد و به خودش مشغول مىكند و به دست قاتلى مىسپاردش .\r\n\r\nشرح و تفسير\r\n\r\nپيشگويى از آينده كوفه\r\nچنان كه گفته شد امام عليه السّلام اين سخن را خطاب به « كوفه » ( و به روايت ديگرى به كوفه و بصره ) بيان مىفرمايد ، و مىگويد : « اى كوفه ! گويا تو را مىنگرم كه همانند چرمهاى بازار عكاظ كشيده مىشوى ! » ( كأنّي بك يا كوفة تمدّين مدّ الأديم « 1 »\r\n\r\n\r\n","description":"","footnote":"\r\n( 1 ) « اديم » در اصل به معنى پوسته و ظاهر هر چيزى است ، و بيشتر به چرم اطلاق مىشود ، و قسمت روى زمين را « ادمة الأرض » مىنامند ، و گفته‌اند آدم بدين جهت آدم ناميده شد كه از خاكهاى روى زمين آفريده شد و « ادام » به چيزى مىگويند كه به روى نان مىمالند و مىخورند ( نان خورشت ) .\r\n","page_name":" 525 ","page_number":525},
  {"content":"\r\n\r\nالعكاظيّ « 1 » ) .\r\n« عكاظ » نام بازارى بوده است در نزديكى مكّه ( و به گفتهء بعضى در ميان مكه و طائف ) كه در هر سال مردم جزيرة العرب از نقاط مختلف به مدت يك ماه ( و به گفته بعضى به مدت بيست روز ) در آنجا اجتماع مىكردند ، و متاعهاى خود را به مشتريان عرضه مىداشتند ، و در ضمن اشعار فراوانى مىخواندند و قبائل عرب هر كدام از اين طريق به تفاخر و تبليغ قبيلهء خود مىپرداختند ، و طبعا مفاسد زيادى نيز در آنجا به بار مىآمد ، و به همين دليل وقتى كه اسلام آمد برنامهء بازار عكاظ برچيده شد .\r\nدر اين كه منظور از اين جمله ، حوادث دردناكى است كه امام عليه السّلام براى كوفه پيش بينى مىفرمود ، يا گسترش و توسعه كوفه است ، دو تفسير وجود دارد . تفسير اوّل را غالب مفسران نهج البلاغة پذيرفته‌اند ، و تفسير دوم را اندكى ذكر كرده‌اند ، ولى صحيحتر به نظر مىرسد ، چرا كه كشيدن چرم عكاظى را كنايه از حوادث تلخ و دردناك گرفتن چندان مناسب به نظر نمىرسد ، اما اين تعبير را كنايه از گسترش فوق العادهء كوفه گرفتن مناسبتر است .\r\nقابل توجه اين كه چرم عكاظى هم گسترده بود ، و هم زيبا و جالب و از چرمهاى مرغوب در ميان عرب محسوب مىشد كه مىتواند اشاره به آبادى و زيبايى كوفه در زمانهاى آينده نسبت به زمان حضرت عليه السّلام بوده باشد .\r\nبعضى نيز گفته‌اند اين جمله اشاره به اين است كه در آينده كوفه به بخشها و قطعات متعدّدى تجزيه مىشود ، همان گونه كه چرمهاى عكاظى را براى بريدن و قطعه قطعه كردن مىكشند و مىگسترانند .\r\nبه هر حال امام عليه السّلام مىافزايد : « اى كوفه زير پاى حوادث لگدكوب و پايمال\r\n\r\n\r\n","description":"","footnote":"\r\n( 1 ) « عكاظ » چنان كه در بالا گفته شد نام بازار معروفى است كه عرب در عصر جاهليت در نزديكى مكه داشت ، و هر سال در آن اجتماع عظيمى مىشد ، اين واژه از ماده « عكظ » ( بر وزن عكس ) به معنى كوبيدن ، پايمال كردن و تفاخر نمودن است ، و از آنجا كه يكى از كارهاى عرب جاهلى در بازار عكاظ ، تفاخرهاى قبيله‌اى بود كه گاه به درگيريهاى خونين كشيده مىشد آن محل را « عكاظ » ناميدند .\r\n","page_name":" 526 ","page_number":526},
  {"content":"\r\n\r\nخواهى شد و پيشامدهاى تكان دهنده تو را فرا مىگيرد » .\r\n( تعركين « 1 » بالنّوازل « 2 » و تركبين بالزّلازل ) ، شبيه همين تعبير در خطبه 108 نيز آمده است ، آنجا كه مىفرمايد : « تَعْرُكُكُمْ عَرْكَ الْأَدِيمِ » يعنى بنىاميّه بر شما چيره مىشوند و همچون چرمى شما را به هم پيچيده و لگد مال مىكنند .\r\nو در پيش‌بينى دوم ( و به احتمال سوم ) مىفرمايد : « من به خوبى مىدانم كه هر ستمگرى قصد سوء در بارهء تو داشته باشد خداوند او را گرفتار مىسازد و به خودش مشغول مىكند و به دست قاتلى مىسپاردش » ( و إنّي لأعلم أنّه ما أراد بك جبّار سوءا إلّا ابتلاه اللّه بشاغل و رماه بقاتل ) .\r\nتعبير به ( ابتلاه اللّه بشاغل ) مىتواند اشاره به بيماريهاى سخت و دردناكى باشد كه ظالمان را از درون به خود مشغول مىسازد ، و از غير خود بيگانه مىكند ، همان گونه كه ( و رماه بقاتل ) اشاره به حوادثى است كه از برون بر سر انسان مىتازد و او را هدف قرار داده يا به قتل مىرساند .\r\nآنچه امام عليه السّلام در اين خطبه در بارهء كوفه پيش‌بينى فرمود دقيقا تحقّق يافت و كوفه بعد از امام عليه السّلام بسيار گسترش يافت و هميشه مركز آشوبها و فتنه‌ها و حوادث تكان دهنده بود ، بسيارى از جبّاران براى تسخير كوفه و در هم كوبيدن آن قد علم كردند ، ولى خداوند هر يك از آنها را به بلايى گرفتار كرد ، و شرّ آنها را دفع نمود و شايد اين امر به خاطر آن بود كه كوفه هميشه مركزى بود براى گروهى از مؤمنان مخلص و شيعيان فداكار و با وفاى على بن ابى طالب عليه السّلام ، هر چند منافقان هم در آن كم نبودند .\r\nو به همين دليل در روايات متعدّدى به فضيلت كوفه و اهل آن اشاره شده است .\r\nاز جمله كسانى كه در فاصله كوتاهى بعد از امير مؤمنان على عليه السّلام قصد تخريب كوفه را داشتند « زياد بن ابيه » بود . در بعضى از روايات آمده است ، هنگامى كه او بر\r\n\r\n\r\n","description":"","footnote":"\r\n( 1 ) « تعركين » از ماده « عرك » ( بر وزن درك ) به معنى مالش دادن و پايمال كردن است .\r\n( 2 ) « نوازل » جمع « نازله » به گفتهء لسان العرب به معنى حادثهء شديدى است كه بر قوم و يا ملتى فرود مىآيد .\r\n","page_name":" 527 ","page_number":527},
  {"content":"\r\n\r\nمنبر قرار گرفت ، و شروع به خطبه خواندن كرد گروهى از مردم كوفه سنگريزه به سوى او پرتاب كردند ، او عصبانى شد و دست هشتاد نفر را قطع كرد و تصميم گرفت خانه‌هاى آنها را ويران كند و نخلهايشان را بسوزاند ، مردم را در مسجد جمع كرد و دستور داد از على عليه السّلام برائت جويند و چون مىدانست آنها چنين كارى نخواهند كرد ، همين را بهانه‌اى براى كشتن مردم و ويران كردن شهر قرار داد ، ولى در همين ميان پيكى از جانب او آمد و به مردم خبر داد كه امروز من گرفتار شده‌ام به منازل خود باز گرديد ، و اين بدان خاطر بود كه بيمارى طاعون بر او مسلّط شد ، و فرياد مىزد نيمى از بدن من آتش گرفته است ، و همچنان اين سخن را تكرار مىكرد تا جان داد ! « 1 » از كسانى كه كوفه را آماج حملات خود قرار دادند و به زور بر آن چيره شدند فرزند او « عبيد اللّه بن زياد » و « حجّاج بن يوسف ثقفى » بودند كه هر كدام گرفتار عاقبت سوء اعمال خود شدند ، و به طرز فجيعى جان دادند . معروف اين است كه ابن زياد از فرزندان نامشروع بود ، و مادرش مرجانه زن آلوده‌اى بود و به خاطر همين او را به نام مادرش مىخواندند و به او ابن مرجانه مىگفتند . در سال 28 يا 29 هجرى متولد شد و در 32 سالگى به حكومت بصره و كوفه از سوى بنى أميه منصوب شد ، و بعد از جناياتى كه در كربلا مرتكب شد ، مردم كوفه را سخت تحت فشار قرار داد ، ولى چيزى نگذشت كه با قيام مختار به دست ابراهيم بن مالك اشتر در حالى كه 39 ساله بود كشته شد ، و مختار سر او را خدمت امام على بن الحسين عليه السّلام فرستاد ، هنگامى كه سر او را خدمت امام عليه السّلام آوردند حضرت مشغول غذا خوردن بود ، سجده شكر به جا آورد و فرمود : آن روز كه ما را بر ابن زياد وارد كردند غذا مىخورد در حالى كه سر پدر من در برابر او بود ، من از خدا تقاضا كردم كه از دنيا نروم تا سر او را در مجلس غذاى خود مشاهده كنم ! « 2 » »\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 3 ، صفحهء 199 .\r\n( 2 ) دائرة المعارف الشيعية العامة .\r\n","page_name":" 528 ","page_number":528},
  {"content":"\r\n\r\nسومين جبارى كه بر كوفه مسلط شد و ظلم فراوان كرد ، و سرانجام به عذاب دردناكى مبتلا گشت ، و به وضع بسيار دردناك و عبرت آميزى جان داد حجّاج بن يوسف ثقفى بود . او كه از طرف عبد الملك مروان به عنوان والى كوفه برگزيده شد ، جناياتى مرتكب شد كه در تاريخ بشريت نه قبل و نه بعد از او شبيه و مانند نداشته است . در مورد جنايات او مطالبى نوشته‌اند كه انسان از شنيدن آنها نيز وحشت مىكند ، تا چه رسد به ديدن و مىتوان گفت جنايات او نوعى مجازات الهى براى مردمى بود كه نسبت به على عليه السّلام و فرزندانش امام حسن عليه السّلام و امام حسين عليه السّلام چنان بىوفايى كردند كه سابقه نداشت .\r\nولى اين مسأله هرگز چيزى از بار سنگين مسئوليت الهى او نمىكاست ، و به همين دليل به دردناكترين وضعى در سن پنجاه و چهار سالگى از دنيا رفت ، و پايان زندگى ننگين او درس عبرتى براى همگان و تأكيدى بر فرمايش مولاى متقيان عليه السّلام در خطبهء بالا شد .\r\nاو كه به گفتهء خودش از ريختن خون مردم لذّت مىبرد ، و به دنبال كارها و جنايات بىسابقه‌اى مىگشت ، و صد و بيست هزار نفر را در دوران عمر ننگينش با شكنجه به قتل رسانيد ، و در هنگام مرگش پنجاه هزار مرد و سى هزار زن در زندانش به بدترين وضعى در ميان مرگ و زندگى دست و پا مىزدند ، سرانجام به بيمارى « آكله » و نوعى جذام كه از درون معده گوشتهاى او را متلاشى مىكرد گرفتار شد ! بيمارى درونى او به قدرى شديد شد كه اطبّا او را جواب كردند ، از سوى ديگر سرما و لرز شديدى بر او مسلّط گشت ، به گونه‌اى كه منقلهاى پر از آتش را در اطراف او قرار مىدادند و به پوست بدن او نزديك مىكردند كه نزديك بود بدن او بسوزد ، ولى باز از سرما فرياد مىكشيد .\r\nمىگويند : حجّاج در اين حالت به « حسن بصرى » شكايت كرد و راه چاره‌اى از او خواست حسن به او گفت : من به تو گفتم متعرّض صالحان مشو امّا تو لجاجت كردى ( و اين نتيجهء اعمال توست ) ! حجّاج گفت : من از تو تقاضا نكردم كه از خدا\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبخواهى مرا شفا بدهد ، از خدا بخواه هر چه زودتر مرگ مرا برساند ، تا از اين عذاب هولناك راحت شوم . « 1 »\r\n ديدى كه خون ناحق پروانه شمع را * چندان امان نداد كه شب را سحر كند \r\n! \r\nنكته دو ديدگاه مختلف در بارهء كوفه !\r\nدر خطبه‌هاى نهج البلاغة تعبيرهاى گوناگونى در بارهء كوفه و مردم آن ديده مىشود ، در بعضى از موارد مانند خطبهء بالا كوفه به عنوان يك جايگاه مقدس معرفى شده كه آبستن حوادث سخت و ناگوارى است ، ولى خداوند اين كانون مقدس را از شرّ جباران روزگار حفظ مىكند ، در حالى كه در بعضى ديگر از خطبه‌هاى نهج البلاغة مذمّت كوفه به خوبى آشكار است ، مانند خطبهء 25 كه امام خطاب به كوفه مىفرمايد : « اگر تنها تو با اين همه طوفانها باشى چهره‌ات زشت باد ! » ان لم تكوني الّا انت تهبّ اعاصيرك فقبّحك اللّه ) .\r\nاز بسيارى از روايات اسلامى مدح كوفه استفاده مىشود ، از جمله در حديثى از امير مؤمنان على عليه السّلام مىخوانيم كه فرمود : هذه مدينتنا و محلّتنا و مقرّ شيعتنا » ، « اينجا شهر ما ، محلّهء ما و كانون شيعيان ماست » . « 2 » و در حديث ديگرى از امام صادق عليه السّلام مىخوانيم كه در بارهء كوفه دعا مىفرمود و عرض كرد : « اللّهمّ ارم من رماها و عاد من عاداها ! » ، « خداوندا آن كس كه كوفه را هدف تيرهاى خود قرار دهد هدف قرار ده و آن كس كه با آن دشمنى كند با او دشمنى كن » .\r\nجمع ميان اين روايات چنين است كه كوفه ذاتا مركز مقدّسى بود ، و مردم شريفى از شيعيان خالص و وفادار به اهل بيت عليه السّلام با ايمان و تقوى در آن مىزيستند\r\n\r\n\r\n","description":"","footnote":"\r\n( 1 ) مروج الذهب ، جلد 3 ، صفحهء 132 و دائرة المعارف الشيعية العامة ، جلد 7 ، صفحهء 516 .\r\n( 2 ) شرح نهج البلاغة ، ابن ابى الحديد ، جلد 3 ، صفحهء 198 .\r\n","page_name":" 530 ","page_number":530},
  {"content":"\r\n\r\nولى بر اثر سيطرهء بنى أميه بر آن و فرستادن جاسوسان و مأموران خشن و ناپاك خويش ، و دادن زمام امور به دست اين گونه افراد و بخشش بيت المال به نااهلان ، فضاى كوفه را آلوده و مسموم ساختند ، و بسيارى از مردم را از آيين تقوى و پاكى منحرف كردند . اگر از كوفه مدح شده به خاطر قداست ذاتى مردم آنجا است و اگر مذمّت شده به خاطر آلودگىهايى است كه بر اثر حكومت بنى أميه ( چنان كه در بالا اشاره شد ) پيدا كرد .\r\nباز هم به مناسبتهاى ديگر در اين باره سخن خواهيم گفت : قبلا نيز در ذيل خطبه 25 اشاراتى به اين مسأله شد .\r\n\r\n","description":"","footnote":"","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\n\r\nخطبهء چهل و هشتم « 1 » عند المسير إلى الشام ، قيل : إنّه خطب بها و هو بالنخيلة خارجا من الكوفة الى صفين\r\n. گفته مىشود امام اين خطبه را هنگامى ايراد كرد كه در « نخيله » ( لشكرگاه نزديك كوفه ) بود و عزم ميدان صفّين را داشت .\r\n\r\nخطبه در يك نگاه\r\nاين خطبه در واقع داراى دو بخش است : بخش اوّل طبق معمول بسيارى از خطبه‌ها ، حمد و ثناى الهى است در برابر نعمتهاى بىپايانش كه به بندگانش ارزانى داشته است ، و امام عليه السّلام با تعبيراتى بسيار زيبا و روح پرور از آنها ياد مىكند ، و خدا را به خاطر آنها مىستايد .\r\nدر بخش دوم لشكريان خود را از برنامه‌اى كه در پيش دارند آگاه مىسازد ، و مسيرشان را به آنها نشان مىدهد كه از كجا بايد بگذرند تا به مقدمهء لشكر كه از پيش فرستاده شده است بپيوندند .\r\nسپس قبايلى را كه در اطراف دجله زندگى مىكنند بسيج نموده و به همراهى هم\r\n\r\n\r\n","description":"","footnote":"\r\n( 1 ) سند خطبه : همانطور كه در بالا اشاره شد خطبه ناظر به يك سلسله دستورات جنگى است كه امام عليه السّلام براى آماده ساختن لشكر خود صادر فرمود ، در حالى كه در منزلگاه نخيله در خارج كوفه ، عازم صفّين بود . در كتاب مصادر نهج البلاغة آمده است كه حضرت اين خطبه را در 25 شوال سال 37 هجرى هنگام عزيمت به صفّين ايراد فرمود ، سپس مىافزايد : « گروهى از تاريخ نويسان و ارباب سير ( طبق نقل ابن ابى الحديد ) آن را در كتب خود نقل كرده‌اند از جمله نويسندهء كتاب صفّين « نصر بن مزاحم » است كه آن را با مقدارى تفاوت ذكر كرده است . ( مصادر نهج البلاغة ، جلد 2 ، صفحهء 16 )\r\n","page_name":" 533 ","page_number":533},
  {"content":"\r\n\r\nبه سوى دشمن حركت كنند ، ظاهرا امام عليه السّلام مىخواهد به يارانش در نخيله ، كه جمعيت زيادى نبودند ، اين نكته را يادآور شود كه تنها شما نيستيد كه به سوى صفّين مىرويد ، گروه زيادى در مسير راهند كه آنها را بسيج مىكنيم و به شما مىپيوندند و جزء عدّه و عدّهء شما مىشوند .\r\nتوضيح اين كه حضرت عليه السّلام مقدمهء لشكر خود را به نقطه‌اى از ساحل فرات فرستاد و دستور داد آنجا بمانند تا امام عليه السّلام با گروه ديگرى به آنجا برسد . سپس از فرات عبور كنند و ساكنان اطراف دجله را براى مبارزه با لشكر شام بسيج نمايند و هر سه گروه به سوى شاميان حركت كنند .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nبخش اول\r\nالحمد للّه كلّما وقب ليل و غسق ، و الحمد للّه كلّما لاح نجم و خفق ، و الحمد للّه غير مفقود الإنعام ، و لا مكافإ الإفضال .\r\n\r\nترجمه\r\nستايش مخصوص خداوند است ، هر زمان شب فرا رسد و پردهء ظلمت فرو افتد ، و ستايش از آن پروردگار است هر زمان كه ستاره‌اى طلوع و غروب كند ، و حمد ويژهء خداوند است كه نعمتش هرگز پايان نمىپذيرد ، و بخششهاى او را جبران نتوان كرد .\r\n\r\nشرح و تفسير ستايش چنين خداوندى را سزا است\r\n! در بخش نخستين اين خطبه امام عليه السّلام با تعبيرات تازه و پر معنايى ، به حمد و ثناى الهى مىپردازد ، و به نكات جديدى اشاره كرده مىفرمايد : « ستايش مخصوص خداوند است هر زمان كه شب فرا رسد و پردهء ظلمت فرو افتد ، و ستايش از آن پروردگار است هر زمان كه ستاره‌اى طلوع و غروب كند » ( الحمد للّه كلّما وقب « 1 »\r\n\r\n\r\n","description":"","footnote":"\r\n( 1 ) « وقب » از ماده وقب گودال يا فرو رفتگى در كوه يا زمين است ، و هنگامى كه چيزى داخل گودالى شود يا در تاريكى فرو رود ، از آن تعبير به « وقب » مىكنند ، به همين جهت تعبير بالا براى وارد شدن شب به كار رفته است .\r\n","page_name":" 535 ","page_number":535},
  {"content":"\r\n\r\nليل و غسق « 1 » ، و الحمد للّه كلّما لاح « 2 » نجم و خفق « 3 » ) .\r\nاين تعبيرات اشاره به دو نكته مىكند نخست اين كه حمد و ستايش ما دائمى و هميشگى است و همان گونه كه فرا رسيدن شب و فرو افتادن پردهء تاريكى به طور مرتّب تكرار مىشود و تا دنيا بر پا است رفت و آمد شب و روز بر قرار است حمد و سپاس ما نيز جاويدان مىباشد ، و نيز طلوع و غروب ستارگان هميشگى است ، همچون حمد و ستايش ما .\r\nنكتهء ديگر اين كه تاريكى شب و طلوع و غروب ستارگان از نعمتهاى بزرگ پروردگار است . تاريكى شب به انسان بعد از كار سنگين روزانه آرامش و استراحت مىبخشد ، نه تنها به خاطر اين كه مانع از فعاليتها است ، بلكه به خاطر اين كه نفس ظلمت و تاريكى آرام بخش و خواب آور است ، و به همين دليل بهترين موقع براى خواب عميق و راحت ، شبها و هنگام خاموش كردن چراغها است ، قرآن مجيد در آيهء 72 سورهء قصص ، به اين نكته اشاره كرده مىفرمايد :  « قُلْ أَ رَأَيْتُمْ إِنْ جَعَلَ اللَّهُ عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِلَيْلٍ تَسْكُنُونَ فِيهِ أَ فَلا تُبْصِرُونَ »  ، بگو به من خبر دهيد اگر خداوند روشنايى روز را تا قيامت بر شما جاويدان كند ، كدام معبود غير از خدا است كه شبى براى شما بياورد تا در آن آرامش يابيد ، آيا نمىبينيد ؟ ! و در آيه بعد مىفرمايد :  « وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ »  ، از رحمت او است كه براى شما شب و روز قرار داد تا هم در آن آرامش داشته باشيد و هم براى بهره‌گيرى از فضل و روزى\r\n\r\n\r\n","description":"","footnote":"\r\n( 1 ) « غسق » به معنى شدّت ظلمت است و از آنجا كه شب هر چه به نيمه نزديك مىشود تاريكيش بيشتر مىشود ، غسق كنايه از نيمهء شب نيز مىباشد ، به همين دليل مفسران گفته‌اند :  « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ »  ، اشاره به چهار نماز ظهر و عصر و مغرب و عشاء مىكند ،  « وَ قُرْآنَ الْفَجْرِ »  ، اشاره به نماز صبح است ( سورهء اسراء ، آيهء 78 ) .\r\n( 2 ) « لاح » از ماده « لوح » به معنى آشكار شدن و درخشيدن است ، و در مورد هر موجود صيقلى و درخشنده به كار مىرود . « لوح » نيز به صفحهء سفيد رنگى مىگويند كه از چوب يا فلز ساخته شده باشد .\r\n( 3 ) « خفق » از ماده « خفق » و « خفوق » به معنى تزلزل و تحرّك است به همين جهت هنگامى كه ستاره و يا خورشيد و ماه غروب مىكند اين تعبير در مورد آنها به كار مىرود .\r\n","page_name":" 536 ","page_number":536},
  {"content":"\r\n\r\nخدا تلاش كنيد ( آرامش را در شب و تلاش را در روز قرار داد ) شايد شكر نعمتهاى او را به جا آوريد . « 1 » اين معنى در آيات متعدّد ديگرى از قرآن نيز وارد شده و آزمايشهاى علمى نيز نشان داده است كه بيدارى در شب و خواب در روز ضربه شديدى بر سلامت انسان مخصوصا از نظر روانى وارد مىكند .\r\nفايدهء طلوع و غروب ستارگان نيز بر كسى پوشيده نيست ، چرا كه تنظيم اوقات ، و پيدا كردن راه به سوى مقصود در درياها و صحراها ، به وسيلهء ستارگان حاصل مىشود همان گونه كه در سورهء انعام مىخوانيم :  « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ »  ، « او كسى است كه ستارگان را براى شما قرار داد تا در تاريكىهاى بيابان و دريا به وسيلهء آنها راه را بيابيد » « 2 » .\r\nو در جاى ديگر مىفرمايد :  « وَ بِالنَّجْمِ هُمْ يَهْتَدُونَ »  ، « 3 » آنها به وسيله ستارگان هدايت مىشوند .\r\nآرى در آن روز كه وسايل راهيابى كنونى اختراع نشده بود مطمئن‌ترين وسيله براى كسانى كه از بيابانهاى بىنشانه و درياها عبور مىكردند ، در روزها طلوع و غروب آفتاب بود ، و در شبها ستارگان و به همين دليل راهيان برّ و بحر ، فرد يا افراد آگاهى را از وضع نجوم همراه با خود داشتند ، تا در بيابان و دريا راه را گم نكنند و اين كه در روايات پيامبر صلّى اللّه عليه و آله و سلّم اهل بيت عصمت به « نجوم » تشبيه شده‌اند ، نيز به خاطر همين است كه مردم به بركت آنها راه مستقيم حق را پيدا مىكنند ، و از بيراهه‌ها در امان خواهند بود .\r\nتكيهء امام عليه السّلام در ميان همهء نعمتها بر تاريكى شب و طلوع و غروب ستارگان ممكن است مشتمل بر اين پيام نيز باشد كه با قيام شاميان خونخوار بر ضد حكومت امام عليه السّلام دوران تاريكى براى مسلمانان فرا رسيد ، و راه نجات در آن زمان تنها ستاره فروزان ولايت بود .\r\nسپس امام عليه السّلام به بخش ديگرى از اين ستايش پرداخته مىفرمايد : « حمد\r\n\r\n\r\n","description":"","footnote":"\r\n( 1 ) سورهء قصص ، آيهء 73 .\r\n( 2 ) سورهء انعام ، آيهء 97 .\r\n( 3 ) سورهء نحل ، آيهء 16 .\r\n","page_name":" 537 ","page_number":537},
  {"content":"\r\n\r\nمخصوص خداوندى است كه نعمتش هرگز پايان نمىپذيرد ، و بخششهاى او را جبران نتوان كرد ! » ( و الحمد للّه غير مفقود الإنعام ، و لا مكافإ الإفضال ) « 1 » .\r\nجملهء اول در واقع اشاره به اين نكته است كه نعمت پروردگار در يك يا چند چيز خلاصه نمىشود ، بلكه سر تا پاى ما را در تمام عمر فرا گرفته است ، و جملهء دوم ناظر به اين حقيقت است كه بندگان هرگز توانايى جبران نعمت‌هاى الهى را ندارند ، چرا كه اوّلا او نيازى ندارد تا كسى بتواند نعمتش را جبران كند ، و ثانيا توانايى بر شكر و ثناى او خود احسان و نعمت ديگرى است از سوى پروردگار چرا كه شكر سبب فزونى نعمت مىگردد ، همان گونه كه در مناجاتهاى معروف امام على بن الحسين عليه السّلام مىخوانيم : « فكيف لي به تحصيل الشّكر ؟ و شكري ايّاك يفتقر الى شكر ! فكلّما قلت لك الحمد ، وجب علىّ لذلك ان اقول لك الحمد ، چگونه مىتوانم شكر تو را كنم حال آن كه توفيق بر شكرگزارى من نسبت به ذات مقدس تو نياز به شكر ديگرى دارد ! پس هر زمان بگويم « لك الحمد » بر من واجب مىشود كه به خاطر اين موفقيت نيز بگويم « لك الحمد » ! ( به اين ترتيب هر چه به سوى شكر تو گام بر مىدارم مديون نعمتهاى بيشترى مىشوم ) . « 2 » بنا بر اين نهايت شكر ما آن است كه در پيشگاه پروردگار اظهار عجز كنيم .\r\nدر حديثى از امام صادق عليه السّلام آمده است كه خداوند به موسى عليه السّلام وحى فرستاد ، اى موسى ! حقّ شكر مرا ادا كن ، عرض كرد پروردگارا ! چگونه حق شكر تو را ادا كنم ، در حالى كه هر شكرى به جا آورم مشمول نعمت تازه‌اى مىشوم ؟ ! خطاب آمد اى موسى اكنون حقّ شكر مرا ادا كردى ، چرا كه مىدانى اين توفيق نيز از من است ! » « 3 »\r\n بنده همان به كه ز تقصير خويش * عذر به درگاه خدا آورد\r\nور نه سزاوار خداونديش * كس نتواند كه بجا آورد \r\n\r\n\r\n","description":"","footnote":"\r\n( 1 ) « افضال » به معنى احسان و نيكى كردن است ، از مادهء فضل .\r\n( 2 ) مناجاتهاى پانزده گانه ، مناجات شاكرين - بحار الانوار ، جلد 91 ، صفحهء 146 .\r\n( 3 ) بحار الانوار ، جلد 13 ، صفحهء 351 ، حديث 41 .\r\n","page_name":" 538 ","page_number":538},
  {"content":"\r\n\r\n\r\nبخش دوم\r\nأمّا بعد فقد بعثت مقدّمتي و أمرتهم بلزوم هذا الملطاط حتّى يأتيهم أمري و قد رأيت أن أقطع هذه النّطفة إلى شرذمة منكم موطّنين أكناف دجلة ، فأنهضهم معكم إلى عدوّكم و أجعلهم من أمداد القوّة لكم .\r\n\r\nترجمه\r\nاما بعد : پيشتازان لشكرم را از جلو فرستادم ، و دستور دادم كنار فرات را رها نكنند ( و همچنان پيش روند ) تا دستور من به آنها برسد ، و من خود تصميم گرفتم از فرات بگذرم ، و به سوى گروهى از شما كه در اطراف دجله مسكن گزيده‌اند رهسپار شوم و آنها را بسيج كنم ، تا با شما به سوى دشمن حركت كنند و از آنها براى تقويت شما كمك بگيرم .\r\n\r\nشرح و تفسير\r\n\r\nجمع نيرو براى مبارزه با دشمن\r\nدر اين بخش از خطبه ، امام عليه السّلام اشاره به يك برنامه جنگى مىكند و مىفرمايد :\r\n« اما بعد پيشتازان لشكرم را از جلو فرستادم و دستور دادم كنار فرات را رها نكنند تا فرمان من به آنها برسد » .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nأمّا بعد فقد بعثت مقدّمتي « 1 » و أمرتهم بلزوم هذا الملطاط « 2 » حتّى يأتيهم أمري .\r\nتوضيح اين كه شط عظيم « فرات » در طرف غرب « دجله » قرار دارد ، و دجله در شرق آن است بنا بر اين مقدمه لشكر امام عليه السّلام از كوفه كه در كنار فرات قرار دارد حركت كردند و به سوى شمال در جانب غربى فرات پيش مىرفتند و امام عليه السّلام دستور فرموده بود كه اين راه را همچنان ادامه دهند ، ولى خودش از فرات به طرف شرق عبور كرد و به سوى مدائن براى جمع‌آورى سپاه بيشتر حركت فرمود همان گونه كه در جمله بعد مىفرمايد : من خود تصميم گرفتم از فرات بگذرم ، و به سوى جمعيتى از شما كه در اطراف دجله مسكن گزيده‌اند رهسپار شوم ، و آنها را بسيج كنم ، تا با شما به سوى دشمن حركت كنند ، و از آنها براى تقويت شما كمك بگيرم » ( و قد رأيت أن أقطع هذه النّطفة « 3 » إلى شرذمة « 4 » منكم موطّنين أكناف « 5 » دجلة ، فأنهضهم معكم إلى عدوّكم و أجعلهم من أمداد القوّة لكم ) .\r\nبه اين ترتيب امام عليه السّلام به سوى شرق عراق و مدائن آمد و پيشتازان لشكر امام عليه السّلام در حالى در غرب فرات ، به پيشروى ادامه مىدادند ، ولى هنگامى كه به آنها خبر\r\n\r\n\r\n","description":"","footnote":"\r\n( 1 ) « مقدّمه » با كسر دال به معنى پيشى گيرنده است و به فتح دال به معنى از پيش فرستاده شده است ، و اين هر دو واژه در مورد پيشتازان لشكر يعنى گروهى كه در پيشاپيش لشكر حركت مىكنند تا آنها را از جرياناتى كه در مسير لشكر وجود دارد آگاه سازند اطلاق مىشود .\r\n( 2 ) همانطور كه در بالا گفته شده « ملطاط » به گفته بعضى از ماده « لطّ » ، ( لطط ) گرفته شده و ميم آن زائد است و اين ماده به معنى نزديك بودن و همراه بودن است ، و به همين جهت به گردنبند « لطّ » مىگويند چون هميشه همراه گردن است ، و ساحل رودخانه و دريا را « ملطاط » مىنامند ، ولى گروهى ديگر از ارباب لغت آن را از ماده « ملط » ( بر وزن شرط ) گرفته‌اند كه از نظر معنى تفاوت چندانى با آنچه در بالا گفته شد ندارد ، هر چند لفظا متفاوت است .\r\n( 3 ) « نطفه » به معنى آب صاف است خواه كم باشد يا زياد ، و گاه به معنى آب جارى و هر گونه مايع سيّال اطلاق شده است ، و اگر به معنى « نطفه » اطلاق مىشود ، به خاطر اين است كه تركيب آن بسيار خالص و خالى از هر گونه زوائد است ، و در واقع عصارهء خالص از وجود آدمى مىباشد .\r\n( 4 ) « شرذمه » در اصل به معنى گروه اندك و باقيماندهء چيزى است ، و به قطعه‌اى كه از ميوه جدا مىكنند شرذمه گفته مىشود .\r\n( 5 ) « اكناف » جمع « كنف » ( بر وزن هدف ) به معنى اطراف چيزى است ، و از آنجا كه اطراف اشياء سبب پوشش قسمتهاى درونى مىشود « كنيف » به چهار ديوارى كه انسان در آن مستور بماند ، و همچنين به سپر كه انسان را در مقابل ضربات دشمن حفظ مىكند اطلاق مىشود .\r\n","page_name":" 540 ","page_number":540},
  {"content":"\r\n\r\nرسيد معاويه با سپاه عظيمى به سوى آنها مىآيد ، از فرات عبور كرده و به سمت شرق به سوى امام عليه السّلام حركت كردند تا مبادا در محاصره دشمن قرار گيرند ، در حالى كه هنوز آمادگى كامل براى نبرد با سپاه شام حاصل نبود . هنگامى كه اين خبر به امام عليه السّلام رسيد كار آنها را پسنديد و با پيوستن تمام سپاهيان به يكديگر به سوى دشمن حركت كردند .\r\nقابل توجه اين كه واژهء « ملطاط » از ماده « ملط » يا از ماده « لطّ » بوده باشد ، در اينجا به معنى ساحل فرات است ، آرى امام عليه السّلام مسير راه را به آنها نشان داد كه از ساحل فرات پيش بروند ، چون شام در طرف شمال بود و فرات نيز از شمال به جنوب مىآمد ، به اين وسيله هم از نظر آب و نياز به سايهء درختان لشكريان به زحمت نمىافتادند ، و هم راه را گم نمىكردند ، و هم پيدا كردن آنها براى گروهى كه از عقب مىآمدند مشكل نبود ، و به اين ترتيب پيمودن ، اين راه چندين فايده داشت .\r\nتبعير به « نطفه » از آب فرات به گفتهء سيّد رضى - رحمة اللّه عليه - از تعبيرات عجيب و شگفت‌انگيز است ، اين واژه طبق گفتهء جمعى از ارباب لغت به معنى آب صاف است و به گفتهء بعضى به معنى آب جارى است ، و در هر حال مىتواند اشاره به گوارا بودن آب فرات و خالى از املاح بودن آن باشد ، هر چند ظاهر آن كمى كدر است اما چند ساعتى كه در گوشه‌اى بماند كاملا شفّاف و گوارا مىشود .\r\nدر اينجا سيّد رضى - رحمة اللّه عليه - سخنى دارد كه ناظر به بحثهاى بالا است ، مىگويد :\r\n« يعنى - عليه السّلام - بالملطاط ها هنا - السّمت الذى أمرهم بلزومه ، و هو شاطىء الفرات ، و يقال ذلك أيضا الشاطىء البحر ، و أصله ما استوى من الأرض ، و يعنى بالنطفة ماء الفرات ، و هو من غريب العبارات و عجيبها : منظور امام عليه السّلام از « ملطاط » آن سمتى است كه امام دستور داد از آن جدا نشوند و آن ساحل فرات بود و به ساحل دريا نيز ملطاط گفته مىشود و در اصل به معنى زمين صاف است ، و منظور امام از نطفه در اينجا آب فرات است و اين از تعبيرات جالب و شگفت‌انگيز است . »\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nچند نكتهء جالب تاريخى\r\nبعضى از شارحان نهج البلاغة در ذيل اين خطبه نكات تاريخى مشروحى را ذكر كرده‌اند كه در ذيل به بعضى از آنها اشاره مىشود : « 1 »\r\n\r\n1 - در كاخ كسرى\r\nامام در مسير راه به ايوان مدائن و كاخ كسرى رسيد يكى از اصحاب آن حضرت با مشاهدهء ويرانى آن كاخ اين شعر معروف عرب را زمزمه كرد :\r\n جرت الرّياح على محلّ ديارهم * فكأنّما كانوا على ميعاد » ! \r\nبادها بر ويرانه‌هاى كاخ آنها وزيد گويى همهء آنها وعده‌گاهى داشتند كه به سوى آن شتافتند » .\r\nامام عليه السّلام فرمود ، چرا اين آيات را نخواندى ( كه از آن گوياتر است ) :  « كَمْ تَرَكُوا مِنْ جَنَّاتٍ وَ عُيُونٍ »  . « چه بسيار باغها و چشمه‌ها كه از خود به جاى گذاشته‌اند ، و زراعتها و قصرهاى زيبا و گرانقيمت ، و نعمتهاى فراوان ديگر كه در آن غرق بودند ، آرى اين گونه بود ماجراى آنان و ما اينها را براى اقوام ديگر ميراث قرار داديم ، نه آسمان به حال آنها گريست و نه زمين ! و نه در موعد مقرّر به آنها مهلتى داده شد ! » « 2 »\r\n\r\n2 - در سرزمين كربلا\r\nامام عليه السّلام در اين مسير از سرزمين كربلا گذشت ، در آنجا توقّفى فرمود و نگاهى به آن سرزمين خاموش كرد ، حوادث آيندهء اين سرزمين در برابر چشمان او نمايان گشت ، با يارانش در آنجا نماز خواندند ، هنگامى كه سلام نماز را داد كمى از خاك كربلا را برداشت و بو كرد ، سپس فرمود : « آه اى خاك كربلا ! از خاك تو گروهى\r\n\r\n\r\n","description":"","footnote":"\r\n( 1 ) اين نكات تاريخى در شرح نهج البلاغة ، ابن ابى الحديد ، جلد 3 ، در ذيل اين خطبه و خطبهء 46 آمده است .\r\n( 2 ) سورهء دخان ، آيهء 25 - 29 .\r\n","page_name":" 542 ","page_number":542},
  {"content":"\r\n\r\nمحشور مىشوند كه بدون حساب وارد بهشت مىشوند ، سپس جايگاه شهيدان و محل خيمه‌ها را با اشاره نشان داد ( هاهنا موضع رحالهم و مناخ ركابهم ثمّ أومأ بيده الى مكان آخر و قال : « هاهنا مراق دمائهم » ) ، اينجا بارانداز و محل نزول آنهاست ، سپس به جاى ديگرى اشاره كرد و فرمود : و اينجا محل ريختن خون آنان است » .\r\n\r\n3 - در سرزمين انبار\r\nهنگامى كه امام عليه السّلام از سرزمين « انبار » ( يكى از شهرهاى شمالى عراق ) مىگذشت گروهى از كشاورزان و دهداران را ديد كه از مركب‌هاى خود پياده شده و در ركاب امام به عنوان تواضع و احترام شروع به دويدن كردند ، امام آنها را از اين كار منع كرد و فرمود : اين چه كارى است كه مىكنيد ؟\r\nعرض كردند : اين برنامه‌اى است كه زمامداران خود را با آن ، بزرگ مىداريم .\r\nفرمود : زمامداران شما از اين كار بهره نمىگيرند ، و شما با اين كار بىجهت به خود زحمت مىدهيد ، ديگر اين گونه كارها را تكرار نكنيد .\r\nدر ذيل اين داستان مىخوانيم كه مردم انبار هدايايى از چهار پايان و مواد غذايى خدمت امام آوردند . امام فرمود : چهار پايان را قبول مىكنم و جزء خراج شما حساب خواهم كرد ، و اما غذايى را كه براى ما درست كرده‌ايد دوست ندارم جز در مقابل قيمت از آن استفاده كنم ، و هر چه اصرار كردند كه امام هديهء آنها را بپذيرد امام نپذيرفت ( اين در حالى بود كه غالب زمامداران دنيا در آن زمان هزينه لشكر خود را بر شهرهاى مسير راه تحميل مىكردند ) .\r\n\r\n4 - در كنار دير راهب\r\nدر مسير راه به جايى رسيدند كه لشكريان از نظر آب در مضيقه افتادند و سخت تشنه شدند ، امام عليه السّلام در آن بيابان گردش كرد و در كنار صخره‌اى قرار گرفت و فرمود\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nاين صخره را بلند كنيد ! هنگامى كه آن را از جاى بركندند ، آب گوارايى از زير آن جارى شد ، و همهء مردم سيراب شدند ، سپس فرمود : سنگ را به جاى اوّل باز گردانيد ، مقدار كمى كه حركت كردند ، فرمود : آيا كسى از ميان شما جاى آن چشمه را مىداند ؟ گفتند : آرى ، اى امير مؤمنان ! سپس گروهى از سواره و پياده بازگشتند ولى اثرى از آن نديدند ! راهبى را در آن نزديكى يافتند از او سؤال كردند : چشمهء آبى كه نزديك تو بود كجاست ؟\r\nگفت در اينجا چشمهء آبى نيست ! گفتند : كمى قبل از آن نوشيديم با تعجب گفت :\r\nشما از آن نوشيديد ؟ گفتند : بلى ، راهب گفت : به خدا قسم ! اين عبادتگاه من در اينجا به خاطر يافتن همين آب بنا شده ، و آن را جز پيامبر ، و يا وصى پيامبرى استخراج نكرده است .\r\nگويا امام مىخواست با اين گونه معجزات قلب يارانش را محكم كند و در مسير جنگ با دشمن خونخوار به آنها قوّت ، قدرت و نيرو بخشد .\r\nمرحوم علامه مجلسى بعد از ذكر اين حديث به اين نكته نيز اشاره مىكند و مىافزايد : راهب بعد از مشاهدهء اين موضوع خدمت امام آمد و شهادتين بر زبان جارى كرد و مسلمان شد و در صف ياران آن حضرت قرار گرفت و در ملازمت آن حضرت بود و در شام ، در شب معروف به « ليلة الحرير » در ميدان نبرد شربت شهادت نوشيد و هنگام صبح امام بر او نماز خواند و با دست خود او را در قبر گذاشت سپس فرمود : « به خدا سوگند ! گويى او را مىبينم و جايگاهش را در بهشت مشاهده مىكنم » . « 1 »\r\n\r\n5 - در شهر رقّه\r\nنكتهء ديگر اين كه هنگامى كه على عليه السّلام به « رقّه » ( يكى از شهرهاى شمال غربى عراق ) رسيد به اهالى آنجا دستور داد كه روى فرات پلى بزنند تا حضرت و\r\n\r\n\r\n","description":"","footnote":"\r\n( 1 ) بحار الانوار ، جلد 41 ، صفحهء 265 .\r\n","page_name":" 544 ","page_number":544},
  {"content":"\r\n\r\nلشكريانش عبور كنند و راه شام را پيش گيرند ، آنها خوددارى كردند و حاضر نشدند كشتيهاى خود را به هم پيوند دهند و پلى بسازند امام از آنجا حركت كرد تا در نقطهء ديگرى از فرات عبور كند و مالك اشتر را مأمور مراقبت از اهل « رقّه » نمود . مالك مردم را تهديد كرد و گفت : به خدا سوگند ! اگر پلى بر فرات در كنار اين شهر نبنديد تا على عليه السّلام از آن عبور كند شما را شديدا مجازات خواهم كرد ، اهل رقّه كه مىدانستند مالك در گفتار خود جدّى و صادق است گفتند : مانعى ندارد ما پل را خواهيم ساخت مالك به سراغ امير مؤمنان على عليه السّلام فرستاد كه اهالى رقّه آمادهء ساختن پل هستند ، امام بازگشت پل ساخته شد و همگى از آن عبور كردند .\r\n\r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n\r\n\r\nخطبهء چهل و نهم « 1 » و من كلام له عليه السّلام و فيه جملة من صفات الربوبية و العلم الالهي\r\nدر اين خطبه قسمتى از صفات خداوند و علم بىپايان او آمده است .\r\n\r\nخطبه در يك نگاه\r\nاين خطبه همان گونه كه در عنوان بالا اشاره شد پيرامون صفات پروردگار و گستردگى علم اوست و اشارات پر معنايى به قسمتهاى مختلفى از صفات جلال و جمال او دارد و ذات پاكش را از سخنان بىاساس منكران پروردگار و آنها كه ذات پاك او را شبيه مخلوقات مىدانند يا چيزى شبيه او قرار مىدهند ( و در طرف افراط و تفريط هستند ) منزّه و مبرّى مىشمرد .\r\n\r\n\r\n","description":"","footnote":"\r\n( 1 ) سند خطبه : اين خطبه را جمعى از كسانى كه بعد از مرحوم سيد رضى مىزيسته‌اند از آن حضرت نقل كرده‌اند از جمله مرحوم « علّامهء مجلسى » در روضهء بحار و « على بن محمد بن شاكر واسطى » كه نزديك به زمان « سيد رضى » بوده است در كتاب « عيون الحكم و المواعظ » . ( مصادر نهج البلاغة ، جلد 2 ، صفحهء 18 )\r\n","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n\r\nالحمد للّه الّذي بطن خفيّات الأمور ، و دلّت عليه أعلام الظّهور ، و امتنع على عين البصير ، فلا عين من لم يره تنكره و لا قلب من أثبته يبصره ، سبق في العلوّ فلا شيء أعلى منه و قرب في الدّنوّ فلا شيء أقرب منه . فلا استعلاؤه باعده عن شيء من خلقه ، و لا قربه ساواهم في المكان به . لم يطلع العقول على تحديد صفته ، و لم يحجبها عن واجب معرفته ، فهو الّذي تشهد له أعلام الوجود على إقرار قلب ذي الجحود ، تعالى اللّه عمّا يقول المشبّهون به و الجاحدون له علوّا كبيرا !\r\n\r\nترجمه\r\nستايش مخصوص خداوندى است كه ذات پاكش از همه چيز مخفىتر است ، ولى نشانه‌هاى واضح و آشكار بر هستى او گواهى مىدهد و هرگز چشم بينا قادر بر مشاهدهء ذات او نيست و به همين دليل نه چشم كسى كه وى را نديده انكارش مىكند و نه قلب كسى كه او را شناخته مشاهده‌اش تواند كرد . در علوّ مقام بر همه پيشى گرفته و چيزى برتر از او نيست . با اين حال چنان نزديك است كه چيزى از او نزديكتر نمىباشد نه مرتبهء بلندش او را از مخلوقاتش دور كرده و نه نزديكىاش با خلق او را با آنها همسان قرار داده . عقلها را از كنه صفات خويش آگاه نكرده و با اين حال آنها را از معرفت و شناخت لازم باز نداشته است . پس او كسى است كه نشانه‌هاى آشكار جهان هستى بر وجود پاكش گواهى مىدهد كه دلهاى منكران به\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nوجودش اقرار دارد . خداوند بسيار برتر است از گفتهء كسانى كه موجوداتى را به او تشبيه مىكنند و يا ذاتش را انكار مىنمايند .\r\n\r\nشرح و تفسير\r\n\r\nاى برتر از خيال و قياس و گمان و وهم !\r\nهمان گونه كه در بالا اشاره شد تمام اين خطبه پيرامون صفات جمال و جلال خدا بحث مىكند و در عباراتى كوتاه و پر معنى به تعداد زيادى از اسماء حسناى او اشاره مىفرمايد . در قسمت اول به پنج وصف از اوصاف او كه هر يك توضيحى بر ديگرى است اشاره كرده است ، مىفرمايد : « ستايش مخصوص خداوندى است كه ذات پاكش از همه چيز مخفىتر است ولى نشانه‌هاى واضح و آشكار بر هستى او گواهى مىدهد » ( الحمد للّه الّذي بطن « 1 » خفيّات الأمور و دلّت عليه أعلام الظّهور ) .\r\n« هرگز چشم بينا قادر بر مشاهدهء ذات او نيست » . ( و امتنع على عين البصير ) .\r\n« به همين دليل نه چشم كسى كه وى را نديده انكارش مىكند و نه قلب كسى كه او را شناخته مشاهده‌اش تواند كرد » . ( فلا عين من لم يره تنكره و لا قلب من أثبته يبصره ) .\r\nدر تفسير جملهء « الّذى بطن خفيّات الأمور » احتمالات گوناگونى از سوى مفسّران نهج البلاغة داده شده است . بعضى گفته‌اند « بطن » در اينجا به معناى علم است يعنى خداوندى كه از اسرار نهان آگاه است .\r\nو گاه گفته شده است كه بطن در اينجا به معنى مخفى و پنهان كردن است يعنى\r\n\r\n\r\n","description":"","footnote":"\r\n( 1 ) « بطن » از مادهء « بطن » ( بر وزن متن ) يعنى شكم گرفته شده و از آنجا كه درون شكم ناپيداست اين واژه در مورد هر چيز مخفى به كار مىرود و باطن اشياء به معنى درون آنهاست و گاه « بطنت الأمر » به معنى « از اسرار درون آن آگاه شدم » به كار مىرود همان گونه كه به معنى مخفى و پنهان شدن نيز استعمال مىشود ( معنى لازم و متعدى - هر دو - دارد ) .\r\n","page_name":" 550 ","page_number":550},
  {"content":"\r\n\r\nخداوندى كه اسرار نهان به وسيله او پنهان شده است .\r\nولى تفسيرى كه در بالا گفتيم كه بطن در اينجا به معنى پنهان شدن بوده باشد و مفهومش اين است كه خدا در اسرار نهان مخفى و پنهان است و به تعبيرى ديگر كنه ذاتش از پنهان نيز پنهان‌تر است تناسب بيشترى با جمله‌هاى بعد از آن دارد و به همين دليل ما اين تفسير را بر تفاسير ديگر ترجيح داديم و در واقع مفهوم جمله مضمون همان شعر فيلسوف معروف مىشود كه مىگويد :\r\n وجوده من أظهر الأشياء * و كنهه في غاية الخفاء \r\nوجود پاكش از هر ظاهرى ظاهرتر است و كنه ذاتش در نهايت پنهانى است .\r\nجملهء « دلّت عليه أعلام الظّهور » اشاره به اين دارد كه نشانه‌هاى او همه جا آشكار است آرى در آسمانها و ستارگان و كهكشانها ، در زمين و صحراها و درياها ، در جبين همهء موجودات زنده ، در برگهاى درختان و گلبرگها و شكوفه‌ها و ميوه‌ها ، و در درون اتم‌ها . و هر قدر علم و دانش انسانى خيزش بيشترى مىگيرد و اسرار كائنات آشكارتر مىشود دلائل فزونترى بر علم و قدرت و حكمت آن ذات بىمثال به دست مىآيد .\r\nدر سومين جمله « و امتنع على عين البصير » سخن از اين است كه تيز بين‌ترين ديده‌ها توانايى مشاهدهء جمالش را ندارد ، چرا كه مشاهدهء حسّى ويژهء جسم و جسمانيات است و فرع بر مكان و جهت است ، در حالى كه ذات بىمثال او نه جسم است و نه جسمانى ، نه داراى مكان است و نه جهت ، بلكه پاك و منزّه از همهء اين عوارض و نقائص است همان گونه كه قرآن مىفرمايد :  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  ، « چشمها او را نمىبيند ولى او همهء چشمها را مىبيند و او بخشنده و آگاه است « 1 » . » و هنگامى كه ( موسى ) از سوى ( بنى اسرائيل ) با جملهء  « رَبِّ أَرِنِي أَنْظُرْ إِلَيْكَ »  ، « پروردگارا خودت را به من نشان ده تا تو را ببينم » ، درخواست شهود حسّى مىكند\r\n\r\n\r\n","description":"","footnote":"\r\n( 1 ) سورهء انعام ، آيهء 103 .\r\n","page_name":" 551 ","page_number":551},
  {"content":"\r\n\r\nبا خطاب  « لَنْ تَرانِي »  « هرگز مرا نخواهى ديد » « 1 » مواجه مىشود و در اين ميان پرتو كوچكى از جلوهء پروردگار به صورت صاعقه‌اى عظيم بر كوه مىخورد و آن را يكباره از هم متلاشى مىسازد و موسى و يارانش بر خاك مىافتند ، هنگامى كه موسى به هوش مىآيد عرض مىكند :  « سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ »  ، « خداوندا منزهى تو ( از اين كه با چشم ديده شوى ) من توبه كردم و نخستين مؤمنانم ( و به خوبى دانستم جايى كه توان ديدن گوشهء كوچكى از جلوهء ذات تو را در جهان مخلوقات نداريم كجا مىتوان تو را ديد ) .\r\nو در جمله‌هاى بعد ( فلا عين من لم يره . . . ) در يك نتيجه‌گيرى روشن به اين معنى اشاره شده كه هيچ انسان آگاه و با انصافى با وجود اين همه دلائل روشن نمىتواند ذات پاك او را انكار كند هر چند از دائرهء مشاهدهء حسّى بيرون است و آنها كه مؤمن به وجود او هستند نبايد انتظار مشاهدهء او را داشته باشند حتى مشاهدهء قلبى ، درست است كه با چشم دل مىتوان او را ديد همان گونه كه در كلام معروف مولى آمده است : « لا تدركه العيون بمشاهدة العيان و لكن تدركه القلوب بحقائق الإيمان « 2 » » ، « چشمها هرگز او را آشكارا نمىبيند ولى قلبها با نيروى حقيقت ايمان وى را درك مىكند » ، ولى اين مشاهده نيز مشاهدهء اسما و صفات است نه مشاهدهء كنه ذات ، و در اين مرحله نه تنها انسانهاى عادى ، بلكه برترين شخصيت عالم خلقت نغمهء « ما عرفناك حقّ معرفتك » ، « هرگز تو را آن چنان كه شايسته‌اى نشناخته‌ايم » سر مىدهند .\r\nسپس امام عليه السّلام در چهارمين توصيف از خداوند به موضوع مهم ديگرى اشاره كرده ، مىفرمايد : « در علوّ مقام بر همه پيشى گرفته و چيزى از او برتر نيست ، با اين حال چنان نزديك است كه چيزى از او نزديكتر نمىباشد » . ( سبق فى العلوّ فلا شيء أعلى منه و قرب في الدّنوّ فلا شيء أقرب منه ) .\r\nو در يك نتيجه‌گيرى از اين بيان ، چنين مىافزايد : « نه مرتبهء بلندش او را از\r\n\r\n\r\n","description":"","footnote":"\r\n( 1 ) سورهء اعراف ، آيهء 143 .\r\n( 2 ) خطبهء 179 .\r\n","page_name":" 552 ","page_number":552},
  {"content":"\r\n\r\nمخلوقاتش دور كرده است و نه نزديكيش با خلق ، او را با آنها همسان قرار داده » ، ( فلا استعلاؤه « 1 » باعده عن شيء من خلقه و لا قربه ساواهم في المكان به ) .\r\nممكن است در ابتدا تصوّر شود كه اين گونه توصيفها با يكديگر متناقض است .\r\nچگونه مىتواند چيزى از همه چيز دور تر و بالاتر و از همه چيز نزديكتر و پايين‌تر باشد ؟ ! چگونه در عين نزديكى دور و در عين دورى نزديك ، بلكه نزديكترين است ؟ ! آرى اگر با مقياس مخلوقات كه دائما با آنها سر و كار داريم و همهء آنها وجودهايى محدود و متناهى هستند محاسبه كنيم اين تضادها و ضدّ و نقيض‌ها به نظر مىرسد ، ولى توجه به يك نكته راه را براى شناخت صفات خداوند به طور كامل هموار مىسازد و آن اين كه او وجودى است بىنهايت از هر نظر و بىنياز و غنىّ مطلق ، چنين وجودى هيچگونه محدوديتى از نظر زمان و مكان و علم و قدرت ندارد ، بلكه بىنياز از زمان و مكان و برتر از آن است ، در همه جا هست و در هر زمان وجود دارد و در عين حال بىمكان و بىزمان است .\r\nچنين وجودى به همهء اشيا نزديك است و چون شباهتى با آنها ندارد از همه دور است ، از همه چيز آشكارتر است چون همه چيز نشانهء وجود اوست ، و از همه چيز پنهانتر است چون شباهتى به مخلوقات ، كه ما با آنها آشنا هستيم ، ندارد .\r\nبنا بر اين منظور از علو در جملهء بالا برترى وجود و هستى است نه برترى در مكان ، و منظور از قرب و نزديكى ، نزديكى در احاطهء وجودى است نه نزديكى در مكان .\r\nتصديق بايد كرد كه فهم و درك اين صفات براى ما كه هميشه با صفات ممكنات سر و كار داريم آسان نيست ، ولى با كمى انديشه و استفاده از مثال - هر چند مثالهايى ناقص باشد - مىتوان آنها را به ذهن نزديك كرد ، مثلا در برابر اين سؤال كه چگونه مىتواند وجودى همه و در هر زمان باشد و در عين حال زمان و مكان نداشته\r\n\r\n\r\n","description":"","footnote":"\r\n( 1 ) « استعلا » گاه به معنى برتر بودن و گاه به معنى برترى جويى مىآيد و در اينجا به معنى اوّل است .\r\n","page_name":" 553 ","page_number":553},
  {"content":"\r\n\r\nباشد ؟ مىتوانيم از مثالهاى ناقص مانند بعضى از فرمولهاى رياضى بهره بگيريم همه مىدانيم : « دو بعلاوهء دو مساوى با چهار مىشود » اين رابطه نه تنها در زمان كه در آسمان و در هر جا برويم برقرار است نه تنها در عصر و زمان ما كه در هر عصر و زمانى حاكم است ، در عين حال نه مكانى دارد و نه زمانى .\r\nو اين كه مىفرمايد : بلندى مقام و هستىاش او را از اشيا دور نمىكند و نزديكىاش آنها را همسان با مخلوقات نمىسازد نتيجهء روشنى از همان حقيقتى است كه در بالا گفته شد بعضى از شارحان نهج البلاغة در تشبيه ناقص اما مناسبى چنين گفته‌اند كه امواج نور به شيشه‌ها مىتابد و در درون آنها نفوذ مىكند و آنها را روشن مىسازد و در عين حال كه به آنها از همه چيز نزديكتر است همسان با آنها نيست وجودى است بسيار لطيف و برتر و بالاتر ، و شايد تعبير قرآن مجيد از ذات خداوند به نور نيز اشاره به همين معنى باشد ،  « اللَّهُ نُورُ السَّماواتِ وَ الْأَرْضِ »  « 1 » .\r\nدر پنجمين توصيف به حقيقت مهمّ ديگرى اشاره كرده ، مىفرمايد : « عقلها را از كنه صفات خويش آگاه نكرده ، و با اين حال آنها را از معرفت و شناخت لازم باز نداشته است » ، ( لم يطلع العقول على تحديد صفته و لم يحجبها عن واجب معرفته ) .\r\nنه كنه ذات او بر كسى روشن است و نه حقيقت صفات او ، چرا كه هم ذاتش نامتناهى است و هم صفاتش ، چگونه عقلى و خرد انسانها كه همه متناهى و محدود است مىتواند به آن نامحدود احاطه پيدا كند ، ولى با اين حال آن قدر آثار وجودش در جبين تمامى موجودات نمايان است كه هر كس مىتواند به طور اجمال از هستى ذات و صفات او آگاه باشد .\r\nدر يك مثال ناقص اما گويا : همه ما مىدانيم كه روح وجود دارد و زمان يك واقعيت است اما پى بردن به حقيقت روح و زمان كار آسانى نيست ، همه مىدانيم موجود زنده با مرده متفاوت است اما كنه و حقيقت حيات چيست ؟ فهم آن بسيار\r\n\r\n\r\n","description":"","footnote":"\r\n( 1 ) سورهء نور ، آيهء 35 .\r\n","page_name":" 554 ","page_number":554},
  {"content":"\r\n\r\nمشكل است . به تعبير ديگر : ما به اين امور علم اجمالى داريم نه تفصيلى « 1 » .\r\nسپس در يك نتيجه‌گيرى دقيق مىفرمايد : « پس او كسى است كه نشانه‌هاى آشكار جهان هستى بر وجود پاكش ، گواهى مىدهد كه دلهاى منكران به وجودش اقرار دارند » ! ( فهو الّذي تشهد له أعلام الوجود على إقرار قلب ذي الجحود « 2 » ) .\r\nدر حقيقت منكران ذات پاك او در زبان انكارش مىكنند ولى در دل به بركت آثار صنع او به وجودش اقرار دارند . حتى ممكن است خويش را در صف منكران پندارند در حالى كه نور وجود او در اعماق جانشان پرتو افكن است همان گونه كه قرآن مجيد مىگويد :  « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ وَ سَخَّرَ الشَّمْسَ وَ الْقَمَرَ لَيَقُولُنَّ اللَّهُ فَأَنَّى يُؤْفَكُونَ »  . . .  « وَ لَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِهِ الْأَرْضَ مِنْ بَعْدِ مَوْتِها لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْقِلُونَ »  ، « هر گاه از آنان بپرسى چه كسى آسمانها و زمين را آفريده و خورشيد و ماه را مسخّر كرده است ؟ مىگويند : اللّه ، با اين حال چگونه آنان را ( از عبادت خدا ) منحرف مىسازند . . . و اگر از آنان بپرسى چه كسى از آسمان آبى فرستاده و به وسيله آن زمين را پس از مردنش زنده كرده است ؟ مىگويند : اللّه ، بگو حمد و ستايش مخصوص خدا است ، ولى بيشتر آنها نمىدانند » « 3 » .\r\nچگونه مىتوان خدا را انكار كرد در حالى كه در تمام جهان هستى و در سر تا پاى ما آثار صنع او ديده مىشود . تنها مطالعهء يك عضو از وجود خودمان - مانند چشم - كافى است كه ما را به تمام صفات جمال و جلال او آشنا سازد ، چشمى كه از طبقات هفتگانه تشكيل شده و هر كدام با ساختمان مخصوص خود عضوى كامل و شگفت آور است . چشمى كه سلولهاى ظريف آن تمام دانشمندان را حيران ساخته و تمام\r\n\r\n\r\n","description":"","footnote":"\r\n( 1 ) براى توضيح بيشتر به جلد اول پيام امام ذيل شرح ( خطبهء اول ) از صفحهء 82 به بعد مراجعه شود .\r\n( 2 ) « جحود » و « جحد » به معنى انكار كردن آميخته با علم و آگاهى است و به گفتهء راغب در مفردات به معنى نفى چيزى است كه در دل اثبات آن است يا اثبات چيزى كه در دل ، نفى آن است بنا بر اين در مفهوم جحود هميشه يك نوع لجاجت و تعصّب و دشمنى در برابر حق نهفته است .\r\n( 3 ) سورهء عنكبوت ، آيهء 61 - 63 .\r\n","page_name":" 555 ","page_number":555},
  {"content":"\r\n\r\nدستگاههاى پيشرفتهء علمى قادر نيستند اندكى از وظايف متنوّع و سنگين آن را انجام دهند . اگر در تمام جهان هستى هيچ نشانه‌اى براى وجود خدا جز همين يك عضو نبود براى پى بردن به ذات پاك او كافى بود ، تا چه رسد به اين كه به هر سو نگاه كنيم آثار او را مىبينيم .\r\nاين همه موجودات زندهء متنوّع كه به گفتهء دانشمندان هنوز صدها هزار نوع از آن در دل جنگلها و صحراها ناشناخته مانده و ميليونها نوع ديگر در اعماق اقيانوسها ، هر يك به تنهايى دليل روشنى بر عظمت و قدرت و علم بىانتهاى او است ، با اين حال چگونه ممكن است كسى در دل انكارش كند هر چند به خاطر هوا پرستى و علايق مادى لفظ انكار بر زبان جارى كند . و به گفته بعضى از دانشمندان غرب اگر كسى بخواهد خدا را منكر بشود بايد چشم بر هم بگذارد و هيچ يك از موجودات جهان طبيعت را نبيند .\r\nهمچنين به گفتهء دانشمند ديگرى هر كشف تازهء علمى در جهان آفرينش راه تازه‌اى به سوى خدا مىگشايد و به اين ترتيب با پيشرفت علم و دانش بشرى راه خداشناسى روز به روز هموارتر مىگردد .\r\nسرانجام در پايان اين خطبه مىفرمايد : « خداوند بسيار برتر است از گفته كسانى كه موجوداتى را به او تشبيه مىكنند و يا ذاتش را انكار مىنمايند » ! ( تعالى اللّه عمّا يقول المشبّهون به و الجاحدون له علوّا كبيرا ) .\r\nمشبّهه ( گروه تشبيه كنندگان ) به دو معنى اطلاق مىشود : كسانى كه خدا را به بندگانش تشبيه مىكنند و مثلا براى او جسم و اعضاء و دست و پا قائل مىشوند و كسانى كه موجودات ديگر را به او تشبيه مىكنند و شريك و همتا قرار مىدهند ، مثلا به جاى عبادت خداوند در برابر بتها سجده مىكنند .\r\nجمعى از مفسران ( نهج البلاغة ) جملهء بالا را اشاره به معنى اول دانسته‌اند ، در حالى كه بعضى ديگر ناظر به معنى دوم مىدانند و با توجّه به تعبير ( المشبّهون به ) معنى دوم صحيح‌تر به نظر مىرسد هر چند هر دو گروه در اشتباهند ، زيرا نه او\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nصفات مخلوقات را دارد كه در اين صورت ذات پاكش دستخوش حوادث بود ، و نه مخلوقى مىتواند در جايگاه و مقام او قرار گيرد ، چرا كه هيچ يك از صفات او را ندارد .\r\n\r\nنكته وجودش آشكار و كنه ذاتش پنهان است\r\nدر اين خطبهء كوتاه اما پر معنى به چند محور مهم در زمينهء اسماء و صفات خداوند اشاره شده است : نخست به خفاى كنه ذات خداوند در عين ظهور وجود او در تمام عالم هستى به گونه‌اى كه نه هيچ كس مىتواند وجودش را انكار كند و نه احدى قدرت دارد احاطه بر كنه ذات پاكش پيدا كند .\r\nو اين يكى از آثار نامتناهى بودن وجود مقدس اوست كه هر گاه گامى به سوى شناخت كنه ذات او از طريق خرد برداريم شعاع ذات نامحدودش فكر ما را گامها به عقب بر مىگرداند و هر زمان به سوى اوج كنه صفاتش پرواز كنيم بال و پر ما مىسوزد و سقوط مىكنيم و به گفتهء ابن ابى الحديد معتزلى ، در شعر زيبايش :\r\n فيك يا أعجوبة الكون * غدا الفكر كليلا\r\nأنت حيّرت ذوي اللّبّ * و بلبلت العقولا\r\nكلّما قدّم فكري فيك * شبرا فرّ ميلا\r\nناكصا يخبط في * عمياء لا يهدى سبيلا \r\n« در ذات تو اى اعجوبهء جهان هستى فكر خسته و وامانده شد ، تو صاحبان انديشه را حيران ساخته‌اى و خردها را به هم ريخته‌اى ، هر زمان فكر من يك وجب به تو نزديك شود يك ميل فرار مىكند ، آرى به عقب بر مىگردد و در تاريكيها غرق مىشود و راهى به پيش پيدا نمىكند « 1 » » .\r\n\r\n\r\n","description":"","footnote":"\r\n( 1 ) اين اشعار در حواشى « شرح باب حادى عشر » در صفحهء اول از قول « ابن ابى الحديد » آمده است .\r\n","page_name":" 557 ","page_number":557},
  {"content":"\r\n\r\nولى در مقابل آن قدر آثار عظمت او در پهنهء هستى در درون و برون موجودات ، در نظم خارق العادهء آنها ، در اسرار و شگفتيهاى آفرينش آنها و در همه چيز نمايان است كه با مشاهدهء آنها انسان به ياد دعاى بسيار عميق و پر محتواى عرفهء امام حسين عليه السّلام مىافتد آنجا كه مىگويد : « متى غبت حتّى تحتاج الى دليل يدلّ عليك و متى بعدت حتّى تكون الآثار هى الّتى توصل اليك عميت عين لا تراك عليها رقيبا » ، « كى از ما پنهان شدى تا نياز به دليلى داشته باشيم كه ما را به سوى تو رهبرى كند و كى از ما دور شدى تا دست به دامان آثارت زنيم كه ما را به تو نزديك سازد ، كور باد چشمى كه تو را مراقب خويش نبيند . » در محور ديگرى سخن از قرب و بعد خداوند و دورى و نزديكى او به ماست در عين اين كه از ما به ما نزديكتر است آن چنان دور و برتر است كه بالاتر از او تصوّر نمىشود و اين يكى ديگر از آثار نامتناهى بودن ذات بىمثال اوست ، چرا كه چنين ذاتى همه جا هست و جايى از او خالى نمىتواند باشد و گرنه محدود خواهد بود ، در عين حال آن چنان والاست كه هيچ كس دسترسى به او پيدا نمىكند و الّا محدود در چهار ديوار افكار ما خواهد شد .\r\nمحور سوم نفى صفات مخلوقات و هر گونه تشبيه از ذات پاك اوست و اين نيز از آثار نامتناهى بودن ذات پاكش سرچشمه مىگيرد ، چرا كه مخلوقات همه محدود و ناقصند ، وجودشان متناهى و صفاتشان آميخته با نقصان و جنبه‌هاى عدمى است ، هر گاه او را به يكى از مخلوقاتش تشبيه كنيم يا شريك و شبيهى براى او در فكر خود بسازيم و صفات مخلوقات را بر او بنهيم ، او را از اوج نامتناهى بودن و واجب الوجود بودن به پائين آورده و در دايرهء محدود و مملوّ از نقصان ممكنات قرار داده‌ايم .\r\nدر خطبه‌هاى آينده نيز اشاراتى بسيار عميق و پر معنى به اين امور خواهد آمد و ما نيز به تناسب ، بحثهاى بيشترى در اين زمينه خواهيم داشت ، ان شاء اللّه .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nخطبهء پنجاهم « 1 » و من كلام له عليه السّلام و فيه بيان لما يخرب العالم به من الفتن و بيان هذه الفتن\r\nدر اين خطبه از فتنه‌هايى كه سبب ويرانى جامعه‌ها مىشود سخن به ميان آمده و اين فتنه‌ها تشريح شده است .\r\n\r\nخطبه در يك نگاه\r\nامام عليه السّلام در اين خطبه روى يكى از مهمترين عوامل فساد جوامع انسانى انگشت مىگذارد ، به ويژه بر انحرافاتى كه در جامعه اسلامى بعد از رسول خدا صلّى اللّه عليه و آله و سلّم به وجود آمد تأكيد مىكند و به بيان اين حقيقت مىپردازد كه چگونه شيطان و پيروان او براى فريفتن مردم ساده دل حق و باطل را به هم در مىآميزند تا به مقاصد شوم خود نايل گردند .\r\nآنها به خوبى مىدانند اگر حق به طور خالص مطرح گردد راهى براى نفوذ آنان در جامعه باقى نمىماند و اگر باطل به صورت يك دست عرضه شود هيچ كس به دنبال آن گام بر نمىدارد ، از اين رو هميشه اين شياطين حق و باطل را به هم\r\n\r\n\r\n","description":"","footnote":"\r\n( 1 ) سند خطبه : اين خطبه را گروهى از دانشمندانى كه قبل از « سيد رضى » مىزيسته‌اند در كتابهاى خود آورده‌اند . از جمله مرحوم « كلينى » در « كافى » در « باب البدع و الرأى و المقاييس » ( جلد 1 ، صفحهء 54 ) و « احمد بن محمد بن خالد برقى » در كتاب « محاسن » ( جلد 1 ، صفحهء 208 ) و « يعقوبى » در تاريخ معروف خود ( جلد 2 ، صفحهء 136 ) و « ابو حيان توحيدى » در « البصائر و الذخائر » ( صفحهء 32 ) . و گروه زياد ديگرى بعد از سيد رضى آن را نقل كرده‌اند كه نيازى به ذكر آنها نيست . ( مصادر نهج البلاغة ، جلد 2 ، صفحهء 19 )\r\n","page_name":" 559 ","page_number":559},
  {"content":"\r\n\r\nمىآميزند تا از طريق حق مردم را بفريبند و از طريق باطل به مقصود خود نايل گردند . آرى آنها زهر مهلك را در غذاى شيرين و مطبوع پنهان مىسازند تا ناآگاهان را به خوردن آن تشويق كنند . آنها هميشه باطل را در پوسته‌اى از حق پنهان مىكنند تا از اين طريق مردم را اغفال كنند .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nبخش اول\r\nإنّما بدء وقوع الفتن أهواء تتّبع و أحكام تبتدع ، يخالف فيها كتاب اللّه ، و يتولّى عليها رجال رجالا على غير دين اللّه ، فلو أنّ الباطل خلص من مزاج الحقّ لم يخف على المرتادين ، و لو أنّ الحقّ خلص من لبس الباطل انقطعت عنه ألسن المعاندين ، و لكن يؤخذ من هذا ضغث ، و من هذا ضغث فيمزجان فهنالك يستولي الشّيطان على أوليائه ، و ينجو « الّذين سبقت لهم من اللّه الحسنى » .\r\n\r\nترجمه\r\nآغاز پيدايش فتنه‌ها پيروى از هوا و هوسها و بدعتهايى است كه با كتاب خدا مخالفت دارد و گروهى ( چشم و گوش بسته يا هوا پرست آگاه ) به پيروى آنان بر مىخيزند و بر خلاف دين خدا از آنها حمايت مىكنند . اگر باطل از آميختن با حق جدا مىگرديد بر كسانى كه طالب حقّند پوشيده نمىماند . و اگر حق از آميزهء باطل پاك و خالص مىشد زبان دشمنان و معاندان از آن قطع مىگشت . ولى بخشى از اين گرفته مىشود و بخشى از آن و اين دو را به هم مىآميزند و اينجا است كه شيطان بر دوستان و پيروان خود مسلّط مىشود . و « تنها كسانى كه مشمول رحمت خدا بودند » از آن نجات مىيابند .\r\n\r\nشرح و تفسير\r\nدر اين كه تاريخ صدور اين خطبه چه زمانى بوده و در چه شرايط و حال و هوايى\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nامام عليه السّلام اين خطبه را ايراد فرموده است در ميان دانشمندان گفتگو است . بعضى معتقدند كه امير مؤمنان على عليه السّلام شش روز پس از رسيدن به خلافت اين خطبه را ايراد فرمود در حالى كه بعضى آن را مربوط به زمانى مىدانند كه نتيجهء حكميت در ماجراى صفّين اعلام شد و البته محتواى خطبه با هر دو سازگار است هم با آغاز خلافت و هم با پايان زشت و ننگين مسألهء حكميت . با توجه به اين سخن به سراغ شرح و تفسير خطبه مىرويم .\r\nامام عليه السّلام در آغاز اين خطبه به سرچشمهء پيدايش فتنه‌ها در جوامع اسلامى مىپردازد كه هم ، زمان بعد از رحلت رسول اللّه را شامل مىشود و هم ماجراهايى همچون واقعهء جمل و صفّين و نهروان را ، و دقيقا دست روى سرچشمه و نكتهء اصلى مىگذارد ، مىفرمايد : « آغاز پيدايش فتنه‌ها پيروى از هوىها و هوسها و بدعتهايى است كه با كتاب خدا مخالفت دارد » ، ( إنّما بدء وقوع الفتن أهواء تتّبع و أحكام تبتدع « 1 » ، يخالف فيها كتاب اللّه ) ، آرى ريشهء اصلى فتنه‌ها دو چيز است : پيروى از هواى نفس و احكام دروغين خود ساخته كه مخالف كتاب خداست و بىشك اگر احكام قرآن در ميان مردم حاكم باشد و اصالت قوانين اسلام حفظ شود و بدعتهاى ناروا در دين خدا نگذارند و همچنين در اجراى قوانين ناب الهى هوى و هوس را حاكم نكنند فتنه‌اى پيدا نخواهد شد ، چرا كه اين قوانين مجرى عدالت و حافظ حقوق همهء مردم و بيانگر وظائف است ، فتنه آن زمان شروع مىشود كه فزون طلبىها آشكار گردد و قوانين الهى در مسير مطامع شخصى تحريف شود . حق و عدالت زير پا بماند و افراد و گروهها وظائف الهى خود را فراموش كنند و به بدعتها روى آورند .\r\nدر واقع آنجا كه با تحريف و تفسيرهاى غلط به هوى و هوس خود مىرسند به سراغ آن مىروند و هر جا نياز به جعل احكام تازه‌اى ديدند دست به دامن بدعت مىزنند ، درست است كه آن بدعتها نيز از هوى و هوسها سرچشمه مىگيرد ولى\r\n\r\n\r\n","description":"","footnote":"\r\n( 1 ) « تبتدع » از ماده « بدعت » به معنى كار نوظهور و بىسابقه است و هنگامى كه در امور دينى به كار برود به معنى احكام و قوانينى است كه بر خلاف كتاب اللّه و سنّت پيامبر وضع مىشود .\r\n","page_name":" 562 ","page_number":562},
  {"content":"\r\n\r\nهوى و هوس و تمايلات شيطانى گاه در نحوهء تفسير و اجراى احكام الهى نفوذ مىكند و گاه به صورت بدعتها و احكام مجعول . و به همين دليل در كلام امام عليه السّلام از يكديگر جدا شده‌اند .\r\nبه عنوان مثال مىتوان به فتنهء « بنىاميّه » كه در اسلام از بزرگترين فتنه‌ها محسوب مىشود اشاره كرد . آنها براى رسيدن به حكومت خودكامهء خويش بر مركب هوى و هوس سوار شدند و تا آنجا كه توانستند در احكام اسلام تفسير و توجيه نادرست روا داشتند و آنها را به سود منافع شخصى خود توجيه نمودند و هر جا امكان نداشت دست به بدعت جديدى زدند .\r\n« معاويه » خلافت اسلامى را با نيرنگ به چنگ مىآورد و بر اساس بدعتى جديد آن را در خاندان خود موروثى مىكند ، « زياد » را برادر خود مىخواند و براى يزيد در حيات خود از مردم بيعت مىگيرد و سبّ و دشنام امير مؤمنان على عليه السّلام را كه پاكترين و آگاهترين و بزرگترين شخصيت اسلام بعد از پيغمبر خدا بود در قلمرو حكومت خود ، سنّت مىشمرد ، خود و يارانش در ريختن خون عثمان شركت مىكنند و سپس به خونخواهى او بر مىخيزند « 1 » .\r\nسپس مىافزايد : « و گروهى چشم و گوش بسته و نادان ، يا هوا پرست آگاه به پيروى آنان بر مىخيزند و از هوىها و هوسها و بدعتهاى آنان بر خلاف دين خدا حمايت مىكنند » . ( و يتولّى « 2 » عليها رجال رجالا على غير دين اللّه ) ، در جملهء بعد اشاره به ابزار اين كار شده . ابزارى كه در تمام طول تاريخ از سوى همهء هوا پرستان و جنايتكاران مورد استفاده قرار گرفته و به صورت يك سنّت هميشگى در آمده است و آن اين كه آنها هميشه براى رسيدن به مقاصد خود حق و باطل را به هم مىآميزند و حق را سپرى براى حمايت از باطل و يا پوستهء شيرين و جالبى براى پنهان كردن زهر باطل قرار مىدهند ، مىفرمايد : « اگر باطل از آميختن با حق جدا\r\n\r\n\r\n","description":"","footnote":"\r\n( 1 ) در اين زمينه به كتاب « الغدير » جلد 10 مراجعه شود .\r\n( 2 ) « يتولّى » از مادهء « تولّى » به معنى پيروى كردن است . و گاه به معنى نزديك شدن و سلطه بر چيزى و يا پست و مقامى مىآيد ، ولى اينجا همان معناى اول مورد نظر است .\r\n","page_name":" 563 ","page_number":563},
  {"content":"\r\n\r\nمىگرديد بر كسانى كه طالب حقّند پوشيده نمىماند ، و اگر حق از آميزهء باطل پاك و خالص مىشد زبان دشمنان و معاندان از آن قطع مىگرديد » . ( فلو أنّ الباطل خلص من مزاج الحقّ لم يخف على المرتادين « 1 » ، و لو أنّ الحقّ خلص من لبس الباطل انقطعت عنه ألسن المعاندين ) ، چه تعبير جالب و گويايى ، باطل اگر در شكل اصليش نمايان شود خريدارى ندارد و حق اگر به صورت خالص عرضه شود زبان بهانه‌جويان را قطع مىكند ، لذا بديهى است نه حق خالص مشكل هوا پرستان را حل مىكند ، چرا كه منافع آنها در باطل نهفته است ، و نه باطل خالص آنها را به مقصد مىرساند ، چرا كه مردم از آنها حمايت نخواهند كرد و اينجاست كه به سراغ آميختن حق و باطل مىروند ، همان چيزى كه تمام سياستهاى مخرّب دنيا را مىتوان در آن خلاصه كرد .\r\nامام عليه السّلام در اين مورد مىفرمايد : « ولى بخشى از اين گرفته مىشود و بخشى از آن ، و اين دو را به هم مىآميزند ، و در اينجا است كه شيطان بر پيروان و دوستان خود مسلّط مىشود و تنها كسانى كه مشمول رحمت خدا بوده‌اند از آن نجات مىيابند » ! ( و لكن يؤخذ من هذا ضغث « 2 » ، و من هذا ضغث فيمزجان فهنالك يستولي الشّيطان على أوليائه ، و ينجو « الّذين سبقت لهم من اللّه الحسنى » ) .\r\nاين تعبير به خوبى نشان مىدهد كه آميختن حق و باطل به يكديگر مانع از شناخت باطل نيست هر چند به دقّت و كنجكاوى يا پرسش از آگاهان نياز دارد . به همين دليل امام عليه السّلام مىفرمايد : در گيرودار آميزش حق و باطل شيطان بر دوستان و پيروانش چيره مىشود و خدا جويان حق طلب از خطر گمراهى در اين گونه جريانات در امانند .\r\n\r\n\r\n","description":"","footnote":"\r\n( 1 ) « مرتادين » از مادّهء « ارتياد » به معنى طلب كردن چيزى است و در خطبهء بالا به معنى طلب كردن حق آمده است .\r\n( 2 ) « ضغث » ( بر وزن حرص ) به معنى دسته‌اى از چوبهاى نازك مانند ساقه گندم و جو يا رشته‌هاى خوشه خرما است و به معنى بسته هيزم يا گياه خشكيده نيز آمده است و گاه به خوابهاى آشفته و درهم اطلاق مىشود . و در خطبه بالا به معنى بخشى از چيزى آمده است .\r\n","page_name":" 564 ","page_number":564},
  {"content":"\r\n\r\nدر واقع آميزش حق و باطل چراغ سبزى است براى هوى پرستان و بهانه‌اى است براى پيروان شيطان كه وجدان خود را فريب دهند و در برابر ديگران استدلال كنند كه ما به اين دليل و آن دليل ( اشاره به قسمتهايى از حق كه با باطل آميخته شده ) اين راه را برگزيده‌ايم .\r\nآرى مستضعفين فكرى و ساده لوحان ممكن است در اين ميان ناآگاهانه در دام شيطان بيفتند ، در حالى كه آنها نيز اگر رهبر و راهنمايى براى خود انتخاب مىكردند گرفتار چنين سرنوشتى نمىشدند . به اين ترتيب مردم در برابر آميزش حق و باطل به سه گروه تقسيم مىشوند :\r\nگروه اول همان « الّذين سبقت لهم من اللّه الحسنى « 1 » » و به تعبير ديگر حق طلبان آگاه و مخلصند كه به لطف پروردگار از توطئه‌هاى شوم فتنه جويان در امانند .\r\nگروه دوم هوى پرستان بهانه‌جو هستند كه مىخواهند به بهانهء حق در راه باطل گام بگذارند و در واقع نيمه آگاهند و با پاى خود در دام شيطان مىروند .\r\nگروه سوم افراد ساده لوحى هستند كه تشخيص حق از باطل در اين آميزهء خطرناك براى آنها مشكل است و ناآگاهانه گرفتار دام شيطان مىشوند مگر اين كه در پناه رهبر آگاه و فرزانه‌اى جاى گيرند .\r\nشبيه همين معنى در خطبه 38 گذشت ، آنجا كه امام عليه السّلام شبهه را تفسير مىفرمايد و راه نجات از آن را نشان مىدهد و مىگويد : شبهه را از اين رو شبهه نام نهاده‌اند كه شباهت به حق دارد اما اولياء اللّه گرفتار آن نمىشوند ، چرا كه نور يقين در اينجا راهنماى آنها است . . . ولى دشمنان خدا بر اثر گمراهى در دام شبهات گرفتار مىشوند .\r\n\r\n\r\n","description":"","footnote":"\r\n( 1 ) اين جمله اقتباس از آيهء 101 سورهء انبياء  « إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ »  مىباشد كه به دنبال آيات مربوط به جهنم آمده و اشاره به اين دارد كه اين گروه در جهنّم گرفتار نمىشوند و از آنجا كه فتنه‌هاى دنيا جهنّم دنيا محسوب مىشود امام عليه السّلام مىفرمايد اين گروه در دنيا نيز گرفتار فتنه‌هاى شياطين نمىشوند .\r\n","page_name":" 565 ","page_number":565},
  {"content":"\r\n\r\n\r\nنكته‌ها\r\n\r\n1 - ريشهء فتنه‌ها\r\nتاريخ اسلام مخصوصا تاريخ قرن اوّل و دوم مملوّ از فتنه‌هاى شگفت‌انگيز و دردناك است كه زحمات پيامبر اسلام صلّى اللّه عليه و آله و سلّم و ياران مخلص او را تا حدّ زيادى بر باد داد و اگر اين فتنه‌ها نبود و اسلام در همان مسيرى كه پيامبر صلّى اللّه عليه و آله و سلّم براى آن تعيين فرموده بود پيش مىرفت امروز جهان ديگرى داشتيم . مخصوصا در بيست و پنج سال بعد از رحلت پيامبر صلّى اللّه عليه و آله و سلّم فتنه‌ها غوغا مىكرد . هنگامى كه امام امير مؤمنان على عليه السّلام در سال 35 هجرى به خلافت ظاهرى رسيد تلاش فوق العاده‌اى براى باز گرداندن اسلام به مسير اول نمود ، ولى دامنهء فتنه آن قدر گسترده شده بود كه از هر طرف به اصلاح آن مىپرداخت از سوى ديگر آشكار مىشد . در سالهاى آخر خلافت عثمان همه چيز دگرگون شد و تمام ارزشهاى اسلامى زير سؤال رفت و سنّت‌ها و ارزشهاى عصر جاهليت كاملا زنده شد و بازماندگان لشكر شرك و نفاق همه جا در صحنه ظاهر شدند و پست‌هاى كليدى را گرفتند و همين امر كار را بر امام عليه السّلام دشوار و پيچيده كرد . درست است كه امام عليه السّلام در سايهء مجاهدات مستمر و جانكاهش بار ديگر ارزشها را زنده فرمود ، ولى متأسّفانه فتنه‌ها خاموش نشد و شهادت امام عليه السّلام كه به دست همين فتنه‌جويان شيطان صفت انجام گرفت از ادامهء راه جلوگيرى كرد .\r\nسپس در دوران حكومت معاويه و يزيد و ساير حكّام شجرهء خبيثهء اموى فتنه‌ها آشكارتر گشت . خونهاى بىگناهان ريخته شد ، بدعت‌ها آشكار شد ، هوى و هوس حاكم گرديد و در عصر بنى عباس به اوج خود رسيد و اسلام راستين در چنگال اين خودكامگان گرفتار شد .\r\nو اعمالى از حكام اين دو سلسله ( بنى أميه و بنى عباس ) سر زد كه هيچ شباهتى به اسلام نداشت با اين كه متأسّفانه لقب خليفه رسول اللّه را يدك مىكشيدند .\r\nاگر به ريشهء اين فتنه‌ها بنگريم به صدق كلام امام عليه السّلام در خطبهء بالا كاملا پى\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nمىبريم كه ريشهء اين فتنه‌ها عمدتا دو چيز بود : پيروى از هوى و هوسهاى شيطانى و بدعت‌گذارى در دين خدا . در همه جا اين دو اصل به چشم مىخورد ، گروهى از فتنه‌جويان به اصل نخست تمسّك مىجويند و گروهى به اصل دوم و گروهى به هر دو و شرح اين سخن حتى در يك كتاب نمىگنجد و از اين ديدگاه به بررسى مجدّدى در تاريخ آن قرون نياز دارد .\r\n\r\n2 - سياستهاى شيطانى\r\nاز جملهء شگفتىها اين است كه اصول سياستهاى خودكامگان در طول تاريخ تقريبا يكسان است . در چند هزار سال قبل ، فرعون - به نقل قرآن مجيد - از سياست « تفرقه بينداز و حكومت كن » استفاده مىكرد ،  « إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً »  « 1 » ، امروزه نيز در تمام دنياى استكبارى اين اصل به قوّت خود باقى است و همچنان ادامه دارد . با هر وسيله‌اى كه بتوانند در ميان ملتها ايجاد اختلاف مىكنند تا پايه‌هاى حكومتشان مستحكم شود .\r\nمسألهء آميختن حق و باطل يكى از آن اصول است كه همواره در سياست‌هاى مخرّب ظالمان و طاغيان به چشم مىخورد . آنها هميشه پوشش‌هايى از حق و شعارهايى از عدالت و اصول انسانى را عنوان كرده و كارهاى شيطانى خود را در زير اين پوشش‌ها انجام مىدهند .\r\nدر حالات شاهان ظالم مىخوانيم كه گاه نالهء پيرزنى آنها را چنان بىقرار مىكرده است كه هر بيننده‌اى خيال مىكرد چنان وجدان قوى و نيرومندى دارند كه با شنيدن اين ناله زير و رو شده‌اند ، و اين سخن دهان به دهان مىگشت ( داستان زنجير عدالت انو شيروان ، و خانهء پيرزن در كنار قصر او ، و داستانهايى ديگر از اين قبيل در حالات خلفا و شاهان در كشورهاى اسلامى و غير آن كم نيست ) همهء اينها پوشش‌هايى بود براى مظالم آنان !\r\n\r\n\r\n","description":"","footnote":"\r\n( 1 ) سورهء قصص ، آيهء 4 .\r\n","page_name":" 567 ","page_number":567},
  {"content":"\r\n\r\nآنها به خوبى مىدانستند كه باطل و ناحق به صورت خالص در هيچ جامعه‌اى خريدار ندارد ، بنا بر اين چاره‌اى جز اين نيست كه گوشه‌هايى از مظاهر حق را با اباطيل خود بياميزند ! از آنجا كه سياست‌هاى شيطانى در عصر ما بيش از هر زمان ديگرى پيچيده و مرموز است ، آميزش حق و باطل نيز به صورت مرموزترى در آمده است .\r\nسياستمداران بزرگ دنيا چنان خواسته‌هاى نامشروعشان را در پوسته‌اى از حق مىپوشانند كه تشخيص آن به آسانى ممكن نيست .\r\nعناوينى مانند حقوق بشر ، حقوق حيوانات ، روز كارگر ، روز مادر ، پزشكان بدون مرز ، عفو بين الملل ، تأسيس مراكز خيريه و كمك به گرسنگان و محرومان و جنگ‌زدگان و اعطاى پناهندگى سياسى به گروهى از آوارگان و عناوين فراوان ديگرى از اين قبيل ، همه ابزار فريب افكار عمومىاند . آنان چنان با آب و تاب از آن صحبت مىكنند كه حتى بعضى از هوشمندان به راستى باور كرده‌اند كه دنياى امروز راه انبيا را مىپويد ! و از طريق ديگر به هدف انبيا نزديك مىشود ! حتى اين گروه ساده لوح كتاب يا كتابهايى در اين زمينه نوشتند ، يعنى كه دنياى امروز راه انبيا را طى كرده است و به مسائلى كه آنها توصيه كرده‌اند تا حدود زيادى جامهء عمل پوشانيده است ! غافل از اين كه اينها همه پوششى است براى مظالم سردمداران سياست دنيا .\r\nبراى اين كه تصور نشود اين سخن از يك مطالعهء بد بينانه سرچشمه مىگيرد كافى است كه نگاهى بيفكنيم به عملكرد آنها و دو گانگى و چند گانگى آن در پياده كردن اصول به ظاهر انسانى در نقاط مختلف دنيا .\r\nآنها در حالى كه به خاطر كشته شدن يك سگ در مطالعات فضايى روسها فرياد بلند كرده بودند ، در ويتنام نه فقط انسانها را مانند برگ خزان بر روى خاك مىريختند ، بلكه بخش عظيم جنگل‌هاى آن كشور سرسبز را با تمام جانداران و حيوانات و پرندگانش به آتش كشيدند و سوزاندند تا مبادا آوراگان ويتنامى در آنجا\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nپناه بگيرند .\r\nآنها در حالى كه از دمكراسى حمايت مىكنند هر جا كه آراء مردم بر خلاف منافع نامشروعشان باشد با يك كودتاى نظامى همه چيز را در هم مىريزند ، همان گونه كه در الجزائر كردند ، و آنجا كه حكومت‌هاى سبك قرون وسطايى حافظ منافعشان است با آنها مدارا مىكنند و دوست و هم پيمانند .\r\nآرى در جهان سياست وضع چنين است و از آن به خوبى صدق كلام مولا امير مؤمنان عليه السّلام در خطبهء بالا روشن مىشود كه فرمود : فتنه جويان بخشى از حق را با بخشى از باطل مىآميزند و دامهاى شيطان را مىگسترانند تا توده‌هاى ساده‌انديش را به دام بيندازند !\r\n\r\n","description":"","footnote":"","page_name":" 569 ","page_number":569},
  {"content":"\r\n . \r\n","description":"","footnote":"","page_name":" 570 ","page_number":570},
  {"content":"\r\n\r\n\r\nخطبهء پنجاه و يكم « 1 » لمّا غلب أصحاب معاوية أصحابه عليه السّلام على شريعة الفرات بصفّين و منعوهم الماء\r\nاين خطبه را امام عليه السّلام زمانى ايراد فرمود كه ياران معاويه بر اصحاب امام عليه السّلام غلبه كرده ، و شريعهء فرات را در صفّين تصرّف كرده بودند ، و آب را از آنها دريغ داشتند .\r\n( اين خطبه اصحاب امام عليه السّلام را به خروش در آورد ، و با يك حمله شريعهء فرات را از دست آنها باز پس گرفتند و آزاد كردند ! )\r\n\r\nخطبه در يك نگاه\r\n« ابن ابى الحديد » در بيان محتوا و شأن ورود خطبه از « نصر بن مزاحم » چنين نقل كرد كه : فرمانده مقدم لشكر معاويه « ابو الاعور سلمى » با مقدمه لشكر على عليه السّلام به فرماندهى « اشتر » درگيرى مختصرى پيدا كرد . « ابو الاعور » كوتاه آمد و خود را كنار كشيد ، و بعد خود را به شريعهء فرات يعنى محلى كه به آب نزديك بود رساند ، و آنجا را در اختيار گرفت و ياران على عليه السّلام را از آب منع كرد و اين در محلى به نام « قنّسرين » در كنار صفّين واقع شد .\r\nهنگامى كه خبر به امير مؤمنان على عليه السّلام رسيد « صعصعة بن صوحان » را فرا خواند و فرمود : نزد معاويه برو و بگو ما اين مسير را براى رسيدن به تو پيموده‌ايم ، و پيش از\r\n\r\n\r\n","description":"","footnote":"\r\n( 1 ) اين خطبه را « نصر بن مزاحم » در كتاب « صفّين » از جابر از امير مؤمنان على عليه السّلام نقل كرده‌اند . ( البته با كمى تفاوت ) ( مصادر نهج البلاغه ، جلد 2 ، صفحهء 20 ) .\r\n","page_name":" 571 ","page_number":571},
  {"content":"\r\n\r\nاتمام حجّت مايل نيستيم با شما جنگ را آغاز كنيم ، اما تو لشكر خود را فرستاده‌اى و جنگ را ( در كنار شريعهء فرات ) آغاز كرده‌اى ، و ميان مردم و آب حائل شده‌اى .\r\nشريعه را رها كن و آب را آزاد بگذار تا در آنچه ميان ما و شما است بنگريم ، و اگر دوست دارى هدف اصلى را رها كرده و مردم بر سر آب با يكديگر بجنگند تا هر كس پيروز شد آب را در اختيار بگيرد ، چنان كنيم ! « صعصعه » اين پيام را براى معاويه برد ، معاويه با يارانش به مشورت پرداخت ، بعضى به او توصيه كردند كه شريعه را همچنان در اختيار بگير و آنها را از آب باز دار ، ولى « عمرو بن عاص » به او گفت آب را آزاد بگذار ، چرا كه من مىدانم لشكر على هرگز اجازه نخواهند داد تو سيراب باشى و آنها تشنه بمانند ، ولى معاويه نظر موافقان نگهداشتن شريعه را ترجيح داد .\r\nهنگامى كه امام عليه السّلام از اين ماجرا با خبر شد خطبهء پر شور بالا را كه پر از نكات زيباى ادبى ، و در نهايت فصاحت و بلاغت است ايراد كرد ، و ياران خود را براى باز پس گرفتن شريعهء فرات به حركت در آورد ، و با يك حملهء شجاعانه لشكر معاويه را عقب راندند و شريعه فرات را براى همه آزاد كردند ! بخش اول اين خطبه به اين حقيقت اشاره مىكند كه اگر انسان با شجاعت به ميدان حوادث نرود و حق خود را نگيرد بايد تن به ذلّت تسليم در برابر ظلم بدهد ، و در بخش دوم به اين نكته اشاره مىفرمايد كه چگونه معاويه با تزوير و حيله گروهى از بيخبران را به صحنه آورده كه حاضرند جان خود را در طريق باطل او فدا كنند ؟ !\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nبخش اول\r\nقد استطعموكم القتال فأقرّوا على مذلّة و تأخير محلّة أو روّوا السّيوف من الدّماء ترووا من الماء فالموت في حياتكم مقهورين و الحياة في موتكم قاهرين . ألا و إنّ معاوية قاد لمة من الغواة و عمّس عليهم الخبر ، حتّى جعلوا نحورهم أغراض المنيّة .\r\n\r\nترجمه\r\nآنها ( سپاه معاويه با بستن آب به روى شما ) از شما جنگ طلبيده‌اند ، بنا بر اين ( در برابر اين عمل ناجوانمردانه دو راه در پيش داريد ، ) يا بايد تن به ذلّت و انحطاط منزلت خويش بدهيد ، يا شمشيرهايتان را از خون ( اين بيرحمان ) سيراب كنيد ، تا بتوانيد از آب سيراب شويد ( بدانيد ) مرگ در زندگى توأم با شكست شماست ، و حيات در مرگ پيروزمندانه شما ، آگاه باشيد معاويه گروهى از بيخبران گمراه را همراه خود آورده و حق را با نيرنگ و تزوير بر آنها پنهان نموده ، تا آنجا كه گلوهاى خويش را آماج تيرها و شمشيرهاى مرگ‌آور ساخته‌اند !\r\n\r\nشرح و تفسير\r\n\r\nبه اين حركت ناجوانمردانه پايان دهيد !\r\nهمان گونه كه در شأن ورود خطبه اشاره شد اين خطبه در لحظاتى بسيار حساس و سرنوشت ساز از امام عليه السّلام صادر شد و امام عليه السّلام كه كانونى از فصاحت و بلاغت و دريايى از تدبير و مديريّت بود ، چنان جمله‌هاى كوبنده و مهيّج را براى اداى\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nمقصود خود انتخاب كرد كه يارانش با شنيدن آن يكباره به حركت در آمدند ، و دست ستمگران شام را از شريعهء فرات كوتاه كردند ، و آن را براى دوست و دشمن مباح ساختند ! جمله‌هايى است كه امروز با گذشتن قرنها باز قوّت و قدرت خود را همچنان حفظ كرده و براى هر جمعيتى كه عزّت و شرفشان با حملات ناجوانمردانه دشمن به مخاطره افتاده ، كار ساز و الهام بخش است .\r\nنخست مىفرمايد : « آنها ( سپاه معاويه با بستن آب به روى شما ) از شما جنگ طلبيده‌اند » ! ( قد استطعموكم القتال ) .\r\nجملهء « استطعموكم » در جايى به كار گرفته مىشود كه شخصى از ديگرى تقاضاى طعام مىكند ، گويى جنگ و پيكار طعامى است كه اينها با عمل خود آن را از ياران امام عليه السّلام طلب كرده‌اند ، اين شبيه تعبيرى است كه در عبارات روزمرّه ، فارسى زبانان مىگويند « فلان كس تنش مىخارد » يا اين كه مىگويند « دلش هواى شلّاق كرده » اشاره به اين كه عمل او يك نوع ماجراجويى و جنگ طلبى است ، و اين رساترين تعبيرى است كه در جريان بستن آب به روى لشكر امام عليه السّلام ممكن بود به كار گرفته بشود ! سپس مىافزايد : « شما در برابر اين عمل ناجوانمردانهء شاميان دو راه در پيش داريد : يا بايد تن به ذلّت و انحطاط منزلت خويش بدهيد ، يا شمشيرهايتان را از خون ( اين خيره سران بيرحم ) سيراب كنيد ، تا بتوانيد از آب ( فرات ) سيراب شويد » ! ( فأقرّوا على مذلّة و تأخير محلّة « 1 » أو روّوا « 2 » السّيوف من الدّماء ترووا من الماء ! ) آرى آنها راه سومى در اين ماجرا نداشتند ، اگر در مقابل اين حركت دشمن\r\n\r\n\r\n","description":"","footnote":"\r\n( 1 ) « محلّه » به معنى منزلگاه است و گاه به معنى جايگاه اجتماعى به كار مىرود و در خطبهء فوق منظور همين معنى اخير است .\r\n( 2 ) « روّوا » از مادهء « ترويه » به معنى سيراب كردن است ، و روز هشتم ماه ذى حجه را از اين جهت « يوم الترويه » مىگويند كه در گذشته حاجيان براى رفتن به عرفات و مشعر و منى آب ذخيره مىكردند ، و اين واژه گاه در معنى كنايى آن به كار مىرود ، مانند سيراب كردن شمشيرها كه در خطبه بالا آمده است .\r\n","page_name":" 574 ","page_number":574},
  {"content":"\r\n\r\nسستى به خرج مىدادند و لشكر از تشنگى به زحمت مىافتاد يا گروهى از تشنگى مىمردند بدترين داغ ذلت بر پيشانى آنها مىخورد و مقام و منزلت خود را نزد دوست و دشمن از دست مىدادند ، ولى هنگامى كه به پا خاستند و به دشمن حمله كردند هم در جايگاه شايستهء خويش در نظر دوست و دشمن قرار گرفتند ، و هم سربلند و عزيز شدند ، و با جوانمردى مولى على عليه السّلام كه پيشنهاد بستن آب را به روى آنها نپذيرفت و براى همه آزاد كرد ، عظمت خود را حتى در دل دشمنان نيز تثبيت كردند ، بگونه‌اى كه آنها از عمل خود شرمنده شدند و احساس حقارت كردند ، و با توجه به اين كه اين ماجرا در آغاز جنگ صفّين بود سبب قوّت روحيهء ياران مولى و ضعف روحيهء لشكر معاويه شد .\r\nسپس امام عليه السّلام به يك اصل كلّى و جاودانى كه رمز پيروزى و عزّت و سربلندى هر قوم و ملّتى است اشاره كرده ، خطاب به لشكريانش مىفرمايد : « مرگ در زندگى توأم با شكست شماست ، و حيات و زندگى در مرگ پيروزمندانهء شما ! » ( فالموت في حياتكم مقهورين و الحياة في موتكم قاهرين ) .\r\nآرى در نظام زندگى انسانهاى شايسته و با شخصيت ، زندگى مادّى و ظاهرى برترين ارزش نيست ، همان گونه كه مرگ مادى ضدّ ارزش نمىباشد ، بلكه ارزش و الا در نظر آزاد مردان با ايمان ، در زندگى توأم با عزّت است به همين دليل هر گاه بر سر دو راهى قرار گيرند ، شهادت توأم با عزّت و سربلندى را بر زندگى ذليلانه ترجيح مىدهند ، و همين نظام ارزشى بود كه مسلمانان را در عصر پيامبر صلّى اللّه عليه و آله و سلّم و حتى بعد از آن در پيكارهاى نابرابر پيروز مىكرد .\r\nآرى عزّت جامعهء اسلامى بر هر چيز مقدّم است و هر بهايى به خاطر آن پرداخته شود بجاست .\r\nهمين معنى در سخنان فرزندش حسين عليه السّلام در حادثهء خونين كربلا تجلّى كرد آن زمان كه فرمود : « لا و اللّه لا أعطيكم بيدي إعطاء الذّليل و لا أقرّ لكم اقرار العبيد » ، « نه ، به خدا سوگند دست ذلّت در دست شما نمىگذارم ، و همچون\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nبردگان تسليم نمىشوم ، ( بلكه مىجنگم و سربلند شربت شهادت را مىنوشم ! « 1 » ) » .\r\nو هنگامى كه در اثناء راه كربلا با لشكر حر روبرو شد و آنها را تشنه يافت ، و مطابق راه و رسم جوانمردان دشمن را سيراب كرد ، حرّ بن يزيد رياحى به گمان خودش از سر خير خواهى و نصيحت عرض كرد : « با يزيد پنجه در نيفكن كه جان نازنينت به خطر خواهد افتاد ! » امام عليه السّلام در جواب فرمود : « أ فبالموت تخوّفنى ؟ ، آيا مرا به مرگ و شهادت مىترسانى ؟ ! » من همان را مىگويم كه شاعر قبيلهء اوس در حالى كه تصميم به يارى پيغمبر اكرم صلّى اللّه عليه و آله و سلّم گرفته بود و پسر عمويش او را از اين كار بر حذر داشت گفت :\r\n سأمضى فما بالموت عار على الفتى * اذا ما نوى حقّا و جاهد مسلما !\r\nو واسى الرّجال الصّالحين بنفسه * و فارق مثبورا و باعد مجرما\r\nفان عشت لم اندم و ان متّ لم ألم * كفى بك ذلّا ان تعيش و ترغما \r\n« من از اين راه مىروم و مرگ بر جوانمردان عار نيست » ! « جوانمردى كه نيّتش حق است ، و مسلمان است و جهاد مىكند » ، « و با مردان صالح در فدا كردن جان همراهى و مواسات دارد » ، « و از افراد بىايمان و گنهكار فاصله گرفته است » ، « من اگر زنده بمانم پشيمان نيستم ، و اگر در اين راه بميرم ملامت نخواهم شد ! » « ذلّت براى تو ( و امثال تو ) است كه زنده بمانى و سرافكنده باشى ! « 2 » » اين شعار حيات آفرين اسلامى با تعبير ديگرى در قرآن مجيد آمده است ، آنجا كه مىفرمايد :  « قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ »  ، « بگو آيا در بارهء ما جز يكى از دو نيكى را انتظار داريد ( يا پيروزى يا شهادت ) ولى ما انتظار داريم كه خداوند عذابى از سوى خودش ( در آن جهان ) به شما برساند يا ( در\r\n\r\n\r\n","description":"","footnote":"\r\n( 1 ) بحار الانوار ، جلد 45 ، صفحهء 7 .\r\n( 2 ) ارشاد مفيد ، جلد دوم ، صفحهء 81 ، طبع آل البيت .\r\n","page_name":" 576 ","page_number":576},
  {"content":"\r\n\r\nاين جهان ) به دست ما مجازات شويد ، اكنون كه چنين است شما انتظار بكشيد ما هم با شما انتظار مىكشيم ! » « 1 » در پايان اين خطبه امام عليه السّلام به نيرنگ‌هاى معاويه و ساده‌لوحى گروهى از شاميان فريب خورده اشاره كرده ، مىفرمايد : « آگاه باشيد معاويه گروهى از بيخبران گمراه را همراه خود آورده و حق را با نيرنگ و تزوير بر آنها پنهان نموده ، تا آنجا كه گلوهاى خويش را آماج تيرها و شمشيرهاى مرگ ساخته‌اند ! » ( ألا و إنّ معاوية قاد لمة « 2 » من الغواة « 3 » و عمّس « 4 » عليهم الخبر ، حتّى جعلوا نحورهم أغراض « 5 » المنيّة ) ، در اين گفتار از يك سو معاويه را معرفى مىكند كه بنيان حكومتش بر فريب و نيرنگ و بهره‌گيرى از ساده لوحان بى خبر است ، و از سوى ديگر شاميان فريب خوردهء لشكر او را معرفى مىنمايد كه آنها چنان گرفتار شستشوى مغزى شده‌اند كه حتّى حاضرند جان خود را در طريق باطل و مقاصد شوم معاويه بر باد دهند ! شايد اين جمله پاسخ به سؤالى است كه در ذهن ياران آن حضرت پيدا شده بود و آن اين كه چگونه شاميان حاضرند تا سر حدّ مرگ از مطامع مادى معاويه دفاع كنند و جان خود را بر سر اين كار نهند .\r\nامام عليه السّلام اين حقيقت را فاش مىكند كه قدرت معاويه بر فريب و نيرنگ و دگرگون\r\n\r\n\r\n","description":"","footnote":"\r\n( 1 ) سورهء توبه ، آيهء 52 .\r\n( 2 ) « لمه » از مادّهء « لمى يلمو لموا » به معنى برگرفتن چيزى به طور كامل است و « لمه » ( به ضمّ لام و فتح ميم بدون تشديد ) به معنى گروه و جماعتى از مردم است ، و بعضى گفته‌اند : در مورد گروهى به كار مىرود كه بين سه تا ده نفر باشند ، و انتخاب اين تعبير در خطبهء بالا كنايه از بىاعتنايى به لشكر معاويه و ناچيز بودن آنهاست .\r\n( 3 ) « غواة » به معنى گمراهان جمع « غاوى » از مادهء « غىّ » به معنى گمراه شدن است ، اين واژه ، گاه به معنى افراد جلف و بى سروپا نيز به كار مىرود ، و در خطبهء بالا تاب هر دو معنى را دارد .\r\n( 4 ) « عمّس » در اصل از ريشهء « عمس » ( بر وزن لمس ) به معنى محو شدن و بىخبر ماندن و ناآگاه بودن نسبت به چيزى است ، به همين جهت به شبهاى بسيار تاريك « عميس » گفته مىشود ، اين تعبير در خطبهء بالا اشاره به پرده پوشى معاويه ، و مخفى ساختن حقايق از شاميان است .\r\n( 5 ) « اغراض » جمع « غرض » معانى مختلفى دارد ، از جمله شوق ، ملالت ، تنفّر ، ترس ، پر كردن ظرف از آب ، ولى معنى اصلى و معروف آن هدفى است كه به سوى آن تير مىاندازند و در خطبهء بالا منظور همين معنى است .\r\n","page_name":" 577 ","page_number":577},
  {"content":"\r\n\r\nنشان دادن واقعيتها از يك سو ، و دور بودن و بى خبر ماندن شاميان از سوى ديگر ، سبب شده است كه آنها باور كنند راستى در راه خدا مىجنگند و به سوى شهادت پيش مىروند ! آرى تبليغات بسيار وسيع و گستردهء توأم با شگردهاى روانى دستگاه معاويه و عمرو عاص در فضاى شام اين تأثير را گذارده بود كه گروهى يقين داشتند عثمان مظلوم كشته شده و قاتلش على عليه السّلام است ، و معاويه به خونخواهى او برخاسته و در مسير پاسدارى و حراست از مقام خلافت رسول اللّه صلّى اللّه عليه و آله و سلّم و حفظ اسلام و قرآن گام بر مىدارد ، و طبعا كشته شدن در اين راه شهادتى است كه آرزوى هر مسلمان پاكباز است ! البتّه آثار تزوير و دروغ براى مدت زيادى نمىتواند باقى بماند و سرانجام روشن مىشود ، ولى چه بسا در زمانى كه كار از كار گذشته و تأسّف بازماندگان بر مرگ عزيزانشان ديگر ثمرى ندارد .\r\n\r\nنكته‌ها\r\n\r\n1 - بايد با عزّت و سربلندى زيست\r\nدر اسلام يك سلسله شعارهاى اساسى است كه اين مكتب را از ساير مكتبها جدا مىكند ، يكى از آنها همان است كه در خطبهء بالا آمده است كه مردن با افتخار بهتر از زيستن با ذلّت است ، و به تعبير ديگر همان گونه كه از ظلم و ستم بايد به شدّت پرهيز كرد از تسليم در برابر ظلم و ستم ستمكاران نيز بايد بر حذر بود ، تعبير « أباة الضّيم » « 1 » در بارهء بزرگان اسلام اشاره به همين معنى است .\r\nدر واقع اين اصل از آيهء شريفهء  « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ »  « 2 » ، عزّت براى خدا و پيامبر و مؤمنان است » ، سرچشمه گرفته ، و رواياتى همچون گفتار امام\r\n\r\n\r\n","description":"","footnote":"\r\n( 1 ) « أباة » جمع « آبى » يعنى ابا كننده و « ضيم » به معنى ظلم است ، و در مجموع به كسانى گفته مىشود كه هرگز تن به ظلم نمىدهند ( ستم ناپذيران ) .\r\n( 2 ) سورهء منافقون ، آيهء 8 .\r\n","page_name":" 578 ","page_number":578},
  {"content":"\r\n\r\nصادق عليه السّلام « انّ اللّه تبارك و تعالى فوّض الى المؤمن كلّ شيء الّا إذلال نفسه « 1 » ، خداوند همه چيز را در اختيار مؤمن قرار داده ، جز ذليل ساختن خويشتن » ، و حديث معروف امام حسين عليه السّلام « موت فى عزّ خير من حياة فى ذلّ « 2 » ، مردن با عزّت بهتر است از زنده ماندن با ذلّت » ، و سخن ديگر آن حضرت :\r\n« الا و انّ الدّعىّ بن الدّعّىّ قد تركنى بين السّلّة و الذّلّة و هيهات له ذلك ، هيهات منّى الذّلّة ابى اللّه ذلك و رسوله و المؤمنون و جدود طهرت و حجور طابت ان تؤثر طاعة اللّئام على مصارع الكرام « 3 » ، آگاه باشيد اين ناپاك ناپاك زاده ، مرا در ميان « شمشير » و « ذلّت » مخيّر ساخته ، و چه دور است كه او به مقصد خود برسد ، و چه دور است از من كه تن به ذلّت بدهم نه خدا اين را مىپسندد و نه پيامبرش و نه مؤمنان راستين و نه پدران و نياكان پاك و مادران پاك دامن ، آرى آنها هرگز اجازه نمىدهند كه تسليم در برابر فرومايگان را بر قربانگاه بزرگواران ( و به خون خفتن افتخارآميز آنان ) ترجيح دهم » ، الهام بخش اين شعار بزرگ اسلامى است .\r\n« ابن ابى الحديد » در شرح نهج البلاغهء خود چنين مىگويد : « سيّد اهل الاباء الّذى علّم النّاس الحميّة و الموت تحت ظلال السّيوف اختيارا له على الدّنيّة ابو عبد اللّه الحسين ابن علىّ بن ابي طالب عليهما السّلام عرض عليه الأمان و أصحابه فأنف من الذّلّ ، بزرگ و پيشواى ستم ناپذيران جهان كه درس غيرت و برگزيدن مرگ در سايهء شمشيرها را بر ذلّت و خوارى به مردم جهان داد ، حسين بن على عليهما السّلام بود ، دشمن به او و يارانش امان داد ولى آنها تن به ذلّت ندادند « 4 » » .\r\nسپس به كلام تاريخى امام حسين عليه السّلام كه در روز عاشورا بيان فرمود : « الا و انّ الدّعىّ ابن الدّعى . . . » اشاره مىكند و آن را همانند سخن پدر بزرگوارش على عليه السّلام\r\n\r\n\r\n","description":"","footnote":"\r\n( 1 ) كافى ، جلد 5 ، صفحهء 63 .\r\n( 2 ) بحار الانوار ، جلد 44 ، صفحهء 192 .\r\n( 3 ) بحار الانوار ، جلد 45 ، صفحهء 83 .\r\n( 4 ) شرح نهج البلاغه ، ابن ابى الحديد ، جلد سوم ، صفحهء 249 .\r\n","page_name":" 579 ","page_number":579},
  {"content":"\r\n\r\nمىشمرد كه در خطبهء سى و چهار نهج البلاغه آمده است : « انّ امرء يمكّن عدوّه من نفسه . . . ، به خدا سوگند كسى كه دشمنى را بر جان خويش مسلط گرداند كه گوشتش را بخورد ، استخوانش را بشكند و پوستش را بر گيرد ، بسيار عاجز و ناتوان و قلب و روح او بسيار كوچك و ضعيف است . » سپس به ذكر گروه ديگرى از كسانى كه اين راه پر افتخار را برگزيدند و مرگ شرافتمندانه را بر زندگى ذليلانه ترجيح دادند مىپردازد .\r\nابن ابى الحديد در سخن ديگرى چنين آورده است كه مردى روز عاشورا با عمر سعد بود شخصى به او گفت : واى بر تو آيا شما فرزندان رسول خدا صلّى اللّه عليه و آله و سلّم را كشتيد ؟ او چنين جواب داد اگر تو هم آنچه را ما ديديم مشاهده مىكردى كارى جز كار ما انجام نمىدادى ! گروهى به ما يورش بردند كه قبضه‌هاى شمشير را محكم در دست داشتند و همچون شيران به ما حمله‌ور شدند ، سواران را از چپ و راست به خاك مىريختند و همگى آمادهء شهادت بودند ، نه امان مىپذيرفتند ، نه علاقه‌اى به مال داشتند ، و نه چيزى ميان آنها و شهادت مانع مىشد ، اگر دير جنبيده بوديم همهء ما را نابود مىكردند ، حال بگو غير از اين كارى كه ما انجام داديم چه مىتوانستيم انجام دهيم ! « 1 » »\r\n\r\n2 - شستشوى مغزى ساده انديشان\r\nنكتهء مهم ديگرى كه در خطبهء بالا به چشم مىخورد ، اين است كه گاه سردمداران باطل با سخنان فريبنده چنان در اعماق روح ساده لوحان نفوذ مىكنند كه آنها را به عشق شهادت در راه خدا براى پيش برد اهداف شوم خودشان بسيج مىنمايند ، و اين گروه در حالى كه عملا رو به سوى دوزخ پيش مىروند باورشان چنين است كه به طرف بهشت در پروازند ، و اين منتهاى بدبختى است .\r\nمعاويه تنها كسى نبود كه از اين روش استفاده كرد ، قبل و بعد از او حتى در دنياى امروز كم نيستند آنها كه به اين روش متوسّل مىشوند ، پيروان خود را شستشوى\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد سوم ، صفحهء 263 .\r\n","page_name":" 580 ","page_number":580},
  {"content":"\r\n\r\nمغزى داده و افكار و ارادهء آنها را در مسير هوى و هوس خود به كار مىگيرند .\r\nاينها با ريا كارى و دروغ و فريب و نيرنگ و استفاده از طرق روانى براى نفوذ در ديگران به مقصود خود كه تحميق توده‌هاى ناآگاه است نائل مىشوند ، و آنها را آلت دست هوسهاى خود مىسازند .\r\nعمر سعد فرماندهء لشكر كربلا آن جنايتكار معروف و زشت سيرت ، هنگامى كه مىخواست لشكر كوفه را بر ضدّ امام حسين عليه السّلام بسيج كند صدا زد : « يا خيل اللّه اركبى ، و بالجنّة ابشرى ! » ، « اى لشكر خدا سوار شويد ، و بهشت بشارتتان باد « 1 » ! » دستگاه تبليغات فرعون نيز موسى و هارون را مردانى سلطه‌جو كه در صدد غصب سرزمينهاى مردم مصر هستند معرفى كرد و فرعون را مدافع استقلال و عزّت و شرف و آبروى مردم مصر شمرد ، و گفت :  « إِنْ هذانِ لَساحِرانِ يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما »  ، « اين دو نفر ساحرند و مىخواهند شما را با سحرشان از سرزمينتان بيرون كنند « 2 » ! » و اين رشته چه در گذشته و چه در زمان حال سر دراز دارد .\r\n\r\n3 - راه و رسم جوانمردان\r\n« نصر بن مزاحم » در كتاب « صفّين » چنين نقل مىكند ، بعد از آن كه لشكر امير مؤمنان على عليه السّلام شريعهء فرات را از لشكر معاويه باز پس گرفتند ، عمرو عاص به معاويه گفت : اى معاويه اگر آنها نيز مانند تو عمل كنند و آب را به روى تو و لشكريانت ببندند چه خواهى كرد و گمان تو چيست ؟ آيا اين قدر در خود قدرت مىبينى كه بتوانى ضربه‌اى بر آنان وارد كنى و آب را باز پس بگيرى ، همان گونه كه آنها بر تو وارد كردند ؟ و اين در واقع سرزنشى بود به معاويه كه پيشنهاد او را در مورد خوددارى از بستن آب به روى لشكر على عليه السّلام رد كرده بود .\r\nمعاويه گفت : گذشته را رها كن ، اكنون بگو ببينم در بارهء على چه عقيده‌اى دارى ؟\r\nعمرو عاص گفت : گمان من اين است كه او در بارهء تو مقابله به مثل نمىكند ، و\r\n\r\n\r\n","description":"","footnote":"\r\n( 1 ) بحار الانوار ، جلد 44 ، صفحهء 391 .\r\n( 2 ) سورهء طه ، آيهء 63 .\r\n","page_name":" 581 ","page_number":581},
  {"content":"\r\n\r\nآب را به روى تو و لشكرت نمىبندد ، يعنى او جوانمرد است و اين كار را با اصول جوانمردى هماهنگ نمىبيند . سپس افزود : چيزى كه او براى آن آمده است غير از اين است « 1 » .\r\nمرحوم سيد محمد حسين شهريار در اين باره اشعار زيبايى سروده است كه در ذيل از نظر مىگذرد :\r\n شنيدم آب به جنگ اندرون معاويه بست * به روى شاه ولايت ، چرا كه بود خسى !\r\nعلى به حمله گرفت آب و باز كرد سبيل * چرا كه او كس هر بىكسى و دادرسى\r\nسه بار دست به دست آمد و در هر بار * على چنين هنرى كرد و او چنان هوسى\r\nفضول گفت كه ارفاق تا به اين حد بس * كه بىحيايى دشمن ز حد گذشت بسى !\r\nجواب داد كه ما جنگ بهر آن داريم * كه نان و آب نبندد كسى به روى كسى !\r\nغلام همّت آن قهرمان كون و مكان * كه بى رضاى الهى نمىزند نفسى ! « 2 » \r\nشبيه همين جوانمردى در تاريخ زندگى فرزندش حسين عليه السّلام نيز آمده است كه در بيابان خشك و سوزان لشكر دشمنش حرّ بن يزيد رياحى را با آبى كه در لشكر خود ذخيره كرده بود سيراب كرد ، در حالى كه آنها در كنار شطّ فرات آب را از او و فرزندانش دريغ داشتند !\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد سوم ، صفحهء 330 .\r\n( 2 ) كليات ديوان شهريار ، جلد 1 ، صفحهء 690 .\r\n","page_name":" 582 ","page_number":582},
  {"content":"\r\n\r\n\r\nخطبهء پنجاه و دوم « 1 » و هى في التزهيد في الدنيا و ثواب اللّه للزاهد ، و نعم اللّه على الخلق\r\nاين خطبه را امام در بارهء ترك دنيا پرستى ، و پاداشهايى كه خدا به زاهدان مىدهد و نعمتهايى كه مردم از خالق دريافت مىدارند ايراد فرموده است .\r\n\r\nخطبه در يك نگاه\r\nاين خطبه در واقع از سه بخش تشكيل شده است ، در بخش اوّل ارزش زهد و عدم وابستگى به دنيا ، و توجه به اين حقيقت كه تمام مواهب دنيا زودگذر و سريع الزّوال است ، و افراد با ايمان بايد خود را براى سفر بزرگى كه در پيش دارند از طريق ذخيره كردن اعمال صالح آماده بنمايند .\r\nدر بخش دوم از پاداشهاى مهمى كه در انتظار زاهدان و مؤمنان صالح العمل است سخن به ميان آمده ، و در بخش پايانى خطبه ، اين واقعيت را شرح مىدهد كه انسانها هر قدر كه در مقام شكر نعمت‌هاى بزرگ پروردگار بر آيند قادر نيستند حق آن را به جا آورند ، مخصوصا نعمت والاى ايمان كه برترين و والاترين نعمت‌هاست .\r\n\r\n\r\n","description":"","footnote":"\r\n( 1 ) سند خطبه : روايت شده است كه امام اين خطبه را در يكى از اعياد قربان ايراد فرموده ، و آغاز خطبه « اللّه اكبر اللّه اكبر لا إله الّا اللّه و اللّه اكبر و للّه الحمد الحمد للّه على ما هدانا . . . » بوده است ، مرحوم صدوق ( ره ) اين خطبه را در كتاب معروفش « من لا يحضره الفقيه » ( جلد 1 ، صفحهء 329 ) با تفاوتهايى آورده و همچنين شيخ طوسى قدس سرّه در كتاب « مصباح » صفحهء 461 آن را نقل كرده است و اضافه مىكند : ابو مخنف از عبد الرحمن بن جندب از پدرش روايت كرده كه على عليه السّلام روز عيد قربان خطبه‌اى خواند كه آنچه سيد شريف رضى در نهج البلاغه آورده بخشى از آن است ، شيخ مفيد نيز بخشى از آن را در مجلس بيستم از امالى نقل نموده است ( مصادر نهج البلاغه ، جلد 2 ، صفحهء 22 ) و شبيه همين مضمون در خطبه 28 نيز گذشت .\r\n","page_name":" 583 ","page_number":583},
  {"content":"\r\n . \r\n","description":"","footnote":"","page_name":" 584 ","page_number":584},
  {"content":"\r\n\r\n\r\nبخش اول\r\nألا و إنّ الدّنيا قد تصرّمت ، و آذنت بانقضاء ، و تنكّر معروفها و أدبرت حذّاء ، فهي تحفز بالفناء سكّانها و تحدو بالموت جيرانها و قد أمرّ منها ما كان حلوا ، و كدر منها ما كان صفوا ، فلم يبق منها إلّا سملة كسملة الإداوة أو جرعة كجرعة المقلة ، لو تمزّزها الصّديان ، لم ينقع . فأزمعوا عباد اللّه الرّحيل عن هذه الدّار المقدور على أهلها الزّوال ، و لا يغلبنّكم فيها الأمل ، و لا يطولنّ عليكم فيها الأمد .\r\n\r\nترجمه\r\nآگاه باشيد كه دنيا به آخر رسيده و پايان يافتن خود را اعلام كرده است ، زيباييهايش به زشتى گراييده و روى برگردانده و به سرعت دور مىشود ، ( آرى ) ساكنانش را به سوى فنا مىراند و همسايگانش را با آهنگ مرگ پيش مىبرد ، آنچه از دنيا شيرين بوده به تلخى گراييده و آنچه صاف و زلال بود تيرگى يافته است ( بگونه‌اى كه ) چيزى از آن باقى نمانده ، مگر به اندازهء ته ماندهء ظرف آبى ، يا جرعهء ناچيزى همچون مقدار آبى كه به هنگام كمبود و جيره‌بندى شديد آب به افراد مىدهند ، و به اندازه‌اى كه اگر تشنه‌اى آن را بنوشد هرگز عطش او فرو نمىنشيند ! حال كه چنين است اى بندگان خدا تصميم بر كوچ كردن از اين سرا بگيريد ( و خود را آماده كنيد ) كه زوال و نيستى بر اهل آن فرض شده است ، نكند آرزوها بر شما چيره شود و مبادا گمان بريد كه عمرتان طولانى خواهد بود ( و در غفلت فرو رويد ) .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n\r\nشرح و تفسير\r\nبا اين كه انسان ما دام كه در دنياست زندگى مىخواهد ، و بايد آبرومندانه و بدون وابستگى به ديگران حيات مادى خود را اداره كند ، ولى در خطبهء بالا و بسيارى ديگر از خطبه‌هاى مولى امير المؤمنان عليه السّلام در نهج البلاغه به زهد در دنيا توصيه شده است ، و پى در پى هشدار مىدهد كه دنيا فانى و سريع الزّوال است ، همه بايد آمادهء كوچ كردن از دنيا باشند ، و خود را براى سفر بزرگى كه در پيش دارند آماده كنند ، ولى از آنجا كه دنيا پرستى سرچشمهء تمام گناهان است و جاذبه و زرق و برق دنيا به حدّى است كه انسانها را به سوى خود مىكشاند و درست به يك جاده سراشيبى مىماند كه حركت در آن نياز به توصيه ندارد ، بلكه دائما بايد به رهروان آن هشدار داد كه : خود را كنترل كنيد ، با سرعت نرويد ، مبادا سقوط كنيد و گرفتار مصيبت شويد ، بنا بر اين پيشوايان دين مرتبا هشدار مىدادند . به همين دليل امام در اين خطبه كه در شرايط روحانى عيد قربان ايراد شده است مردم را نسبت به بىوفايى دنيا و ناپايدارى آن هشدار مىدهد ، و با تعبيرات بسيار حساب شده كه در طىّ ده جمله بيان شده است اين حقيقت را گوشزد مىكند كه بيش از اندازه تكيه بر دنيا نكنند .\r\nدر جمله‌هاى نخستين مىفرمايد : « آگاه باشيد دنيا به آخر رسيده و پايان يافتن خويش را اعلام كرده است . » ( ألا و إنّ الدّنيا قد تصرّمت « 1 » ، و آذنت « 2 » بانقضاء ) .\r\nاين سخن ممكن است اشاره به مجموعهء جهان باشد كه عمرش رو به پايان است ، و به همين دليل زمان ما را آخر الزمان مىنامند ، يا اشاره به زندگى هر يك از انسانها در هر عصر و زمان است كه بسيار كوتاه و زودگذر مىباشد و احتمال دوم با مجموعهء خطبه سازگارتر است ، و در واقع مفهوم اين سخن آن است كه عمر هر كس\r\n\r\n\r\n","description":"","footnote":"\r\n( 1 ) « تصرّمت » از مادهء « صرم » ( بر وزن نرم ) به معنى قطع كردن چيزى است و به همين جهت به شمشير برنده صارم مىگويند و « تصرّم دنيا » اشاره به نزديك شدن پايان عمر آن است .\r\n( 2 ) « آذنت » از ماده « ايذان » به معنى اعلام و اخبار است .\r\n","page_name":" 586 ","page_number":586},
  {"content":"\r\n\r\nدر اين دنيا به اندازه‌اى كوتاه است كه گويى از لحظهء تولّد به او مىگويند : « آمادهء كوچ كردن باش ! » در جملهء اول به باطن آن اشاره مىكند و در جملهء دوم به ظاهر آن ، و به تعبير ديگر : دنيا هم ذاتا فانى است و هم علائم مختلفى كه در گوشه و كنار زندگى انسانها است فانى بودن آن را اعلام داشته است ، تا مردم گرفتار غفلت و بىخبرى و زيانهاى ناشى از طول امل نشوند .\r\nو به گفتهء شاعر :\r\n سالها در عمر من مهر آمد و آبان گذشت * و ز كمال غفلتم هر لحظه در نقصان گذشت\r\nدر شتاب عمر فرداها همه ديروز شد ! * نارسيده نوبهاران فصل تابستان گذشت ! \r\nسپس در جمله سوم و چهارم مىافزايد : « زيباييهايش به زشتى گراييده ، و روى برگردانده و به سرعت دور مىشود » ( و تنكّر معروفها و أدبرت حذّاء « 1 » ) .\r\nآرى زيباييهاى جوانى به سرعت جاى خود را به زندگى ملالت بار پيرى مىدهد ، و نعمتهايش رو به زوال است ، چشمها كم نور ، گوشها ناشنوا ، اعصاب سست ، استخوانها فرسوده و چهره‌هاى صاف و پر طراوت ، پر از چين و چروك پيرى مىشود ! در جمله پنجم و ششم مردم دنيا را به كاروانى از شتران تشبيه مىكند كه ساربان به سرعت آنها را مىراند ، مىفرمايد : « دنيا ساكنان خويش را به سوى فنا مىراند ، و همسايگانش را با آهنگ مرگ پيش مىبرد » . ( فهى تحفز « 2 » بالفناء سكّانها و تحدوا بالموت جيرانها ) .\r\n\r\n\r\n","description":"","footnote":"\r\n( 1 ) « حذاء » از مادهء « حذّ » ( بر وزن حظّ ) به معنى قطع كردن با سرعت است ، و به همين جهت به شترى كه با سرعت حركت مىكند حذّاء گفته مىشود ، و در خطبهء بالا منظور پايان گرفتن زندگى دنيا با سرعت است .\r\n( 2 ) « تحفز » از مادهء « حفز » ( بر وزن حبس ) به معنى تحريك كردن و برانگيختگى ، يا چيزى را از پشت سر به جلو راندن است ، در حديث آمده است كه يكى از نشانه‌هاى رستاخيز « حفز موت » است از رسول خدا صلّى اللّه عليه و آله و سلّم سؤال كردند : « حفز موت » چيست ؟ فرمود : مرگ‌هاى ناگهانى ! ( لسان العرب ) .\r\n","page_name":" 587 ","page_number":587},
  {"content":"\r\n\r\n« تحفز » از مادهء « حفز » ( بر وزن حبس ) به معنى راندن و تحريك نمودن و يا كسى را از پشت سر به پيش هل دادن است اين تعبير به خوبى مىرساند كه انسانها بخواهند يا نخواهند با گذشت روزگار به پيش رانده مىشوند ، و به سوى اجل حركت مىكنند .\r\nتعبير به « تحدو » كه از مادهء « حداء » به معنى آواز خواندن براى شتران به منظور تسريع حركت آنهاست ، تعبير زيبايى براى نشان دادن اين حقيقت است كه در اين جهان تمام عوامل تسريع به سوى فنا فراهم است ، و انسانها با سرعت هر چه تمام‌تر به سوى پايان زندگى پيش مىروند .\r\nتعبير به جيران ( همسايگان ) بعد از تعبير به سكّان ( ساكنان ) ممكن است اشاره به اين نكته باشد كه محل سكونت انسان اين جهان نيست ، گويى همسايهء اين خانه است نه صاحب اين خانه ! در جمله‌هاى بعد با نكته ديگرى در بارهء دنيا چهرهء واقعى آن را آشكارتر ساخته ، مىفرمايد : « آنچه از دنيا شيرين بوده به تلخى گراييده ، و آنچه صاف و زلال بوده تيرگى يافته است » . ( و قد امرّ « 1 » منها ما كان حلوا و كدر منها ما كان صفوا ) .\r\nدوران شيرين كودكى و جوانى به سرعت پايان مىگيرد ، و دوران طاقت فرسا و پر از مرارت پيرى فرا مىرسد . سلامت جسم و روح جاى خود را به انواع بيماريها مىدهد ، و امنيت و آرامش به ناامنى و تشويش و اضطراب مبدّل مىشود .\r\nنه شيرينىاش پايدار و نه آرامش و استراحت آن برقرار است . همه چيز به سرعت دگرگون مىشود و نعمت‌ها رو به زوال مىرود .\r\nگاه در تفسير اين جمله گفته شده است كه اين تعبيرات اشاره به اختلاف ظاهر و باطن دنيا است . ظاهرش شيرين اما باطنش تلخ ، ظاهرش صاف و زلال و باطنش تيره و تار ، ولى دقت در تعبيرات فوق نشان مىدهد كه تفسير اول مناسب‌تر است .\r\n\r\n\r\n","description":"","footnote":"\r\n( 1 ) « مرّ » ( بر وزن شرّ ) به معنى مرور كردن و عبور نمودن است ، و مرّ بر وزن حرّ به معنى تلخ ( ضدّ شيرين ) است و « أمرّ » از واژهء دوم گرفته شده ، مفهومش اين است كه گذشت زمان شيرينىهاى جهان را تلخ كرده است .\r\n","page_name":" 588 ","page_number":588},
  {"content":"\r\n\r\nو سرانجام در آخرين جمله‌ها در نكوهش دنيا و شرح بىاعتبارى آن با تشبيه ديگرى سخن خود را پايان مىدهد و مىفرمايد :\r\n« از دنيا چيزى باقى نمانده مگر به اندازهء ته مانده ظرف آبى ، يا جرعهء ناچيزى همچون مقدار آبى كه به هنگام كمبود و جيره‌بندى شديد آب به افراد مىدهند ، و به اندازه‌اى كم است كه اگر تشنه‌اى آن را بنوشد هرگز عطش او فرو نمىنشيند . » ( فلم يبق منها الّا سملة كسملة « 1 » الاداوة « 2 » او جرعة كجرعة المقلة « 3 » لو تمزّزها « 4 » الصّديان « 5 » لم ينقع « 6 » ) ، اين جمله‌ها در واقع اشاره به زندگى فرد فرد انسانها است كه با گذشت زمان به پايان عمر نزديك مىشود ، تا خود را براى نوشيدن جرعه‌هاى سرشار زندگى آماده مىكند مىبيند چيزى در ته ظرف براى نوشيدن باقى نمانده است ، تنها به آن اندازه مانده كه گلويى تر كند و برود ، بى آن كه عطش و تشنگى او فرو بنشيند ! تعبير به « سملة » كه در اصل به معنى چيز كم و بىارزش است ، و به آب مختصرى كه در ته ظرف باقى مىماند اطلاق مىشود ، و همچنين تعبير به « جرعة المقلة » كه در جايى گفته مىشود كه مسافران در سفر خود گرفتار كمبود آب شوند و\r\n\r\n\r\n","description":"","footnote":"\r\n( 1 ) « سملة » از مادهء « سمل » ( بر وزن حمل ) به معنى خالى كردن حوض يا ظرف از باقى ماندهء آب است ، و سمله به آن آب مختصرى مىگويند كه در ته حوض يا ظرف باقى مىماند ، و به همين جهت « اسمال » به معنى اصلاح در ميان مردم به كار مىرود ، گويى باقيماندهء كينه‌ها را از دلها مىشويد .\r\n( 2 ) « اداوه » ( بر وزن اداره ) به معنى مشك كوچك است كه در قديم به جاى قمقمه از آن استفاده مىكردند ، در واقع قمقمه‌اى از پوست بوده است .\r\n( 3 ) « مقلة » ( بر وزن نقمة ) در اصل از مادهء « مقل » ( بر وزن نقل ) به معنى فرو بردن چيزى در آب و يا در آب فرو رفتن است ، و در قديم در سفرها هنگامى كه گرفتار كمبود آب مىشدند براى جيره‌بندى عادلانهء آب سنگ‌ريزه‌هايى را در ته ظرف مىگذاشتند ، و به اندازه‌اى آب روى آن مىريختند كه سنگها را بپوشاند و آن سهم يك نفر بود ، و در واقع اين كار براى اندازه‌گيرى دقيق بوده است .\r\n( 4 ) « تمزّز » از ماده « مزّ » ( بر وزن خزّ ) به معنى مكيدن و نوشيدن يا خوردن است و به گفتهء مقاييس اللّغه تمزّز مكيدن آب به طور تدريجى و آهسته است .\r\n( 5 ) « صديان » از مادهء « صدى » ( بر وزن عبا ) ، به معنى عطش شديد است ، و صديان به كسى مىگويند كه گرفتار تشنگى شديد شده است .\r\n( 6 ) « لم ينقع » از مادهء « نقع » ( بر وزن نفع ) ، در اصل به معنى استقرار چيزى است ، اين واژه به معنى سيراب شدن و تسكين عطش آمده است .\r\n","page_name":" 589 ","page_number":589},
  {"content":"\r\n\r\nآب را در ميان خود جيره‌بندى كنند ، تعبيرهاى بسيار گويايى است از كوتاهى عمر دنيا و كم ارزش بودن آن .\r\nآرى عمر دنيا به قدرى كوتاه و ناچيز است كه هرگز تشنگى علاقه‌مندانش را فرو نمىنشاند ، پس چه بهتر كه انسان بيدار و عاقل دل به آن نبندد و از زرق و برق آن فريفته نشود ، و مسير اصلى خود را فراموش نكند .\r\nامام عليه السّلام در جمله‌هاى پايانى اين بخش از خطبه در يك نتيجه‌گيرى روشن مىفرمايد : « حال كه وضع دنيا چنين است اى بندگان خدا تصميم بر كوچ كردن از اين سرا بگيريد ( و خود را آماده كنيد ) كه زوال و نيستى بر اهل آن فرض شده است ، نكند آرزوها بر شما چيره شود و مبادا گمان بريد كه عمرتان طولانى خواهد بود » ( بلكه سعى كنيد از فرصتى كه در دست داريد براى اندوختن زاد و توشهء سفر آخرت بهره بگيريد ( فأزمعوا « 1 » عباد اللّه الرّحيل عن هذه الدّار المقدور على اهلها الزّوال و لا يغلبنّكم فيها الامل و لا يطولنّ عليكم فيها الأمد « 2 » ) .\r\nناگفته پيداست كه انسانها چه بخواهند و چه نخواهند بايد از دنيا كوچ كنند ، منظور امام اين است كه آگاهانه كوچ كنيد ، و از فرصت گرانبهايى كه در دست داريد بهره بگيريد ، و با اندوختن كوله‌بارى از معارف الهى و فضائل اخلاقى و اعمال صالح سربلند و پرافتخار اين مسير را طى كنيد ، و به زندگى سعادتبخش جاويدان بپيونديد .\r\nبار ديگر امام عليه السّلام به دو خطرى كه در اين مسير كمين كرده است اشاره نموده ، چنين مىفرمايد : يكى آرزوهاى طولانى و دور و دراز است كه آخرت را به فراموشى مىسپارد - همان گونه كه قبلا اشاره شد - و ديگر غفلت و بيخبرى است كه آن نيز\r\n\r\n\r\n","description":"","footnote":"\r\n( 1 ) « ازمعوا » از مادهء « زمع » ( بر وزن زنگ ) ، در اصل به معنى تصميم بر چيزى است و لذا بعضى گفته‌اند :\r\nاين واژه وارونهء عزم است ( به اين معنى كه « ز » و « م » جا به جا شده است ) و گاه گفته‌اند كه در اصل جمع بوده و « ج » تبديل به « ز » شده است و هر سه واژه ( عزم ، زمع و جمع ) يك معنى را مىرساند كه همان تصميم گرفتن بر انجام كارى است .\r\n( 2 ) « أمد » ( بر وزن صمد ) به معنى پايان عمر چيزى است و گاه به معنى غضب نيز آمده است به خاطر اين كه به هنگام غضب صبر انسان پايان مىگيرد و به آخر مىرسد .\r\n","page_name":" 590 ","page_number":590},
  {"content":"\r\n\r\nسبب فراموشى قيامت و موجب قساوت قلب مىشود ، همان گونه كه قرآن مىفرمايد :  « أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ وَ كَثِيرٌ مِنْهُمْ فاسِقُونَ »  ، « آيا وقت آن نرسيده است كه دلهاى مؤمنان در برابر ذكر خدا و آنچه از حق نازل شده است خاشع گردد ، و مانند كسانى نباشند كه در گذشته به آنها كتاب آسمانى داده شد ، سپس زمانى طولانى بر آنها گذشت و قلبهايشان قساوت يافت و بسيارى از آنها گنهكارند » . « 1 » باز تأكيد مىكنيم كه اين تعبيرات هرگز به معنى ترك دنيا و رهبانيت و بىاعتنايى به سرنوشت زندگى مادى نيست ، بلكه به معنى ترك دلبستگى و وابستگى به زرق و برق دنياست ، يا به تعبير ديگر مقصود آن است كه دنيا را آن چنان كه هست بشناسيم و به كار گيريم ، نه آنچه پندارها و خيالات واهى و غفلت و غرور و هوى و هوسها ما را به سوى آن دعوت مىكند .\r\n\r\nنكته جهان ناپايدار\r\nدرست است كه هيچ كس اعتقاد به زندگى جاويدان در اين جهان ندارد ، و همه مىدانند چراغ پر فروغ زندگى دير يا زود خاموش مىشود و انسان از روى خاك به زير خاك مىرود و همه چيز را رها كرده ، به سوى ديار بقا مىشتابد .\r\nولى زرق و برق زندگى و شيرينى لذّات دنيا به قدرى است كه پرده بر روى اين واقعيت مىاندازد و گاه انسان مرگ را به كلّى فراموش مىكند ، و يا خود را به فراموشكارى مىزند ، حركات بلكه تفكرات او بگونه‌اى مىشود كه گويى جاودانه در اين جهان مىماند .\r\nهنگامى كه يكى از دوستان و بستگان و عزيزان ما چشم از دنيا مىپوشند ، و\r\n\r\n\r\n","description":"","footnote":"\r\n( 1 ) سورهء حديد ، آيهء 16 .\r\n","page_name":" 591 ","page_number":591},
  {"content":"\r\n\r\nمراسم تشييع و تدفين و يادبود او برگزار مىشود در لحظات كوتاهى پرده‌ها كنار مىرود ، و چهرهء زندگى تو خالى و ناپايدار جهان با تمام بىوفايىهايش آشكار مىگردد ، انسان تكانى مىخورد و در فكر فرو مىرود ، ولى هنگامى كه دوباره به صحنه زندگى عادى باز مىگردد پرده‌هاى ضخيم فراموشكارى بار ديگر بر چشم دل او مىافتد و آدمى مبدل به موجودى هوسباز و خطرناك و اسير چنگال آرزوهاى دراز مىشود .\r\nالبتّه اولياء اللّه از اين قانون مستثنى هستند ، آنها آگاهتر و هوشيارتر از آنند كه چهرهء واقعى جهان ناپايدار از نظرشان محو گردد و در گرداب آمال و امانى غوطه‌ور شوند ، آنها به حكم ايمان به زندگى جاويدان در سرايى ديگر ، دنيا را به صورت پل يا گذرگاهى مىبينند ، يا منزلگاهى همچون منزلگاههاى ميان راه ، و پيوسته بر غافلان بانگ مىزنند كه از خواب غفلت بيدار شويد .\r\nهشدار امام على عليه السّلام در بخش اول از خطبه مورد بحث كه با رساترين و فصيح‌ترين تعبيرات بيان شده فرياد رهبر بيدار دلى است كه از غفلت مردم رنج مىبرد ، و دلسوزانه به بيدارگرى مشغول است ، و گرنه اين بزرگان دين و معلمان الهى نمىخواستند مردم را به رهبانيت و ترك زندگى مادى كه مقدمه‌اى است براى زندگى معنوى دعوت كنند .\r\nجالب اين است كه بسيارى از شعراى آگاه و بيدار دل كه خط اولياء الهى را مىپيمودند در اين زمينه اشعار و سروده‌هايى دارند كه حال و هواى خطبه‌هاى مولا در نهج البلاغه را دارد .\r\nدر حديث معروفى از امام هادى عليه السّلام مىخوانيم كه متوكّل عباسى شبى از شبها آن حضرت را به قصر خود احضار كرد ، ظاهرا دليلش اين بود كه به او خبر داده بودند امام هادى عليه السّلام مشغول جمع‌آورى سلاح و اموال در خانهء خويش است تا مردم را عليه او بشوراند . او متوحّش شد و دستور داد شبانه خانهء امام هادى عليه السّلام را تفتيش كنند و آن حضرت را در هر حال بيابند به قصر دار الامارة بياورند . مأمورين به\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nخانهء امام عليه السّلام ريختند و امام عليه السّلام را در دل شب در حال عبادت ديدند و چيزى از سلاح و مال نيافتند ، با اين حال امام عليه السّلام را با خود به قصر متوكّل عباسى آوردند هنگامى كه امام عليه السّلام به قصر متوكّل آمد ، به متوكّل گفتند در خانهء آن حضرت چيزى نيافتيم ، و او را رو به قبله مشغول تلاوت قرآن ديديم .\r\nمتوكّل كه از جام قدرت سرمست بود و مشغول نوشيدن شراب ، همين كه چشمش به امام عليه السّلام افتاد برخاست و احترام كرد و او را نزد خود نشانيد ، و جسورانه جام شرابى را كه در دست داشت به امام عليه السّلام تعارف كرد ! امام عليه السّلام فرمود به خدا سوگند اين مايع ننگين هرگز با گوشت و خون من آشنايى نداشته است . متوكّل شرمنده شد و دست خود را عقب كشيد . سپس گفت شعرى براى من بخوان ( شايد منظورش اين بود كه مجلس بزمش با شعر جالبى آراسته‌تر شود ) .\r\nامام عليه السّلام فرمود : من كمتر شعر به خاطر دارم ! متوكّل گفت : چاره‌اى نيست حتما بايد بخوانيد ! امام عليه السّلام كه اصرار متوكّل را ديد اشعارى خواند كه متوكّل سخت تكان خورد و آن قدر گريه كرد كه قطره‌هاى اشك بر موهاى صورتش جارى شد ، و حاضران نيز گريستند و امام عليه السّلام را با احترام به خانه بازگرداندند و اشعار اين بود :\r\n باتوا على قلل الاجبال تحرسهم * غلب الرّجال فلم تنفعهم القلل\r\nو استنزلوا بعد عزّ من معاقلهم * و اسكنوا حفرا يا بئسما نزلوا\r\nناداهم صارخ من بعد دفنهم * اين الأساور و التّيجان و الحلل\r\nاين الوجوه الّتى كانت منعمة * من دونها تضرب الاستار و الكلل\r\nقد طال ما أكلوا دهرا و قد شربوا * و اصبحوا اليوم بعد الأكل قد أكلوا \r\nيعنى : « گروهى بودند كه بر قله‌هاى كوهها ، دژهاى محكمى ساخته بودند و مردانى نيرومند از آنها پاسدارى مىكردند اما هرگز اين قله‌ها به حال آنها سودى نداشت .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nچيزى نگذشت كه از پناهگاه خود ، از آن مقام عزت ، به ذلت كشانده شدند ، و در حفره‌هاى گور ساكن گشتند و چه بد فرود آمدند .\r\nفريادگرى بعد از دفن آنها صدا زد كجا رفت آن دستبندهاى طلا و آن تاجها و زينتها ؟ ! كجا رفتند آن صورتهايى كه آثار ناز و نعمت در آنها نمايان بود و در پشت پرده‌ها قرار داشتند ؟ ! آرى مدت طولانى خوردند و نوشيدند ولى امروز همهء آنها در كام زمين فرو رفته‌اند ! « 1 » و به گفتهء يكى از شاعران خوش ذوق معاصر :\r\n اى دل عبث مخور غم دنيا را * فكرت مكن نيامده فردا را !\r\nبشكاف خاك را و ببين آنگه * بىمهرى زمانهء رسوا را\r\nاين دشت خوابگاه شهيدان است * فرصت شمار وقت تماشا را\r\nاز عمر رفته نيز شمارى كن * مشمار جدى و عقرب و جوزا را\r\nاين جويبار خرد كه مىبينى * از جاى كنده صخرهء صمّا را\r\nآموزگار خلق شديم امّا * نشناختيم خود الف و با را\r\nبت ساختيم در دل و خنديديم * بر كيش بد برهمن و بودا را\r\nدر دام روزگار ز يكديگر * نتوان شناخت پشّه و عنقا را\r\nاى باغبان سپاه خزان آمد * بس دير كشتيم اين گل رعنا را « 2 » \r\n\r\n\r\n","description":"","footnote":"\r\n( 1 ) بحار الانوار ، جلد 50 ، صفحهء 211 .\r\n( 2 ) ديوان پروين اعتصامى .\r\n","page_name":" 594 ","page_number":594},
  {"content":"\r\n\r\n\r\nبخش دوم\r\nفو اللّه لو حننتم حنين الولّه العجال و دعوتم بهديل الحمام و جأرتم جؤار متبتّلي الرّهبان و خرجتم إلى اللّه من الأموال و الأولاد التماس القربة إليه في ارتفاع درجة عنده أو غفران سيّئة أحصتها كتبه و حفظتها رسله لكان قليلا فيما أرجو لكم من ثوابه و أخاف عليكم من عقابه .\r\n\r\nترجمه\r\nبه خدا سوگند ! اگر همانند شترانى كه بچه‌هاى خود را از دست داده‌اند ، ناله سر دهيد و همچون كبوتران نوحه‌گرى كنيد و بمانند راهبان تارك دنيا ، زارى نماييد و دست از اموال و فرزندان بكشيد تا به قرب الهى و مقامات بالاى نزد او و آمرزش گناهانى كه كاتبان الهى آن را ثبت كرده‌اند و رسولان او آن را نگهدارى مىكنند دست يابيد ، ( همهء اينها ) در برابر ثوابى كه من براى شما انتظار دارم و عقوبتى كه از آن بر شما بيمناكم بسيار كم و ناچيز است .\r\n\r\nشرح و تفسير هر قدر در اين راه بكوشيد كم است !\r\nبه دنبال بحثى كه در فراز بالا در مورد كوتاهى عمر دنيا و بىاعتبارى آن گذشت و امام عليه السّلام با تعبيرات بسيار رسا و گويا اين مطلب را تشريح فرمود ، در اين بخش به سراغ اهميت ثواب و عقاب آخرت و سرنوشت انسانها در زندگى ديگر مىرود كه\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nهدف نهايى از زندگى دنيا است و به تعبيرى ديگر آنچه در بخش قبل گذشت مقدّمه‌اى بود براى بخش دوم ، كه به هدف نهايى يعنى نيل به قرب خدا و ثوابهاى فوق العاده و پر اهميت الهى و پرهيز از عقابهاى خوفناك او اشاره مىكند .\r\nمىفرمايد : « به خدا سوگند اگر همانند شترانى كه بچهء خود را از دست داده‌اند ناله سر دهيد و همچون كبوتران نوحه‌گرى كنيد ، و بمانند راهبان تارك دنيا زارى نماييد و دست از اموال و فرزندان بكشيد تا به قرب الهى و مقامات و الا نزد او ، و آمرزش گناهانى كه كاتبان الهى آن را ثبت كرده و رسولان او ، آن را نگهدارى مىكنند ، دست يابيد ، ( همهء اينها ) در برابر ثوابى كه من براى شما انتظار دارم و عقوبتى كه از آن بر شما بيمناكم بسيار كم و ناچيز است » ! ( فو اللّه لو حننتم حنين « 1 » الولّه « 2 » العجال « 3 » و دعوتم بهديل « 4 » الحمام و جأرتم جؤار « 5 » متبتّلي « 6 » الرّهبان « 7 » و خرجتم إلى اللّه من الأموال و الأولاد التماس القربة إليه في ارتفاع درجة\r\n\r\n\r\n","description":"","footnote":"\r\n( 1 ) « حنين » در اصل به معنى دلسوزى و مهربانى و ترحّم است و معمولا در جايى گفته مىشود كه همراه با نالهء دردناكى باشد و « استن حنّانه » به ستونى چوبى گفته شده كه در روايت آمده : پيامبر به آن تكيه مىكرد و براى مردم خطبه مىخواند ، هنگامى كه منبرى براى پيامبر ساختند ، حضرت روى آن منبر مىنشست و خطبه مىخواند ، آن ستون از فراق پيامبر ناله كرد .\r\n( 2 ) « ولّه » جمع « واله » و « والهه » است از مادهء « وله » ( بر وزن ولع ) به معنى شدّت غم يا شادى است كه هوش را از سر مىبرد .\r\n( 3 ) « عجال » جمع « عجول » از مادهء « عجله » به معنى سرعت در انجام كارى است و گاه به زنانى كه فرزند خود را از دست داده و مضطربانه ناله سر مىدهند اطلاق مىشود .\r\n( 4 ) « هديل » گاه به جوجه كبوتر و گاه به صداى كبوتر اطلاق شده است و در اصل از مادهء « هدل » ( بر وزن عدل ) به معنى سستى يا صداى ملايم آمده است .\r\n( 5 ) « جؤار » معنى مصدرى دارد و به معنى فرياد آميخته با تضرّع و كمك خواستن است .\r\n( 6 ) « متبتّل » از ماده « تبتّل » به معنى جدا شدن و كناره‌گيرى كردن است و به حالت رهبانهايى كه از جامعه دورى مىگزينند و در گوشه‌اى به عبادت مشغول مىشوند ، اطلاق مىشود و اگر به بانوى اسلام فاطمهء زهرا « بتول » گفته شده ، به خاطر آن است كه به حالت انقطاع رسيده بود و از نظر فضل و معرفت جدا و برتر از ديگر زنان بود و در بعضى از روايات آمده است كه « تبتّل » به معنى بلند كردن دست به درگاه خدا ( هنگام تضرّع و زارى كردن ) است .\r\n( 7 ) « رهبان » جمع « راهب » از مادّهء « رهب » ( بر وزن رحم ) در اصل به معنى ترسيدن است ، ترسى كه آميخته با خويشتندارى باشد و « رهبانيت » به معنى شدّت تعبّد و ترك دنيا آمده است و آن بدعتى بوده كه گروهى از مسيحيان در آيين مسيح گذاردند : به اين صورت كه زنان و مردان تارك دنيا از ازدواج براى هميشه چشم مىپوشند و از فعاليت‌هاى اجتماعى كناره‌گيرى كرده و به معابدى كه نام آن « دير » است پناه مىبرند و مشغول عبادت مىشوند و در اسلام بشدّت از اين كار نهى شده است .\r\n","page_name":" 596 ","page_number":596},
  {"content":"\r\n\r\nعنده أو غفران سيّئة أحصتها كتبه و حفظتها رسله لكان قليلا فيما أرجو لكم من ثوابه و أخاف عليكم من عقابه ) .\r\nدر اينجا امام عليه السّلام براى بيان نهايت كوشش در مقام تضرّع و زارى در پيشگاه خدا سه تشبيه را بيان فرموده ، نخست : ناله‌اى كه شتران به هنگام از دست دادن فرزندان خودسر مىدهند كه ناله‌اى است بسيار جانسوز و رقّت بار و هر شنونده‌اى را تحت تأثير خود قرار مىدهد .\r\nتشبيه دوم : نوحه‌گرى كبوتران است . ديده‌ايم كبوتران هنگامى كه دور هم جمع مىشوند گويى به صورت دسته جمعى نوحه‌گرى دارند .\r\n« ابن منظور » در « لسان العرب » مىنويسد : هديل ( كه در جمله بالا آمده است ) گاه به معنى صداى كبوتر و گاه به معنى جوجه آن آمده است ، سپس از بعضى نقل مىكند كه اعراب چنين مىپندارند كه هديل جوجه كبوترى در عهد نوح عليه السّلام بوده كه تنها مىماند و از شدّت تشنگى مىميرد و از آن روز تمام كبوتران براى او نوحه‌گرى مىكنند .\r\nتشبيه سوم : گريه و زارى راهبان و تاركان دنيا در ديرهايشان است كه در مراسم مختلف خود به صورت فردى يا دسته جمعى نوحه‌گرى مىكنند و چون رابطهء خود را از دنيا بريده‌اند نوحهء آنها سوز ديگرى دارد .\r\nامام عليه السّلام تنها به نوحه‌گرى پر شور و گريه زارى به درگاه خدا قناعت نمىفرمايد بلكه با جملهء ( خرجتم الى اللّه من الأموال و الاولاد ) اشاره به بالاترين ايثار و فداكارى در اين راه كرده و مىفرمايد : اگر از تمام امكانات زندگى نيز در اين راه براى رسيدن به قرب خدا و ثواب و پاداش او و نجات از عذاب الهى ، صرف نظر كنيد باز هم كم و ناچيز است .\r\nدليل اين سخن كاملا روشن است ، براى اين كه تمام عمر دنيا از آغاز تا پايان و تمام نعمتها و ثروتهاى مادى از ازل تا ابد در برابر عمر آخرت و مواهب و نعمتهاى آن جهان ، لحظه‌اى زودگذر و نعمتى ناچيز و قطره‌اى در برابر دريا است و بديهى\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاست تا اين معرفت و شناخت در باره دنيا و آخرت پيدا نشود آن گذشت و ايثار و آن تضرّع و زارى جانسوز حاصل نخواهد شد .\r\nدر خطبهء « همام » ( خطبه 193 ) در باره پرهيزگاران مىخوانيم : صبروا ايّاما قصيرة اعقبتهم راحة طويلة ، « ايام كوتاهى را صبر و شكيبايى كردند ( و ايثار و فداكارى نمودند ) همين امر راحتى و آرامش طولانى براى آنها به دنبال آورد .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\nبخش سوم\r\nو تاللّه لو انماثت قلوبكم انمياثا ، و سالت عيونكم من رغبة إليه و رهبة منه دما ، ثمّ عمّرتم في الدّنيا ، ما الدّنيا باقية ، ما جزت أعمالكم عنكم - و لو لم تبقوا شيئا من جهدكم - أنعمه عليكم العظام ، و هداه إيّاكم للإيمان .\r\n\r\nترجمه\r\nبه خدا سوگند اگر دلهاى شما به كلّى آب شود و چشمهايتان از شدّت شوق به خدا يا از خوف او خون ببارد سپس تا پايان دنيا زنده بمانيد و تا آنجا كه در توان داريد در اطاعت خداوند تلاش و كوشش كنيد باز اعمال شما پاسخگوى نعمت‌هاى عظيم الهى بر شما نيست ، به ويژه نعمت هدايت شما به سوى ايمان ( بنا بر اين به اعمال ناچيز خود مغرور نشويد ) .\r\n\r\nشرح و تفسير عظمت و گستردگى نعمت‌هاى الهى\r\nدر اين بخش از خطبه كه آخرين بخش است امام عليه السّلام به بيان عظمت نعمت‌هاى الهى بر انسانها مىپردازد تا حس شكرگزارى و قدردانى از نعمت‌ها را در وجود همهء ما زنده كند ، همان شكرى كه دريچه‌اى به سوى تكامل و پيشرفت انسان و كليد قرب الى اللّه است .\r\nبراى دومين بار در اين خطبه سوگند ياد مىفرمايد و مىگويد : « به خدا قسم اگر\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nدلهاى شما به كلّى آب شود و چشمهايتان از شدّت شوق به خدا و يا از خوف او ( به جاى قطرات اشك ) خون ببارد ، سپس تا پايان دنيا زنده بمانيد و تا آنجا كه در توان داريد در اطاعت خدا تلاش و كوشش كنيد ، باز اعمالتان پاسخگوى نعمت‌هاى عظيم الهى بر شما نيست ، به ويژه نعمت هدايت شما به سوى ايمان ( بنا بر اين به اعمال ناچيز خود مغرور نشويد و بدانيد همهء آنها در برابر نعم الهى همچون قطره‌اى است در برابر دريايى عظيم و ژرف ) .\r\nو تاللّه لو انماثت قلوبكم انمياثا « 1 » ، و سالت عيونكم من رغبة إليه و رهبة منه دما ، ثمّ عمّرتم في الدّنيا ، ما الدّنيا باقية ، ما جزت أعمالكم عنكم - و لو لم تبقوا شيئا من جهدكم - أنعمه عليكم العظام ، و هداه إيّاكم للإيمان .\r\nدر واقع امام عليه السّلام با بيانى عميق و زيبا بالاترين تلاش انسان را از نظر كميت و كيفيت در طريق اطاعت پروردگار تشريح كرده ، از نظر كيفيت تا آن حد كه تمام وجود انسان در مسير طاعت ذوب شود و تمام ذرّات جسمش فرياد كشد و روحش در اوج آسمان عبوديت تا آنجا كه در توان انسان است به پرواز در آيد و از نظر كميت اين كار در تمام طول عمر دنيا ادامه يابد ، باز هم نمىتواند حق شكر نعمتهاى خدا و حتى حق شكر يكى از نعمت‌هايش را بجا آورد .\r\nبلكه بنا بر مضمون احاديثى كه از معصومين عليه السّلام رسيده توفيق اطاعت و شكرگزارى خود نعمت ديگرى است كه انسان بايد شكر آن را هم اضافه بر ساير نعمت‌ها بجا آورد ، و چه زيبا گفته است شاعر :\r\n شكر الاله نعمته موجبة لشكره * و كيف شكرى برّه و شكره من برّه \r\nشكر خداوند خود نعمتى است كه شكر ديگرى را بر انسان واجب مىكند .\r\nچگونه مىتوانم شكر نيكىهاى او را بجا آورم در حالى كه شكر او نيز از\r\n\r\n\r\n","description":"","footnote":"\r\n( 1 ) « انمياث » از مادهء « موث » ( بر وزن موت ) به معنى حل كردن چيزى در آب است و « انمياث » كه از باب انفعال مىباشد به معنى حل شدن و ذوب شدن است و در خطبهء بالا به معنى نهايت تلاش و كوشش در راه خداست .\r\n","page_name":" 600 ","page_number":600},
  {"content":"\r\n\r\nنيكىهاى او است .\r\nو همان گونه كه در بالا اشاره شد شاعر اين مضمون را از احاديث معصومين عليه السّلام گرفته است . « 1 » در واقع امام عليه السّلام مىخواهد با اين تعبيرات به نامحدود بودن نعمتهاى الهى اشاره كند . شبيه تعبيرى كه در بارهء علم خداوند در آيه 27 سوره لقمان آمده كه مىفرمايد :  « وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ »  ، « اگر همهء درختان روى زمين قلم شود و دريا براى آن مركّب گردد و هفت دريا بر آن افزوده شود همهء آنها تمام مىشود ، ولى كلمات خدا پايان نمىگيرد . » آرى بندگان راهى جز اين ندارند كه از تقصير خويش عذر به درگاه خدا آورند و گرنه آنچه سزاوار خداوندى او است هيچكس نمىتواند كه بجا آورد .\r\nقابل توجه اين كه امام عليه السّلام در اينجا روى نعمت ايمان تكيه مىكند و مىفرمايد :\r\n« و هداه ايّاكم للايمان » و اين در واقع از قبيل ذكر خاص بعد از عام است .\r\nدر جملهء قبل اشاره به مجموعهء نعمت‌هاى بزرگ الهى مىكند و در اين جمله اشاره به خصوص نعمت ايمان كه برترين آنهاست مىفرمايد ، همان گونه كه در قرآن مجيد آمده است :  « بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ »  « 2 » ، بلكه خداوند اين نعمت بزرگ را به شما بخشيده كه شما را به ايمان هدايت كرده است .\r\nنعمت ايمان ، تنها از اين نظر كه كليد سعادت بشر و جواز ورود در بهشت جاويدان است اهميّت ندارد ، بلكه از جهت اين كه انگيزه‌اى براى تمام فضائل و كارهاى نيك ، و مانع و رادعى نيك براى كارهاى زشت و رذائل اخلاقى است ، اهميت دارد و در واقع زير بناى همهء برنامه‌هاى سازندهء دين است .\r\nو جالب اين كه هدايت را به خدا نسبت مىدهد ، هر چند انسان با اختيار خود\r\n\r\n\r\n","description":"","footnote":"\r\n( 1 ) اين احاديث را كه از امام سجاد و امام صادق عليه السّلام نقل شده مىتوانيد در « بحار الانوار » جلد 13 صفحه 351 و در مناجات « شاكرين » از مناجاتهاى پانزده گانهء امام سجاد عليه السّلام مطالعه فرماييد .\r\n( 2 ) سورهء حجرات ، آيهء 17 .\r\n","page_name":" 601 ","page_number":601},
  {"content":"\r\n\r\nآن را مىپذيرد ، اين به خاطر آن است كه تا امداد الهى در اين راه نباشد و معلّمان آسمانى و كتب روشنگر الهى نباشد هيچ كس راهى به جايى نمىبرد و به همين دليل هر شب و روز در تمام نمازها از خداوند تقاضاى هدايت مىكنيم .\r\nدر پايان اين خطبه توجه به اين نكته شايسته به نظر مىرسد كه بخش اول ، جنبهء مقدمه‌اى دارد و دلها را از طريق توجه دادن به ناپايدارى دنيا و گذرا بودن آن آماده مىسازد و در بخش دوم و سوم آنها را متوجّه اطاعت فرمان خدا و كسب فضائل و دفع رذائل مىنمايد . با اين تفاوت كه در بخش دوم تكيه بر اهميت قرب الى اللّه شده و هر گونه تلاشى را براى رسيدن به اين هدف شايسته مىداند و در بخش سوم از طريق مسألهء شكر منعم و سپاسگزارى به درگاه بخشندهء اين همه نعمت‌ها وارد مىشود . چرا كه وجدان همهء انسانها گواهى بر لزوم شكر منعم است .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nخطبهء پنجاه و سوم « 1 » « في ذكرى يوم النحر و صفة الأضحية »\r\n« در بيان روز عيد قربان و صفات قربانى » و من تمام الأضحية استشراف أذنها ، و سلامة عينها ، فإذا سلمت الأذن و العين سلمت الأضحية و تمّت ، و لو كانت عضباء القرن تجرّ رجلها إلى المنسك .\r\n\r\nترجمه\r\nاز شرايط كمال قربانى ، آن است كه گوشهايش صاف و برافراشته و چشمانش سالم باشد ، بنا بر اين هر گاه گوش و چشم قربانى سالم باشد قربانى كامل و سالم است هر چند شاخش شكسته باشد و با پاى لنگ به قربانگاه آيد .\r\n\r\n\r\n","description":"","footnote":"\r\n( 1 ) سند خطبه : در كتاب « مصادر نهج البلاغه » آمده كه اين خطبه در واقع خطبهء مستقل نيست ( بلكه بخشى از خطبهء گذشته است كه امام عليه السّلام در روز عيد قربان ايراد فرموده است ) به همين دليل نسخهء « ابن ابى الحديد » كه صحيح‌ترين نسخه‌هاست آن را به عنوان بخشى از خطبهء گذشته شمرده ، و اين كه در ساير نسخه‌ها به عنوان خطبهء مستقل آمده است احتمالا ، بلكه به يقين از اشتباه نويسندگان است ، شاهد اين سخن اين كه در كتاب « من لا يحضره الفقيه » ( جلد 1 صفحهء 461 ) و « مصباح المتهجّد » ( صفحهء 429 ) اين بخش به عنوان قسمتى از خطبهء سابق ذكر شده است ، اين نكته نيز حائز اهميّت است كه در كتاب « من لا يحضره الفقيه » به دنبال « تجرّ رجلها الى المنسك » اين جمله آمده است : « فلا تجزي » كه معنى جمله را به كلى دگرگون مىسازد ( مصادر نهج البلاغه جلد 2 صفحهء 23 ) و اين سخن بعيد به نظر نمىرسد ، هر چند ما طبق معمول ، مطابق روش نهج البلاغه صبحى صالح سير مىكنيم .\r\n","page_name":" 603 ","page_number":603},
  {"content":"\r\n\r\n\r\nشرح و تفسير\r\n\r\nقربانى بايد كامل باشد\r\nدر اين خطبه ( يا در اين بخش از خطبه ) امام وارد بيان بعضى از جزئيات و ريزه‌كاريهاى قربانى شده ، گويى مىخواهد بحثهاى كلّى خطبهء گذشته را با بحث در جزئيات ، تكميل كند و نشان دهد مردان خدا تنها به كلّيات نمىپردازند ، بلكه به تمام دستورهاى شرع ، از كوچك و بزرگ توجّه دارند . مىفرمايد : « از شرائط كمال قربانى آن است كه گوشهايش صاف و برافراشته و چشمانش سالم باشد ، بنا بر اين هرگاه گوش و چشم قربانى سالم باشد ، قربانى كامل و سالم است » ( و من تمام الأضحية « 1 » استشراف « 2 » أذنها ، و سلامة عينها ، فإذا سلمت الأذن و العين سلمت الأضحية و تمّت ) .\r\nسپس در ادامهء اين سخن مىفرمايد : « هر چند شاخش شكسته باشد و با پاى لنگ به قربانگاه آيد » ( و لو كانت عضباء « 3 » القرن تجرّ رجلها إلى المنسك ) .\r\nاين سخن با آنچه در ميان فقها معروف است و از ساير روايات معصومين استفاده مىشود كه قربانى بايد از رأس جهات نيز سالم باشد منافاتى ندارد ، چرا كه آنچه مضر به سلامت قربانى است آن است كه شاخ داخلى آن شكسته باشد و شكسته بودن شاخ بيرونى ضرر ندارد همچنين مختصر لنگى كه مانع از حركت نبوده باشد مضر نيست .\r\nدر بعضى از نسخه‌هاى اين خطبه جمله‌اى در ذيل عبارت ( تجرّ رجلها الى المنسك ) آمده و آن جمله « فلا تجزى » است بنا بر اين مفهوم جمله اين مىشود كه\r\n\r\n\r\n","description":"","footnote":"\r\n( 1 ) « أضحية » به معنى قربانى و در اصل از « ضحى » ( بر وزن هما ) به معنى ظهور و بروز است و صبحگاهان را از اين رو « ضحى » مىگويند كه آفتاب بالا مىآيد و ظاهر و آشكار مىشود و قربانى را از اين رو « اضحيه » مىگويند كه پس از بالا آمدن آفتاب روز عيد ، انجام مىگيرد .\r\n( 2 ) « استشراف » از مادهء « شرف » در اصل به معنى بلندى ظاهر يا بلندى مقام آمده است و منظور از « استشراف اذن » اين است كه گوشهاى حيوان بلند و برافراشته باشد كه نشانه سلامت آن است .\r\n( 3 ) « عضباء » از ماده « عضب » ( بر وزن عزم ) به معنى قطع كردن است و « عضباء القرن » به معنى حيوانى است كه شاخش شكسته يا قطع شده باشد و گاه به شترى كه گوشش را شكاف داده باشند « ناقه عضباء » گفته مىشود .\r\n","page_name":" 604 ","page_number":604},
  {"content":"\r\n\r\nاگر شاخ آن شكسته باشد و بر اثر لنگ بودن پايش را روى زمين بكشد براى قربانى كافى نيست . « 1 » مرحوم سيد رضى در پايان اين خطبه مىگويد : « و المنسك هاهنا المذبح » ، « منظور از منسك در اينجا قربانگاه است » .\r\n\r\nنكته چرا بايد قربانى بىعيب و نقص باشد ؟\r\nبا اين كه هدف نهايى از قربانى كردن آن است كه گروهى از نيازمندان از آن بهره‌مند شوند همانطور كه قرآن مجيد مىفرمايد :\r\n « فَإِذا وَجَبَتْ جُنُوبُها فَكُلُوا مِنْها وَ أَطْعِمُوا الْقانِعَ وَ الْمُعْتَرَّ كَذلِكَ سَخَّرْناها لَكُمْ لَعَلَّكُمْ تَشْكُرُونَ »  ، « هنگامى كه پهلوهاى قربانى آرام گرفت ( و جان داد ) از گوشت آنها بخوريد و مستمندان قانع و فقيران معترض را نيز اطعام كنيد ، اين گونه ما اين حيوانات را مسخّر شما ساختيم ، تا شكر خدا را بجا آوريد « 2 » » . و مسلّم است سالم بودن و نبودن گوش يا شاخ حيوان كمترين تأثيرى در اين معنى ندارد ، ولى با توجّه به اين كه قربانى كردن يك عبادت است ، و انتخاب حيوان معيوب و ناسالم مناسب ساحت قدس پروردگار نيست ، براى تقديم به درگاه پروردگار ، بايد بهترين را برگزيد و اين يك نوع ادب و احترام به ساحت قدس خداوند متعال است .\r\nنماز خواندن زنان با حجاب كامل ، پوشيدن لباسهاى تميز به هنگام نماز ، خوشبو كردن خويشتن به هنگام عبادت ، و حتى غسل و كفن ميت با آب پاك و لباس پاك ، همه نوعى اداى احترام به پيشگاه حق است .\r\n\r\n\r\n","description":"","footnote":"\r\n( 1 ) جمله « فلا تجزى » در كتاب « من لا يحضره الفقيه » جلد 1 صفحهء 168 ( باب صلاة العيدين حديث 1487 ) آمده است .\r\n( 2 ) سورهء حج ، آيهء 36 .\r\n","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nخطبهء پنجاه و چهارم « 1 » « و فيها يصف اصحابه بصفّين حين طال منعهم له من قتال اهل الشام »\r\n« در اين خطبه امام عليه السّلام حال ياران خود را ، در آن هنگام كه آنها براى مدتى طولانى امام عليه السّلام را از جنگ با شاميان نهى مىكردند ، توضيح مىدهد » .\r\n\r\nخطبه در يك نگاه\r\nدر مورد اين كه امام عليه السّلام در چه زمانى اين خطبه را ايراد فرمود و ناظر به كدام حادثه است در ميان مفسّران نهج البلاغه گفتگوى زيادى است .\r\nنويسندهء « مصادر نهج البلاغه » مىنويسد : هنگامى كه « عمرو بن عاص » بر مصر غلبه يافت و نمايندهء امام عليه السّلام « محمد بن ابى بكر » را به شهادت رسانيد گروهى از آن حضرت خواستند كه نظر خود را در مورد خلفاى پيشين بيان دارد ، امام در جواب آنها فرمود : آيا از فتنه‌گرىهاى « عمرو عاص » فارغ شده‌ايد كه چنين سؤالى را طرح مىكنيد در حالى كه مصر را از شما گرفته‌اند و شيعيان مرا به شهادت رسانده‌اند ، سپس فرمود : به زودى نامه‌اى خواهم نوشت و پاسخ سؤال شما را در آن خواهم\r\n\r\n\r\n","description":"","footnote":"\r\n( 1 ) سند خطبه : نويسندهء « مصادر نهج البلاغه » عقيده دارد كه اين خطبه بخشى از خطبه 26 مىباشد و آن را با خطبه 30 و 54 و 78 مجموعا يك خطبه مىداند كه امام عليه السّلام آن را در خانه خويش در حضور جماعتى ايراد فرمود سپس دستور داد تا آن را بنويسند و براى ساير مسلمانان نيز نقل كنند . نامبرده در ذيل خطبه 26 ضمن اشاره به اين مطالب مىنويسد : از جمله كسانى كه قبل از سيد رضى آن را نقل كرده‌اند « ثقفى » در « الغارات » و طبرى در « المسترشد » است و همچنين مرحوم « كلينى » در « الرسائل » به نقل از « كشف المحجّة » « سيد بن طاوس » و نيز « ابن قتيبه » در « الامامة و السياسة » . ( مصادر نهج البلاغه ج 1 - ص 390 ) .\r\n","page_name":" 607 ","page_number":607},
  {"content":"\r\n\r\nداد و نامه همانست كه در بالا اشاره شد » .\r\nصاحب مصادر مىافزايد : بعيد نيست كه امام بعضى از بخشهاى اين خطبه را بيش از يك بار ( و در موارد مختلف ) ايراد فرموده باشد .\r\nبعضى نيز احتمال داده‌اند كه آغاز خطبه مربوط به زمان بيعت با آن امام بوده باشد و ذيل آن مربوط به داستان صفّين .\r\nاين احتمال نيز داده شده كه تمام آن مربوط به زمان بيعت بوده و منظور از جنگ همان جنگ جمل و مانند آن است كه مقدماتش در همان زمان فراهم مىشد .\r\nولى همهء اين احتمالات بعيد به نظر مىرسد ظاهر اين است كه كلّ خطبه مربوط به يك داستان است و آن داستان جنگ صفّين است و ناظر به زمانى است كه اصحاب و ياران او با بىصبرى از امام عليه السّلام مىخواستند كه اقدام به جنگ كند و كار را يكسره نمايد شاهد اين سخن گفتارى است كه مرحوم « بحرانى » و شارح « خوئى » در شأن ورود اين خطبه نوشته و مىگويند : « اشاره به حال اصحاب امام در صفّين است زمانى كه ايشان را از جنگ با شاميان منع مىفرمود ، به اين منظور كه شوقشان به جهاد بيشتر گردد ( يا به خاطر اين كه تا ممكن است كار بدون خونريزى فيصله يابد و دشمن از راه انحرافى باز گردد « 1 » ) » .\r\nالبته اين سخن با عنوانى كه در نسخهء نهج البلاغه « صبحى صالح » آمده ، متفاوت است چرا كه او مىگويد : « اصحاب حضرت ، طرفدار عدم پيكار بوده‌اند » . ولى اين سخن بسيار بعيد به نظر مىرسد ، همچنين با چيزى كه در خطبهء آينده مىآيد كه مىگويد : « در صفين ياران حضرت از تأخير جنگ ناراحت بودند » سازگار نيست .\r\nكوتاه سخن اين كه هنگامى كه فشار زيادى از سوى اصحاب و ياران بر امام وارد شد كه كار جنگ صفين را يكسره كند ، امام فرمود : « من پس از بررسى زياد در بارهء اين جنگ و مطالعه در تمام جوانب آن به اينجا رسيدم كه پيشنهاد شما را بپذيرم نه به خاطر فشارهايى كه از سوى شما بر من وارد مىشود ، بلكه به خاطر اين كه بر سر\r\n\r\n\r\n","description":"","footnote":"\r\n( 1 ) منهاج البراعة ، جلد 4 ، صفحهء 326 و شرح نهج البلاغه ، ابن ميثم بحرانى ، جلد 2 ، صفحهء 144 .\r\n","page_name":" 608 ","page_number":608},
  {"content":"\r\n\r\nدو راهى قرار گرفته‌ام : يا تمام باورهاى اسلامى خود را انكار كنم و يا براى حفظ آنها دست به شمشير ببرم و بىشك من دومى را ترجيح مىدهم هر چند جان من به خطر بيفتد » .\r\nبه هر حال : خطبه در يك نگاه اشاره به فشار زيادى دارد كه در امر بيعت يا در امر جنگ با شاميان بر امام وارد شده و سرانجام امام تصميم نهايى خود را بر جنگ بيان مىدارد ، تصميمى آميخته با دورانديشى و اعتماد به نفس و دور از هر گونه شتابزدگى و يكسونگرى .\r\n\r\n","description":"","footnote":"","page_name":" 609 ","page_number":609},
  {"content":"\r\n . \r\n","description":"","footnote":"","page_name":" 610 ","page_number":610},
  {"content":"\r\n\r\n\r\nبخش اول\r\nفتداكّوا عليّ تداكّ الإبل الهيم يوم وردها و قد أرسلها راعيها ، و خلعت مثانيها ، حتّى ظننت أنّهم قاتليّ أو بعضهم قاتل بعض لديّ . و قد قلّبت هذا الأمر بطنه و ظهره حتّى منعني النّوم ، فما وجدتني يسعني إلّا قتالهم أو الجحود بما جاء به محمّد صلّى اللّه عليه و آله و سلّم فكانت معالجة القتال أهون عليّ من معالجة العقاب و موتات الدّنيا أهون عليّ من موتات الآخرة .\r\n\r\nترجمه\r\n« مردم ( هنگام بيعت يا هنگام اصرار بر شروع جنگ صفّين ) همچون شتران تشنه كامى كه به آب برسند و ساربان آنها را رها كند و پاى بند و عقال از آنها بر گيرد ، بر من هجوم آورند ، تا آنجا كه من گمان كردم مرا بر اثر فشار خواهند كشت ! يا بعضى به وسيله بعضى ديگر در برابر من از ميان خواهند رفت ! من در بارهء اين موضوع ( جنگ با شاميان يا دشمنان ديگر در آغاز خلافت ) بررسى كافى كرده‌ام و آن را كاملا زير و رو نموده ، تمام جهاتش را سنجيده‌ام ، به گونه‌اى كه خواب را از چشمم ربود ! سرانجام به اين نتيجه رسيدم كه چاره‌اى جز اين نيست كه يكى از دو راه را برگزينم يا ( با كسانى كه در برابر حق قيام كرده‌اند ) به نبرد برخيزم ، و يا آنچه را محمد صلّى اللّه عليه و آله و سلّم آورده است انكار كنم ، ديدم تن دادن به جنگ ( و مرارت دنيا ) از تن دادن به كيفر پروردگار در قيامت آسانتر است ، و از دست رفتن دنيا در برابر از دست دادن آخرت برايم سهل‌تر است . ( به همين دليل اوّلى را برگزيدم ) » .\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nشرح و تفسير\r\n\r\nراهى جز پيكار با اين گروه ستمگر نيست !\r\nاين خطبه خواه ناظر به جريان آغاز بيعت با امام بوده باشد يا به مسائلى كه در صفّين مىگذشت مربوط شود ، نخست به اين حقيقت اشاره مىكند كه من به سراغ مردم نرفتم بلكه اين مردم بودند كه با اصرار عجيب و بىنظيرى به سراغ من آمدند ، مىفرمايد : « مردم همانند شتران تشنه كامى كه به آب برسند و ساربان آنها را رها كند و پايبند و عقال ، از آنها برگيرد ، بر من هجوم آوردند » فتداكّوا « 1 » عليّ تداكّ الإبل الهيم « 2 » يوم وردها « 3 » و قد أرسلها راعيها ، و خلعت مثانيها « 4 » ) .\r\nسپس مىافزايد : فشار مردم به قدرى شديد و وحشتناك بود كه « من گمان كردم مرا بر اثر فشار خواهند كشت يا بعضى به وسيلهء برخى ديگر در برابر من از ميان خواهند رفت » ! « حتّى ظننت أنّهم قاتليّ أو بعضهم قاتل بعض لديّ ) . در اين تعبيرات چند نكته شايان دقّت است :\r\n\r\n\r\n","description":"","footnote":"\r\n( 1 ) همان گونه كه در بالا اشاره شد « تداكّوا » از مادهء « دكّ » ( بر وزن فكّ ) مىباشد و به گفتهء راغب در مفردات اين واژه در اصل به معنى زمين صاف و نرم است و از آنجا كه براى صاف كردن يك زمين ناهموار بايد آن را بكوبند در بسيارى از موارد اين واژه به معنى كوبيدن شديد به كار رفته است ولى از بعضى از منابع لغت عكس اين استفاده مىشود ، گفته‌اند : اصل معنى « دكّ » همان كوبيدن است و چون لازمهء كوبيدن و ويران كردن ، صاف و هموار كردن است اين واژه بر زمين مسطّح اطلاق مىشود . و نيز « ارض دكّاء » به زمين صاف گسترده و « ناقه دكّاء » به شتر بدون كوهان اطلاق مىگردد .\r\n( 2 ) « هيم » جمع « اهيم » و « هيماء » صفت مشبهه است به معنى حيوان يا انسانى كه از شدّت تشنگى يا عارضه‌اى ديگر چنان منقلب شده كه پيوسته به سويى مىرود و باز مىگردد و در اصل از مادهء « هيم » ( بر وزن حتم ) به معنى تشنگى و عطش يا بيمارى عطش گرفته شده و به عاشقان بىقرار « هيمان » گفته مىشود .\r\n( 3 ) « ورد » اسم مصدر است به معنى ورود و گاه آن را مصدر ذكر كرده‌اند كه به عنوان تأكيد معنى فاعلى مىدهد ، اين واژه معنى جمعى نيز دارد و به گروهى كه در كنار نهر براى بر گرفتن آب مىآيند اطلاق مىشود .\r\nواژهء « ورود » كه در اصل همين معنى را داشته ، با گذشت زمان گسترش يافته و به قرار گرفتن در كنار هر چيزى اطلاق شده است .\r\n( 4 ) « مثانى » جمع « مثناة » و « مثناة » به معنى ريسمانى است كه از پشم يا موى حيوانات درست مىكنند و پاى حيوان را به آن مىبندند و به آن « عقال » نيز گفته مىشود سپس به هر چيز پيچيده‌اى اطلاق شده است .\r\nاين واژه در اصل از ماده « ثنى » ( بر وزن سنگ ) به معنى تكرار كردن و پيچيدن و برگرداندن قسمتهاى چيزى بر روى قسمتهاى ديگر است و به عدد « دو » به همين جهت « اثنان » گفته مىشود چرا كه بازگشت و تكرارى در آن هست .\r\n","page_name":" 612 ","page_number":612},
  {"content":"\r\n\r\n1 - تعبيرى كه امام در بارهء چگونگى هجوم مردم به هنگام بيعت يا هنگام اصرار بر مسأله شروع جنگ صفّين فرموده است ، تعبير تكان دهنده‌اى است كه نشانه‌اى از دگرگونى فوق العادهء حال مردم در آن هنگام مىباشد .\r\nتوجه داشته باشيد كه « تداكّوا » از مادهء « دكّ » به معنى كوبيدن و خرد كردن و مسطّح ساختن است و در خطبهء بالا اشاره به وضع شترانى است كه فوق العاده تشنه‌اند و وارد آبگاه مىشوند و هر كدام ديگرى را مىكوبد و كنار مىزند تا زودتر به آب برسد ( « هيم » جمع « اهيم » به معنى حيوان يا انسانى است كه از شدّت تشنگى يا عارضهء ديگر متحيّر شده و پيوسته اين طرف و آن طرف مىرود ) .\r\nحال اگر چنين شتران تشنه‌اى به حال خود رها شوند و هر گونه نظارت ساربان و قيد و بند را از دست بدهند چه منظره‌اى پيدا مىكنند . آرى اين چنين بود حال مردم در آن لحظات حسّاس ، و به قدرى فشار زياد بود كه نه تنها براى افراد خودشان ايجاد خطر مىكرد بلكه ممكن بود براى امام نيز توليد خطر كند .\r\nآرى اين گونه است حال مردم هنگامى كه به چيزى عشق و علاقه مىورزند و نسبت به آن احساسات نشان مىدهند ولى افسوس كه گاهى همانها ، هنگامى كه به پاره‌اى از مشكلات برخورد مىكنند چنان تغيير حالت مىدهند كه گويى هرگز در آن صف حاضر نبودند .\r\n2 - تعبير « هيجان و بىتابى شتران تشنهء بدون افسار » ممكن است اشارهء ضمنى به عدم عمق احساسات و ضعف معرفت و شناخت آنها نيز باشد ! 3 - اين تعبيرات ، در واقع نوعى سرزنش را با عبارات كنايى در بر دارد و به آنها گوشزد مىكند كه گاهى آن چنان داغ مىشويد كه هيچ كس نمىتواند شما را كنترل كند و گاهى آن چنان سرد و افسرده و بىرمق ، كه كسى نمىتواند شما را به حركت در آورد .\r\nسپس در ادامهء خطبه مىفرمايد : « من در بارهء اين موضوع ( جنگ با شاميان يا دشمنان ديگر در آغاز خلافت ) مطالعه و بررسى كافى كرده‌ام و آن را كاملا زير و رو\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nنموده ، تمام جهاتش را سنجيده‌ام بگونه‌اى كه خواب را از چشمم ربود ، سرانجام به اين نتيجه رسيدم كه چاره‌اى جز اين نيست كه يكى از دو راه را برگزينم يا با ( كسانى كه در برابر حق قيام كرده‌اند ) به نبرد برخيزم و يا آنچه را محمد صلّى اللّه عليه و آله و سلّم آورده است انكار كنم ، ديدم تن دادن به جنگ ( و مرارت دنيا ) از تن دادن به كيفر پروردگار ( در قيامت ) آسانتر است و از دست رفتن دنيا در برابر از دست دادن آخرت برايم سهل‌تر است » ( و قد قلّبت هذا الأمر بطنه و ظهره حتّى منعني النّوم فما وجدتني يسعني إلّا قتالهم أو الجحود بما جاء به محمّد صلّى اللّه عليه و آله و سلّم فكانت معالجة القتال أهون عليّ من معالجة العقاب و موتات الدّنيا أهون عليّ من موتات « 1 » الآخرة ) .\r\nاين تعبيرات پر معنى به خوبى نشان مىدهد كه اوّلا : امام هرگز تسليم فشارهاى مردم نمىشد و تا چيزى را دقيقا مورد بررسى قرار نمىداد در بارهء آن تصميم نمىگرفت و اين چنين است حال رهبران الهى كه بايد دور از احساسات داغ و فشارهاى زودگذر مردم ، در مورد مصالح كارها دقّت و بررسى كنند ، آنچه مصلحت است برگزينند ، نه آنچه مايهء خوشايند اين و آن مىباشد .\r\nثانيا : بسيار مىشود كه انسان در زندگى شخصى و رهبران ، در زندگى اجتماعى بر سر دو راهى قرار مىگيرند در اين گونه موارد بايد شجاعت انتخاب اصلح را داشته باشند و اگر اصلح جنگ و پيكار و توسّل به زور است نبايد عافيت طلبى آنها را از انجام وظيفهء خود باز دارد و به بهانهء حفظ خون مسلمين مقدّرات آنها را ناديده بگيرند و مصالحشان را زير پا بگذارند .\r\nثالثا : آنچه براى امام اهميت داشت مسأله جلب رضا و خشنودى پروردگار و انجام وظيفه بود به همين دليل راهى را برگزيد كه رضاى خدا در آن باشد ، خواه رضاى مردم در آن باشد يا نباشد .\r\n\r\n\r\n","description":"","footnote":"\r\n( 1 ) « موتات » جمع « موت » به معنى مرگ است ، ولى به معنى از دست دادن چيزى نيز به كار مىرود و در خطبهء بالا در همين معنى استعمال شده است . اين واژه به معنى شدائد و حوادث سخت كه موجب از دست رفتن آرامش انسان مىشود نيز به كار رفته است .\r\n","page_name":" 614 ","page_number":614},
  {"content":"\r\n\r\nرابعا : معلوم مىشود پيكارهاى امام پيكار كفر و ايمان و اسلام و جاهليت بود ، به همين دليل با تمام توان به مقابله برخاست و مصلحت انديشىهاى راحت طلبان و دنيا پرستان را كنار گذاشت .\r\nبنا بر اين ، او در بند جلب خوشنودى خدا بود نه در بند تمايلات مردم و تمايلات خويش ، مگر اين كه فشار مردم به قدرى زياد باشد كه راه به كلّى بسته شود و تكليف ساقط گردد .\r\nالبتّه نمىتوان انكار كرد كه اگر انسان بتواند در ميان خواست خدا و خواست مردم جمع كند - يعنى هر دو در يكسو جمع شوند يا به تعبير ديگر اگر خواست مردم در مسير خواست الهى واقع شود - كار آسانتر و پيشرفت سريعتر خواهد بود .\r\n\r\nنكته‌ها\r\n\r\n1 - هجوم بىسابقه و مشتاقانه به امام عليه السّلام\r\nدر خطبه‌هاى نهج البلاغه مكرّر به اين مضمون برخورد مىكنيم كه مسلمانان در آغاز بيعت با امام عليه السّلام يا در بعضى از حوادث بعد از آن ، هجوم مشتاقانه و عجيبى به سوى امام عليه السّلام كردند تا آنجا كه وضع ، غير عادى و از كنترل خارج شد و بيم آن مىرفت كه عده‌اى زير دست و پا از ميان بروند اين هجوم عجيب از كجا سرچشمه گرفت ؟ ظاهرا دليلى جز اين نداشت كه مردم از شرايط زمان خلفا ، مخصوصا عثمان و زير پا ماندن ارزشهاى اسلامى و تقسيم ناعادلانهء بيت المال در ميان منسوبين خليفه و دادن پست‌هاى كليدى كشور اسلامى به دست نااهلان ، چنان ناراحت و نگران بودند كه براى نجات خود راهى جز پناه بردن به كسى كه تمام ارزشهاى اسلامى را در وجود او جمع مىديدند ، نداشتند .\r\nآرى آنها تشنهء عدالت بودند . تشنهء اسلام راستين و ناب ، تشنهء معارف قرآنى و خالى از هر گونه آميختگى با خرافات و پيشداورىهاى نادرست ، و همهء اين امور را در امام امير المؤمنين عليه السّلام مشاهده مىكردند و تشنه‌كامان ، به هنگام مشاهدهء آب\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nهرگز به سراغ سراب نمىروند و عاشقانه به آب زلال و گوارا روى مىآورند .\r\nاين هجوم عظيم و بىسابقه از يك سو دليل بر عظمت مقام امام عليه السّلام و از سوى ديگر دليل بر ناراحتى شديد مردم از وضع سابق بود و اين هر دو در خور بحث‌هاى گستردهء تاريخى است . « 1 »\r\n\r\n2 - بر سر دو راهى جنگ و صلح ، و ايمان و كفر !\r\nدر بخش اخير خطبه مشاهده كرديم كه امام عليه السّلام خود را بر سر دو راهى مىبيند يا جنگ يا انكار آنچه پيامبر اسلام صلّى اللّه عليه و آله و سلّم آورده است .\r\nاين به خاطر آن است كه جنگ با تام زشتىها و عواقب شوم و مرگبارش ، گاه تنها راه مبارزه با ظلم و فساد و بىعدالتى و تنها وسيلهء ريشه كن كردن فساد در زمين است .\r\nبه همين دليل يكى از اهداف متعدّد جنگ در قرآن مجيد خاموش كردن آتش فتنه و بازگشتن طاغيان و گردنكشان به سوى عدل الهى شمرده شده است :  « وَ قاتِلُوهُمْ حَتَّى لا تَكُونَ فِتْنَةٌ »  « با آنها پيكار كنيد تا فتنه خاموش گردد » « 2 »  « فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ »  ، « با گروه تجاوزگر و ظالم پيكار كنيد تا به فرمان خدا بازگردند » « 3 » و در چنين مواردى رهبران الهى ، عافيت طلبى را رها كرده و به استقبال شدايد جنگ و ناملايمات آن مىشتافتند ، چرا كه از دست دادن آرامش دنيا در برابر از دست دادن سعادت آخرت براى آنها دشوار نبود !\r\n\r\n\r\n","description":"","footnote":"\r\n( 1 ) براى توضيح بيشتر مىتوانيد به شرح خطبهء شقشقيه ( خطبه سوم در جلد اول ) مراجعه فرماييد .\r\n( 2 ) سورهء انفال ، آيهء 39 .\r\n( 3 ) سورهء حجرات ، آيهء 9 .\r\n","page_name":" 616 ","page_number":616},
  {"content":"\r\n\r\n\r\nخطبهء پنجاه و پنجم « 1 » « و قد استبطأ اصحابه إذنه لهم فى القتال بصفّين »\r\n« اين خطبه را امام عليه السّلام در حالى ايراد فرمود كه يارانش در صفّين از تأخير فرمان جنگ ناراحت بودند » .\r\n\r\nخطبه در يك نگاه\r\nتناسب مضمون اين خطبه با خطبهء قبل ، نشان مىدهد كه هر دو بخشى از يك خطبه بوده و يا در زمانى نزديك به هم ايراد شده‌اند .\r\n« ابن ابى الحديد » در شرح نهج البلاغه خود در ذيل اين خطبه مىنويسد :\r\nهنگامى كه امير مؤمنان على عليه السّلام شريعهء فرات را در اختيار گرفت و بزرگوارانه اجازه داد كه شاميان نيز از آن استفاده كنند تا شايد اين محبّت و لطف و اجراى عدالت سبب شود كه آنها تحت تأثير قرار گرفته راه جنگ را رها كنند و به سوى صلح و پيوستن به امام عليه السّلام بيايند ، چند روزى گذشت كه سكوت بر دو لشكر حاكم بود ، نه امام عليه السّلام رسولى به سوى معاويه مىفرستاد و نه از سوى معاويه كسى خدمت امام عليه السّلام مىآمد و اين امر سبب شد كه اهل عراق از تأخير فرمان جنگ با شاميان ناراحت شوند ، لذا خدمت امام عليه السّلام آمدند و عرض كردند : فرزندان و همسران خود\r\n\r\n\r\n","description":"","footnote":"\r\n( 1 ) سند خطبه : در « مصادر نهج البلاغه » سند خاصى براى اين خطبه بيان نشده است ، ولى « ابن ابى الحديد » در ذيل اين خطبه به عنوان گوشه‌اى از اخبار روز صفّين سخنى دارد كه نشان مىدهد آنچه سيد رضى در اينجا آورده ، به صورتهاى ديگرى كه در معنى با آن هماهنگ است در تواريخ آمده است . ( شرح نهج البلاغه ، ابن ابى الحديد - جلد 4 - صفحهء 13 )\r\n","page_name":" 617 ","page_number":617},
  {"content":"\r\n\r\nرا در كوفه تنها گذارده به اينجا آمده‌ايم تا مرزهاى شام را وطن خود قرار دهيم ! به ما اجازه دهيد تا جنگ را آغاز كنيم ، زيرا مردم حرفهايى مىزنند .\r\nامام عليه السّلام فرمود : چه مىگويند ؟\r\nعرض كردند بعضى گمان مىكنند شما از ترس جانتان اقدام به جنگ نمىكنيد ! و بعضى تصور مىكنند كه در اصل جنگ با شاميان و جواز شرعى آن ترديد داريد ! امام عليه السّلام اين خطبهء جامع و كوتاه را در پاسخ به آنها ايراد فرمود .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nبخش اول\r\nأمّا قولكم : أكلّ ذلك كراهية الموت ؟ فو اللّه ما أبالي ، دخلت إلى الموت أو خرج الموت إليّ . و أمّا قولكم شكّا في أهل الشّام ! فو اللّه ما دفعت الحرب يوما إلّا و أنا أطمع أن تلحق بي طائفة فتهتدي بي ، و تعشو إلى ضوئي ، و ذلك أحبّ إليّ من أن أقتلها على ضلالها و إن كانت تبوء بآثامها .\r\n\r\nترجمه\r\nاما اين كه مىگوييد : « تأخير در جنگ به خاطر ناخشنودى از مرگ است » به خدا سوگند باك ندارم از اين كه من به سوى مرگ بروم يا مرگ به سوى من آيد .\r\nو اما اين كه مىگوييد : « تأخير در جنگ بسبب اين است كه من در مبارزه با شاميان ترديد دارم » به خدا سوگند ( اين تصوّر باطل و خيال خامى است ) من اگر هر روز جنگ را به تأخير مىاندازم به خاطر آن است كه اميدوارم گروهى از آنان به ما بپيوندند و هدايت شوند و در لا به لاى تاريكىها پرتوى از نور مرا ببينند و به سوى من آيند . و اين براى من بهتر است از كشتن آنها در حالى كه گمراهند ، هر چند در اين صورت نيز گرفتار گناهان خويشتن مىشوند ( و من مسئول بدبختى آنها نيستم ) .\r\n\r\nشرح و تفسير خويشتندارى امام عليه السّلام از جنگ\r\nهمان گونه كه در بالا گفته شد اين سخنان را امام عليه السّلام در پاسخ پاره‌اى از ايرادات\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nواهى بعضى از ناآگاهان ، در مورد تأخير جنگ با شاميان بيان كرد . فرمود : « اما اين كه مىگوييد تأخير در جنگ ناخشنودى از مرگ است به خدا سوگند ! باك ندارم از اين كه من به سوى مرگ بروم يا مرگ به سوى من آيد » ( أمّا قولكم : أكلّ « 1 » ذلك كراهية الموت ؟ فو اللّه ما أبالي ، دخلت إلى الموت أو خرج الموت إليّ ) .\r\nآرى هنگامى كه هدف بسيار مقدّسى ، همچون رضاى خدا در كار باشد انسان مؤمن آماده است به استقبال شهادت بشتابد و انتظار آمدن آن را نكشد ، چه افتخارى از اين بالاتر كه انسان در راه معبود و محبوب و مقصودش جان دهد .\r\nبه علاوه سابقهء من در غزوات اسلامى بر كسى پوشيده نيست مخصوصا در ميدان‌هاى بدر و احد و احزاب و خيبر و حنين من هميشه در صف اول بودم و هميشه پروانه‌وار بر گرد شمع وجود پيامبر مىچرخيدم و از مرگ و شهادت استقبال مىكردم ، چگونه ممكن است در بارهء كسى با اين سوابق روشن ، چنان قضاوت غلطى كرد كه از ترس شهادت جنگ را به تأخير بيندازد .\r\nشبيه همين معنى ، بلكه به صورت رساتر و داغتر در خطبهء پنج ، و خطبهء صد و بيست و سه آمده است ، در يك جا مىفرمايد : « به خدا سوگند علاقهء فرزند ابو طالب به مرگ ( شهادت ) از علاقهء طفل شيرخوار به پستان مادر بيشتر است » ( و اللّه لابن ابى طالب آنس بالموت من الطّفل بثدى أمّه ) .\r\nو در جاى ديگر مىفرمايد : « و الّذي نفس ابن ابي طالب بيده لألف ضربة بالسّيف اهون علىّ من ميتة على الفراش فى غير طاعة اللّه » ، « سوگند به آن كس كه جان فرزند ابو طالب بدست اوست هزار ضربهء شمشير بر من آسانتر ( و دلپذيرتر ) است از مرگ در بستر در غير طاعت پروردگار » .\r\nتاريخ پر افتخار زندگى امام نيز شهادت مىدهد كه اين سخنان را در عمل ، در\r\n\r\n\r\n","description":"","footnote":"\r\n( 1 ) در تركيب اين جمله و اعراب آن دو احتمال داده شده است : نخست اين كه « كلّ » منصوب باشد به عنوان مفعول فعل مقدّر ، و در تقدير « أ تفعل كلّ ذلك » باشد ديگر اينك « كلّ » مرفوع به عنوان مبتداء باشد و در تقدير چنين است « أكلّ ذلك ناش من كراهية الموت » . و در هر حال « كراهية الموت » « مفعول لاجله » مىباشد .\r\n","page_name":" 620 ","page_number":620},
  {"content":"\r\n\r\nهمهء ميدانهاى نبرد نشان داد و چه ناآگاه و بىخبر بودند گروهى از لشكر عراق كه چنين سخنانى را در بارهء ناخشنودى امام از شهادت در راه خدا بر زبان جارى مىكردند .\r\nاگر گفته شود : سن و سال بسيارى از آنها در حدّى نبود كه غزوات اسلامى را درك كرده باشند ، ولى آيا مىتوان ادّعا كرد كه جنگ جمل را نيز فراموش كرده‌اند ؟\r\nجنگى كه امام يك تنه مانند صاعقه بر لشكر دشمن حمله مىكرد و چنان در انبوه جمعيت فرو مىرفت كه دلهاى دوستانش از ترس بر جان امام ، به تپش مىافتاد و اين حال همچنان ادامه مىيافت تا امام از گوشهء ديگر ميدان سر بر مىآورد ، در حالى كه ذكر خدا بر لب داشت و دشمن از ترس او پراكنده شده بود .\r\nاصولا چگونه ممكن است مرد خدا كه قلبش مالامال از ايمان است از مرگ و شهادت بترسد و از شمشير و نيزهء دشمن وحشتى به خود راه دهد ، مگر نه اين است كه خود امام در خطبهء بيست و دوم مىفرمايد : « لقد كنت و ما اهدّد بالحرب و لا ارهب بالضّرب و انّى لعلى يقين من ربّى و غير شبهة من دينى » ، « من هرگز كسى نبودم كه به نبرد تهديد شوم ، يا از ضرب شمشير دشمن بهراسم چرا كه من به پروردگار خويش يقين دارم و در آئين خود ، گرفتار شك و ترديد نيستم » .\r\nجملهء « فو اللّه ما ابالى » اشاره به اين حقيقت است كه افراد عادى و بىهدف هرگز به استقبال مرگ نمىروند ، بلكه دائما نشسته‌اند تا در پايان عمر مرگ به سراغ آنها بيايد ، در حالى كه براى افراد شجاع و با ايمان تفاوتى نمىكند كه به استقبال مرگ بشتابند يا در أجل مقدّر ، مرگ به سراغ آنها بيايد و اين درست به آن مىماند كه مرگ را به شير درنده‌اى تشبيه كنيم ، افراد عادى هرگز در جايى كه اثرى از اين حيوان باشد گام نمىنهند ولى يك فرد شجاع ممكن است به استقبال آن برود و با آن به نبرد و پيكار برخيزد ، آنها بر چهرهء مرگ هنگامى كه به صورت شهادت در راه رضاى خدا باشد لبخند مىزنند و آن را تنگ در آغوش مىگيرند ، اگر مرگ دلق رنگارنگى از آنان مىگيرد آنها عمرى جاودان از مرگ مىستانند .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nسپس امام به دومين احتمالى كه گروهى از لشكر عراق در بارهء سبب تأخير پيكار با شاميان مىدادند پرداخته ، مىفرمايد : « اما اين كه مىگوييد : تأخير در جنگ به سبب اين است كه من در مبارزهء با شاميان ترديد دارم ( اشاره به اين كه يقين ندارم آنها راه باطل را مىپويند ) به خدا سوگند ! ( اين تصور باطل و خيال خامى است ) من اگر هر روز جنگ را به تأخير مىاندازم ، به خاطر اين است كه اميد دارم گروهى از آنان به ما بپيوندند و هدايت شوند ، و در لابه‌لاى تاريكىها پرتوى از نور مرا ببينند و به سوى من آيند » ( و أمّا قولكم شكّا في أهل الشّام ! فو اللّه ما دفعت الحرب يوما إلّا و أنا أطمع أن تلحق بي طائفة فتهتدي بي ، و تعشو « 1 » إلى ضوئي ) .\r\n« و اين براى من بهتر است از كشتن آنها در حالى كه گمراهند هر چند در اين صورت نيز گرفتار گناهان خويش مىشوند » ( و من مسئول بدبختى آنها نيستم ولى ميل دارم تا آنجا كه در توان من است آنها را از لب پرتگاه دور سازم و به جادهء مطمئن سعادت باز گردانم ) ( و ذلك أحبّ إلىّ من أن أقتلها على ضلالها و إن كانت تبوء « 2 » بآثامها ) .\r\nدر اينجا امام به نكتهء مهمّى اشاره مىفرمايد و آن اين كه جنگ براى مردان خدا نه يك هدف است و نه نخستين راه درمان ، بلكه آخرين طريق درمان محسوب مىشود ، در آنجا كه هيچ وسيلهء ديگر كارساز نباشد ، آنها سعى دارند حتى اگر ممكن است يك نفر بر اهل ايمان بيفزايند و از پيروان كفر و ظلم و بيدادگرى بكاهند و در حالى كه افراد عادى با سوء ظن و بدبينى به اين صحنه‌ها مىنگرند آنها با اميدوارى و حسن ظن نگاه مىكنند و پيوسته آغوش خود را براى تائبين و نادمين گشوده‌اند .\r\nتاريخ - به خصوص تاريخ جنگ صفّين - نيز نشان مىدهد كه حسن ظنّ امام در\r\n\r\n\r\n","description":"","footnote":"\r\n( 1 ) « تعشو » در اصل از ماده « عشو » ( بر وزن ضرب ) به معنى تاريكى و عدم وضوح چيزى است و نماز « عشا » را از اين جهت عشا مىگويند كه در آغاز شب خوانده مىشود و « عشى » به معنى آخر روز است كه هوا كم كم تاريك مىشود و « اعشى » به كسى مىگويند كه ديد چشمش ضعيف است .\r\n( 2 ) « تبوء » از ماده « بوء » ( بر وزن نوع ) به معنى رجوع و بازگشت است و گفته مىشود كه ريشه اصلى آن ، به معنى صاف و مسطح كردن است و چون انسان به هنگام ساختن منزل محلّ بنا را صاف مىكند و هر جا برود به منزلگاه برمىگردد ، معنى رجوع از آن اراده مىشود .\r\n","page_name":" 622 ","page_number":622},
  {"content":"\r\n\r\nاين باره بىدليل نبود ، چرا كه گروه كثيرى در همان ايّام كه بىخبران به امام فشار مىآوردند تا جنگ را شروع كند و امام تعلّل مىورزيد ، توبه كردند و به سوى لشكر امام بازگشتند يا از جنگ كناره‌گيرى نمودند .\r\n« مرحوم شوشترى » در « شرح نهج البلاغهء » خود در اينجا فهرستى را از نام كسانى كه در جنگ صفين به بركت تأخير امام در جنگ به آن حضرت پيوستند ، ارائه مىدهد كه از ميان آنها مىتوان از خواهر زادهء « شرحبيل » كه ملحق شدنش به لشكر امام داستان جالبى دارد و « شمر بن ابرهه الحميرى » و جماعتى از قاريان قرآن و همچنين « عبد اللّه بن عمر العنسى » نام برد . اين عبد اللّه بن عمر زمانى به امام پيوست كه با خبر شد عمّار در لشكر على عليه السّلام است و به ياد حديث معروف پيامبر افتاد كه به او فرمود : « يا عمّار تقتلك الفئة الباغية » ، اى عمّار تو را گروه ستمكار به قتل مىرساند » ( و پس از كشته شدن عمّار بدست معاويه واضح و آشكار شد كه آنها گروه ستمكارند و شكّى براى آنها در اين زمينه باقى نماند ) .\r\nو نيز همو از جوانى نام مىبرد كه از لشكر شام خارج شد و به سوى لشكر امام عليه السّلام آمد و پيوسته شمشير مىزد و لعن مىكرد و دشنام مىداد « هاشم مرقال » كه از صحابه معروف على عليه السّلام و پرچمدار آن حضرت در ميدان صفين بود به او گفت :\r\nاى جوان روز قيامت بايد در برابر اين سخنان پاسخگو باشى و حساب اين پيكار را بدهى . جوان گفت : من به خاطر اين با شما مىجنگم كه براى من نقل كرده‌اند رئيس شما ( على عليه السّلام ) نماز نمىخواند و شما نيز نماز نمىخوانيد و نيز به خاطر اين با شما مىجنگم كه رئيس شما خليفهء ما را كشته و شما او را يارى كرده‌ايد . « هاشم مرقال » ماجراى قتل عثمان را براى او شرح داد و براى او روشن ساخت كه على عليه السّلام نخستين كسى بوده كه با پيامبر نماز گزارده و از همهء مردم آگاه‌تر به دين خدا است و ياران او شب زنده دارانند . هنگامى كه جوان متوجه اشتباهات خود شد از خدا درخواست توبه كرد و به شام بازگشت در حالى كه از اعمال خود پشيمان شد . « 1 »\r\n\r\n\r\n","description":"","footnote":"\r\n( 1 ) بهج الصباغة فى شرح نهج البلاغه ، جلد 10 ، صفحه 269 تا 272 .\r\n","page_name":" 623 ","page_number":623},
  {"content":"\r\n\r\nآرى على عليه السّلام مىخواست اين گونه افراد را به سوى خود جذب كند و به راه حق دعوت نمايد . او هرگز تشنهء خون ريزى نبود ، بلكه تشنهء هدايت مردم بود . او شيفتهء مقام و حكومت نبود ، بلكه خواهان عدل و عدالت بود و هميشه سعى داشت تا ممكن است جنگى رخ ندهد و اگر جنگى رخ مىدهد ضايعات را به حد اقل برساند ، به همين دليل معمولا سعى داشت جنگ بعد از ظهر و حتى نزديكى غروب آغاز شود تا تاريكى شب آتش جنگ را خاموش سازد و خون مردم كمتر ريخته شود . و آنها كه مايل به كناره‌گيرى از جنگ هستند از تاريكى شب استفاده كنند و كنار روند .\r\nجمله « تعشو الى ضوئى » با توجه به اين كه « عشو » ( بر وزن ضرب ) به معنى تاريكى و عدم وضوح چيزى است ، اشاره به اين حقيقت است كه فضاى جامعه اسلامى را در آن روز تاريكى و ظلمت جهل و نادانى و تبليغات زيانبار فرا گرفته بود و تنها چراغى كه مىتوانست آن فضا را روشن كند نور امام و افكار او بود به همين دليل تا آنجا كه ممكن بود جنگ را به عقب مىانداخت . تا جايى كه گاهى افراد ناآگاه زبان به اعتراض مىگشودند و اين كار را ترس از مرگ و يا شك در برنامه‌هاى دشمنان مىپنداشتند ، در حالى كه اين گونه امور در بارهء امام عليه السّلام براى آنها كه از روحياتش آگاه بودند ، اصلا مفهوم نداشت .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nخطبهء پنجاه و ششم « 1 » يصف أصحاب رسول اللّه و ذلك يوم صفّين حين أمر النّاس بالصلح\r\n« از سخنانى است كه امام عليه السّلام در ايام صفين هنگامى كه مردم را به صلح دعوت مىنمود در بارهء اصحاب رسول اللّه صلّى اللّه عليه و آله و سلّم ( و اطاعت بى قيد و شرط آنان از آن بزرگوار ) بيان فرموده است » .\r\n\r\nخطبه در يك نگاه\r\nدر اين كه امام اين سخن را در چه زمانى و در چه ماجرايى ايراد فرموده ، دو نظر وجود دارد : بعضى معتقدند كه امام اين سخن را در داستان « ابن حضرمى » بيان فرمود و ماجرا از اين قرار بود كه پس از شهادت « محمد ابن ابى بكر » به دست « عمرو عاص » و قرار گرفتن مصر در اختيار او « معاويه » جسور شد و قصد غلبه بر بصره را داشت ، نامه‌اى براى مردم آن سامان نوشت تا آنجا را از اختيار حضرت خارج سازد و اين كار به دست « ابن حضرمى » انجام شد و او به اتّفاق گروهى از منافقان بر قسمتهايى از بصره مسلّط شد . هنگامى كه اين خبر به وسيله « ابن عباس » - كه براى عرض تسليت به امير مؤمنان در مورد شهادت « محمد بن ابى بكر » به كوفه\r\n\r\n\r\n","description":"","footnote":"\r\n( 1 ) سند خطبه : « ابن ابى الحديد » اين سخن را از « واقدى » و « ابن هلال » كه قبل از مرحوم سيد رضى مىزيسته‌اند نقل كرده اضافه بر اين « زمخشرى » در « ربيع الابرار » در جزء چهارم در « باب قتل و شهادت » آورده است .\r\nنويسنده « مصادر نهج البلاغه » بعد از ذكر آنچه در بالا آمد ، مىافزايد : به هر حال اين سخن از سخنان معروف امير مؤمنان است كه در كتب علماى پيشين و بعد از سيد رضى آمده است . ( مصادر نهج البلاغه جلد 2 ص 29 )\r\n","page_name":" 625 ","page_number":625},
  {"content":"\r\n\r\nآمده بود - به امام رسيد حضرت اين خطبه را ايراد فرمود و « جارية ابن قلامه سعدى » را كه مرد شجاعى بود با گروهى به سوى بصره فرستاد . وى نيز با استمداد از ياران امام عليه السّلام در بصره به مبارزه با « ابن حضرمى » و نيروهايش برخاست « ابن حضرمى » تاب مقاومت نياورد و با هفتاد نفر از اصحابش به خانه‌اى در بصره پناه برد ، « جاريه » به آنها حمله كرد و همه را نابود ساخت .\r\nديگر اين كه امام عليه السّلام اين خطبه را در صفّين بيان فرمود ، در آن زمانى كه پيشنهاد صلح به آن حضرت عليه السّلام كردند و امام عليه السّلام را براى قبول آن تحت فشار قرار دادند .\r\nبه هر حال امام عليه السّلام در اين خطبه براى آماده ساختن مسلمانان جهت اجراى دستوراتش ، تاريخ گذشته صدر اسلام و فداكارى مسلمانان نخستين را بازگو مىكند و توضيح مىدهد كه دليل اصلى پيروزى آنان انضباط كامل و تسليم در برابر فرمان پيامبر صلّى اللّه عليه و آله و سلّم بود . اشاره به اين كه اگر آن انضباط و اطاعت كامل و اخلاص در آنها باشد آنان نيز پيروز مىشوند و اگر راه اختلاف و عدم اطاعت فرمان را در پيش گيرند آيندهء بدى خواهند داشت .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n\r\nبخش اوّل\r\nو لقد كنّا مع رسول اللّه صلّى اللّه عليه و آله و سلّم نقتل آباءنا و أبناءنا و إخواننا و أعمامنا . ما يزيدنا ذلك إلّا إيمانا و تسليما ، و مضيّا على اللّقم و صبرا على مضض الألم و جدّا على جهاد العدوّ ، و لقد كان الرّجل منّا و الآخر من عدوّنا يتصاولان تصاول الفحلين ، يتخالسان أنفسهما أيّهما يسقي صاحبه كأس المنون ، فمرّة لنا من عدوّنا و مرّة لعدوّنا منّا ، فلمّا رأى اللّه صدقنا أنزل بعدوّنا الكبت و أنزل علينا النّصر ، حتّى استقرّ الإسلام ملقيا جرانه و متبوّئا أوطانه . و لعمري لو كنّا نأتي ما أتيتم ، ما قام للدّين عمود و لا اخضرّ للإيمان عود . و أيم اللّه لتحتلبنّها دما ، و لتتبعنّها ندما !\r\n\r\nترجمه\r\nما در ركاب رسول خدا ( مخلصانه مىجنگيديم و در راه پيش برد اهداف آن حضرت گاه ) پدران و فرزندان و برادرها و عموهاى خود را از پاى درمىآورديم ( و اين كار نه تنها از ايمان و استقامت ما نمىكاست بلكه ) بر ايمان و تسليم ما مىافزود و ما را در شاهراه حقّ و صبر و استقامت در برابر درد و رنجها و در طريق جهاد پيگير در مقابل دشمن ، ثابت قدم مىساخت ، گاهى يكى از ما با فرد ديگرى از دشمن به صورت دو قهرمان با هم نبرد مىكردند ، بگونه‌اى كه هر يك مىخواست كار ديگرى را بسازد و جام مرگ را به او بنوشاند ( آرى ) گاه ما بر دشمن پيروز مىشديم و گاه دشمن بر ما ( ولى نه پيروزى مقطعى ما را مغرور مىكرد و نه آن شكست نوميدمان\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nمىساخت ) و هنگامى كه خداوند ، صدق و اخلاص ما را ديد ذلّت و خوارى را بر دشمنان ما نازل كرد و پيروزى و نصرت را به ما عنايت فرمود ، تا آنجا كه اسلام در همه جا استقرار يافت و در كشور پهناور خود جاى گرفت . به جانم سوگند ! اگر ما ( در مبارزهء با دشمنان اسلام ) همانند شما بوديم هرگز ستونى از دين بر پا نمىشد و شاخه‌اى از درخت ايمان سبز نمىگشت ( و به ثمر نمىنشست ) به خدا سوگند شما ( با اين پراكندگى و نفاق و عدم اطاعت از رهبرى ) سرانجام از شتر خلافت به جاى شير خون مىدوشيد و به زودى پشيمان مىشويد ( اما در زمانى كه پشيمانى سودى نخواهد داشت ) .\r\n\r\nشرح و تفسير\r\n\r\nما در ركاب رسول خدا مخلصانه مىجنگيديم !\r\n« ابن ميثم بحرانى » در شرح خود نخست به قسمتى از اين خطبه اشاره مىكند كه در كلام « سيد رضى » قدس سرّه نيامده و توجه به آن در فهم محتواى اين خطبه بسيار مؤثّر است ، او مىگويد : بعضى نقل كرده‌اند كه اين خطبه را امام عليه السّلام زمانى ايراد فرمود : كه مردم خواهان صلح با لشكر معاويه شدند ( در حالى كه امام عليه السّلام قلبا مخالف بود و اگر فشار شديد گروهى بىخبر نبود هرگز تن به آن نمىداد ) امام عليه السّلام در ابتداى سخنش چنين فرمود : اين گروه ، هرگز به سوى حق باز نمىگردند و دعوت به سوى توحيد و عدالت را پذيرا نمىشوند تا زمانى كه در ميدان نبرد آماج تيرها شوند و لشكرها پشت سر هم به آنها هجوم برند ، و تا زمانى كه مقدّمهء لشكر و سپس دنباله آن آنها را تيرباران كنند و تا زمانى كه لشكرها پى در پى به شهرهاى آنها حمله‌ور شوند و سواران از هر طرف به اراضى آنان هجوم آوردند ، و آبگاه و چراگاه آنها به خطر بيفتد و از درّه‌ها ( و كوهها ) به آنان حمله كنند ( آرى زمانى تسليم حق مىشوند كه ) گروهى پاكباز و پر استقامت كه شهادت شهيدانشان عزم آنها را بر طاعت خدا و\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nعلاقهء آنها را به لقاء اللّه و شهادت در راه او افزون كند به مقابله با آنان برخيزند . « 1 » بنا بر اين دست دوستى به سوى اين قوم تبهكار دراز كردن و تسليم صلح شدن جز ناكامى و شكست ثمره‌اى ندارد ، چرا كه آنان نه منطق صلح را مىفهمند و نه با واژه‌هاى محبت و دوستى آشنا هستند . تنها با منطق زور و قدرت بايد با آنان سخن گفت ، حوادث آينده صفين نيز نشان داد كه مطلب درست همان است كه امام عليه السّلام مىفرمود ، آرى آنها هنگامى به عمق كلمات امام رسيدند و از پيشنهاد خود پشيمان گشتند كه كار از كار گذشته بود .\r\nبه هر حال امام عليه السّلام در ادامهء اين سخن ، گفتار بالا را بيان كرد تا به آنها بفهماند رمز پيروزى مسلمانان نخستين چه بود . و دليل شكست كوفيان چيست ؟\r\nفرمود : « ما در ركاب رسول خدا صلّى اللّه عليه و آله و سلّم ( مخلصانه مىجنگيديم و در راه پيش برد اهداف آن حضرت گاه ) پدران و فرزندان و برادرها و عموهاى خود را از پاى در مىآورديم . ( و لقد كنّا مع رسول اللّه صلّى اللّه عليه و آله و سلّم نقتل آباءنا و أبناءنا و اخواننا و اعمامنا ) .\r\nاشاره به اين كه در راه خدا گاه لازم مىشود ، عزيزترين افراد در نظر انسان كه سدّ راه هستند ، برداشته شوند و در اين راه فدا گردند و در واقع اشاره است به آيهء شريفهء :\r\n « قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ »  ، « بگو اگر پدران و فرزندان و برادران و همسران و قبيلهء شما و اموالى كه به دست آورده‌ايد و تجارتى كه از كساد شدنش مىترسيد و خانه‌هايى كه به آن علاقه داريد ، در نظرتان از\r\n\r\n\r\n","description":"","footnote":"\r\n( 1 ) متن روايت « ابن ميثم » چنين است : « انّ هؤلاء القوم لم يكونوا ليفيئوا الى الحقّ ، و لا ليجيبوا الى كلمة سواء حتّى يرموا بالمناشر تتبعها العساكر ، و حتّى يرجموا بالكتائب تقفوها الجلائب ، و حتّى يجّر ببلادهم الخميس يتلوه الخميس ، و حتّى تدعق الخيول في نواحى اراضيهم و بأعناء مشاربهم و مسارحهم ، حتى تشنّ عليهم الغارات من كلّ فجّ عميق ، و حتّى يلقاهم قوم صدق صبر ، لا يزيدهم هلاك من هلك من قتلاهم و موتاهم فى سبيل اللّه الّا جدّا فى طاعة اللّه و حرصا على لقاء اللّه . و لقد كنّا مع رسول اللّه صلّى اللّه عليه و آله و سلّم الفصل » . ( شرح نهج البلاغه ابن ميثم ، جلد 2 ، صفحه 146 ) .\r\n","page_name":" 629 ","page_number":629},
  {"content":"\r\n\r\nخداوند و پيامبرش و جهاد در راهش محبوبتر است در انتظار اين باشيد كه خداوند عذابش را بر شما نازل كند » « 1 » .\r\nآرى زندگى ما تجسّمى از آيهء فوق است و در برابر فرمان الهى از همه چيز صرف نظر مىكرديم و به همين دليل نصرت و يارى خدا به سراغ ما مىآمد .\r\nسپس مىافزايد « اين ايثار و فداكارى در راه حق نه تنها از ايمان و استقامت ما نمىكاست ، بلكه بر ايمان و تسليم ما مىافزود و ما را در شاهراه حق و صبر و استقامت در برابر درد و رنجها و جهاد پيگير در مقابل دشمن ثابت‌قدم مىساخت » ( ما يزيدنا ذلك إلّا إيمانا و تسليما ، و مضيّا على اللّقم « 2 » و صبرا على مضض « 3 » الألم و جدّا على جهاد العدوّ ) .\r\nالبتّه آنچه امام عليه السّلام در اين جمله اشاره به آن مىفرمايد يك واقعيت تاريخى است . در بسيارى از جنگهاى اسلامى به خصوص جنگ بدر گروهى از اقوام و عشيرهء مسلمين در برابر آنها قرار گرفته بودند و آنها براى جلب رضاى خدا بىاعتنا به اين پيوندهاى قبيلگى كه در نظر عرب سخت محترم بود ، بر مخالفان خود تاختند و آنها را از پاى در آوردند ، اين نكته قابل توجه است كه امورى كه مايهء سستى ديگران مىشد مايهء استقامت و جدّيت بيشتر ياران رسول اللّه صلّى اللّه عليه و آله و سلّم مىگشت .\r\nسپس به صحنهء ديگرى از رويارويى ياران پيامبر صلّى اللّه عليه و آله و سلّم با دشمن پرداخته مىفرمايد : « گاهى يكى از ما با فرد ديگرى از دشمن به صورت دو قهرمان با هم نبرد مىكردند بگونه‌اى كه ، هر يك مىخواست كار ديگرى را بسازد ، و جام مرگ را به او بنوشاند ( آرى ) گاه ما بر دشمن پيروز مىشديم و گاه دشمن بر ما » ( و لقد كان\r\n\r\n\r\n","description":"","footnote":"\r\n( 1 ) سورهء توبه ، آيهء 24 .\r\n( 2 ) « لقم » به گفتهء جمعى از ارباب لغت و مفسّران نهج البلاغه به معنى شاهراه يا جادّهء روشن است و در اصل از « لقم » ( بر وزن لغو ) به معنى سرعت در خوردن است و از آنجا كه جاده‌هاى وسيع افراد را در خود جاى مىدهد و گويى با سرعت مىبلعد به آنها « لقم » ( بر وزن قلم ) گفته شده است .\r\n( 3 ) « مضض » ( بر وزن مرض ) به معنى ريشه‌دار شدن اندوه در قلب يا ايجاد سوزش است ( مانند وقتى كه انسان سركهء سوزانى را در دهان بريزد ) .\r\n","page_name":" 630 ","page_number":630},
  {"content":"\r\n\r\nالرّجل منّا و الآخر من عدوّنا يتصاولان « 1 » تصاول الفحلين ، يتخالسان « 2 » أنفسهما أيّهما يسقي صاحبه كأس المنون ، فمرّة لنا من عدوّنا و مرّة لعدوّنا منّا ) .\r\nاشاره به اين كه لزومى ندارد كه لشكريان حق در تمام مراحل نبرد با باطل پيروز شوند ، ممكن است گاهى پيروز و گاهى مغلوب گردند ، ولى سرانجام طبق وعدهء الهى پيروزند . بنا بر اين انتظار نداشته باشيد كه در مراحل جنگ ما با شاميان هيچ مشكلى پيش نيايد و هرگز بروز مشكلات را بهانه و دستاويز براى سرپيچى از فرمان پيشواى خود قرار ندهيد . برويد و تاريخ زندگى اصحاب محمد صلّى اللّه عليه و آله و سلّم را مطالعه كنيد و از آن درس بگيريد . به همين دليل در ادامهء اين سخن مىافزايد : « هنگامى كه خداوند صدق و اخلاص ما را ديد ذلّت و خوارى را بر دشمنان ما نازل كرد و پيروزى و نصرت را به ما عنايت فرمود تا آنجا كه اسلام در همه جا استقرار يافت و در كشور پهناور خود جاى گرفت » .\r\n« فلمّا رأى اللّه صدقنا أنزل بعدوّنا الكبت « 3 » و أنزل علينا النّصر ، حتّى استقرّ الإسلام ملقيا جرانه « 4 » و متبوّئا أوطانه » .\r\nدر واقع امام عليه السّلام در اينجا عامل اصلى پيروزى مسلمانان نخستين را شرح مىدهد و تلويحا به عوامل ناكامى لشكر كوفه اشاره مىكند .\r\nمىفرمايد : عامل اصلى پيروزى صدق نيّت است كه انگيزهء پايدارى و پايمردى و استقامت در برابر دشمن و انضباط كامل و اطاعت بى چون و چرا در برابر رهبرى\r\n\r\n\r\n","description":"","footnote":"\r\n( 1 ) « تصاول » از مادهء « صول » ( بر وزن قول ) به معنى پريدن روى چيزى است به عنوان قهر و غلبه و تصاول به حكم آن كه از باب تفاعل است به معنى اين است كه دو نفر يا دو گروه به يكديگر حمله كنند .\r\n( 2 ) « تخالس » از مادهء « خلس » ( بر وزن درس ) به معنى ربودن و قاپيدن است به همين دليل به دزدانى كه كيف را مىزنند يا اشياء ديگر را مىربايند و فرار مىكنند « مختلس » مىگويند و « تخالس » در موردى گفته مىشود كه دو نفر قصد غارت و ربودن اشياء يكديگر را داشته باشند .\r\n( 3 ) « كبت » ( بر وزن ثبت ) به معنى بر زمين زدن و خوار كردن و شكستن شخص يا چيزى است .\r\n( 4 ) « جران » البعير ، به معنى قسمت جلو گردن شتر است ، كه به هنگام استراحت و آرامش كامل آن را بر زمين مىنهد و اين تعبير در خطبهء بالا كنايه از گسترش اسلام و پيروزى مسلمين و استقرار اسلام در مناطق مختلف جهان است .\r\n","page_name":" 631 ","page_number":631},
  {"content":"\r\n\r\nاست .\r\nآرى هنگامى كه نيّات آلوده شد و خودخواهى و خودكامگى بر انسان چيره گشت هر كس به خود اجازه مىدهد تصميم مستقل و جداگانه‌اى طبق خواسته‌ها و هوسهايش بگيرد ، همان چيزى كه سبب متلاشى شدن يك لشكر بزرگ و نيرومند مىشود . بديهى است كه لطف و عنايت خداوند و وعدهء نصرت و يارى او هرگز شامل چنين افرادى نمىشود ، بلكه آنها ضعيف و زبون و در چنگال دشمن خوار و مغلوب خواهند شد .\r\nسپس امام عليه السّلام در يك نتيجه‌گيرى نهايى و صريح و آشكار مىفرمايد : « به جانم سوگند اگر ما ( در مبارزه با دشمنان اسلام ) همانند شما بوديم ، هرگز ستونى از دين بر پا نمىشد و شاخه‌اى از درخت ايمان سبز نمىگشت » ( و لعمري لو كنّا نأتي ما أتيتم ، ما قام للدّين عمود و لا اخضرّ للإيمان عود ) .\r\nدر چه زمانى و در كجاى دنيا كسانى از پراكندگى و نفاق بهره برده‌اند كه شما ببريد ! اگر اصحاب محمد صلّى اللّه عليه و آله و سلّم در مدت كوتاهى ستونهاى محكم اسلام را بر پا كردند و بسرعت شرق و غرب جهان را به زير اين خيمه آوردند و اگر وطن اسلامى در مدّت كوتاهى به تمام جهان متمدّن آن روز گسترش يافت در سايه ايمان و اخلاص و انضباط و اطاعت از رهبرى و جهاد همه جانبه بود شما عكس اين را مىپيماييد ، ولى همان نتيجه را انتظار داريد و اين كار غير ممكن است .\r\nو در آخرين سخن به آنها هشدار مىدهد ، هشدارى كه هر انسانى را به لرزه در مىآورد ، مىفرمايد : « به خدا سوگند شما ( با اين پراكندگى نفاق و عدم اطاعت از رهبرى ) سرانجام از شتر خلافت به جاى شير خون مىدوشيد و به زودى پشيمان خواهيد شد » ( اما در زمانى كه پشيمانى سودى نخواهد داشت ) ( و أيم اللّه لتحتلبنّها دما ، و لتتبعنّها ندما ) ! در عبارات بالا امام عليه السّلام با استفاده از سه تشبيه به نكته‌هاى مهمى اشاره فرموده است : در يك تعبير ، اسلام را به خيمه‌اى تشبيه مىكند كه ستونهايش با جهاد\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nمخلصانه بر پا شده . مىدانيم كه خيمه وسيله آرامش در برابر گرما و سرما و تابش آفتاب و وزش بادهاى سوزان است . اسلام نيز براى جهان بشريت آرامش و نجات از طوفانهاى مرگبار را به ارمغان مىآورد .\r\nو در تعبير ديگر ، ايمان را به شجرهء طيبّه‌اى تشبيه مىكند كه شاخه‌هايش با فداكارى مؤمنين صدر اوّل سبز و با طراوت شد و ميوه‌ها بر آن ظاهر گشت مىدانيم درخت پر ثمر زيباترين و پر بركت‌ترين هديه به جامعهء انسانى است و در تعبير سوم :\r\nحكومت را به شترى تشبيه مىكند كه به خاطر دوشيدن بىرويه و يا به خاطر عفونت پستان به جاى شير خون از آن مىچكد ، يعنى نتيجه معكوس مىدهد شير يكى از بهترين و نيرو بخش‌ترين غذاهاى انسان است در حالى كه خون نه تنها غذا نيست كه مايهء مسموميت و فساد است . و تاريخ نشان مىدهد كه پيش‌بينىهاى امام عليه السّلام در بارهء آن گروه گمراه و سركش بوقوع پيوست . ظالمان بر آنها مسلّط شدند و حكومت را از آنها گرفتند و به جاى شير گوارا خون جگر به آنها دادند .\r\n\r\nنكته‌ها\r\n\r\n1 - دومين فتنه در « بصره » !\r\nبصره يكى از مراكز مهم اسلامى بود و دروازه‌اى به سوى جهان خارج مىگشود و به همين دليل سلطه بر بصره از اهميت خاصى برخوردار بود .\r\nروى همين جهت « معاويه » و شاميان از هر فرصتى براى سلطه بر اين شهر بهره‌گيرى مىكردند ، همان گونه كه در شأن ورود خطبه بيان كرديم ، بعضى معتقدند امام اين خطبه را زمانى ايراد كرد كه مردم را براى خاموش كردن آتش فتنهء ديگرى ، در بصره آماده مىساخت .\r\nجريان از اين قرار بود كه بعد از شهادت « محمد بن ابى بكر » نمايندهء امام در مصر و سلطهء « معاويه » و « عمرو عاص » بر آن كشور پهناور ، معاويه به طمع افتاد كه بر بصره نيز مسلّط شود ، به همين خاطر نامه‌اى به طرفداران خود در بصره نوشت و\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nهمراه « ابن حضرمى » كه او را به عنوان فرماندار بصره انتخاب كرده بود ، به بصره فرستاد و با زنده كردن خاطرهء جنگ جمل و ضرباتى كه بصريان از لشكر امام در آن جنگ خورده بودند ، آنها را به قيام بر ضدّ « زياد بن عبيد » جانشين فرماندار امام در بصره تحريك كرد ، گروهى از بصريان تحت تأثير واقع شدند و جمعى از خوارج نيز به آنها پيوستند و بر بخشى از بصره مسلّط شدند و حتى به نامهء ناصحانه‌اى كه امام به آنها نوشته بود و با مردى به نام « اعين بن صبيعه » به بصره فرستاد ، وقعى ننهادند و گروهى از خوارج ، « اعين » را به طور غافلگيرانه شهيد كردند .\r\nهنگامى كه خبر به امام عليه السّلام رسيد از اين ماجرا سخت برآشفت و نامه‌اى بسيار داغ و كوبنده براى گروه مخالفان در بصره نوشت و آنها را شديدا تهديد فرمود و با « جارية بن قدامه » را به بصره فرستاد و در بخشى از نامه چنين فرمود :\r\n« من صادقانه به شما مىگويم ، كارى به گذشتگان ( شما ) ندارم و بر آنها خرده نمىگيرم ، ولى با صراحت مىگويم اگر هوس‌هاى سركش و كشنده و پندارهاى خام و باطل ، شما را به شورش بر ضدّ من وادار كند ، من لشكرم را از سواره و پياده آماده ساخته‌ام ، به خدا سوگند ! اگر مرا مجبور به آمدن به سوى خود كنيد چنان بلايى بر سر شما مىآورم كه حادثهء جنگ جمل در برابر آن بسيار كوچك و ناچيز باشد ، گمان من اين است كه شما دست به چنين كارى نخواهيد زد ( و هوشيارتر از آن هستيد كه راه مجازات سنگين را به روى خود بگشاييد ) من اين نامه را به عنوان اتمام حجّت به شما نوشتم و ديگر نامه‌اى نخواهم نوشت ، اگر گوش به نصيحتم فرا ندهيد و با فرستادهء من به مخالفت برخيزيد من به خواست خدا فورا به سوى شما حركت مىكنم ، و السّلام » « 1 » .\r\nاين نامه را چنان كه گفتيم با « جارية بن قدامه » فرستاد ، و « جاريه » نامهء امام را بر مردم بصره خواند و در بسيارى از مردم مؤثر شد ، ولى گروهى لجوجانه به مخالفت خود ادامه دادند و طرفداران امام عليه السّلام در مقابل « ابن حضرمى » قرار گرفتند و او را\r\n\r\n\r\n","description":"","footnote":"\r\n( 1 ) قسمتى از اين نامه در بخش نامه‌هاى نهج البلاغه نامهء 29 آمده است .\r\n","page_name":" 634 ","page_number":634},
  {"content":"\r\n\r\nشكست دادند . « ابن حضرمى » با هفتاد نفر از يارانش به خانه‌اى پناهنده شد و « جاريه » براى غلبه بر آنها چاره‌اى جز آتش زدن خانه نيافت و به اين ترتيب « ابن حضرمى » با يارانش همگى نابود شدند . « 1 »\r\n\r\n2 - انضباط لشكر ، و جهاد مخلصانه\r\nپيشوا و رهبر ، هر قدر مدير و مدبّر و شجاع و آگاه و پر تجربه باشد ، ما دام كه روح انضباط و تسليم در نفرات لشكر او حاكم نباشد و جهاد مخلصانه نكنند كار به جايى نمىرسد .\r\nدرست است كه بايد همهء كارها با مشورت انجام گيرد و فرماندهء لشكر نيز بايد گروهى از آگاهان را مشاور خود قرار دهد ، ولى اين بدان معنى نيست كه هر فرد يا گروهى از لشكريان براى فرد تصميمى بگيرند و روى آن پافشارى كنند ، كارى كه نتيجهء آن اختلاف و پراكندگى و فشل ، و در نهايت شكست خواهد بود . هنگامى كه فرماندهء لشكر پس از رايزنىهاى لازم تصميم خود را گرفت ، همه بايد بدون استثنا تسليم محض باشند و عقيده و سليقهء خود را تحت الشّعاع قرار دهند و قاطعانه به پيش تازند .\r\nيكى از مشكلات بزرگ لشكر امير مؤمنان كه على رغم قدرت عظيم رهبرى ، گرفتار شكست‌هاى پىدرپى شد ، نداشتن همين انضباط و جهاد مخلصانه و روح تسليم بود .\r\nتقريبا هر فرد و گروهى در هر مقطعى از جنگ به خود اجازه مىدادند كه اجتهاد كنند و تصميم بگيرند . حتى در « صفّين » در آن لحظاتى كه پيروزى در چند قدمى بود ، گروهى كم فكر و نادان و بىخبر از فنون جنگ و انضباط جنگى تصميم گرفتند كه نه تنها خودشان از ميدان بازگردند ، بلكه پيشوا و رهبرشان را تحت فشار قرار دادند تا به عقب برگردد و جنگ را ، كه مىرفت به نتيجهء نهايى و بسيار مطلوبى برسد ، نيمه كاره رها كند .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 4 ، صفحهء 34 تا صفحهء 53 ( با تلخيص فراوان ) .\r\n","page_name":" 635 ","page_number":635},
  {"content":"\r\n\r\nآرى اين مشكل بزرگ ، تمام تدبيرهاى حساب شدهء امام را در مقاطع حسّاس خنثى مىكرد و در طول تاريخ هر لشكرى گرفتار چنين روحيه‌اى شود سرنوشتى جز ناكامى و شكست نخواهد داشت .\r\n\r\n3 - ويژگيهاى مسلمانان نخستين\r\nامام در اين خطبه اشارهء پر معنايى به وضع مسلمانان نخستين مىكند ، مىفرمايد آنان تا آنجا تسليم پيغمبر اكرم صلّى اللّه عليه و آله و سلّم بودند كه گاه با پدر و فرزند و برادر در ميدان نبرد روبرو مىشدند ، و هرگز عواطف پدرى و فرزندى و برادرى در برابر هدف مقدّسى كه داشتند ارادهء آنها را سست نمىكرد ، حتّى عقب نشينىهاى مقطعى و شكست موضعى ، در روحيهء آنها اثر نمىگذاشت ، گوش به فرمان رسول اللّه صلّى اللّه عليه و آله و سلّم بودند و يك صدا به دستورات او لبّيك مىگفتند .\r\nصدق و اخلاص نيّت ، بر اكثريت قاطع آنها حاكم بود ، و خداوند نيز به خاطر اين صداقت و اخلاص آنها را با نيروهاى غيبى امداد مىفرمود و چيزى نگذشت كه اسلام سر تا سر آن محيط را فرا گرفت .\r\nبه يقين اگر مسلمانان نخستين ، همانند لشكر كوفه بودند اسلام حتى بر مكّه يا مدينه نيز حاكم نمىشد ، اگر روح تمرّد و سركشى و اظهار نظرهاى بى جا و تصميم‌هاى انفرادى خام و ناپخته بر آنها حاكم بود ، شاخه‌اى بر درخت ايمان سبز نمىشد و عمودى در خيمهء اسلام بر پا نمىگشت .\r\nاگر چه جمع كثيرى از آنان يا عصر پيامبر صلّى اللّه عليه و آله و سلّم را درك كرده بودند و يا اصحاب و ياران پيامبر را ديده بودند ، ولى حوادثى كه بعد از پيغمبر اكرم صلّى اللّه عليه و آله و سلّم بوجود آمد ، مخصوصا حوادث عصر عثمان و اقبال گروهى از مردم به زرق و برق دنيا و رفاه‌زدگى ناشى از افزايش ثروت بعد از فتوحات اسلامى و تبليغات زهرآگين گروه منافقان ، اراده‌ها را سست كرد و بهانه جويان را به دنبال بهانه‌ها فرستاد و نتيجه‌اش پيروزى حزب منافقان و شكست مؤمنان شد .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nخطبهء پنجاه و هفتم « 1 » « في صفة رجل مذموم ، ثم فى فضله هو عليه السّلام »\r\n« اين خطبه در بارهء شخص نكوهيده‌اى است و سپس امام عليه السّلام از صفات برجستهء خود سخن مىگويد . »\r\n\r\nخطبه در يك نگاه\r\nدر اين كه امام اين سخن را در بارهء چه كسى فرموده ، بين شارحان نهج البلاغه گفتگوست ، ولى مشهور اين است كه اين سخن در بارهء معاويه است .\r\n« ابن ابى الحديد » در « شرح نهج البلاغهء » خود مىنويسد : « گروهى معتقدند كه اين سخن در بارهء « زياد » است و گروهى ديگر آن را در بارهء « حجّاج » يا در بارهء « مغيره » مىدانند ، ولى به عقيدهء من اين سخن در بارهء معاويه است چرا كه صفاتى كه در اين خطبه آمده از ويژگىهاى اوست .\r\nسپس مىافزايد : « معاويه بسيار غذا مىخورد و صدا مىزد سفرهء غذا را از مقابل من برداريد ، به خدا سوگند سير نشدم ، هر چند خسته شدم » « 2 » .\r\n\r\n\r\n","description":"","footnote":"\r\n( 1 ) سند خطبه : به گفتهء نويسندهء « مصادر نهج البلاغه » اين سخن ، مكرّر از كسانى كه قبل از « سيد رضى » مىزيسته‌اند از امير مؤمنان على عليه السّلام نقل شده است ( با تفاوتهاى مختصرى ) . « ابراهيم ثقفى » در كتاب « الغارات » از امام باقر عليه السّلام نقل مىكند كه على عليه السّلام اين خطبه را بر منبر كوفه ايراد كرد و فرمود : « سيعرض عليكم سبّى . . . » .\r\nاين قسمت را مرحوم « كلينى » در « كافى » و « بلاذرى » در « انساب الاشراف » و « حاكم » در « مستدرك » و « شيخ الطائفه » ( شيخ طوسى ) در « امالى » ( با تفاوت مختصرى ) نقل كرده‌اند ( مصادر نهج البلاغه ، جلد 2 ، صفحهء 33 ) .\r\n( 2 ) شرح نهج البلاغه ، ابن ابى الحديد ، جلد 4 ، صفحهء 54 .\r\n","page_name":" 637 ","page_number":637},
  {"content":"\r\n\r\n« ابو عثمان جاحظ » در كتاب « السفيانيه » نقل مىكند كه « ابو ذر » در يكى از سخنان اعتراض آميزش به « معاويه » گفت من از رسول خدا شنيدم كه مىفرمود :\r\n« إذا ولي الأمّة الأعين الواسع البلعوم الّذي يأكل و لا يشبع فلتأخذ الأمّة حذرها منه » ، « هنگامى كه بر امّت اسلامى مردى درشت چشم و گلو گشاد كه پيوسته مىخورد و سير نمىشود حاكم شد ، امّت اسلامى بايد از او بر حذر باشد » « 1 » .\r\nاز شباهت زيادى كه اين سخن كوتاه رسول خدا با برداشتى كه ابو ذر غفارى از آن داشته است با خطبهء مورد بحث دارد ، به خوبى استفاده مىشود كه اين خطبه در بارهء معاويه است .\r\nو نيز همان نويسنده روايات متعدّدى از منابع معروف مانند « تاريخ طبرى » ، « تاريخ خطيب » ، « كتاب صفّين » و امثال آن از « ابو سعيد خدرى » و « عبد اللّه بن مسعود » نقل مىكند كه پيغمبر صلّى اللّه عليه و آله و سلّم فرمود : « إذا رأيتم معاوية على منبري فاقتلوه - يا - فاضربوا عنقه » ، « هنگامى كه معاويه را بر منبر من ببينيد او را به قتل برسانيد - يا - گردن او را بزنيد » « 2 » .\r\nشباهت اين تعبير با تعبيرى كه در خطبهء مورد بحث آمده ، نيز گواهى مىدهد كه اين خطبه در بارهء معاويه است .\r\nشاهد و گواه ديگر بر اين موضوع ، مسأله سبّ است كه در ذيل خطبه به آن اشاره شده . همه مىدانيم كسى جز معاويه مردم را تشويق به سبّ و ناسزاگويى بر امير مؤمنان على عليه السّلام در منابر و خطبه‌هاى جمعه نمىكرد و تعجب در اين است كه با اين گواه روشن چگونه بعضى براى اين خطبه مصداق‌هاى ديگرى را جستجو كرده‌اند ! آيا خاستگاهى جز تعصّب دارد ؟ ! به هر حال امام عليه السّلام در اين خطبه از كسى سخن مىگويد كه در آينده بر امّت\r\n\r\n\r\n","description":"","footnote":"\r\n( 1 ) مصادر نهج البلاغة ، ذيل خطبهء مورد بحث .\r\n( 2 ) همان مدرك .\r\n","page_name":" 638 ","page_number":638},
  {"content":"\r\n\r\nاسلامى حاكم مىشود : مردى پرخور و زياده طلب و شكم بزرگ كه مردم را به ناسزاگويى به امام تشويق مىكند .\r\nامام عليه السّلام ضمن اين پيشگويى ، گوشه‌اى از وظائف مردم را در برابر چنين كسى بيان مىدارد و چنان كه تاريخ مىگويد : پيش‌بينى امام عليه السّلام به طور كامل ، در زمان حكومت معاويه بوقوع پيوست .\r\nدر ذيل اين خطبه ، امام به پاره‌اى از افتخارات بزرگ خود نيز اشاره مىفرمايد .\r\n\r\n","description":"","footnote":"","page_name":" 639 ","page_number":639},
  {"content":"\r\n . \r\n","description":"","footnote":"","page_name":" 640 ","page_number":640},
  {"content":"\r\n\r\n\r\nبخش اول\r\nأمّا إنّه سيظهر عليكم بعدي رجل رحب البلعوم ، مندحق البطن ، يأكل ما يجد و يطلب ما لا يجد ، فاقتلوه ، و لن تقتلوه ! ألا و إنّه سيأمركم بسبّي و البراءة منّي ، فأمّا السّبّ فسبّوني ، فإنّه لي زكات ، و لكم نجاة و أمّا البراءة فلا تتبرّأوا منّي ، فإنّي ولدت على الفطرة ، و سبقت إلى الإيمان و الهجرة .\r\n\r\nترجمه\r\nآگاه باشيد ! بعد از من ، مردى گشاده گلو ، و شكم بزرگ ، بر شما مسلّط خواهد شد كه هر چه بيابد مىخورد ، و آنچه را نمىيابد جستجو مىكند ، او را بكشيد ! ولى هرگز نخواهيد كشت ، آگاه باشيد ! او به شما فرمان مىدهد كه مرا دشنام دهيد ، و از من بيزارى جوييد . امّا بدگويى و ناسزا را ( به هنگام اجبار دشمن ) به شما اجازه مىدهم ، چرا كه اين موجب فزونى مقامات معنوى من ، و باعث نجات شما است ، ولى در مورد پيشنهاد بيزارى جستن ، هرگز از من بيزارى مجوييد ، زيرا من بر فطرت پاك توحيد تولّد يافته‌ام و در ايمان و اسلام و هجرت بر ديگران پيشى گرفته‌ام !\r\n\r\nشرح و تفسير\r\n\r\nمراقب باشيد دشمن خطرناكى در راه است !\r\nهمان گونه كه در بحث سابق ( خطبه در يك نگاه ) گفته شد ، شواهد متعدّدى از احاديث رسول خدا صلّى اللّه عليه و آله و سلّم و سخنان بزرگان پيشين در دست است كه امام عليه السّلام در اين\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nخطبه از حاكم شدن معاويه بر امّت پيشگويى مىكند و به مفاسدى كه از اين حاكميت سرچشمه مىگيرد اشاره مىكند ، نخست مىفرمايد : « آگاه باشيد بعد از من مردى گشاده گلو و شكم بزرگ بر شما مسلّط خواهد شد كه هر چه بيابد مىخورد و آنچه را نمىيابد جستجو مىكند » ( أمّا إنّه سيظهر عليكم بعدي رجل رحب البلعوم « 1 » ، مندحق « 2 » البطن ، يأكل ما يجد و يطلب ما لا يجد ) .\r\nاين تعبير ممكن است اشاره به وضع ظاهرى او باشد كه طبق بسيارى از روايات چنين اوصافى را داشت و به همين دليل بسيار غذا مىخورد . و ممكن است كنايه از وضع روحى او در امر حكومت باشد ، كه مردى زياده طلب و حريص بود و در امر حكومت چيزى او را سير نمىكرد . و بعيد نيست كه هر دو معنى ، هم معنى حقيقى و هم معنى كنايى منظور باشد چرا كه او داراى اين صفات ، در هر دو جهت بود .\r\n10237 سپس امام در ادامهء اين سخن دستور قتل چنين فردى را صادر كرده ، مىفرمايد :\r\n« او را بكشيد ولى هرگز نخواهيد كشت » ! ( فاقتلوه ، و لن تقتلوه ! ) به يقين مخاطب اين سخن مردم عراقند كه امام عليه السّلام دانست آنها به حكم ضعف روحيه و ناتوانى در تصميم‌گيرى و پراكندگى افكار ، يا توانايى بر كشتن معاويه ندارند و يا اگر بتوانند ، چنين شجاعت و شهامت و اراده و تصميمى در آنها وجود ندارد .\r\nاما چرا اين مرد از ديدگاه امام عليه السّلام واجب القتل بوده ، روشن‌ترين دليل آن همان فسادى است كه در ميان مسلمين بر پا كرده بود و از بارزترين مصداق‌هاى « مفسد فى الارض » بود چرا كه علاوه بر ايجاد ناامنى در كشور اسلام ، جنگ‌هايى به راه انداخت كه خون بسيارى از مسلمانان در آن ريخته شد .\r\n\r\n\r\n","description":"","footnote":"\r\n( 1 ) « بلعوم » ( بر وزن حلقوم ) به همان معنى حلقوم و مجراى عبور غذا است و « رحب البلعوم » ( گلو گشاد ) مىتواند به معنى واقعى كلمه بوده باشد و يا اشاره به پرخورى ظاهرى ، يا روحى و روانى باشد بگونه‌اى كه انسان به آسانى از چيزى سير نشود .\r\n( 2 ) « مندحق » از مادهء « دحق » ( بر وزن قطع ) به معنى دفع كردن ، و دور نمودن و بيرون فرستادن چيزى است و از آنجا كه وقتى شكم بزرگ شود برآمدگى و برجستگى مخصوصى پيدا مىكند ، گويى كه از محل خود بيرون آمده است ، از اين رو به اشخاص « شكم بزرگ » « مندحق البطن » اطلاق مىشود .\r\n","page_name":" 642 ","page_number":642},
  {"content":"\r\n\r\nگذشته از اين ، بدعت‌هايى در اسلام گذاشت كه اگر ادامه مىيافت اسلام به كلّى دگرگون مىشد .\r\nاضافه بر اينها او دستور سبّ امير مؤمنان عليه السّلام را صادر كرده بود ، همان كسى كه پيغمبر اكرم صلّى اللّه عليه و آله و سلّم در باره‌اش فرموده بود : « من سبّ عليّا فقد سبّني » كسى كه على را دشنام دهد مرا دشنام داده » و به يقين كسى كه رسول اللّه را سب كند مهدور الدّم است « 1 » .\r\nامام عليه السّلام در اين سخن ، از بعضى از حوادث آينده پرده برداشته و بروشنى بيان مىفرمايد كه آنها موفق به قتل او نخواهند شد ، و اين از علم غيبى است كه امام عليه السّلام از پيامبر صلّى اللّه عليه و آله و سلّم آموخته بود .\r\nدر ادامهء اين سخن ، از يكى ديگر از حوادث آينده پرده بر مىدارد و مىفرمايد :\r\n« آگاه باشيد او به شما فرمان مىدهد كه مرا دشنام دهيد ! و از من بيزارى جوييد ! » ( ألا و إنّه سيأمركم بسبّي و البراءة منّي ) .\r\nاين نشان مىدهد كه تا چه حدّ معاويه كينه‌توز و حريص بر مقام بود ، او مىدانست فضايلى كه پيامبر اسلام صلّى اللّه عليه و آله و سلّم در بارهء على عليه السّلام گفته است و همهء اصحاب و ياران شنيده‌اند شرق و غرب جهان را فرا خواهد گرفت و هر يك از اين احاديث دليلى بر بىاعتبارى حكومت او و باطل بودن ادعاهاى اوست ، به همين دليل ، براى جلوگيرى از اين خطر نخست تلاش كرد كه مردم شام از اين احاديث بىخبر بمانند و نقل آنها را به كلّى ممنوع ساخت .\r\nاز سوى ديگر ، دستور سبّ و دشنام آن حضرت را در منابر و در خطبه‌هاى نماز جمعه رواج داد و خطباى مزدورش را مجبور به اين كار ساخت ، بديهى است جايى كه مجبور به سبّ امام باشند هرگز قدرت بر ذكر فضائل او نخواهند داشت و اين يكى از زشت‌ترين بدعت‌هاى معاويه بود كه هيچ توجيه‌گر متعصّبى نيز توجيهى\r\n\r\n\r\n","description":"","footnote":"\r\n( 1 ) اين حديث را « حاكم » در كتاب « مستدرك الصحيحين » جلد اول ، صفحهء 121 ، ( چاپ حيدر آباد ) ذكر كرده است .\r\n","page_name":" 643 ","page_number":643},
  {"content":"\r\n\r\nبراى آن ندارد و به گفتهء شاعر عرب :\r\n أ على المنابر تعلنون بسبّه * و بسيفه نصبت لكم أعوادها \r\n« آيا بر منبرها آشكارا او را دشنام مىدهيد در حالى كه چوبهء اين منبرها با شمشير او براى شما بر پا شد » « 1 » .\r\nجالب توجه اين كه طرفداران معاويه نيز به اين حقيقت « كه اين بدعت را براى تحكيم غاصبانه و ظالمانه خود گذارده‌اند » اعتراف كرده‌اند ، از جمله اين كه كسى از مروان سؤال كرد : چرا على را بر منابر دشنام مىگوييد ؟\r\nاو در جواب گفت : « إنّه لا يستقيم لنا الأمر إلّا بذلك » « كار حكومت ما بدون آن ( يعنى سب على ) سامان نمىيابد » « 2 » سپس امام در برابر اين بدعت وقيحانه ، به يارانش چنين دستور مىدهد : « اما بدگويى را ( به هنگام اجبار دشمن ) به شما اجازه مىدهم چرا كه اين موجب فزونى مقامات معنوى من و باعث نجات شماست ، ولى در مورد بيزارى جستن ، هرگز از من بيزارى مجوييد زيرا من بر فطرت پاك توحيد تولّد يافته‌ام و در « ايمان و اسلام » و « هجرت » بر ديگران پيشى گرفته‌ام » ! ( فأمّا السّبّ فسبّوني ، فإنّه لي زكات ، و لكم نجاة و أمّا البراءة فلا تتبرّأوا منّي ، فإنّي ولدت على الفطرة ، و سبقت إلى الإيمان و الهجرة ) .\r\nآيا امر به سب ، امر واجب الزامى است يا فقط جنبهء اباحه دارد ، ظاهر آن ، امر الزامى است به خاطر اين كه مايهء حفظ خون شيعيان راستين و رساندن دعوت مكتب اهل بيت به آيندگان شد .\r\nولى با توجه به اين كه طبق تعبير علماى اصول ، امر در جايى آمده است كه احتمال ممنوعيت ( توهّم خطر ) وجود دارد ، ظهور در الزام نخواهد شد و تنها اباحه را مىرساند بنا بر اين كسانى همچون « رشيد هجرى » و « ميثم تمّار » و « قنبر » و « سعيد بن جبير » كه مقاومت كردند و حاضر نشدند كمترين اهانتى به ساحت مقدّس مولى على عليه السّلام كنند و در همين راه شربت شهادت نوشيدند ، نه تنها كار خلافى\r\n\r\n\r\n","description":"","footnote":"\r\n( 1 ) بحار الانوار ، جلد 45 ، صفحهء 137 .\r\n( 2 ) الغدير ، جلد 10 ، صفحهء 264 .\r\n","page_name":" 644 ","page_number":644},
  {"content":"\r\n\r\nنكردند ، بلكه به ايثار و فداكارى بزرگى دست زدند .\r\nاز اين سخن ، به خوبى روشن مىشود كه اگر انسان با ايمانى از سوى دشمن هتّاك و بىايمان ، مورد هتك قرار گيرد ، يا مردم را اجبار به هتك او كند ، نه تنها از مقامات او كاسته نمىشود ، بلكه خداوند به جبران اين اهانت بر كرامت و عظمت مقام او مىافزايد و او را از هر نظر پاك و پاكيزه مىكند .\r\nدر اينجا اين سؤال پيش مىآيد كه چه تفاوتى ميان سب ( دشنام ) و برائت ( بيزارى جستن ) است كه امام على عليه السّلام اوّلى را اجازه مىدهد و دومى را به سه دليل اجازه نمىدهد : نخست تولّد بر فطرت اسلام و ايمان ، دوم پيشگام بودن در پذيرش اسلام و ايمان به رسول خدا صلّى اللّه عليه و آله و سلّم ، و سوم پيشگام شدن در هجرت از مكّه به مدينه و پيوستن به پيغمبر خدا صلّى اللّه عليه و آله و سلّم و يارى او .\r\n« مفسّران نهج البلاغه » در تفاوت ميان اين دو ( سب و ناسزا ، و برائت جستن ) سخنان بسيارى دارند كه قسمت قابل ملاحظه‌اى از آن تكلّف است و قانع كننده نيست ، آنچه در تفسير اين تفاوت نزديكتر به نظر مىرسد يكى از دو چيز است :\r\nنخست اين كه سب و دشنام يك انسان ، مىتواند اشاره به بدى او باشد ، ولى مفهوم آن كفر و شرك و بىايمانى نيست ، اما بيزارى جستن ( هر چند با زبان باشد ) مفهومش بيزارى از دين و آئين اوست همان گونه كه در آغاز سورهء برائت مىخوانيم :  « بَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ مِنَ الْمُشْرِكِينَ »  : « اين اعلام بيزارى از سوى خدا و پيامبرش به كسانى از مشركان است كه شما با آنها عهد بسته‌ايد ( و عهدشان را شكسته‌اند ) » .\r\nبنا بر اين ، مفهوم برائت از امام عليه السّلام ، برائت از دين و اسلام بود ، لذا امام عليه السّلام اجازه نداد حتّى به زبان از او برائت جويند و به اسلام و قرآن اهانت كنند ، در واقع اجازهء اهانت به شخص خود را داد ولى اجازهء اهانت به مكتبش را نداد ( هر چند با لفظ باشد ! ) ديگر اين كه بسيارى از مردم تصوّرشان اين است كه اگر مجبور به سخنى شدند\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nنمىتوانند تنها به الفاظ قناعت كنند و نيّت آن نيز همراه آن سخن به طور اجتناب ناپذير خواهد بود ، به همين دليل هر گاه كسى را مجبور به اجراى صيغهء طلاق كنند معمولا موقع اجراى صيغه هم قصد لفظ را مىكند و هم قصد معنى را ، هر چند طلاق به خاطر اكراه باطل است ولى قصد انشا در آن هست و لذا فقهاء در اين گونه موارد براى ابطال طلاق ، به عدم قصد معنى استناد نمىكنند ، بلكه به اكراه استناد مىنمايند ، ( دقت كنيد ) .\r\nدر مورد سبّ و دشنام نيز مسأله همين طور است ، به هنگام اجبار هر دو را قصد مىكنند هم لفظ و هم معنى را ، چون قادر به تفكيك اين دو از هم نيستند .\r\nبديهى است قصد سب بسيار بد است ، ولى قصد برائت بسيار بدتر از آن مىباشد ، زيرا مفهوم اوّلى نفى احترام يك انسان است و مفهوم دومى ابراز بيزارى از مكتب و آئين او يعنى اسلام مىباشد و هيچ مسلمانى اين كار را نمىكند .\r\nدليل‌هاى سه گانه‌اى كه امام عليه السّلام براى نهى از تبرّى جستن فرموده ، نيز شاهد اين مدّعاست .\r\nشايان توجه اين كه امام عليه السّلام - همان گونه كه در بالا اشاره شد - در مقام نهى از تبرّى جستن ، به سه چيز اشاره مىكند :\r\nنخست اين كه مىگويد : « من بر فطرت توحيد زاده شده‌ام » . ( فانّى ولدت على الفطرة ) ، در حالى كه طبق آيهء قرآن و روايات اسلامى همهء انسانها بر فطرت توحيد متولّد مىشوند ، اين چه امتيازى است كه امام به آن اشاره فرموده است ؟\r\nبا توجه به يك نكته پاسخ اين سؤال روشن مىشود ، و آن اين كه بسيارى از مردم با اين كه با فطرت توحيد متولّد مىشوند تحت تأثير پدر و مادر غير موحّد يا جوامع آلودهء به شرك به زودى از راه توحيد منحرف مىگردند ، در حالى كه امام عليه السّلام در آغوش پيامبر صلّى اللّه عليه و آله و سلّم پرورش يافت و از دست او غذا مىخورد و در سايهء او تربيت مىشد بگونه‌اى كه كمترين گرد و غبار شرك و جاهليت عرب ، بر دامان او ننشست و از مادرى پاك و با ايمان و پدرى موحّد تولّد يافت ، آن هم در زمانى كه پيامبر صلّى اللّه عليه و آله و سلّم\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nدوران آمادگى براى رسالت را مىگذراند ، صداى فرشتگان را مىشنيد و نور عالم بالا را مشاهده مىكرد .\r\n« ابن ابى الحديد » در شرح « نهج البلاغهء » خود نقل مىكند كه در روايتى آمده است : آن سالى كه على عليه السّلام در آن تولّد يافت همان سالى است كه مقدمات رسالت پيامبر صلّى اللّه عليه و آله و سلّم در آن سال شروع شد ، صداى زمزمهء ( توحيد را از ) سنگها و درختان مىشنيد ، پرده‌ها از مقابل چشم او كنار رفت ، نورهاى تازه و افراد تازه‌اى را مشاهده مىكرد ( اشاره به فرشتگان است ) ولى هنوز دستور خاصّى به آن حضرت داده نشده بود .\r\nپيامبر آن سال را سال بركت شمرد و آن را به نام « سنة الخير و سنة البركة » ناميد و در آن شب ولادت على عليه السّلام وقتى كه قدرت الهى و كرامات بىسابقهء پروردگار را مشاهده نمود چنين فرمود : « لقد ولد لنا اللّيلة مولود يفتح اللّه علينا به ابوابا كثيرة من النّعمة و الرّحمة ، امشب فرزندى براى ما ديده به جهان گشود ، كه خداوند به بركت او درهاى بسيارى از نعمت و رحمت را بر ما باز كرد . » « 1 » ديگر اين كه : « من سبقت در ايمان داشتم » ( و سبقت الى الايمان ) .\r\nامت اسلامى متّفقند كه از ميان زنان نخستين كسى كه ايمان آورد « خديجهء كبرى » بود و در ميان دانشمندان اسلامى اعمّ از سنّى و شيعه مشهور و معروف اين است كه نخستين كسى كه از ميان مردان ايمان آورد على عليه السّلام بود ، بلكه به گفتهء « ابن ابى الحديد » هيچكس از علماى اسلام در اين مسأله ترديد ندارد « 2 » .\r\nبا توجه به اين كه در شرح و تفسير خطبه 71 شواهد و قرائن لازم براى اين مسأله ذكر خواهد شد فعلا از آن صرفنظر مىكنيم .\r\nو سومين دليل اين كه : « من پيشگام در هجرت بودم » ( و الهجرة ) .\r\nدر اينجا اين سؤال پيش مىآيد كه چگونه امام پيشگام در هجرت بود ، زيرا اگر\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 4 ، صفحهء 115 به بعد .\r\n( 2 ) همان مدرك ، صفحهء 122 .\r\n","page_name":" 647 ","page_number":647},
  {"content":"\r\n\r\nمنظور هجرت از مكّه به مدينه است ، كه سرآغاز تاريخ اسلام شد و هر جا هجرت بدون ذكر قرينهء خاصّى گفته مىشود ذهنها متوجه آن مىشود ، امام عليه السّلام نخستين مهاجر نبود ، چرا كه مىدانيم « ابو بكر » به هنگام هجرت ، « پيغمبر صلّى اللّه عليه و آله و سلّم » را همراهى مىكرد .\r\nدر پاسخ اين سؤال مىگوييم : اوّلا على عليه السّلام از همان لحظهء اول آماده بود پيامبر اكرم صلّى اللّه عليه و آله و سلّم را همراهى كند و اين كه زمان كوتاهى در مكه ماند صرفا به دستور خود پيغمبر صلّى اللّه عليه و آله و سلّم بود كه مىخواست در آن شب تاريخى يعنى « ليلة المبيت » على عليه السّلام در جاى او بخوابد تا مشركان از نقشهء هجرت آگاه نشوند و پيامبر صلّى اللّه عليه و آله و سلّم به سلامت از مكّه بيرون رود و از اين گذشته ، على عليه السّلام مأمور بود امانتهاى مردم را كه نزد پيامبر بود به آنها بسپارد و زنانى از نزديكان پيامبر را همراه بردارد و در نخستين فرصت حركت كند ، بنا بر اين او در امر هجرت پيشگام بود و اگر چند روزى تأخير افتاد تنها به فرمان پيغمبر بود .\r\nجالب اين كه طبق گفتهء « شيخ طوسى » در « امالى » على عليه السّلام در دومين شبى كه پيغمبر در غار بود به ديدار پيغمبر در غار شتافت ، پيامبر صلّى اللّه عليه و آله و سلّم به على عليه السّلام دستور داد كه دو شتر براى او و همراهش آماده سازد و مخفيانه به نزديكى غار بياورد ، ابو بكر گفت من شتر را قبلا آماده كردم پيامبر به على عليه السّلام دستور داد پول شترهاى ابو بكر را بپردازد و على عليه السّلام چنين كرد « 1 » » و اين نشان مىدهد كه على عليه السّلام در هر مرحله براى همراهى پيامبر آمادگى داشت و جز به دستور او در مكّه نماند . ثانيا :\r\nگروهى كه در نخستين مرحله به پيغمبر پيوستند آنها را سابقين و پيشگامان در هجرت مىنامند و على عليه السّلام از آنان بود « 2 » .\r\n\r\n\r\n","description":"","footnote":"\r\n( 1 ) « امالى » « شيخ طوسى » ، جلد 2 ، صفحهء 82 و « بحار » ، جلد 19 ، صفحهء 63 .\r\n( 2 ) بعضى از مفسران « نهج البلاغه » تفسيرهاى ديگرى نيز براى اين سخن گفته‌اند از جمله اين كه منظور از هجرت در اينجا هجرت به « طائف » است كه على عليه السّلام پيغمبر را همراهى مىكرد و يا اين كه منظور از مهاجران كسانى هستند كه بعد از هجرت پيغمبر به او پيوستند .\r\n","page_name":" 648 ","page_number":648},
  {"content":"\r\n\r\n\r\nنكته‌ها\r\n\r\n1 - چرا امام نام شخص مورد نظر را نبرده است ؟\r\nهمان گونه كه در بالا اشاره شد تمام قرائن نشان مىدهد كه منظور امام عليه السّلام از شخصى كه اوصافش را در اين خطبه بيان فرموده ، « معاويه » بوده است ، چرا كه اين اوصاف مخصوصا مسألهء دستور سب بر هيچ كس جز معاويه تطبيق نمىكند .\r\nممكن است اين تعبير مبهم به خاطر رعايت متانت در بيان باشد ، و يا به خاطر برانگيختن حسّ كنجكاوى مردم كه سبب مىشود مطلب را با توجه به ذكر اوصاف ، به طور عميق‌تر دريابند ، اضافه بر اين چون اين خطبه مشتمل بر پيشگويىهاى روشنى است على عليه السّلام نمىخواهد بيش از اين پرده از روى مطلب بردارد .\r\n\r\n2 - چرا معاويه « مهدور الدّم » بود ؟\r\nامام عليه السّلام در اين خطبه دستور مىدهد مردى كه واجد اين صفات است بايد كشته شود ، در عين حال مىفرمايد : « شما بر اين كار قدرت نخواهيد داشت ! » در اينجا اين سؤال پيش مىآيد كه به چه دليل او مهدور الدّم بود ؟\r\nجواب اين سؤال از نظر دانشمندان و فقها روشن است ، زيرا هر كس بر امام معصوم خروج كند ناصبى است و مسلمان نيست ، و او بر امامى خروج كرد كه هم به نصّ رسول اللّه صلّى اللّه عليه و آله و سلّم امامت او ثابت بود و هم از طريق بيعت عامهء مردم .\r\nاضافه بر اين بىشك معاويه از كسانى بود كه فساد در ارض را ، به صورت گسترده‌اى پىريزى كرد ، و به خاطر سرپيچى از بيعت امام و لشكر كشى بر ضد او خونهاى زيادى را بر زمين ريخت ، حركت‌هاى ايذايى معاويه از طريق فرستادن گروههايى براى قتل و غارت در اطراف عراق مشهور و معروف است ، فرمان او مبنى بر كشتن « محمد بن ابى بكر » در « مصر » و « مالك اشتر » و كارهاى ديگرى از اين قبيل ، او را در صف اوّل « مفسدان فى الارض » قرار مىدهد كه طبق نظر صريح قرآن ، مجازات آنها قتل است .\r\nحال اگر افراد متعصّبى همهء اين واقعيت‌ها را ناديده بگيرند و به بهانهء واهى\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nاجتهاد ، همهء اين جنايات را توجيه كنند و واقعيات را انكار نمايند مطلب ديگرى است ! در حديث معروفى كه از پيامبر اكرم صلّى اللّه عليه و آله و سلّم نقل شده مىخوانيم كه خطاب به على عليه السّلام فرمود : « يا على حربك حربى و سلمك سلمى ، « 1 » « اى على ! جنگ با تو جنگ با من است و صلح با تو صلح با من » و مىدانيم كه جنگ با رسول اللّه صلّى اللّه عليه و آله و سلّم موجب كفر بود و چنان كسى كافر حربى محسوب مىشد كه خون او مباح است .\r\nو نيز در حديث ديگرى آمده است كه : « ابن عباس هنگامى كه چشمش نابينا شده بود از كنار گروهى گذشت از آنها سخن مبهمى شنيد . به راهنماى خود گفت اينها چه مىگفتند ؟ گفت : على عليه السّلام را سب مىكردند . گفت : مرا به سوى آنها برگردان . هنگامى كه برگشت به آنها گفت كداميك از شما خداوند متعال را سب مىكنيد ؟ گفتند : سبحان اللّه ! كسى كه خداوند را سب كند كافر مىشود . گفت :\r\nكداميك از شما رسول خدا را سب مىكنيد ؟ گفتند : سبحان اللّه ! هر كه سبّ رسول خدا صلّى اللّه عليه و آله و سلّم كند كافر مىشود . گفت كداميك از شما سب على بن ابى طالب مىكنيد ؟\r\nگفتند : اين كار را كرده‌ايم . ابن عباس گفت : من خدا را به شهادت مىطلبم و گواهى مىدهم كه از رسول خدا صلّى اللّه عليه و آله و سلّم شنيدم كه مىفرمود : « من سبّ عليّا فقد سبّني و من سبّني فقد سبّ اللّه عزّ و جلّ و من سبّ اللّه اكبّه اللّه على منخريه في النّار » ، « كسى كه على را دشنام گويد مرا دشنام گفته و كسى كه مرا دشنام گويد خدا را دشنام گفته و كسى كه خدا را دشنام گويد خدا او را به رو در آتش دوزخ مىافكند » . ابن عباس بعد از پايان اين سخن راه خود را پيش گرفت و رفت و به راهنماى خود گفت : گوش كن ببين چه مىگويند . گفت : چيزى نگفتند .\r\nابن عباس گفت : هنگامى كه اين سخن را به آنها گفتم قيافه‌هاى آنها را چگونه ديدى ؟ او در جواب اين شعر را خواند :\r\n نظروا اليك با عين محمرّة ! * نظر التّيوس الى شفار الجازر ! \r\n\r\n\r\n","description":"","footnote":"\r\n( 1 ) « احقاق الحق » ، جلد 6 ، صفحهء 440 و 441 .\r\n","page_name":" 650 ","page_number":650},
  {"content":"\r\n\r\n« آنها با چشمهاى سرخ شده به سوى تو نگاه مىكردند ، همچون نگاه بزها به كارد سلّاخ ! » ابن عباس گفت : پدرت به قربانت باز هم بگو ! او شعر ديگرى بر آن اضافه كرد :\r\n خزر العيون نواكس ابصارهم ! * نظر الذّليل الى العزيز القاهر ! \r\n« چشمان آنها گرد و كوچك شده بود ، و نگاه خود را به زير افكنده بودند ، همچون انسان ذليلى كه در برابر شخص قوى قاهرى ، قرار مىگيرد ! » ابن عباس بار ديگر گفت : پدرت به قربانت باز هم بگو ! گفت : ديگر چيزى به خاطرم نمىآيد . ابن عباس گفت : ولى من دنبالهء آن را مىدانم .\r\n احيائهم عار على اموالهم * و الميّتون فضيحة للغابر ! \r\n« زندگان آنها براى مردگانشان ننگ هستند و مردگانشان مايهء رسوايى بازماندگان ! » « 1 » بديهى است اينها همه در صورتى است كه سب با اراده و از روى اختيار صورت گيرد ، اما كسى را كه مجبور يا تهديد به مرگ كنند ، از اين حكم مستثنى است .\r\nاين نكته نيز در پايان اين بحث قابل اهميت است كه « ابن ابى الحديد » در شرح نامهء 65 مىگويد : ما فرض كنيم كه پيامبر صلّى اللّه عليه و آله و سلّم به خلافت على عليه السّلام بعد از خود تصريح نكرده باشد ، آيا معاويه نمىدانست كه پيامبر صلّى اللّه عليه و آله و سلّم هزار بار ( در موارد متعدّد ) فرمود : « انا حرب لمن حاربت و سلم لمن سالمت ، من با كسى كه با تو جنگ كند اعلان جنگ مىكنم و با كسى كه با تو صلح كند اعلان صلح مىكنم . » و نيز فرمود : « حربك حربى و سلمك سلمى ، جنگ با تو جنگ با من است و صلح با تو صلح با من » « 2 » . بديهى است كسى كه با پيامبر صلّى اللّه عليه و آله و سلّم جنگ كند يا پيامبر صلّى اللّه عليه و آله و سلّم به او اعلان جنگ دهد مهدور الدّم خواهد بود ، بنا بر اين بر گفتار امام عليه السّلام در خطبه بالا\r\n\r\n\r\n","description":"","footnote":"\r\n( 1 ) مرحوم « علامه امينى » در جلد دوم « الغدير » اين حديث را از گروهى از دانشمندان اهل سنّت مانند « محبّ الدّين طبرى » در « رياض » و « گنجى شافعى » در « كفايه » ، « حموى » در « فرائد » و « ابن صباغ مالكى » در « الفصول المهمّة » نقل كرده است ( الغدير - جلد 2 - صفحهء 300 ) براى احاطه به مدارك بيشتر در باره اين حديث نبوى ، به جلد هفدهم احقاق الحق ، صفحه 2 تا 7 و جلد 6 احقاق الحق صفحهء 423 به بعد مراجعه فرماييد .\r\n( 2 ) شرح نهج البلاغة ، ابن ابى الحديد ، جلد 18 ، صفحهء 24 .\r\n","page_name":" 651 ","page_number":651},
  {"content":"\r\n\r\nاشكالى باقى نمىماند .\r\n\r\n3 - تاريخچهء اسفبار سبّ و ناسزاگويى به امام عليه السّلام\r\nاز تواريخ به خوبى استفاده مىشود نخستين كسى كه اين كار زشت و قبيح را پايه گذارى كرد معاويه بود . مرحوم « علّامه امينى » در كتاب نفيس « الغدير » مىنويسد :\r\n« معاويه » پيوسته اصرار داشت كه رواياتى در نكوهش مقام امام امير مؤمنان عليه السّلام جعل كند و اين كار را آن قدر ادامه داد كه كودكان شام با آن خو گرفتند و بزرگ شدند و بزرگسالان به پيرى رسيدند . هنگامى كه پايه‌هاى بغض و عداوت اهل بيت عليه السّلام در قلوب ناپاكان محكم شد سنّت زشت لعن و سبّ مولا على عليه السّلام را به دنبال نماز جمعه و جماعت و بر منابر ، در همه جا و حتى در محل نزول وحى يعنى مدينه رواج داد .\r\nاصرار معاويه در اين معنى تا آنجا بود كه وقتى در مراسم حج شركت كرد و وارد مدينه شد تصميم داشت بر منبر رسول خدا صلّى اللّه عليه و آله و سلّم لعن مولا على عليه السّلام كند به او گفتند در اينجا « سعد بن ابى وقاص » است و به اين كار رضايت نخواهد داد قبلا با او مشورت كن . « سعد » گفت : اگر چنين كارى كنى من ديگر به مسجد پيامبر صلّى اللّه عليه و آله و سلّم نخواهم آمد . معاويه هنگامى كه چنين ديد اقدام به لعن نكرد تا زمانى كه سعد از دنيا رفت .\r\nبه هر حال اين مسأله به صورت سنّت سيّئه‌اى در ايّام بنى اميه رواج يافت تا زمان « عمر بن عبد العزيز » رسيد و او اين رسم شوم را برانداخت .\r\n« ابو عثمان جاحظ » مىگويد : گروهى از بنى اميه كه آثار منفى اين مطلب و مقاومت‌هاى مردمى را در برابر آن مىديدند به معاويه گفتند تو به آنچه مىخواستى رسيدى ديگر از لعن على دست بردار ، گفت : نه به خدا سوگند بايد آن قدر ادامه دهم تا كودكان با آن بزرگ شوند و بزرگسالان با آن پير گردند و هيچكس فضيلتى براى على نگويد .\r\nدر مورد اين كه چرا و چگونه « عمر بن عبد العزيز » اين سنّت زشت و قبيح را\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nبرانداخت در تواريخ به دو چيز اشاره شده : نخست اين كه « عمر بن عبد العزيز » استادى داشت كه او را شديدا از اين كار بر حذر داشت و فضايل على عليه السّلام را براى او بازگو نمود ، ديگر اين كه هنگامى كه پدرش در خطبهء نماز جمعه در زمانى كه امير مدينه بود وقتى كه به اداى لعن و سب مىرسيد زبانش مىگرفت و لكنت پيدا مىكرد ، با اين كه مرد فصيح و زبان‌آورى بود ، « عمر بن عبد العزيز » از او پرسيد : پدر اين لكنت زبان تو از چيست ؟ » پاسخ داد : فرزندم ! شاميانى كه پاى منبر ما مىنشينند اگر از فضايل اين مرد بزرگ آن اندازه كه پدرت مىداند بدانند احدى از آنها از ما پيروى نخواهد كرد . « 1 » ولى ظاهرا عامل اصلى بالاتر از اينها بود . لعن و دشنام‌ها سبب شد كه گروهى از مردم آگاه ، به نشر فضايل على عليه السّلام بپردازند و احاديث پيامبر صلّى اللّه عليه و آله و سلّم را در فضايل على عليه السّلام سينه به سينه و زبان به زبان در جلسات خصوصى يادآور شوند و تدريجا مقاومت‌هاى مردمى از گوشه و كنار شروع شد و مردم نفرت خود را از اين سنّت زشت كه پاكترين و با فضيلت‌ترين مردان اسلام را هدف قرار مىداد ابراز داشتند .\r\nحاكمان بنى اميه متوجه شدند كه نه تنها به هدف خود نرسيده‌اند ، بلكه شايد نتيجهء معكوس بگيرند و هوشيارى عمر بن عبد العزيز سبب شد كه قبل از ديگران به اين واقعيت برسد لذا در پيشگيرى از اين كار پيشگام شد . و اين امر ( مسأله سب و لعن ) و ضايعات ناشى از آن چهل سال طول كشيد و بر هفتاد هزار منبر سب و لعن صورت مىگرفت .\r\nدر اينجا اين سؤال پيش مىآيد كه چگونه گروهى از مسلمانان - هر چند ناآگاه - پذيرفتند كه پيشواى بزرگ اسلام را ، كسى كه فضايل او شرق و غرب را پر كرده بود ، به باد دشنام و ناسزاگويى بگيرند ؟\r\nپاسخ اين سؤال با توجه به كارهاى معاويه در شام روشن است . او تمام تلاش و كوشش خود را در اين زمينه به كار برد تا نسلى را كه بعد از پيامبر صلّى اللّه عليه و آله و سلّم تولّد يافته و\r\n\r\n\r\n","description":"","footnote":"\r\n( 1 ) الغدير ، جلد 2 ، صفحه 101 به بعد و جلد 10 ، صفحهء 257 به بعد و شرح نهج البلاغه ، ابن ابى الحديد ، جلد 4 ، صفحهء 58 به بعد .\r\n","page_name":" 653 ","page_number":653},
  {"content":"\r\n\r\nروى كار آمده بودند در بى خبرى كامل قرار دهد . به علاوه بعضى از صحابه را تطميع كرده بود تا احاديثى در نكوهش على عليه السّلام جعل كنند و به پيامبر اكرم صلّى اللّه عليه و آله و سلّم نسبت دهد .\r\nابن ابى الحديد از استاد خود « ابو جعفر اسكافى » چنين نقل مىكند كه « معاويه » جمعى از صحابه و گروهى از تابعين را وادار كرده بود كه روايات زشتى در بارهء على عليه السّلام جعل كنند كه نتيجه‌اش بد گويى مردم و بيزارى جستن آنها باشد و براى آنها جايزه‌هاى مهمى قرار داده بود ، آنها نيز احاديثى جعل كردند كه معاويه را راضى كرد . يكى از آنها ابو هريره و ديگرى « عمرو بن عاص » و « مغيرة بن شعبه » بود و از گروه تابعين « عروة بن زبير » .\r\nبه همين دليل « ابو جعفر اسكافى » مىافزايد احاديث « ابو هريره » نزد اساتيد ما قابل قبول نيست و از عمر نقل مىكند كه او را با تازيانه زد و گفت تو احاديث فراوانى از پيامبر صلّى اللّه عليه و آله و سلّم نقل مىكنى ( در حالى كه مدت كوتاهى نزد آن حضرت بوده‌اى ) بنا بر اين معلوم مىشود كه دروغ بر پيامبر صلّى اللّه عليه و آله و سلّم مىبندى . « 1 »\r\n\r\n4 - تقيّه ، سپر دفاعى در مقابل دشمن\r\nبعضى از شارحان نهج البلاغة در اينجا به مناسبت خطبهء بالا بحث تقيّه و مشروعيّت آن را پيش كشيده‌اند ، گر چه اين يك مسألهء پر اهميت و دامنه دارى است ولى لازم است در اينجا بحث فشرده‌اى در بارهء آن داشته باشيم و شرح آن را به موارد مناسب ديگر موكول كنيم .\r\n« تقيّه » در لغت به معنى خويشتندارى يا پرهيز از چيزى است و در اصطلاح تعاريف مختلفى براى آن ذكر كرده‌اند كه از همه روشنتر اين است كه گفته شود : تقيّه عبارت است از پنهان نمودن اعتقادات يا اعمال دينى به خاطر ترس از ضرر يا مصلحتى از مصالح ديگر ، از جمله حفظ وحدت و پرهيز از هر گونه اختلاف در\r\n\r\n\r\n","description":"","footnote":"\r\n( 1 ) شرح نهج البلاغة ، ابن ابى الحديد ، جلد 4 ، صفحه 63 و 67 - براى آگاهى بيشتر بر چگونگى احاديث ابو هريره و جعليات او مىتوانيد به كتاب « ابو هريرة » تأليف علّامه محقّق « سيد شرف الدّين » مراجعه كنيد .\r\n","page_name":" 654 ","page_number":654},
  {"content":"\r\n\r\nمقابل دشمنان مشترك .\r\nاين معنى ريشهء قرآنى دارد و در بارهء ياران رسول خدا صلّى اللّه عليه و آله و سلّم در آن زمان كه مسلمانان در اقليت بودند اتّفاق افتاد ، آنجا كه مىفرمايد : « لا يتّخذ المؤمنون الكافرين اولياء من دون المؤمنين و من يفعل ذلك فليس من اللّه فى شيء ، افراد با ايمان نبايد كافران را به جاى مؤمنان دوست و سرپرست خود انتخاب كنند و هر كس چنين كند رابطه‌اى با خدا ندارد » . سپس مىافزايد :  « إِلَّا أَنْ تَتَّقُوا مِنْهُمْ تُقاةً »  ، « مگر اين كه از آنها تقيّه كنيد » . « 1 » در اين آيه با صراحت مسألهء تقيّه در برابر دشمنان بى منطق مطرح شده است به گونه‌اى كه جايى براى گفتگو باقى نمىگذارد .\r\nداستان تقيّه « عمار » در برابر مشركان كه او را مجبور به اداى كلماتى بر ضدّ اسلام و پيامبر صلّى اللّه عليه و آله و سلّم كرده بودند مشهور است ، او به حكم نا چارى تسليم فشار مخالفان شد و آنچه را مىخواستند بر زبان جارى كرد و گريه كنان به نزد پيامبر آمد و از اين مىترسيد كه دين و ايمانش بر باد رفته باشد ، پيامبر او را دلدارى داد و فرمود : چون كلمات كفر آميز تو از روى اكراه و اجبار بوده ، لطمه‌اى به ايمان تو وارد نمىكند و در همين جا بود كه آيهء شريفهء ذيل نازل شد :  « مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ »  « 2 » ، كسانى كه بعد از ايمان كافر شوند جز آنها كه تحت فشار واقع شده‌اند در حالى كه قلبشان آرام و با ايمان است . . . غضب خدا بر آنها است و عذاب عظيمى در انتظارشان » « 3 » داستان مؤمن آل فرعون كه در سورهء « غافر » در قرآن مجيد آمده ، نمونهء زندهء ديگرى از تقيّه‌هاى هدفدار است ، چرا كه قرآن با صراحت مىگويد :  « وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ »  ، مرد با ايمانى\r\n\r\n\r\n","description":"","footnote":"\r\n( 1 ) سورهء آل عمران ، آيهء 28 .\r\n( 2 ) اين آيه به اتفاق مفسّران شيعه و اهل سنّت در بارهء عمار ياسر يا ماند او از مسلمانان نخستين نازل شده است . درست است كه عمار را مجبور كردند سخنان كفر آميز بگويد ولى او تظاهر كرد كه من اين سخنان را از روى اعتقاد مىگويم و از آئين محمد صلّى اللّه عليه و آله و سلّم برگشته‌ام تا وى را رها كنند .\r\n( 3 ) سورهء نحل ، آيهء 106 .\r\n","page_name":" 655 ","page_number":655},
  {"content":"\r\n\r\nاز آل فرعون كه ايمان خود را پنهان مىداشت ، گفت : آيا مىخواهيد مردى را بكشيد به خاطر اين كه مىگويد : پروردگار من « اللّه » است در حالى كه دلائل روشنى از سوى پروردگارتان براى شما آورده است » « 1 » .\r\nقرآن اين مرد را مىستايد و سخنان او را با اهميّت ياد مىكند ، اين موضوع نشان مىدهد كه « تقيّه » او مرضىّ خداوند متعال بوده است .\r\nدر روايات اسلامى نيز تعبيرات فراوانى در بارهء اهميت « تقيّه » و اين كه آن سپر مؤمن است و او را در برابر دشمنان حفظ كرده و نيرويش را براى مواقع حسّاس ذخيره مىكند يا اين كه بخش مهمّى از دين تقيّه است و كسى كه تقيّه نداشته باشد ايمان ندارد و ايمان بدون تقيّه مانند تن بى سر است و اين كه تقيّه از افضل اعمال است چرا كه از هدر دادن نيروها جلوگيرى مىكند ، وارد شده است كه بحث در بارهء همهء آنها تدوين كتاب مستقلّى را مىطلبد و علاقمندان مىتوانند به كتاب « القواعد الفقهيه » قاعدهء هفتم ( جلد اول ) مراجعه نمايند .\r\nاضافه بر همهء اينها تقيّه ، فلسفهء بسيار روشنى دارد و آن اين كه گاه مىشود ، اظهار عقيدهء باطنى خطر جانى ، نا موسى و مالى براى انسان دارد ، در حالى كه هيچ فائدهء قابل ملاحظه‌اى بر آن مترتّب نمىشود ، در اينجا عقل مىگويد كه بيهوده نبايد نيروها را به هدر داد ، بلكه بايد آنها را از طريق تقيّه براى مواقع حساس حفظ كرد .\r\nتعبير به « ترس المؤمن » يا « جنّة المؤمن » كه هر دو به معنى سپر است نيز اشاره به همين معناست .\r\nدر واقع « تقيّه » به معنى فرار از زير بار مسئوليت‌ها نيست ، بلكه شبيه تاك تيك‌هاى جنگى است كه از طريق استتار ، نيروهاى خودى را در مقابل بيگانه حفظ مىكند تا بموقع از آنها بهره گيرى كامل شود .\r\nشرح بيشتر در بارهء اين معنى را در همان كتاب « القواعد الفقهيه » قاعدهء هفتم مطالعه فرماييد .\r\n\r\n\r\n","description":"","footnote":"\r\n( 1 ) سورهء غافل ، آيهء 28 .\r\n","page_name":" 656 ","page_number":656},
  {"content":"\r\n\r\n\r\nخطبهء پنجاه و هشتم « 1 » كلم به الخوارج حين اعتزلوا الحكومة و تنادوا : ان « لا حكم الّا للّه » .\r\nاين يكى از سخنانى است كه امام عليه السّلام به خوارج فرمود ، در آن هنگام كه از مسألهء حكميّت كناره گيرى كردند و شعار « لا حكم الّا للّه » را سر دادند .\r\n\r\nخطبه در يك نگاه\r\nتعبيرات اين خطبه به خوبى نشان مىدهد كه بعد از تحميل مسأله « حكميّت » در « صفّين » بر على عليه السّلام و سپس برگشت خوارج از مسألهء حكميت ، آنها معتقد بودند كه حكميت مخصوص خدا است و هر كس آن را انكار كند و به غير او بسپارد از دين خدا خارج شده است ، اين سبك مغزان قشرى و بى منطق تا آنجا پيش رفتند كه گفتند : على عليه السّلام نيز با قبول مسألهء حكميت از اسلام بيرون رفته و بايد به اين امر اعتراف كند و سپس توبه نمايد ، در حالى كه پيشنهاد حكميت از سوى امام نبود ، بلكه بر آن حضرت تحميل شد و به فرض كه چنين پيشنهادى از سوى امام بوده اصل مسأله حكميت چيزى بر خلاف اسلام نيست ، هر چند در صفّين آن را تحريف كرده و از آن سوء استفاده نمودند .\r\n\r\n\r\n","description":"","footnote":"\r\n( 1 ) سند خطبه : بخشهايى از اين خطبه را قبل از سيد رضى ( ره ) ابن قتيبه در كتاب « الإمامة و السياسة » و « ابن جوزى » در « تذكرة الخواص » و « طبرى » در « المسترشد » آورده‌اند و « ابن اثير » نيز در كتاب « نهاية » احتمالات متعددى را كه در بعضى از واژه‌هاى اين خطبه آمده نقل مىكند كه نشان مىدهد او نيز نسخ مختلف اين خطبه را در دست داشته است . ( مصادر نهج البلاغة ، جلد 2 ، صفحهء 36 )\r\n","page_name":" 657 ","page_number":657},
  {"content":"\r\n\r\nامام عليه السّلام در اين خطبه به آنها نفرين مىكند و زشتى اين پيشنهادشان را ياد آور مىشود ، پس از آيندهء تاريك خوارج و ذلّت و نابودى آنها خبر مىدهد .\r\n\r\n","description":"","footnote":"","page_name":" 658 ","page_number":658},
  {"content":"\r\n\r\n\r\nبخش اول\r\nأصابكم حاصب ، و لا بقي منكم آثر ، أبعد إيماني باللّه و جهادي مع رسول اللّه صلّى اللّه عليه و آله و سلّم ، أشهد على نفسي بالكفر ! لقد  « ضَلَلْتُ إِذاً وَ ما أَنَا مِنَ الْمُهْتَدِينَ »  فأوبوا شرّ مآب و ارجعوا على أثر الأعقاب ، أما إنّكم ستلقون بعدي ذلّا شاملا و سيفا قاطعا و أثرة يتّخذها الظّالمون فيكم سنّة .\r\n\r\nترجمه\r\nطوفانى ( از بلاها ) بر شما مسلّط شود و همهء شما نابود شويد ، اين چه پيشنهادى است كه به من مىكنيد ؟ آيا بعد از ايمانم به خدا و جهادم با رسول اللّه صلّى اللّه عليه و آله و سلّم به كفر خويش اعتراف كنم ؟ ! اگر چنين كنم گمراه شده‌ام و از هدايت يافتگان نخواهم بود ، ( اميدوارم ) به بدترين جايگاه رهسپار شويد و به راه گذشتگان خود ( مشركان عصر جاهليت ) باز گرديد . بدانيد كه به زودى بعد از من خوارى و ذلّت تمام وجود شما را فرا خواهد گرفت و گرفتار شمشير برّنده‌اى خواهيد شد ، مستبدّان زورگو بر شما حكومت خواهند كرد و اين امر به صورت سنّتى از سوى ستمگران در ميان شما باقى خواهد ماند .\r\n\r\nشرح و تفسير نهايت مظلوميت امام عليه السّلام\r\nهمان گونه كه در بحث « خطبه در يك نگاه » آمد اين سخن را هنگامى امام عليه السّلام\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nايراد فرمود كه گروهى از خوارج كه خود پيشنهاد « حكميت » را در « صفّين » كرده بودند ، از آن بازگشتند ، و شعار « لا حكم الّا للّه » ( حكميت مخصوص خداست ! ) را سر دادند ، و به طور بىشرمانه‌اى به امام عليه السّلام پيشنهاد كردند كه او هم اعتراف به كفر كند و سپس توبه نمايد ( تا به او بپيوندند و براى جنگ با شاميان آماده شوند ) .\r\nامام عليه السّلام در پاسخ آنها فرمود : « طوفانى ( از بلاها ) بر شما مسلّط شود و همهء شما نابود شويد ! اين چه پيشنهادى است كه به من مىكنيد ؟ ! آيا بعد از ايمانم به خدا و جهادم با رسول اللّه صلّى اللّه عليه و آله و سلّم به كفر خويش گواهى دهم ؟ ! اگر چنين كنم گمراه شده‌ام و از هدايت يافتگان نخواهم بود » ( أصابكم حاصب ، و لا بقي منكم آثر ، أبعد إيماني باللّه و جهادي مع رسول اللّه صلّى اللّه عليه و آله و سلّم ، أشهد على نفسي بالكفر ! لقد  « ضَلَلْتُ إِذاً وَ ما أَنَا مِنَ الْمُهْتَدِينَ »  ) .\r\nچه دردناك است انسانى همچون على عليه السّلام كه اولين مرد مؤمن به پيغمبر اكرم صلّى اللّه عليه و آله و سلّم است و در تمام غزوات - جز در مواقع استثنايى آن هم به فرمان پيامبر صلّى اللّه عليه و آله و سلّم - شركت داشته و بالاترين ايثار و فداكارى را در راه اسلام نموده ، و درخت برومند اسلام و شجرهء توحيد با زبان و شمشير او آبيارى شده است ، در چنگال گروهى احمق و نادان گرفتار شود كه به او پيشنهاد اعتراف به كفر كنند ، سپس كفارهء نادانيها و حماقتهاى خود را از او بطلبند ؟ ! شايد در طول تاريخ اسلام چنين صحنهء دردناكى وجود نداشته است ، و هرگز انسانى با اين فضيلت و شرافت در چنگال قومى نادان با اين فضيحت و رذيلت گرفتار نشده . اينجاست كه بايد اعتراف كرد كه على عليه السّلام از همه مظلومتر بوده و هست ! آرى همان گونه كه در ذيل خطبهء گذشته ، نيز در شرح جملهء « فانّي ولدت على الفطرة و سبقت إلى الإيمان و الهجرة ، من بر فطرت توحيد تولّد يافتم و به ايمان و هجرت سبقت جستم » آمد ، شواهد و مدارك زيادى از دانشمندان شيعه و اهل سنّت گواهى مىدهد كه على عليه السّلام پيشگام در ايمان و از پيشگامان در هجرت بود ، در آغوش پيامبر اسلام صلّى اللّه عليه و آله و سلّم پرورش يافت و لحظه‌اى به خدا شرك نورزيد و\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nگرد و غبار بت پرستى عصر جاهليت بر دامانش ننشست و در تمام ميدانهاى جهاد حضور داشت جز در تبوك كه به فرمان پيامبر صلّى اللّه عليه و آله و سلّم براى حفظ مدينه در آنجا ماند .\r\nجملهء « اصابكم حاصب » با توجه به معنى « حاصب » ( طوفان شديدى كه سنگريزه‌ها را به حركت در مىآورد و گاه قافله‌ها در زير آن دفن مىشوند ) نوعى نفرين شديد در بارهء اين گروه از خوارج است كه خداوند آنها را با بلاهاى آسمانى نابود كند ، و مىتواند كنايه از طوفانها و بلاهاى اجتماعى باشد كه سرانجام دامان آنها را خواهد گرفت .\r\nدر جملهء « و لا بقى منكم آثر » با توجه به اين كه « آثر » به معنى كسى است كه اخبارى را نقل مىكند ، اشاره به اين است كه همهء شما نابود شويد و حتى يك نفر باقى نماند كه اخبار شما را براى ديگران نقل كند . ( البته اين واژه به صورتهاى ديگرى نيز نقل شده كه معانى متفاوتى دارد و ما در شرح كلام مرحوم سيد رضى كه در ذيل اين سخن آمده است از آن بحث خواهيم كرد ) .\r\nسپس امام عليه السّلام مىفرمايد : چگونه چنين پيشنهاد نامعقول و زشتى را به من مىكنيد ، با اين كه مىدانيد شجرهء طيّبهء ايمان با جهاد و فداكارى من در ركاب رسول خدا آبيارى شده و اگر در زير اين آسمان مؤمنانى وجود داشته باشند نخستين آنها منم ، اگر با اين سابقهء روشن چنان اعترافى كه مورد نظر شماست داشته باشم انسان گمراهى خواهم بود و يقين بدانيد كه من هرگز راه ضلالت را نخواهم پيمود .\r\nدر ادامهء اين سخن امام دو مطلب ديگر را بيان مىكند :\r\nنخست اين كه آن نابخردان منحرف و لجوج را با اين دو جمله نفرين مىكند :\r\n( اميدوارم ) « به بدترين جايگاه رهسپار شويد ، و به راه گذشتگان خود ( مشركان عصر جاهليت و سرنوشت شومى كه دامان آنها را گرفت ) باز گرديد » ( فأبوا « 1 » شرّ مآب و ارجعوا على أثر الأعقاب « 2 » ) .\r\n\r\n\r\n","description":"","footnote":"\r\n( 1 ) « أوبوا » از مادهء « اوب » ( بر وزن قوم ) به معنى بازگشت است ، اين واژه به ابر و باد نيز اطلاق مىشود به خاطر رجوع و بازگشتى كه در آن است .\r\n( 2 ) « اعقاب » جمع « عقب » ( بر وزن روش ) به معنى پاشنهء پا است و به اثرى كه از پاشنهء پا بر زمين مىماند نيز اطلاق شده است ، اين واژه در اينجا كنايه از نسلهاى پيشين است .\r\n","page_name":" 661 ","page_number":661},
  {"content":"\r\n\r\nدر جملهء اوّل به آنها نفرين مىكند و از خدا مىخواهد كه بدترين موقعيت را در دنيا و آخرت پيدا كنند در دنيا ذليل و خوار و گرفتار چنگال دشمنان شوند و در آخرت گرفتار عذاب الهى گردند .\r\nو در جملهء دوم از خدا مىخواهد كه آنها به سرنوشت گذشتگانشان يعنى مشركان جاهليت گرفتار شوند همان گروهى كه در لجاجت و تعصّب همچون خوارج بودند و تمام آيات الهى را كه با چشم ديدند و با گوش شنيدند انكار كردند و سرانجام نابود شدند .\r\nبعضى از مفسّران نهج البلاغه جملهء « ارجعوا . . . » را به عنوان دستور به توبه تفسير كرده‌اند ، در حالى كه قرينهء اين مقال نشان مىدهد كه دنبالهء همان نفرين سابق است .\r\nدر نكتهء دوم به عنوان پيشگويى روشنى از آيندهء تاريخ آنها چنين مىفرمايد :\r\n« بدانيد كه به زودى بعد از من خوارى و ذلّت تمام وجود شما را فرا خواهد گرفت و گرفتار شمشير برّنده‌اى خواهيد شد ، مستبدّان زورگو بر شما حكومت خواهند كرد ، و اين امر به صورت سنّتى از سوى ستمگران در ميان شما باقى خواهد ماند » ! ( أما إنّكم ستلقون بعدي ذلّا شاملا و سيفا قاطعا و أثرة « 1 » يتّخذها الظّالمون فيكم سنّة ) .\r\nشايان توجه اين كه تاريخ خوارج به خوبى گواهى مىدهد كه نفرين امام در بارهء آنها اثر كرد و پيشگويى آن حضرت جامهء عمل به خود پوشيد و در جنگهاى متعدّدى كه خوارج با دشمنان خود داشتند تار و مار شدند و سران آنها يكى بعد از ديگرى با ذلّت و خوارى به ديار عدم فرستاده شدند .\r\nابن ابى الحديد كه اطلاعات وسيع و گسترده‌اى در تاريخ اسلام دارد و شرح نهج البلاغهء او شاهد گوياى اين معنى است در شرح اين خطبه ، هنگامى كه به تفسير جملهء اخير مىرسد تاريخچهء مفصّلى تحت عنوان اخبار خوارج و شرح حال سردمداران آنها و جنگهايشان سخنانى بيان مىدارد كه عصاره و چكيدهء آن در\r\n\r\n\r\n","description":"","footnote":"\r\n( 1 ) « اثرة » اسم مصدر از مادّهء « استئثار » به معنى استبداد و خودكامگى است .\r\n","page_name":" 662 ","page_number":662},
  {"content":"\r\n\r\nبحث نكته‌ها خواهد آمد و با توجه به آن ، به خوبى روشن مىشود كه هم نفرين على عليه السّلام در بارهء آن گيرا شد و هم پيشگويى آن حضرت در بارهء تار و مار شدن آنها تحقّق يافت .\r\nمرحوم سيد رضى در تفسير بعضى از واژه‌هاى اين خطبه سخنى دارد به اين شرح :\r\n« قوله عليه السّلام « و لا بقى منكم آبر » يروى على ثلاثة اوجه : أحدها أن يكون كما ذكرناه : « آبر » بالراء ، من قولهم للذى يأبر النخل - اى : يصلحه - و يروى « آثر » و هو الذى يأثر الحديث و يرويه اى يحكيه ، و هو أصح الوجوه عندى ، كأنّه عليه السّلام قال : لا بقى منكم مخبر ! و يروى « آبز » - بالزّاى المعجمة - و هو الواثب . و الهالك ايضا يقال له : « آبز » .\r\nاو مىفرمايد : جملهء « و لا بقى منكم آبر [ آثر 
  ] » سه گونه روايت شده است :\r\nنخست اين كه « آبر » با باء و راء مىباشد و از باب « يأبر النخل » كه به معنى اصلاح كردن درخت نخل ( و بارور ساختن آن ) است آمده ، و در روايت ديگرى « آثر » آمده كه به معنى نقل كنندهء حديث و مخبر اخبار است و اين در نزد من بهترين سه روايت است ، گويى امام مىخواهد بفرمايد : احدى از شما باقى نماند كه اخبار شما را براى ديگران حكايت كند ( هم خود نابود شويد و هم تاريختان به نابودى كشيده شود ) و در روايت سومى « آبز » - بازاء نقطه دار آمده است كه به معنى پرش كننده است و به معنى هلاك شونده نيز آمده است .\r\n\r\n","description":"","footnote":"","page_name":" 663 ","page_number":663},
  {"content":"\r\n . \r\n","description":"","footnote":"","page_name":" 664 ","page_number":664},
  {"content":"\r\n\r\n\r\nخطبهء پنجاه و نهم « 1 » لمّا عزم على حرب الخوارج ، و قيل له : إن القوم عبروا جسر النهروان\r\nهنگامى كه امام تصميم گرفت با خوارج بجنگد به او گفته شد : آنها از پل نهروان گذشته‌اند ( و فرار كرده‌اند ) امام اين سخن را نپذيرفت و سپس گفتار كوتاه زير را بيان فرمود :\r\n« مصارعهم دون النّطفة ، و اللّه لا يفلت منهم عشرة و لا يهلك منكم عشرة »\r\n\r\nترجمه\r\nقتلگاه آنها ( خوارج ) در اين طرف نهر است . به خدا سوگند از آنها ده نفر نجات نخواهد يافت و از شما ده نفر كشته نخواهد شد .\r\n\r\nشرح و تفسير\r\n\r\nيك پيشگويى عجيب !\r\nماجرا و شأن ورود اين سخن چنين است كه هنگامى كه شرارتها و شيطنت‌هاى خوارج بالا گرفت و هر روز مرتكب جنايتى مىشدند ، امام عليه السّلام تصميم گرفت كار آنها را يكسره كند و چون مركز آنها نهروان در نزديكى كوفه بود به آن سو حركت\r\n\r\n\r\n","description":"","footnote":"\r\n( 1 ) سند اين سخن در ذيل خطبهء شمارهء 60 خواهد آمد زيرا هر دو مربوط به يك ماجراست .\r\n","page_name":" 665 ","page_number":665},
  {"content":"\r\n\r\nفرمود ، هنگامى كه به نزديكى آن منطقه رسيد مردى به خدمت حضرت آمد و عرض كرد : بشارت اى امير مؤمنان ! خوارج هنگامى كه خبر ورود شما را به منطقه شنيدند از نهر عبور كردند و عقب نشينى نمودند . امام فرمود : « با چشم خودت ديدى كه از نهر عبور كردند ؟ عرض كرد : آرى . امام فرمود : به خدا عبور نكرده‌اند و عبور نخواهند كرد و قتلگاه آنها اين طرف نهر است » . و عجب اين كه جماعتى ديگر از يارانش يكى پس از ديگرى آمدند و همين خبر را به امام دادند و امام نپذيرفت ، سپس شخصا بر مركب سوار شد و به جايى رسيد كه لشكر خوارج نمايان بودند ، غلافهاى شمشير را شكسته و اسبها را از كار انداخته و همگى آمادهء پيكار با امام بودند ( ظاهرا آن گروهى كه اين خبر دروغين را به امام دادند يا از افراد نفوذى خوارج بودند و يا افراد ساده لوحى بودند كه تحت تأثير يك فرد نفوذى واقع شده بودند و مىخواستند به اين ترتيب خوارج را در مقابل ضربات امام حفظ كنند ) .\r\nبه هر حال در اين ماجرا طبق بعضى از روايات ، جوانى در لشكر على عليه السّلام بود كه وقتى خبرهاى مربوط به عبور خوارج از نهر را شنيد و اصرار آن حضرت را بر انكار اين خبر مشاهده كرد در امامت امام شك نمود و با خود گفت : همراه او مىروم اگر خبر عبور راست بوده است در يك حملهء غافلگيرانه ضربه‌اى بر چشم امام فرود مىآورم . او رفت و هنگامى كه صدق كلام امام را مشاهده كرد از آن حضرت تقاضاى عفو و بخشش نمود .\r\nبه هر حال در اين سخن دو خبر غيبى و پيشگويى مهم بيان شده است ، نخست اين كه مىفرمايد : « قتلگاه آنها در اين طرف نهر است » ( مصارعهم دون النّطفة ) اشاره به اين كه آنها از نهر عبور نكرده و همچنان در اين طرف آمادهء نبردند و ما با آنها نبرد مىكنيم و سرانجامش آن است كه اين سوى نهر اجساد بىجان آنها را در بر خواهد گرفت .\r\nواژهء « نطفه » در اصل به معنى آب صاف آمده است و گاه به معنى مرواريد ذكر شده ، شايد به تناسب صفا و درخششى كه در مرواريد وجود دارد و اطلاق اين واژه\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nبر آب نطفهء انسان يا ساير جانداران به خاطر آن است كه اين آب در واقع عصارهء بدن و خالص‌ترين ترشّحى است كه در وجود انسان ديده مىشود .\r\nبه هر حال اين واژه در كلام مورد بحث اشاره به نهرى است كه از كنار نهروان عبور مىكرد و ظاهرا يكى از شاخه‌هاى دجله بوده است و با توجه به تفاوتى كه در بين آب فرات و دجله است كه فرات غالبا گل آلود و دجله غالبا صاف است تعبير بالا مىتواند اشاره به اين نكته بوده باشد .\r\nو در پيشگويى دوم مىفرمايد : « به خدا سوگند از آنها ده نفر نجات نخواهد يافت و از شما ده نفر كشته نخواهد شد » ! ( و اللّه لا يفلت « 1 » منهم عشرة و لا يهلك منكم عشرة ) .\r\nاين پيشگويى با اين صراحت و قاطعيت آميخته با قسم به خوبى نشان مىدهد كه قلب مولى با جاى ديگرى ارتباط داشته و آگاهىهاى خود را از آنجا مىگرفته است كه در برابر مردم با اين وضوح و صراحت از حادثهء قريب الوقوعى كه به هيچ وجه قابل پيش‌بينى نيست خبر مىدهد .\r\nمورّخان نوشته‌اند هنگامى كه خوارج كشته شدند مسلّم شد كه نه نفر از آنها از مرگ نجات يافته و فرار كرده‌اند و همين نه نفر در بلاد اسلام پراكنده شدند ، دو نفر به سوى عمان رفتند و دو نفر به كرمان و دو نفر به سيستان و دو نفر به جزيره « 2 » و يك نفر به تلّ موزون ( در خوزستان ) و همانها بودند كه گروههايى از ناآگاهان لجوج را دور خود جمع كردند و پايهء فتنه‌هايى را نهادند و از ياران امام امير المؤمنين عليه السّلام در اين جنگ هشت نفر به شهادت رسيدند .\r\nابن ابى الحديد در ذيل اين سخن مىگويد پيشگويىها و اخبار غيبيه بر دو گونه است بعضى به صورت كلّى و مبهم ادا مىشود كه نمىتواند بيانگر معجزه‌اى باشد ،\r\n\r\n\r\n","description":"","footnote":"\r\n( 1 ) « يفلت » از مادهء « إفلات » به معنى خلاصى يافتن و خلاص كردن ، هر دو آمده است . بعضى نيز گفته‌اند به معنى خلاصى يافتن با سرعت است .\r\n( 2 ) « جزيره » نامى است كه گاه به تمام بخشهايى كه در ميان رود دجله و فرات در عراق قرار گرفته اطلاق مىشده ، و گاه به معنى بخشى از شهر اهواز آمده است كه در ميان دو شاخهء رود كارون قرار دارد و تعبير بالا ظاهرا اشاره به معنى دوم است .\r\n","page_name":" 667 ","page_number":667},
  {"content":"\r\n\r\nولى گاه انگشت روى خصوصيات و جزئيات و عدد گذارده مىشود ، مانند آنچه در سخن بالا آمده است ، اين گونه امور جز از طريق علم پروردگار كه به پيامبرش آموخته و پيامبر آن را در اختيار على عليه السّلام قرار داده امكان پذير نيست بىشك هيچ انسانى بدون امداد الهى قادر بر درك چنين امورى قبل از وقوعش نيست و هر جا چنين امرى يافت شود معجزهء الهى خواهد بود .\r\nسپس به سخنى از پيامبر اكرم صلّى اللّه عليه و آله و سلّم اشاره مىكند كه خطاب به على عليه السّلام فرمود :\r\n« و الّذى نفسى بيده لو لا انّى اشفق ان يقول طوائف من امّتي فيك ما قالت النّصارى فى ابن مريم لقلت اليوم فيك مقالا لا تمرّ بملأ من النّاس الّا أخذوا التّراب من تحت قدميك للبركة » « قسم به كسى كه جانم در دست قدرت او است اگر نمىترسيدم از اين كه گروههايى از امّت من در بارهء تو همان را بگويند كه مسيحيان در بارهء عيسى بن مريم گفتند ، امروز در بارهء تو سخنى مىگفتم كه از هيچ كجا نگذرى مگر اين كه مردم خاك زير پاى تو را براى تبرّك بردارند » . « 1 » مرحوم سيد رضى در پايان اين خطبه مىفرمايد : « يعنى « بالنطفة » ماء النهر ، و هى افصح كناية عن الماء و إن كان كثيرا جمّا و قد اشرنا الى ذلك فيما تقدم عند مضىّ ما اشبهه » « منظور امام از نطفه ( در كلام بالا ) آب نهر است و اين فصيح‌ترين كنايه‌اى است كه در بارهء آب گفته مىشود هر چند آب فراوان و بسيار بوده باشد و نيز ما به اين سخن در گذشته ( خطبهء 48 ) ، هنگامى كه شبيه اين سخن مطرح بود اشاره كرديم .\r\n\r\nنكته آيا آگاهى بر غيب ممكن است ؟\r\nشك نيست كه پيامبر اسلام صلّى اللّه عليه و آله و سلّم و امامان معصوم عليهم السّلام كرارا از امور پنهانى مربوط به حال يا آينده خبر داده‌اند ، و به تعبير ديگر داراى علم غيب بودند ، قرآن\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 5 ، صفحهء 4 .\r\n","page_name":" 668 ","page_number":668},
  {"content":"\r\n\r\nمجيد نيز در بارهء حضرت مسيح مىگويد كه يكى از معجزاتش آگاهى بر غيب و امور پنهانى بود :  « وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ »  « من از آنچه مىخوريد و در خانه‌هاى خود ذخيره مىكنيد به شما خبر مىدهم « 1 » » و در پايان همين آيه آن را يكى از نشانه‌هاى خدا و صدق دعوى نبوّتش مىشمرد .\r\nدر نهج البلاغه ، در كلام مورد بحث و ديگر سخنان حضرت نيز ، كرارا پيشگويىهاى مهمى به چشم مىخورد .\r\nدر اين كه چگونه ممكن است از غيب آگاه شد ، حدود علم غيب معصومين عليه السّلام چه اندازه بوده است ؟ و ظاهر آياتى را كه مىگويد : « علم غيب مخصوص خداست » چگونه بايد تفسير كرد ؟ و رواياتى كه در اين زمينه وارد شده است چه مفهوم و معنايى دارد ؟ سخن بسيار است كه به خواست خدا در شرح خطبهء صد و بيست و هشتم بيان خواهد شد .\r\n\r\n\r\n","description":"","footnote":"\r\n( 1 ) سورهء آل عمران ، آيهء 49 .\r\n","page_name":" 669 ","page_number":669},
  {"content":"\r\n . \r\n","description":"","footnote":"","page_name":" 670 ","page_number":670},
  {"content":"\r\n\r\n\r\nخطبهء شصتم « 1 » لمّا قتل الخوارج فقيل له : يا امير المؤمنين هلك القوم باجمعهم\r\nهنگامى كه خوارج نهروان كشته شدند به امام عليه السّلام گفته شد : اى امير مؤمنان ! همهء خوارج كشته شدند ( امام اين سخن را نپذيرفت و در جواب آنان چنين گفت ) :\r\n« كلّا و اللّه ، إنّهم نطف في أصلاب الرّجال ، و قرارات النّساء ، كلّما نجم منهم قرن قطع حتّى يكون آخرهم لصوصا سلّابين » .\r\n\r\nترجمه\r\nنه ، به خدا سوگند ( اين گونه كه شما مىپنداريد كه خوارج ريشه كن شدند نيست ) آنها نطفه‌هايى در پشت پدران و رحم مادران خواهند بود ، هر زمان شاخى از آنها سر بر آورد قطع مىشود و در آخر كار ، آنان دزدان و راهزنان خواهند شد .\r\n\r\n\r\n","description":"","footnote":"\r\n( 1 ) سند خطبه : صاحب كتاب مصادر نهج البلاغه بعد از آن كه خطبهء 59 و 60 را يك جا مطرح مىكند در ذيل آن مىگويد : « اين سخن را » « مبرّد » در كامل نقل كرده است ( « مبرّد » از دانشمندان قرن سوم هجرى است ) سپس بخشى از آن را از « بيهقى » در « محاسن و مساوى » و بخشى را از « مروج الذهب » « مسعودى » نقل مىكند . آن گاه اين سخن ابن ابى الحديد را مىستايد كه در ذيل اين كلام مىگويد : « اين خبر از اخبار مشهورى است كه نزديك به متواتر مىباشد و از معجزات غيبيهء آن حضرت است » ( مصادر نهج البلاغه جلد 2 صفحهء 37 ) .\r\n","page_name":" 671 ","page_number":671},
  {"content":"\r\n\r\n\r\nشرح و تفسير\r\n\r\nعاقبت كار خوارج\r\nاين سخن نيز ادامهء سخنى است كه در بحث گذشته در بارهء خوارج آمده بود و به همين دليل اين دو را قطعات مختلف يك كلام دانسته‌اند .\r\nدر اينجا نيز امام به چند پيشگويى در بارهء خوارج مىپردازد كه آنها را مىتوان در رديف معجزات آن حضرت شمرد .\r\nنخست در پاسخ ياران خود كه بعد از جنگ نهروان خدمتش عرض كردند « اى امير مؤمنان ! تمام خوارج نابود شدند » فرمود : « نه ، به خدا سوگند ( اين گونه كه شما مىپنداريد نيست ) آنها نطفه‌هايى در پشت پدران و رحم مادران خواهند بود » ! ( « كلّا و اللّه ، إنّهم نطف في أصلاب الرّجال ، و قرارات « 1 » النّساء ) .\r\nبه فرض كه مردان آنها در اين جنگ كشته شده باشند ، ولى نطفه‌هاى ديگرى در آينده پرورش مىيابد و از مادر متولّد مىشود كه راه خوارج را مىپويد و به جرگهء آنها مىپيوندد . و همان گونه كه امام پيشگويى فرموده بود در سالهاى بعد ، بلكه قرنهاى بعد نيز گروهى پا به عرصهء وجود گذاشتند كه همان راه نكبت بار خوارج را ادامه دادند .\r\nاضافه بر اين ، همان گونه كه در گذشته نيز اشاره شد ، نه نفر در نهروان نجات يافتند و فرار كردند و در بلاد مختلف پراكنده شدند و پايه‌هاى اين مكتب فاسد و مفسد را بنا نهادند . از طرفى مىدانيم آنها كه در نهروان حاضر شدند تمام خوارج نبودند گروه ديگرى نيز وجود داشتند كه در ميدان جنگ حاضر نبودند و همان راه را ادامه دادند .\r\n\r\n\r\n","description":"","footnote":"\r\n( 1 ) « قرارات » از مادهء « قرار » به معنى ثابت ماندن و در اصل از قرّ ( بر وزن حرّ ) به معنى سرماست و از آنجا كه سرما حركت و فعاليت را از انسان مىگيرد اين واژه به معنى ثابت ماندن آمده است و « قرارات النساء » به معنى رحم زنان است كه نطفه براى مدت قابل ملاحظه‌اى در آن قرار مىيابد و قرآن مجيد نيز مىفرمايد :\r\n « ثُمَّ جَعَلْناهُ نُطْفَةً فِي قَرارٍ مَكِينٍ »  ، سپس او را نطفه‌اى در قرارگاه مطمئن ( رحم ) قرار داديم » . ( سورهء مؤمنون ، آيهء 13 ) .\r\n","page_name":" 672 ","page_number":672},
  {"content":"\r\n\r\nسپس در ادامهء اين سخن به پيشگويى ديگرى پرداخته ، مىفرمايد : « هر زمان شاخى از آنها سر بر آورد قطع مىشود » ( كلّما نجم « 1 » منهم قرن قطع ) .\r\nاين سخن از يك سو اشاره به شرارت و شيطنت و درنده خويى خوارج مىكند كه همچون يك حيوان شاخدار در صدد ايذاء و آزار ديگران بودند و از سوى ديگر اشاره به شكست‌هاى پىدرپى و ناكامىهاى مكرّر آنها در طول تاريخ حيات كثيفشان دارد و همان گونه كه در ادامهء اين سخن در بحث نكته‌ها خواهد آمد ، اين امر بوضوح در تاريخ منعكس است .\r\nو در پايان اين سخن پيشگويى سومى مىفرمايد و آن اين كه « در آخر كار آنان دزدان و راهزنان خواهند شد » ( و از شكل يك گروه به اصطلاح مذهبى و يا سياسى به صورت يك مشت دزد غارتگر در مىآيند ) ( حتّى يكون آخرهم لصوصا سلّابين ) .\r\nهمان گونه كه در ادامهء سخن در بحث نكته‌ها خواهد آمد صدق اين پيشگويى نيز از نظر تاريخى روشن مىشود چرا كه ارباب تواريخ افراد متعدّد و سرشناسى از خوارج را نام برده‌اند كه به صورت دزدانى خطرناك در آمده‌اند و به راهزنى مشغول شده‌اند .\r\n\r\nنكته‌ها\r\n\r\n1 - خوارج يك جريان بودند نه يك گروه !\r\nاز كلام بالا به خوبى استفاده مىشود كه امام عليه السّلام خوارج را يك گروه خاص نمىداند ، بلكه جريانى مىشمرد كه در طول تاريخ اسلام در مقاطع مختلف ظاهر مىشدند ، حتى قرائن تاريخى نشان مىدهد كه جريان آنها از عصر پيامبر صلّى اللّه عليه و آله و سلّم ظاهر شد .\r\n\r\n\r\n","description":"","footnote":"\r\n( 1 ) « نجم » از مادهء « نجم » ( بر وزن حجم ) به معنى طلوع كردن است و به ظهور و بروز ( ناگهانى ) هر چيزى نيز اطلاق مىشود .\r\n","page_name":" 673 ","page_number":673},
  {"content":"\r\n\r\nمفسّر بزرگ قرآن مرحوم « طبرسى » از « ابو سعيد خدرى » در ذيل آيهء  « وَ مِنْهُمْ مَنْ يَلْمِزُكَ فِي الصَّدَقاتِ »  « 1 » . چنين نقل مىكند :\r\nهنگامى كه پيامبر صلّى اللّه عليه و آله و سلّم مشغول تقسيم غنائم بود - و به گفتهء ابن عباس غنائم قبيلهء « هوازن » را در روز « حنين » تقسيم مىكرد - مردى به نام « حرقوص بن زهير » نزد پيامبر صلّى اللّه عليه و آله و سلّم آمد و به حالت اعتراض گفت : اى رسول خدا در تقسيم غنائم عدالت را رعايت كن . پيامبر صلّى اللّه عليه و آله و سلّم ناراحت شد و فرمود : واى بر تو اگر من عدالت را رعايت نكنم چه كسى مىتواند عدالت را رعايت كند ؟ « عمر » گفت : اى رسول خدا اجازه فرما گردنش را بزنم پيامبر صلّى اللّه عليه و آله و سلّم فرمود : « دعه فانّ له أصحابا يحتقر احدكم صلاته مع صلاتهم و صيامه مع صيامهم يمرقون من الدّين كما يمرق السّهم من الرّميّة . . . » « او را رها كن ، او يارانى دارد كه هر يك از شما نماز خود را در برابر نمازشان كوچك مىشمرد و روزهء خود را در برابر روزه‌هايشان اندك مىبيند ، ولى ( هم اينان ) از دين خدا با سرعت و شتاب خارج مىشوند آن گونه كه تير از كمان خارج مىشود . . . » .\r\nسپس مرحوم طبرسى مىافزايد : در حديث ديگرى آمده است كه پيامبر صلّى اللّه عليه و آله و سلّم در بارهء آنها چنين فرمود : « فاذا خرجوا فاقتلوهم ثمّ اذا خرجوا فاقتلوهم ، هنگامى كه خروج كنند آنها را به قتل برسانيد سپس هنگامى كه خروج كنند آنها را به قتل برسانيد » ، آن گاه آيهء فوق نازل شد كه مىفرمايد : بعضى هستند كه در تقسيم غنائم به تو خرده مىگيرند هر گاه سهم قابل ملاحظه‌اى به آنها داده شود راضى مىشوند و اگر داده نشود خشم مىگيرند .\r\nاين سخن به خوبى نشان مىدهد كه ريشه‌هايى از انديشه‌هاى اين گروه از همان عصر پيامبر اكرم صلّى اللّه عليه و آله و سلّم وجود داشته است كه هر گاه منافعشان به خطر مىافتاد ابا نداشتند كه قداست پيامبر صلّى اللّه عليه و آله و سلّم را هم بشكنند .\r\n« ابن ابى الحديد » از مسند « احمد حنبل » نقل مىكند « عايشه » از « مسروق »\r\n\r\n\r\n","description":"","footnote":"\r\n( 1 ) سورهء توبه ، آيهء 58 .\r\n","page_name":" 674 ","page_number":674},
  {"content":"\r\n\r\nپرسيد : از « مخدج » ( يكى از رؤساى معروف خوارج ) چه خبر دارى ؟ گفت : « على بن ابى طالب » او را در كنار نهروان كشت . « عايشه » گفت : شهودى در اين مسأله براى من اقامه كن . « مسروق » مردانى را كه شاهد اين ماجرا بودند نزد « عايشه » آورد و گواهى دادند كه « مخدج » كشته شد . سپس « مسروق » اشاره به قبر پيامبر صلّى اللّه عليه و آله و سلّم كرده ، به عايشه مىگويد : تو را به صاحب اين قبر قسم چه چيز از صاحب اين قبر در بارهء آنها شنيدى ؟ « عايشه » گفت : شنيدم مىفرمود : « انّهم شرّ الخلق و الخليقة يقتلهم خير الخلق و الخليقة و أقربهم عند اللّه وسيلة ، آنها بدترين مخلوقات و بدترين انسانها هستند و آنها را بهترين انسان و بهترين مخلوقات و مقرّبترين آنها نزد پروردگار به قتل مىرساند . » « 1 » ويژگىهاى خوارج را مىتوان چنين خلاصه كرد :\r\nآنها گروهى بودند كه به ظواهر عبادات سخت پايبند بودند و حتى به مستحبات و مكروهات ساده و معمولى اهميت مىدادند و همين امر يكى از اسباب غرور و خود برتربينى آنان بود و در مقابل افرادى بودند بسيار جاهل ، متعصّب و بسيار لجوج و جسور و بىادب و براى رسيدن به مقاصد خود ، بىرحم و شقاوتمند .\r\nنمونهء بارز آن را در همان داستان « ذو الخويصره » ( حرقوس ) كه در عصر پيامبر واقع شد مىتوان مشاهده كرد .\r\nدرست است كه ظهور و بروز خوارج در صفّين و بعد از داستان حكمين در عصر على عليه السّلام بود ، ولى اين به آن معنى نيست كه فرهنگ خوارج قبل از آن وجود نداشت ، هم امروز نيز اين فرهنگ منحط در ميان گروههايى در جوامع مختلف پيدا مىشود و شايد بسيارى از وهّابيان را بتوان در اين زمره دانست ، چرا كه ويژگىهاى بالا در آنان نمايان است .\r\nدر محيط خودمان نيز افرادى را مىبينيم كه به ظواهر عبادات سخت پايبندند ولى گاه ، بزرگترين و پاكترين علما و خدمت‌گزاران دينى خرده مىگيرند و آنها را از طريق صحيح منحرف مىدانند و در پى فتنه‌گرى و شرارت و آشوبند .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 2 ، صفحهء 267 .\r\n","page_name":" 675 ","page_number":675},
  {"content":"\r\n\r\nمبارزهء با خوارج - جز در موارد حاد - از طريق جنگ و ستيز نيست همان گونه كه در خطبهء آينده خواهد آمد ، راه درمان اين بيمارى اجتماعى بالا بردن سطح فرهنگ عمومى و آگاهى كافى نسبت به مسائل دينى و اعتقادى است .\r\nامير مؤمنان « على عليه السّلام » در مورد جهل و نادانى آنان در خطبهء سى و ششم كه قبلا به آن اشاره شد مىفرمايد : « و أنتم معاشر أخفّاء الهام ، سفهاء الأحلام و لم آت - لا أبالكم - بجرا و لا أردت لكم ضرّا ، اى گروه كم عقل و اى نادانها من كار خلافى انجام نداده بودم و نمىخواستم به شما زيان برسانم ( كه اين گونه در برابر من و يارانم قيام كرده‌ايد و افراد بىگناه را مىكشيد ) » .\r\nدر انحراف آنها همين بس كه خود اساس و بناى پايهء مسألهء حكميّت را در « صفّين » گذاردند ، در حالى كه « على عليه السّلام » مخالف آن بود ، سپس آن حضرت را به خاطر حكميت تكفير كردند و كسى را كه عصارهء ايمان و پايه گذار اسلام و نمونهء اتمّ مؤمن راستين بود ، دعوت به توبه از كفر نمودند ، ( العياذ باللّه ) . اينها دليل روشنى بر جهل و نادانى و در عين حال تعصّب و لجاجت آنهاست .\r\nدر بىرحمى و خشونت آنها همين بس كه يكى از صحابهء پيامبر « عبد اللّه بن خبّاب » را كه مردى بسيار پاك و با ايمان بود به همراه همسر حامله‌اش به جرم اين كه از « على عليه السّلام » بيزارى نجست به طرز فجيعى به شهادت رساندند و شكم همسرش را دريدند ، اين در حالى بود كه از كشتن يهوديان در همان حال نهى مىكردند و حتى بر كشندهء يك خوك خرده گرفتند ! ظاهر آنها چنان فريبنده بود كه « ابن عباس » در توصيف آنان مىگويد : از كثرت عبادت پيشانيهايشان پينه بسته بود ، و دستهايشان به خاطر اين كه در حال سجده بر زمينهاى خشك و سوزان مىنهادند همچون زانوى شتر خشن و سفت شده بود ، پيراهن‌هاى كهنه و مندرس مىپوشيدند و دامنها را به عنوان آمادگى براى مبارزه به كمر مىبستند ، ولى در دل آنها قساوت و بىرحمى و جهل و فساد موج مىزد و نفاقشان بگونه‌اى بود كه ظاهر آنها گروه زيادى را فريب مىداد تا آن حد كه حاضر به\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nجنگ با آنها نبودند ولى هنگامى كه اعمالشان پرده‌ها را كنار زد خطر آنان براى مسلمانان آشكار شد .\r\nاعمالشان به قدرى ضدّ و نقيض بود كه گاه به اندك چيزى خرده مىگرفتند كه چرا مثلا فلان شخص دانهء خرمايى را كه زير درخت نخلى افتاده بوده بدون اجازهء مالكش برداشته و خورده است ، ولى گاه چنان كه گفتيم مسلمانى مانند « عبد اللّه بن خبّاب » و همسر باردارش را مانند گوسفند سر مىبريدند .\r\nنه تنها در مسائل عملى گرفتار اين تضادها بودند ، بلكه در عقائد فقهى و كلامى نيز همين ويژگيها را داشتند . آنها مرتكب گناه كبيره را ( هر گناهى كه باشد ) كافر و واجب القتل مىدانستند و در مسأله حكومت - چنان كه قبلا هم گذشت - قائل به نوعى هرج و مرج و عدم نياز به تعيين حاكم بودند .\r\nقرائن نشان مىدهد كه در مسائل جنسى ، شهوت پرست بودند و شايد به همين دليل ، گرفتن نه زن عقدى را مجاز مىشمردند و مرتكب زناى محصنه را مستحق رجم نمىدانستند .\r\nطبيعى است كه چنين گروه نادان و خودخواهى بسرعت به شاخه‌ها و گروههاى مختلفى تقسيم مىشوند . به همين جهت چيزى نگذشت كه هر يك از سران آنها داعيه‌اى عنوان كردند و به فرقه‌هاى زيادى تقسيم شدند ، از جمله « ازارقه » ، « نجدات » ، « صفريّه » ، « عجاردة » و « ثعالبه » و غير آن .\r\nهم اكنون نيز افرادى كه افكارى همچون افكار خوارج دارند و اعمالشان يادآور اعمال آنان مىباشد در گوشه و كنار جوامع اسلامى پيدا مىشوند و مىتوان بسيارى از وهّابيان را در اين دسته جاى داد ، چرا كه آنها نيز به بعضى از ظواهر عبادات و مستحبّات ، سخت پايبندند و گاه انجام كوچكترين مكروهات و يا مخالفت با مستحبّات را جايز نمىدانند ، ولى در مقابل ، غالب مسلمانان را اعم از شيعه و سنّى مشرك مىشمرند و خون بسيارى را مباح مىدانند و با اين كه از نظر تفكّر اسلامى و عقائد ، سخت عقب مانده‌اند خود برتر بينى فوق العاده‌اى بر آنها\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nحاكم است ، نادانى خوارج و غرور و خود بزرگ بينى آنها و بىرحمى و قساوت در وجود آنان كاملا هويداست . آنها همچون خوارج خود را حقّ مطلق و ديگران را باطل مطلق مىپندارند يا آن كه بهرهء كمى از علوم اسلامى دارند .\r\n\r\n2 - سرانجام خوارج به صورت دزدان غارتگرى در آمدند\r\nاين كه امام عليه السّلام در آخر گفتار بالا پيش بينى مىفرمايد كه گروههاى آخرين خوارج به صورت دزدان و غارتگران در مىآيند ، چيزى است كه تاريخ اسلام بر آن گواهى مىدهد .\r\nبه گفتهء « ابن ابى الحديد » از جمله افراد سرشناس خوارج كه عاقبت كارش به دزدى و غارتگرى كشيده شد « وليد بن طريف شيبانى » در ايام « هارون الرشيد » بود . هارون فردى به نام « يزيد بن مزيد » را از همان طائفهء « بنى شيبان » به تعقيب او فرستاد ، « يزيد » « وليد » را كشت و سر او را نزد هارون برد .\r\nدر ايام « متوكّل » عباسى نيز فرد ديگرى از آنان به نام « ابن عمرو خثعمى » به راهزنى و شرارت و ناامن ساختن جاده‌ها پرداخت ، فردى بنام « ابو سعيد محمد بن يوسف طايى » از طرف حكومت وقت مأمور تعقيب وى شد ، و گر چه خودش موفّق به فرار گرديد ، ولى بسيارى از يارانش كشته شدند و گروه زيادى اسير گشتند .\r\nسپس جماعت ديگرى از خوارج در منطقهء « كرمان » و « عمان » به دزدى و شرارت پرداختند و در رديف « مفسدان فى الارض » و « محاربين » قرار گرفتند كه « ابو اسحاق صابى » در كتاب « التاجى » نام آنها را بر شمرده است « 1 » .\r\nپايان جلد دوم شرح نهج البلاغه\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 5 ، صفحهء 73 - 76 .\r\n","page_name":" 678 ","page_number":678},
  {"content":"\r\n\r\nاكنون كه با پايان گرفتن خطبهء شصتم جلد دوم اين كتاب پايان مىيابد ، دست به درگاه خداوند برداشته و بعد از شكر و سپاس فراوان به پيشگاه مقدّسش ، به خاطر توفيق انجام اين كار بزرگ ، تقاضا مىكنيم كه ما را به ادامهء اين راه تا پايان كار موفّق بدارد و نيز توفيق دهد كه قبل از هر كار ، خود اين كلمات گهربار را در قلب و جان خويش پياده كنيم و همچون چراغ پر فروغى فرا راه زندگى قرار دهيم ، سخنانى كه هم ضامن سعادت در دنياست ، و هم مايهء نجات آنها در سراى ديگر . سخنانى كه با گذشت زمان هرگز كهنه نمىشود و هميشه چون آفتاب مىدرخشد و چون دريا مىخروشد و چون نسيم جانها را نوازش مىدهد .\r\nآمين يا ربّ العالمين هفتم صفر سنهء 1419 ( ميلاد مسعود و مبارك امام كاظم عليه السّلام ) مطابق با 12 - 3 - 1377\r\n\r\n","description":"","footnote":"","page_name":" 679 ","page_number":679},
  {"content":"\r\n . \r\n\r\n","description":"","footnote":"","page_name":" 680 ","page_number":680}
  ]