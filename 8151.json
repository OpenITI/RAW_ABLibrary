[
  {"content":"\r\n\r\nروزنامهء خاطرات عين السلطنه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n11\r\nزيرنظر\r\nايرج افشار\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد چهارم\r\nروزگار نيابت سلطنت عضد الملك قاجار\r\nبه كوشش\r\nمسعود سالور / ايرج افشار\r\nانتشارات اساطير\r\n246\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسالور ، قهرمان ميرزا ، 1350 - 1324 .\r\nروزنامه خاطرات عين السلطنه / تأليف قهرمان ميرزا عين السلطنه ؛ به كوشش مسعود سالور ، ايرج افشار . تهران : اساطير ، 1374 -\r\nج . انتشارات اساطير : 192 ، 212 ، 222 ، 246 ، 248 . گنجينه خاطرات و سفرنامه هاى ايرانى ؛ 8 ، 9 ، 10 ، 11 ، 12 .\r\n( ج . 4 ) ISBN 964 - 5960 - 83 - 5\r\n( ج . 5 ) ISBN 964 - 5960 - 84 - 3\r\nفهرستنويسى بر اساس اطلاعات فيپا ( فهرستنويسى پيش از انتشار )\r\nمندرجات : ج . 1 . روزگار پادشاهى ناصر الدين شاه - - ج . 4 . دوران نيابت سلطنت عضد الملك قاجار - - ج . 5 دوران نيابت سلطنت ناصر الملك همدانى .\r\n1 . سالور ، قهرمان ميرزا ، 1250 - 1324 - - خاطرات . 2 . ايران - - تاريخ - - قاجاريان ، 1193 - - 1344 ق . 3 . ايران - - اوضاع اجتماعى - - قرن 13 ق . الف . سالور ، مسعود ، مصحح . ب . افشار ، ايرج ، 1304 - ، مصحح . ج . عنوان . د . عنوان : خاطرات عين السلطنه .\r\n3 آ 2 س / 1391 DSR\r\n0745092 / 955\r\n1374\r\n374 - 76 م *\r\nشابك : 5 - 83 - 5960 - 964\r\nISBN 964 - 5960 - 83 - 5\r\nانتشارات اساطير\r\nروزنامهء خاطرات عين السلطنه ( جلد چهارم )\r\nتأليف : قهرمان ميرزاعين السلطنه\r\nبه كوشش : مسعود سالور و ايرج افشار\r\nچاپ اول : 1377\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ساختمان 10 تلفن : 8821473 - 8836199 فاكس : 8824250\r\nحق چاپ محفوظ است\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد چهارم 
  ]\r\n\r\nفهرست مندرجات مجلّد چهارم روزگار نيابت سلطنت عضد الملك قاجار 28 جمادى الثانيه 1327 - 17 رمضان 1328\r\nدفتر جلد پنجم ( دنباله ) : از 28 جمادى الثانيه - 3 رمضان 1327 2637\r\nدفتر جلد ششم : از 14 رمضان 1327 - 8 ذى الحجهء 1327 2831\r\nروزنامهء سفر قزوين : 11 ذى الحجهء 1327 - 16 محرم 1328 2965\r\nروزنامهء اقامت الموت : 21 محرم 1328 - 16 شوال 1328 3004\r\nچون فهرست مندرجات جلد سوم بدون ذكر شمارهء صفحات چاپ شده بود در صفحهء بعد با قيد صفحات تجديد چاپ مىشود .\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nفهرست مندرجات مجلّد سوم روزگار پادشاهى محمد على شاه دفتر جلد اول ( پس از مشروطه ) : مقدمه بر دورهء مشروطيت\r\n13 رجب تا 21 رمضان 1323 1775\r\nتكملهء سرگذشت شخصى 1793\r\n5 شوال تا ذى الحجهء 1325 1798\r\nدفتر جلد دوم : دوران حكومت مشروطه\r\nاز 21 ذى الحجهء 1325 تا 3 جمادى الثانيهء 1326 1915\r\nدفتر جلد سوم : دوران استبداد صغير\r\nاز 7 جمادى الثانيهء 1326 تا 29 صفر 1327 2141\r\nدفتر جلد چهارم : دوران استبداد صغير ( دنباله )\r\nاز اول ربيع الاول تا 12 جمادى الثانيهء 1327 2369\r\nدفتر جلد پنجم : دوران استبداد صغير ( دنباله )\r\nاز 14 جمادى الثانيه تا 27 جمادى الثانيهء 1327 2585\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nيادداشت چهارم چهارمين مجلّد خاطرات قهرمان ميرزا عين السلطنه ، روزنامهء وقايع و اتفاقات ايران و جهان در روزگار نيابت سلطنت عليرضا خان عضد الملك قاجارست .\r\nپس از اينكه محمد على شاه به سفارت روس پناهنده شد و احمد ميرزا طبق قانون اساسى به پادشاهى رسيد چون صغير بود ادارهء امور سلطنت كشور به عضد الملك واگذار شد . عضد الملك از رجال خوشنام و مردمدار و بىآزار بود اما از قدرت تسلط يافتن بر آنچه پيش آمده بود بىبهره بود . مملكت دچار نابه‌سامانى شد و افراد و دسته‌جات متعدد با پشتيبانى روزنامه‌هاى كوچك كه منتشر مىشد راههاى مختلف را پيش گرفتند . مدعيات و توقعات اين‌گونه اشخاص از حد فزون بود . به قول عين السلطنه « هر كس در عهد محمد على ميرزا براى مشروطه آهى كشيده مىخواهد مستشار وزارتخانه باشد ، هر كس سيگارد مجاهدى را روشن كرده مىخواهد رئيس محكمه ، هر كس فرنگستان رفته و عيش كرده حاكم چندين ولايت ، هر كس ساعتى در باغ شاه توقيف شده وزير مملكتى . » ( ص 2890 ) .\r\nتمركز و قدرت مملكت پخش شده بود . كميته‌ها و مجاهدها صاحب قدرت شده بودند . مصادرهء اموال موجبات ناآرامى را پيش آورد . گرفتار شدن ظل السلطان در رشت و مجد الدوله در تهران رجال و اعيان و ملاكينى را كه از زمرهء مشروطه طلبها نبودند ترسناك ساخته بود . ( ص 2737 ) .\r\nنمونهء ديگر وضع عز الدوله است كه چون سپهدار ( محمد ولى خان نصر الدوله ) فاتح تهران شده بود و ميان آن دو بر سر املاك الموت مناقشات ديرين وجود داشت لا محاله عز الدوله را بر آن داشت كه به سفارت روس پناه ببرد .\r\nاين اوضاع و احوال نابسامان كه ناشى از عارضهء داخلى بود پس از چندى به وضع بدترى منتهى شد و دول خارجى يعنى روس و انگليس را به مداخلات بىحد و حصرى واداشت . به قول عين السلطنه « روسها مثل گربه در قزوين نشسته تهران را نگاه مىكردند . » ( ص 2706 ) . يا آنجا كه مىنويسد روس و انگليس از ورود مشير الدوله و صنيع الدوله به كابينه ناراضى بوده‌اند . ( ص 3119 ) . روسها از آذربايجان تا قزوين حكمروايى مىكردند . قنسولهاشان همه‌كاره و اغلب مقتدرتر از حاكمان بودند . در همين قزوين كه چنين بوده است . مشروطه نامى بود كم مسمّى . باز به قول عين السلطنه « بلبشويى » بود ( ص 2858 ) و به تعبير ديگر او « استبدادى بود به اسم مشروطه » ( ص\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n2875 ) . اين اوضاع موجب پناه گرفتن مردم به قدرت خارجى و سفارتخانه‌ها مىشد .\r\nمىنويسد برخى ايراد مىكنند آدم قونسول را چرا نگاه داشته‌اى براى همين بىاعتداليها » ( 3077 ) .\r\nعين السلطنه در اين دوره به علّت مشكلاتى كه در امور مالكيّت الموت پيش آمده بود و به صوابديد عز الدوله ، و به اقتضاى مصالح خانواده از يازدهم ذى الحجهء 1327 عازم الموت مىشود و در آن‌جا توقف مىكند و به تدريج وسايل زندگى را فراهم مىكند .\r\nعين السلطنه در دوران توقف الموت دست از نوشتن روزنامه نمىكشد و منظما به اين كار معتاد خود مداومت مىدهد . اما طبعا خاطراتش لونى ديگر مىيابد . نوشته‌ها ممزوجى مىشود از :\r\n1 ) اطلاعات و مشاهدات شخصى دربارهء ملك‌دارى و زندگى در ده ، و همه مطالبى است كه نوع آنها را در خاطرات ديگر نمىيابيم . شايد اين كتاب تنها تأليفى است كه با دقت و ريزه‌كارى مباحث مربوط به كشاورزى و دامدارى آباديهاى كوهستانى را در رشتهء نگارش درآورده است . ( در اين زمينه خوانندگان آگاهيهاى ارزشمندى دربارهء دزدى و غارت - كمى آب و تقسيم آب - كاه و جو و علف - مرگ و مير و امراض - عروسى - سربازگيرى - ماليات - اجحاف و تعدى مأموران متعدد دولتى و ظلم مالكان - تقسيم محصول - سهم ارباب و رعيتى - طرز اجارهءگون - كتيرا فروشى - نحوهء نگاه‌دارى گوسفند - وضع مراتع - رسوم گاو مىتوانند دريابند ) .\r\n2 ) اطلاعات مأخوذ از افواه دهاتيان و افرادى كه از الموت به قزوين و احيانا تهران مىرفته‌اند و پس از بازگشت عين السلطنه را از شايعات و اخبار آگاه مىكردند . البته ميان كسب اطلاع او و وقوع حادثه چه بسا مدتى مىگذشته است .\r\n3 ) اطلاعات مأخوذ از نامه‌هاى پدر و برادران و خواهران و خويشان نزديكش يا ديگران . او اغلب متن اين نامه‌ها را عينا يا به تلخيص نقل كرده است . نامه‌هاى برادر دانشمندش موسوم به عماد السلطنه خود صفحات زيادى از اين خاطرات را دربرگرفته و نامه‌هايى است كه مندرجات آنها از نامه‌هاى ديگران معتبرتر و پرمطلب‌ترست . در اين قسمت بايد توجه داشت كه نامه‌هاى زنها منبع خوبى براى مطالعات مربوط به اخلاق و رفتار زنان و ميزان سواد و كمال آنها تواند بود .\r\n4 ) اطلاعات مأخوذ از روزنامه‌هاى تهران و خارج از ايران كه جاى جاى با حسن سليقه و شمّ خوب متن مقاله‌هاى روزنامه‌ها را نقل كرده . آوردن نصّ بعضى از اعلاميه‌ها مانند اعلاميه عليه مساوات ص 2889 و اطلاعيهء سيد ضياء دربارهء ايران نو 2847 .\r\n5 ) اطلاعات حافظه‌اى خودش كه مأخوذ از اتفاقات روزگار گذشته و ايام اقامت\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nطهران است ، مثلا در همين جلد ، صفحاتى چند به طرز سلام دربار ناصر الدين شاه و مظفر الدين شاه و آداب جشن نوروز ، طرز خانه و زندگى اعيان قديم و تعداد نوكر و كلفت و خدم و حشم آنها اختصاص دارد ( ص 2840 ) .\r\n6 ) اطلاعات مربوط به احوال شخصى رجالى كه خود مىشناخته يا دربارهء آنها شنيده بوده مثل اسمعيل خان آجودانباشى ( 2711 ) ، موقر السلطنه ( 2755 ) ، خانم خانماى قزوين معروف به ام المجاهدين ( 21 - 3018 ) ، سپهدار و پسرانش امير اسعد و اقتدار السلطنه . وثوق الدوله ، قوام السلطنه .\r\nاين مجلّد از حيث تعداد اوراق نسبت به مجلدات ديگر كم صفحه‌ترست . اگرچه ناشر محترم ميل داشت آن را بتواند موزون با آن جلدها منتشر كند ولى قيد به اينكه هر جلد مربوط به دورهء مشخص تاريخى باشد ما را بر آن داشت كه وقايع ايام كوتاه نيابت سلطنت عضد الملك در مجلّد مستقلى قرار گيرد .\r\nهفدهم آذر ماه 1377 - ايرج افشار\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n . \r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nمقدمه\r\nجلد چهارم و پنجم از خاطرات مرحوم پدرم كه در يك زمان در دسترس خوانندگان محترم قرار گرفته مربوط است به دوران كودكى سلطان احمد شاه قاجار و نيابت سلطنت آقايان عضد الملك و ناصر الملك و تسلط بختياريها در تمام شئون مملكت و آشوب و هرج و مرج در كشور عزيز ما .\r\nشاه مخلوع به اغواى روسيه در پى به دست آوردن سلطنت از دست رفته به ايران حمله‌ور شده . سالار الدوله و شعاع السلطنه در ظاهر به عنوان كمك به برادر شتافته‌اند و شايد هم در باطن خيالات ديگرى در سر داشته‌اند . در هر حال هر سه نفر با قوائى كه از ميان ايلات و عشاير جمع‌آورى كرده بودند شمال و غرب كشور را عرصهء تاخت و تاز و قتل و غارت قرار داده بودند .\r\nروسيه هم پس از واقعه اولتيماتوم و اخراج شوستر تا قزوين را اشغال كرده بود و انگليس با تشكيل پليس جنوب شيراز و كرمان را در تصرف داشت . ايران در آتش اغتشاش و ناامنى و بىسروسامانى مىسوخت .\r\nالموت هم كه هرگز چندان امنيتى نداشت از اين ناامنى بىبهره و نصيب نماند . عمال سپهسالار موقع را براى تصرفات و تعديها مناسب ديده در تصرف اين منطقه و اتصال تنكابون و رودبار قزوين املاك سپهسالار كوشش مىنمايند .\r\nعز الدوله چون بيم آن داشت از طرف سپهسالار كه ايران‌مدار و در رأس قدرت قرار گرفته بود مورد بىاحترامى قرار گيرد و هتك حرمت او شود لاعلاج به سفارت روس پناه مىبرد « 1 » و دستور مىدهد بيرق امپراطورى روس را بر فراز خانه‌اش به اهتزاز درآورند و با اصرار عضد الملك نايب السلطنه هم راضى به انصراف از پناهندگى نمىشود « 2 » . افخم الدوله را به الموت مىفرستد او كارى از پيش نمىبرد و مراجعت مىكند . قرعه فال به نام فرزند ديگر ( عين السلطنه ) اصابت مىكند . ايشان براى رهائى از بيكارى و سختى معيشت و نبود درآمد مأموريت را مىپذيرد . خود را از چاله به چاه مىاندازد . در اواخر ذيحجهء 1327 به قزوين مىرود و پس از مدت كوتاهى اقامت در اين شهر و ملاقات با كنسول روس و مقامات مؤثر در امنيت الموت در اول صفر 1328 رهسپار الموت مىشود .\r\n\r\n\r\n","description":"","footnote":"\r\n( 1 ) و ( 2 ) - نامهء سفارت روس و عضد الملك ضميمه است .\r\n","page_name":" مقدمه 11 ","page_number":11},
  {"content":"\r\n\r\nجمعى از آشوبگران فرصت‌طلب جهت منافع شخصى رعاياى بيچاره مظلوم را به اميد واهى واگذارى املاك به آنها آلت دست كرده و از هستى ساقط نموده‌اند و هر روز به عنوان پول وكيل ، مخارج اقامت وكلا در تهران ، مخارج تلگراف و غيره اخاذى نموده حكام محلى و رؤساى شهر قزوين هم براى اين‌كه از اين خوان گسترده بىبهره نمانند به اين آتش دامن مىزنند . اشرار از هيچ تهمت و افترائى به پدرم دريغ ندارند تا جائى كه شايع مىكنند تخريب قلعه حسن صباح به دست عين السلطنه صورت گرفته است .\r\nبا اين‌كه اعمال قوه و شدت عمل به او توصيه مىشد ولى هرگز از اين راه وارد نشد و با نهايت صبر و بردبارى و ملايمت و ملاطفت و پند و اندرز بالاخره موفق و امنيت را برقرار مىكند .\r\nمشقات و ناملايماتى كه در راه برقرارى امنيت متحمل شد و تلاشى كه در اين راه كرد از حوصله اين مقال خارج است و خواننده محترم در اوراق خاطرات پى به آن خواهند برد .\r\nبا اين همه اشتغالات نامطلوب كه گاه از خدا طلب مرگ مىكند از نوشتن خاطرات روزانه و وقايع مملكتى و خارجه كوتاهى نمىكند و از طريق مكاتبه با برادران و اقوام و دوستان و جرايدى كه براى او فرستاده مىشد و از روزنامه لندن نيوز از وقايع مطلع مىگرديد و بعضى از مقالات مفيد جرايد را عينا يادداشت كرده است و متأسف است كه در تهران نيست و نمىتواند شخصا از وقايع آگاه شود و اخبار را به طور دلخواه در دفتر خاطرات بنويسد .\r\nعلاوه بر وقايع تاريخى و اتفاقات روزانه شخصى در سركشى به دهات الموت يا در دعوت‌هائى كه به هر مناسبتى از ايشان مىشد ( بخصوص پس از ازدواج با مادر من « 1 » و خويشاوندى با الموتيها ) رفت و آمدها و دعوت‌ها بيشتر شده است آداب و رسوم محلى را از عروسى و عزا و روضه‌خوانى و تعزيه و نوحه‌خوانى و مراسم نوروز و نوروزىخوانى و تصانيف محلى و نمايش‌هاى مرسوم و معمول از قبيل تقليدهاى خنده‌آور و كشتى گرفتن با ظرافتى خاص آميخته با لغات تاتى كه لهجه اهالى الموت است به تفصيل بيان كرده است .\r\nبا وجود مخالفت‌هائى كه از طرف معاندين و آشوبگران اعمال مىشد همواره غم‌خوار زارعين و از ستمى كه از طريق اين افراد به آنها مىشده رنج مىبرده و حتى الامكان سعى داشته است كارى كند كه رفاهيت نسبى را براى آنها فراهم كند به عنوان مثال وقتى از اجحاف فروشندگان دوره‌گرد نسبت به اهالى الموت صحبت مىكند\r\n\r\n\r\n","description":"","footnote":"\r\n( 1 ) - قباله ازدواج ضميمه است .\r\n","page_name":" مقدمه 12 ","page_number":12},
  {"content":"\r\n\r\nبراى جلوگيرى از سلف‌فروشى و خسارتى كه از اين راه به الموتى وارد مىشود مىنويسد « حالا اگر بشود شركتى تشكيل داد كه خودشان پولى بدهند امتعهء مرغوب خوب به قيمت مناسب بخرند هم منافع در آخر نصيب خودشان شود خيلى بهتر است اما مشكل مىدانم همچه چيزى بشود و حال آن‌كه اين شركتها خيلى منافع دارد . »\r\nيا اينكه در جائى مىنويسد « در خصوص طبيب مذاكره در شب عيد كردم به قدر يكصد تومان و چهار خروار گندم و برنج و چهار عدد گوسفند قول دادند كه از چهار ناحيه داده شود . قزوين كه رفتم انشاء اللّه يا طهران و وزارت علوم صحبت مىكنم اگر كمكى هم از آن وزارت‌خانه بشود ممكن است طبيبى بيايد . »\r\nباز هم مىنويسد « محمد على كوچنانى آبله كوب منحصر به فرد الموت را آوردند از شهر هم سابقا آبله فرنگى آورده بودند محض ثواب گفتم آنچه طفل در زوارك است آبله بكوبند و سفارش كردم چند روز ديگر با ماده آبله زياد بيايد و برود بالاروچ و ورك و گرمارود اطفال را آبله بكوبند » .\r\nمتأسفانه فرصت‌طلبان الموت مجال انجام اين برنامه‌ها را به او نمىدادند و همواره به آن عده از آشوبگران و سودجويان لعنت مىفرستاد كه مانع از آسايش و رفاه يك مشت كشاورز فقيراند و با كسى كه در جهت بهبود زندگى آنها قد علم كرده است به ستيزه برخواسته‌اند و فرصت چنين اقداماتى را به او نمىدهند .\r\nبارى اقامت پدرم در الموت و قزوين طولانى شد و مدت چهارده سال دوام گرفت با پيش‌آمدها و اتفاقات گوناگون كه به يارى خداوند در مجلدات بعد از نظر خوانندگان خواهد گذشت .\r\nمسعود سالور - آبان ماه 1377 تجريش\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nنامهء حمايت عزالدوله ( مربوط به صفحهء 2649 )\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nنامه عضد الملك نايب السلطنه ( مربوط به صفحهء 2690 )\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nتصوير عقدنامهء پدر و مادرم در 1329 قمرى ( مسعود سالور )\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nسلطان احمد شاه قاجار\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nعضد الملك\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nكامران ميرزا نايب السلطنه . . ظل السلطنه\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nمحمد ولى خان خلعت برى سپهسالار\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nسردار اسعد بختيارى\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nسردار محيى\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nعضد الملك - نايب السلطنه\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n . \r\n","description":"","footnote":"","page_name":" مقدمه 24 ","page_number":24},
  {"content":"\r\n\r\n\r\nجلد پنجم ( دنباله ) ( پس از مشروطه ) دورهء نايب السلطنگى عضد الملك قاجار 28 جمادى الثانى 1327 - 13 رمضان 1327\r\n\r\n","description":"","footnote":"","page_name":" 2637 ","page_number":25},
  {"content":"\r\n . \r\n","description":"","footnote":"","page_name":" 2638 ","page_number":26},
  {"content":"\r\n\r\n\r\nسردار اسعد و ضرغام السلطنه\r\nبسم الله الرحمن الرحيم شنبه 28 جمادى الثانيه ، 26 درجهء سرطان . صبح كه بيرون رفتم نايب احمد آقا آمد .\r\nديروز از سه ساعت به غروب مانده مجلس رفته بود تمام تفصيل را حكايت كرد . اما چون گفت فخر الملك و عز الممالك بودند من از قول آنها مىنويسم .\r\nاما ورود ضرغام السلطنه را نايب بهتر ديده بود ، مىگفت سر راه به حضرت عبد العظيم رفته علما را همراه آورده بود . خودش با شيخ مرتضى در يك كالسكه ، سيد على آقاى خودمان با آقاى آقا سيد ريحان الله در يك كالسكه ، آقا سيد مصطفى قنات آبادى با يكى ديگر در كالسكهء ديگر در بهارستان پياده شدند . سردار اسعد رسيد ، ضرغام خواست دست او را ببوسد او نگذاشته صورت هم را بوسيدند . بعد همه وارد دو اطاق از طبقهء بالا كه قابل فرش كردن بود و مفروش نموده‌اند شدند .\r\nهمه برخاستند ، شيخ مرتضى بناى گريه را گذاشت . بعد از ماچ و بوسه‌ها عضد الملك گفت هوا گرم است و وقت تنگ بايد برويم . با آقايان جديد الورود رفتند . آن وقت سردار اسعد با ضرغام و دو نفر ديگر از خوانين اطاق جلو آمدند . سردار گفت مرتضى خان ، فورا ضرغام گفت شنيده‌ام كشته شده . نقلى نيست ، يكى ديگر را هم آورده‌ام فداى ملت كنم . ( معلوم شد مرتضى خان برادر ضرغام كشته شده بود ) . وقت تنگ بود آمديم . دو ساعت و نيم از شب رفته منزل رسيديم .\r\nسيد مجتبى آمد . بقدرى خنده و سرزنش كرديم كه اندازه نداشت . حالا تند تند مىگفت از شما چه برده‌اند بروم بگيرم . گفتيم شما كه آنجا بوديد مىخواستيد اسبهاى\r\n\r\n","description":"","footnote":"","page_name":" 2639 ","page_number":27},
  {"content":"\r\n\r\nعماد السلطنه را بگيريد . « 1 »\r\nحسن خان هم آمد . هيچ يك روز نشده نيايد . در اين بين حاجى امير الدوله آمد .\r\nحكيم باشى هم آمد . صحبت زياد شد امّا معنى حديث نوشته شود بهتر است . رفتيم خانهء آقاى عماد السلطنه نبود . از آنجا خانهء نصير الدوله ، همشيره زاده‌ها بودند . خودش نظاميه رفته بود . از آنجا خانهء فخر الملك ، اما خيبر همايون به اصرار همراه آمد . هر جا يك تفنگ به دوش مىديد رنگ از رويش مىپريد و لرز مىكرد . دم در فخر الملك ديده شد . يك انگشت درست چشمش گود رفته بود . معلوم شد مجلس مىرود . ما را اندرون آورد گفت هر سؤالى داريد حاجى عز الممالك جواب خواهد داد . خودش رفت . حاجى عز الممالك به مقام استنطاق درآمد .\r\n\r\nمجلس\r\nسه ساعت به غروب مانده خبر كردند مجلس رفتيم . اما دروغ مىگفت خودشان رفته بودند . فقط دو اطاق مرتبهء فوقانى مفروش بود . در اطاق دوم صدر عضد الملك نشسته بود ، بعد عين الدوله ، نير الدوله ، علاء الدوله ، سپهدار ، حاجى عليقلى خان سردار اسعد ، باقى متفرقه . سمت ديگر نظام الملك ، شاهزاده موثق الدوله ، فخر الملك ، صدر السلطنه و جمعى ديگر . تمام درگاهها و صحن اطاق هم آدم بود . قدرى گذشت سپهدار گفت ساكت شويد ، ساكت شويد و برخاست . مىدانيد خوب نمىتواند حرف بزند . آنچه به زحمت گفت از اين قرار بود :\r\n\r\nاحمد شاه\r\nپدر ما مرحوم مظفر الدين شاه مشروطه عطا كرد . محمد على شاه از روز جلوس ضديت كرد و با ملت نساخت . ملت طاقت نياورد . آنچه گفته شد قبول نكرد تا آمديم طهران . باز هم دربارهء ايشان خيالى و قصدى نبود . مسئول را اجابت نكرد و با ما جنگ\r\n\r\n\r\n","description":"","footnote":"\r\n( 1 ) - درين صفحه اصل روزنامهء نجات ( شماره 2 ) چسبانيده شده است كه عكس آن را در صفحات 2659 تا 2670 درج و مطالب آن را نقل كرده‌ايم . بر كنارهء آن مطلبى به خط عين السلطنه هست كه نقل مىشود :\r\nاين نمرهء دو نجات را كه اسامى اعضاء كميسيون را دارد كه ثابت مىكند آن اشخاص نه تمام اهل تهران شاه را خلع كرده‌اند . فرقهء ارتجاعيون و پيشروان محمد على ميرزا تا دانه‌اى پنج هزار و يك تومان خريدارى مىكنند و نگاه مىدارند . همين طور آن اعلان خلع محمد على ميرزا را كه اسامى ندارد و كسى جز سپهدار اعظم و سردار اسعد امضاء نكرده است . اما گمان مىكنم پول بىمصرف خرج مىكنند و حمايت بىجا . آن سبو بشكست و آن پيمانه ريخت . قهرمان قاجار\r\n","page_name":" 2640 ","page_number":28},
  {"content":"\r\n\r\nكرد تا حال كه خودش استعفا داده به سفارت روس پناهنده شد . ملت هم او را معفو داشت و به پاس حقوق اجدادش اعليحضرت قدر قدرت سلطان احمد ميرزا وليعهد را به جاى او شاهنشاه ايران كرد و مجلس عالى حضرت . . . « 1 » عضد الملك را موقتا نايب السلطنه نمود .\r\nهر كسى چيزى گفت . اما صدر السلطنه نطقى كرد كه بسيار مهمل و بىمعنى : كه ما خوب است تفاق كنيم نفاق را كنار بگذاريم . با شاه تازه دست به هم داده امورات را اصلاح كنيم . چون از نطق او خوب اطلاع دارم همين قدر كه پاى ذم و قدح نباشد مىدانم مهمل است .\r\n\r\nمجاهد و كميته\r\nدر اين بين منتصر الدوله كه حالا هيكل غريبى پيدا كرده و كلاه بزرگى به سر گذاشته وارد شد . دو نفر مجاهد از آن هيكلهاى غريب سراپا غرق فشنگ يك تپانچه به دست آويخته يكى به كمر زده تفنگ به دوش وارد وسط اطاق ايستاد و گفت حكم « كميته » است .\r\n\r\nسردار وزير داخله\r\nسردار اسعد فورا برخاسته با آنها دست به يقه شد . رنگ از روى حاضرين پريد .\r\nخصوصا عين الدوله و نير الدوله يقين كردند حكم حبس يا قتل آنها را آورده‌اند و سردار توسط مىكند . بعد از آنكه ده مرتبه منتضر الدوله گفت حكم كميته است و با دست و پا سردار را عقب مىكرد و آن دو نفر شانه‌هاى سردار را گرفته دور مىكردند سردار آمد و نشست .\r\nحكم را كه قرائت كردند معلوم شد كميته سردار اسعد را به وزارت داخله برقرار كرده و اين هنگامه براى اين بود كه سردار عدم رضايت و قبول خود را به يك اندازه ثابت كند . آن وقت گفتند قبل از شما حكم وزارت جنگ سپهدار اعظم هم قرائت شد . آن هم به همين ترتيب بود .\r\nدر تاريخ خوانده‌ام اما درست نمىدانم مغولها بودند يا طايفهء ديگر هر وقت يك كدام را مىخواستند سلطنت بدهند همين طور رفتار مىكردند .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2641 ","page_number":29},
  {"content":"\r\n\r\n\r\nيفرم\r\nهواى اطاق گرم بود آمديم پائين . آن وقت حسينقلى « 1 » خان نواب آمد تغير زياد كرد وقت راحت نيست ، برويد بالا مشغول كار باشيد . مجددا بالا آمدند قدرى مهملات گفتند . سپهدار از عمل زراعت مىگفت . باز آمدند پائين . سپهدار و سردار اسعد همانطور با لباس سفر بودند قمه بسته ، اما تفنگ و قطار فشنگ را برداشته بودند . با همه روبوسى و اظهار مهربانى مىكردند . مسيو يفرم هم رئيس نظميه شده شهر را گفته‌اند پلكنيك قزاق بگذارد با مجاهد .\r\nپرسيدم كميته كجا و اعضاء آن كيست . گفت مستشار الدوله ، حاجى امام جمعه خوى ، وثوق الدوله و مخبر الملك را تازه اعضاء كرده‌اند . اما اجزاء اصليه همانهاست كه همراه آورده‌اند و كسى نمىشناسد . آنجا هم هيچ كس را راه نمىدهند .\r\n\r\nغزل شاه\r\nباز حكم كميته آمد به توسط نواب و آن دو لايحه بود : يكى به محمد على شاه كه اعليحضرتا چون امورات خيلى مغشوش بود و ملت از شما منزجر حالا كه به ميل و طيب خاطر به سفارت رفته و استعفا فرموديد ملت قبول كرد و اعليحضرت احمد شاه را به پاس حقوق اجدادش به سلطنت ايران برقرار كرد .\r\n\r\nعلاء الملك\r\nديگرى به خود وليعهد با القاب زياد و انتخاب ايشان به تاج و تخت ايران . آن وقت سياهه‌اى نشان داد كه اين اشخاص بايد حامل اين دو لايحه باشند . نظام الملك ، علاء الدوله ، علاء الملك ، آقا سيد محمد امام‌زاده ، مستشار السلطان و يك نفر ديگر كه اسمش را فراموش كردم . علاء الملك گفت من عذر دارم ناخوشم نمىتوانم . سپهدار گفت حكم كميته است و به شما مىگويم . اطاعت نكنيد صدمهء كلى خواهيد ديد . ناچار سكوت كرد .\r\nتلگرافى به صمصام كرده بودند كه كار تمام شد . جوابش را آوردند كه بسيار خوب اما چون محرمانه بود من اعلان نكردم . خواستند به ولايات تلگراف كنند باز نكردند .\r\n\r\n\r\n","description":"","footnote":"\r\n( 1 ) - اصل : حسنقلى\r\n","page_name":" 2642 ","page_number":30},
  {"content":"\r\n\r\n\r\nسنگ‌زن كاشى\r\nصنيع حضرت را گرفته آوردند حبس كردند . اما گفتند مقتدر با ما بود و حالا هم مجاهد دستش داده محلهء سنگلج را به او سپردند . معلوم شد ايشان سنگ‌زن كاشان بودند . آجودان باشى توپخانه را هم گرفته آوردند . چند نفر از وكلاى سابق را هم گرفته حبس كرده‌اند .\r\nشب شد و آمديم . اما امروز گفتند براى رفتن آن جمع به شاه تلفن زدند جواب هيچ نداده . اما جمعى ديگر گفتند ديگر لازم روانه كردن نشده به ممالك خارجه هم تلگراف كردند . اما دكتر « لندى » را من امروز در بهارستان ديدم گفت صبح جمعه سلطنت آباد رفتم شاه بيرون آمد و سوار شد . من گفتم كجا مىرويد گفت سفارت ، من جنگ ديگر نمىكنم . سلطنت هم نه خودم مىخواهم نه براى پسرم . علاء الملك به زبان فرانسه از او پرسيد خوشحال بود . گفت در كمال خرمى و بشاشت و تا سفارت همه را صحبت مىكرد و خنده مىكرد .\r\nحضرت و الا پاكتى مرقوم داشته بودند خيلى مختصر . در حاشيه نوشته بودند يك ساعت و نيم قبل از ظهر هشت نفر زن و يك ساعت به ظهر مانده شاه وارد سفارت شده ملكه و وليعهد و ساير را هم آورده‌اند .\r\n\r\nناصر الدوله\r\nيوسف حامل مكتوب مىگفت اردوى سلطنت آباد تمام زرگنده آمده و اردوى باغ شاه سلطنت آباد رفت . معلوم من شد آن توپها كه متصل دور مىشد اردوى امير مفخم بود . آفرين بر اين ناصر الدولهء جوان كه همه مىگفتند بچه و ديوانه است . فوج فراهان را برد و آورد و نگذاشت از دماغ يكى خون بيايد و مثل آن افواج تكه تكه و قطعه قطعه شود . سردار « دم كل » ما همان خوب است يقهء خز براى پالتو خود درست كند كه تا وسط كمرش آويزان باشد و با خرقه و لباس نظام رسمى و شمشير عكس بيندازد . همان شب كه در مسجد سپهسالار به هم خورد غش كرد . بايد او را بشناسند . تماشا داشت وقتى كه هوش آمده بود مىگفت تپانچه كجايم خورده .\r\n\r\nميدان بهارستان\r\nبه اتفاق فخر الممالك و حاجى عز الممالك بهارستان رفتيم . جمعيت در خيابان بىاندازه بود . لشكر مجاهدين هيكلهاى غريب خودى درست كرده بودند كه ديدن\r\n\r\n","description":"","footnote":"","page_name":" 2643 ","page_number":31},
  {"content":"\r\n\r\nداشت . تمام مردم پارچه قرمز را به اقسام و انواع زده بودند . يكى به شال ، يكى به بازو ، بعضى دستمال خيلى بزرگ . نايب على كه يك تفنگ بسيار بزرگ به شانهء خود انداخته بود . دم در جمعيت زياد بود راه نمىدادند . من ايستادم فخر الممالك جلو افتاد گفت من درست مىكنم ، تا رسيد نزديك مجاهد برگشت و به من گفت حضرت و الا بفرمائيد . باز اين اسم در اين موقع هم اثر خود را بخشيد . فورا راه دادند داخل شديم . خيليها بودند .\r\nمبارك باد مىگفتند . مهندس الممالك ، فرمان فرما و مستوفى الممالك را در بالاخانه ديدم . گفتند خيليها هستند . ما نرفتيم براى آن‌كه خيلى عرق كرده و گرممان شده بود .\r\nرفتيم به باغ روى صندليها كه غارت شده بود و حالا آورده بودند نشستيم . از سقا آب گرفته خورديم . دسته دسته از محلات و گذرها تفنگ به دوش مىآمدند . اما معلوم بود چه حالت دارند . گفتند آن چند روز يك نفر از آنها را به جنگ روانه نكردند . دو عرابه توپ هشت سانتيمترى هم در دالان زير عمارت گذاشته بودند كه ملت آن روز گرفته بود .\r\nاما كولاس نداشت برده بودند .\r\n\r\nناصر الملك رئيس الوزراء - يفرم\r\nاسد الله ميرزا را ديدم گفت كميته ، وزارت خارجه را به ناصر الملك داد با رياست وزراء و الان حكم آن قرائت شد . تلگراف كردند بيايد . فعلا همين سه وزير معلوم شد .\r\nيفرم رئيس نظميه شده . ميرزا احمد خان حيدرى مىگفت اين مرد سى و هفت سال است « رولوسيونر » است . در اين ايام خيلى خدمت كرده . در سه اردو جنگ مىكرد و آن شب در چهار جا يورش مىآورد . اما من هر چه نگاه كردم هيچ از اين توپها خرابى نرسيده بود .\r\nباور كردم كه اسد الله ميرزا مىگفت . تمام نمرهء توپ روس بود و همه را به خطا مىانداختند . حتى گفت سردار ارشد خواست خودش يك توپ را ميزان كند نگذاشتند .\r\nفقط چراغ بزرگ برق مقابل در مجلس شكسته بود .\r\n\r\nشمس ملك آرا\r\nاسد الله ميرزا ( پسر شمس الشعراء وكيل سابق « 1 » ) مىگفت اين موقعى است كه اگر ملت ايران توانست كارى كند فبها و الّا ديگر خاتمه . گفتند به سفارتها خصوصا سفارت روس و انگليس اعلان عزل شاه و سلطنت احمد شاه شده تا امروز عصر جواب نرسيده .\r\nشاه هم در سفارت روس است . اما بيرق انگليس را هم آنجا زده‌اند و سوار هندى هم\r\n\r\n\r\n","description":"","footnote":"\r\n( 1 ) - شهاب الدوله شمس ملك آرا\r\n","page_name":" 2644 ","page_number":32},
  {"content":"\r\n\r\nآنجاست . من خيال دارم صبح براى تماشا و تحصيل اخبار بروم ، اگر درشكهء نسقچى باشى برسد .\r\n\r\nاعلان\r\nاعلانى بعد از ظهر شده بود . عصر خودم خواندم همان تفصيل بود كه شاه را كه به طيب‌خاطر پناهندهء دولتين روس و انگليس شده پسرش احمد شاه را به سلطنت برقرار كرديم . يعنى نوشته بود عصر جمعه 27 در بهارستان مجلس عالى تشكيل يافته و اين طور رأى دادند . عضد الملك هم موقتا نايب السلطنه است تا مجلسين شوراى ملى و سنا برقرار [ شود و 
  ] مطابق اصل 38 تعيين نايب السلطنه نمايند . امضاء : وزير جنگ سپهدار اعظم - وزير داخله سردار اسعد .\r\n\r\nكدام ملت ، كدام مجلس\r\nاگرچه مردم خوشحال هستند اما اگر شاه استعفا نداده باشد چنانچه نداده كسى هم جبرا استعفاى او را نگيرد اين رشته سر درازهائى دارد . مجلس عالى هم تشكيل نيافت .\r\nاصل مطلب آن بود كه از قول عز الممالك نوشته شد . كدام مجلس عالى ، كدام رأى . پس چرا اعلان امضاء آنها را ندارد . گفتند من نخوانده‌ام . هر پادشاهى كه پناه به دولت ديگرى ببرد موافق قانون بين المللى قهرا مستعفى است . حالا بايد ملاحظهء پلتيك آن دو دولت را كرد . اگرچه من گمان مىكنم ميل دارند ، براى آن‌كه شاه كوچك بچه و براى نيابت سلطنت همه روزه [ با 
  ] مرافعهء بهترى مىتوانند به مقصود برسند . اما شايد قبول نكنند و بگويند كدام ملت ، كدام مجلس عالى ، اگر شوراى ملى منعقد بود اين حرفها برخاسته نمىشد . چون نيست حرف سپهدار كه ملت مىگويد كسى گوش ندهد مىتواند . ملت سپهدار و سردار اسعد نيست . ملت شوراى ملى است . پس چون آن نيست تا آن برقرار نشود حرفها سنديت ندارد مگر روس و انگليس مايل باشند يا حقيقة خود شاه استعفا كند .\r\nنيم ساعت به غروب مانده از آنجا سوار شديم . خبير همايون از كرده پشيمان بود . من گفتم بايد به تماشاى جاهاى جنگ بروم با مشهدى اكبر . يك مرتبه ناله كردند . آمدم خيابان علاء الدوله ابدا خانه‌اى را خراب نكرده بودند . از شليكها قدرى شيشه شكسته بود و جاى گلوله به ديوارها بود كه آن هم از سنگر خانهء سالار جنگ بختياريها خالى كرده بودند . خيابان برج نوش سمت شمال قزاقخانه ابدا خرابى نداشت . ديوار انبار توپخانه و طويلهء قزاقخانه را قدرى سوراخ كرده مزقل كرده بودند و روى بام هم سنگر يعنى قدرى آجر روى هم چيده بودند . اگر به تمام اين ديوارها پنجاه جاى گلوله بود . ديوار سفيد\r\n\r\n","description":"","footnote":"","page_name":" 2645 ","page_number":33},
  {"content":"\r\n\r\n\r\n( اعلان دولتى )\r\nچون احوال و اوضاع حاضره مملكت ايران معين و مسلم نمود كه اعاده نظم و امنيت مملكت و استقرار حقوق و اطمينان قلوب ملت بدون تغيير سلطنت مقدور نخواهد بود و پادشاه سابق انزجار طبايع ملت را در حق خود بدرجه كمال يافته در سفارت محترمه دولت بهيه روس بحمايت دولتين فخيمتين انگليس و روس پناهنده شده بالطبع شخص خود را از تاج و تخت ايران بىنصيب و مستعفى نمود على هذا در غياب مجلسين سنا و شوراى ملى مجلس عالى فوق العاده بر حسب ضرورت فورى در روز جمعه 27 جمادى الاخرى 1327 در طهران در عمارت بهارستان تشكيل يافته اعليحضرت قويشوكت اقدس سلطان احمد ميرزا وليعهد دولت عليه را به سمت شاهنشاهى ايران منصوب و نيابت سلطنت را عجالة به حضرت مستطاب اشرف عضد الملك تفويض نمود كه بعد از تشكيل پارلمان بنا بمادّهء 38 قانون اساسى در باب نيابت سلطنت موافق مقتضيات وقت قرار قطعى داده شود .\r\nمحل مهر وزير جنگ سپهدار اعظم\r\nمحل مهر وزير داخله عليقلى\r\nعكس حكم فاتحان تهران\r\n\r\n","description":"","footnote":"","page_name":" 2646 ","page_number":34},
  {"content":"\r\n\r\nقزاقخانه هيچ داغ گلوله نداشت . از خانهء پلكنيك و خود عمارت قزاقخانه يك شيشه عيب نكرده بود . هيچ خانهء ارمنى يا مسلمان خراب نبود . فقط صندوقهء خانهء شجاع السلطنه كه خيلى مشرف ميدان مشق بود خراب بود كه آن هم سه روز قبل از جنگ خراب كرده بودند . در وسط ميدان مشق كه رسيدم سوارى از دور روى اسب كج شده بود . من گفتم مىخواهد تير خالى كند . اين دو جوان رشيد ما يك مرتبه فرار كردند . از ميدان توپخانه و ارگ و محل جنگ شاطر حسين گذشته منزل آمديم . بر من محقق شد تمام افسانه بود و همه جنگ زرگرى ، مثل همان جنگ شاطر حسين بود ، بلكه جنگ شاطر حسين و سيد هاشم بالاغيرتى و خيلى سخت‌تر بود .\r\nمسيويفرم محبوسين انبار دولتى و نظميه را جز معدودى مابقى را مرخص كرده ، كند و خليلى انبار را هم در معبر عام آتش زدند . اما باستيل را ديگر خراب نكردند .\r\n\r\nسربازها\r\nيكشنبه 29 جمادى الثانيه - يك ساعت از دسته رفته كريم بيك آمد كه درشكه نشد . من از بس ميل به رفتن و تماشاى آنجا داشتم سواره حركت كردم . گرم بود و با وجود آن‌كه اسب تازى يادم رفته بود همه را يورتمه و چهار نعل مىرفتم . باغ امير معظم را بيرق عثمانى زده بودند . دم باغ صبا مستشار الدوله را ديدم با لقمان الدوله در يك درشكه رو به شهر مىآمدند . معلوم شد شب بالا بوده [ اند 
  ] . اسمعيل كالسكهء قوام الدوله را نشان داد . من باور نمىكردم خودش باشد . نزديك شديم خودش با عماد السلطان پسر صدر الملك و مصطفى خان پسرش بودند و به شهر مىآمد [ ند . 
  ]\r\nسربازها سه تا سه تا ، پنج تا ده تا رو به شهر مىآمدند ، با تبديل لباس . اما بعضى كه نداشتند با همان لباسهاى كهنهء سربازى . يك نفر به من گفت اينها خيلى واهمه دارند . از آن به بعد من هر سربازى . ديدم اطمينان دادم و بيچاره‌ها مثل اين بود عالم را به آنها مىدهند ، جان تازه مىگرفتند .\r\n\r\nرجال زير سايهء درخت\r\nنزديك قصر چند كالسكه و درشكه ايستاده بود . محمد تقى خان پيشخدمت نظام الملك را ديدم قليان در دست دارد . گفتم كجا مىرويد ، گفت سلطنت آباد . براى چه ، گفت خواهيد فهميد . رد شدم ديدم در سايهء درخت علاء الملك ، نظام الملك ، مهندس الممالك نشسته‌اند . سلام و تعارفى كرده گذشتم . يك نفر الاغ سوار به من گفت قزاق زياد از دروازه شمران بيرون رفت . من پشيمان شدم چرا مطلب را درست تحقيق\r\n\r\n","description":"","footnote":"","page_name":" 2647 ","page_number":35},
  {"content":"\r\n\r\nنكردم . يورتمه را ترك كرده آرام بناى رفتن را گذاشتم . درشكهء علاء الملك كه با مهندس الممالك با هم نشسته بودند گذشت . بعد از يك ربع كالسكهء نظام الملك رسيد .\r\nدرش شكسته و افتاده بود و يك سمت آقا باز بود . ديدم بقچهء خانه شطرنجى هم جلوى آقاست . معلوم شد لباس رسمى است .\r\nاز محمد تقى خان پرسيدم براى چه سلطنت آباد مىرويد ، گفت نمىدانم .\r\nعضد الملك هم از آن دروازه با قزاق رفت . من فهميدم براى بردن همان لايحه است .\r\nخواستم با حضرات وارد زرگنده بشوم لذا چهار نعل رفتم . اما وقتى كه از داوديه گذشتم معلوم شد آنها به سلطنت آباد رفته‌اند نه زرگنده .\r\n\r\nشاه مستعفى\r\nشاه سابق جواب تلفن حضرات را كه به سفير روس و انگليس كرده بودند اين طور داده بود : همان ساعتى كه از سلطنت آباد خارج شدم استعفا كردم . ديگر هيچ هيئتى را نخواهم پذيرفت .\r\n\r\nشاه تازه\r\nجلوى خيابان مشجر كه از سفارت داخل جادهء عمومى شمران مقابل باغ سفارت انگليس مىشود ديدم قزاق مىآيد ، نگاه كردم ديدم دو يساول كالسكه خانه با لباسهاى رسمى خود چماق نقره به دست پشت سر قزاق است . فهميدم كوكبهء سلطنت است . فورا آفتاب‌گردان را برداشته در مقام احترام ايستادم . از خيابان به جاده داخل شدند . از قزاق اولى پرسيدم شاه است ، گفت بله . گفتم شاه تازه ، گفت بله . گفتم سلطنت آباد مىرود ، گفت بله . پشت سر آن قزاق دو يساول بود . آن وقت يك قزاق روس كه لباس ماهوت ارغوانى پوشيده كلاه خيلى بزرگ پوست سفيد به سر . يك سوار نيزه‌دار هندى كه لباس تابستانى زرد رنگ [ داشت 
  ] . آن وقت كالسكهء شش اسبه‌اى بود كه اسبهاى سفيد داشت .\r\nهمه اسبها « تل » زده و دمها قرمز . كالسكهء شاه شش آينه [ داشت 
  ] و سرش بسته بود كه شاه كوچك ما تنها ميان آن غرق شده بود . سردارى سفيد مغزى قرمز در تن داشت . من كه تعظيم كردم احوال‌پرسى كرد . تعظيمى ديگر كردم گذشت .\r\nموثق الملك با اعتماد الملك و چند نفر ديگر سواره پشت كالسكه ، آن وقت چهار قزاق روس و چهار نيزه‌دار انگليس دنبال . پشت اين هشت نفر كالسكهء يك فرنگى بود كه شنل فراخ كتانى پوشيده بود و كلاه حصيرى به سر داشت كه من نشناختم . روس بود يا انگليس . پشت آنها كالسكهء ظل السلطنه بود . بعد هم چهار كالسكه مملو از فرنگى كه\r\n\r\n","description":"","footnote":"","page_name":" 2648 ","page_number":36},
  {"content":"\r\n\r\nدوربين عكاسى داشتند و دكتر لندى هم ميان يكى از آن درشكه‌ها بود . بعد دو سه درشكه از ايرانيها مثل دبير السلطان ، مؤدب الدوله ، پسرهاى موثق الملك ، ميرزا ابو القاسم خان منشى سفارت روس نشسته بودند .\r\nمن اول ايرانى بودم كه ما بين قلهك و زرگنده كه خاك روس و انگليس است در ميان جادهء عمومى كه خاك ايران و ملك مطلق اوست به شاه تازه رسيده و تعظيم كردم . خدا را شكر كردم كه به خوشى شاه قديم ما راضى شد كه اين شاه جوان را كه دوازده سال دارد بدهد تا به ميل خود تربيت كنند و شايد در پناه و سايهء او خداوند آسايش و امنيتى به اين ملت فقير عنايت فرمايد .\r\nآن كوكبهء ارپائى مشفق مهربان شاه و ملت ايران پس از گذشتن از حدود قلهك و زرگنده گفتند مراجعت كردند .\r\n\r\nداخل سفارت روس\r\nدم در سفارت ديدم دو غلام سفارت بيرون آمدند . پرسيدم خدمت حضرت و الا عز الدوله « 1 » از اين در مىتوان رفت ، گفتند بلى . اما سواره خير . گفتم من نگفتم با اسب . يكى از آن دو گفت من شما را مىبرم . پياده شده جلوى من افتاد . مقابل در ورود رو به مشرق به فاصلهء خيلى كم عمارت بزرگ سفارتخانه است كه محل اقامت وزير مختار است كه وزير نيست و خالى و از همه بزرگتر است . اقامتگاه شاه را آنجا تعيين كرده بودند . من پرسيدم شاه اينجاست ، گفت بله . نگاه كردم بالاى عمارت روى بام دو بيرق روس و انگليس را چپ و راست گذاشته‌اند و روى پلهء عمارت كه چندان از زمين ارتفاع ندارد و يك مرتبه است يك قزاق روس و يك سوارهء نيزه‌دار انگليس ايستاده‌اند . يك سمت اين عمارت صندلى زيادى هم روى زمين گذاشته [ بود و 
  ] و جمعى نشسته‌اند . چون پشت آنها به من بود نشناختم . اما معلوم بود عملهء خلوت شاه هستند . از اين عمارت رد شده بالادست اين عمارت به فاصلهء زيادتر عمارت ديگرى بود . گفت مال شارژدفر است .\r\nنزديك به آن عمارت ديگر گفت دفتر است كه ميرزاها نشسته مشغول تحرير بودند . ده قدم فاصله به اين عمارت دفتر عمارت قونسل كه حالا نيست مسكن حضرت و الا نايب السلطنهء سابق و شاهزادهء ما بود . بالاتر از آن عمارت يكى ديگر ، بالاتر عمارت رومانوسكى است .\r\n\r\n\r\n","description":"","footnote":"\r\n( 1 ) - سند مربوط به حمايت دولت روس از عز الدوله كه در اوراق جدا به دست آمده است در مقدمه به چاپ رسيد .\r\n","page_name":" 2649 ","page_number":37},
  {"content":"\r\n\r\n\r\nحضرت و الا\r\nنزديك عمارت ، تكش خان فراش خلوت حضرت و الا كه گيلاس آبخورى به دست داشت رسيد . اين غلام كه مىگفت صبح هم همراه حضرت و الا تجريش و حمام رفته بودم گيلاس را گرفته گفت با آدم خودتان برويد . از عمارت گذشته حضرت و الا جلوى محل بازى تنيس در محوطه‌اى كه ميز و صندليهاى تخته [ اى 
  ] سبز رنگ داشت تنها نشسته بودند . تعظيم كرده عرض كردم البته راحت و مشغول بازى تنيس هستيد . فرمودند الحمد لله . اما جمعيت ، بازى را بر هم زده و نمىكنند .\r\nبعد از حال و احوال‌پرسيها و مختصرى از وقايع شهر ، فرمودند من حمام بودم تا رسيدم و بالا خان را فرستادم شاه را برده بودند . بالا خان گفت نبرده بودند من ترسيدم شما گريه كنيد . حضرت و الا با تعجب زياد فرمودند نبرده بودند ترسيدى من گريه كنم ، مگر او را كجا مىبردند . گريه نداشت . جواب داد چون من خودم گريه كردم يقين داشتم شما هم مىكنيد نگفتم . حضرت و الا فرمود خيلى احمق هستى ، بد كردى خبر ندادى .\r\nبالا خان رفت . به من فرمودند باز هم اينها خيال داشتند بىمزگى كنند ، اما خدائى شد مثل همه كارها اين يكى را هم خراب نكردند . از آن شاه ديگر اميدى نبود . همه را خبط مىكرد تا به اينجا رسانيد . حالا ديگر نمىتوانند به اين شاه تازه تهمت بزنند نه اين مىتواند كارى بكند . ببينم غرض مىگذارد يا باز بدتر خواهد شد .\r\n\r\nدرس\r\nبعد قدرى از تفصيل شهر عرض كردم و گفتم تمام جنگ مثل جنگ شاطر حسين بود .\r\nحكايت جنگ شاطر حسين را جويا شدند . آن وقت فرمودند الان نايب السلطنه مىآيد صحبت مىشود ، شما ميل دارم نه از سوء تدبير و خطاهاى شاه پر بگوئيد نه از قزاق و پلكنيك بگوئيد و روسها را به ميان بياوريد ، نه از حركات مجاهدين و بختيارى تمجيد يا تكذيب زياد كنيد . براى آن‌كه از اولى بد بگوئيد اسباب رنجش شاه مىشود . از دومى شارژدفر و روسها ، سيمى هم اينها هم آنها . اين درس شما باشد تا در سفارت هستيد .\r\nعرض كردم پس از اين قرار بنده بايد تا عصر لال باشم . فرمودند نه ، بگوئيد اما به ملاحظه و بيشتر از قول مردم .\r\n\r\nظل السلطنه\r\nقدرى از مطالب شخصى گفتيم كه همه‌اش از بىپولى بود . حضرت و الا مىفرمودند\r\n\r\n","description":"","footnote":"","page_name":" 2650 ","page_number":38},
  {"content":"\r\n\r\nظل السلطنه بامزه و شوخ است . اسباب سرگرمى من اوست . روزى هم ده بيست كاغذ مىنويسد . عزيز السلطان هم روزها ، اينجا است . ركن السلطنه هم بود و شاهزاده مشدى ( ظل السلطنه ) با او خوب صحبت مىكرد . ديروز رفت شهر . امروز هم ظل السلطنه نيست و الا با شما هم بد نبود ، اسباب شوخى بوديد . بالا خان را صدا زديم و او تفصيل رفتن شاه را اينطور حكايت كرد .\r\n\r\nحرف وليعهد\r\nديروز در ايوان اين عمارت با برادرش محمد حسن ميرزا كه لباس قزاقى مىپوشد آمد نزد ظل السلطنه . من هم با آدمهاى نايب السلطنه بودم . قدرى كه گذشت گفتند همه بنشينيد من هم نشستم . ( اصلا بالا خان جسور و فضول است ) . وليعهد مىگفت آدم بايد با ملت خودش بسازد . جنگ و آدم‌كشى لازم نيست . بى خود مردم چرا كشته شوند . اين طرف مال خودش آن طرف مال خودش .\r\n\r\nكالسكهء امير تيمور\r\nحضرت و الا فرمودند من تفصيل امروز را پرسيدم نه ديروز . گفت بله به شما گفتم شاه رفت ، خودم بعد رفته نزديك عمارت جزو نوكرهاى شاه ايستادم . اول كالسكه روباز پرده‌دار كه در تكيهء دولت براى امير تيمور مىآوردند آوردند . ( اين كالسكه را مظفر الدين شاه از فرنگستان آورده بود كه براى شكار است كه اطراف آن باز ، در بالا سايبانى دارد . ) يك نفر آمد كه اين لازم نيست كالسكهء روبسته بياوريد . جمعى فرنگى و سپهسالار و اجزاء شاه پائين ايستاده بودند . خود شاه با سه فرنگى و نايب السلطنه توى اطاق بودند .\r\nكالسكه حاضر شد خبر كردند . گفتند وليعهد روى پاى شاه افتاد . شاه رويش را بوسيد و گريه كردند ! نايب السلطنه اول بيرون آمد . دم در اطاق ايستاد . آن سه فرنگى در اطاق بودند كه با شاه از پنجره پيدا بودند تا شاه تازه از پله پائين آمد فرنگيها كلاه برداشته سايرين تعظيم كردند . من ديدم آن‌كه ديروز بود نيست كه من نزدش نشسته بودم . يك افاده و غرورى پيدا كرد كه گفتم هزار سال است شاه است . بعد از يك دقيقه دست بالا كرده سلام داد . آمد دم كالسكه و رفت توى كالسكه تا نشست و هنوز راه نيفتاده بود شاه قديم سرش را از پنجره كنار كشيد و حالت گريه داشت . كالسكه راه افتاد . قزاق هورا كشيد . آن وقت همه گريه كرديم تا كالسكه از باغ بيرون رفت . و ما متفرق شديم .\r\n\r\n","description":"","footnote":"","page_name":" 2651 ","page_number":39},
  {"content":"\r\n\r\n\r\nپارك سفارت\r\nبعد قدرى در باغ گردش كرديم . پارك خيلى كهنهء بسيار خوبى است . عمارت زياد دارد . خيلى پاك ، خيلى تميز ، يك برگ به زمين نبود . از اين باغ آدم بايد ملتفت شود كه حال مملكت آنها چطور است . من هرگز قصور سلطنتى ايران را به اين نظم و ترتيب نديده بودم .\r\n\r\nكالسكهء زنها\r\nيك كالسكهء ديگر پنج زن از اندرون شاه كه در همان عمارت سفير است خارج كرد .\r\nدايه و خدمهء شاه تازه است ، كامرانيه مىبرند . براى آن‌كه شاه شب آنجا مىرود و نزد جده‌اش سرور الدوله زن نايب السلطنه خواهد ماند ، تا ترتيب سلطنت آباد و اندرون شاه داده شود . نزديك عمارت شاه صندوق و مفرش زياد چيده بودند گفتند مقدارى اينجا و مابقى را با خدمهء اندرون كامرانيه برده‌اند .\r\nآمديم به عمارت . چهار اطاق است دو تا را حضرت و الا مسكن كرده دو تا را آقا . « 1 » يك ايوان هم دارد . شام و ناهار هم از دستگاه آقاست ، براى شاه هم دستگاه خودش .\r\nسپهسالار « 2 » ، مجلل ، مفاخر الملك و بيشتر عملهء خلوت ، مجد الملك ناظر ، عدل السلطنه صندوق‌دار ، ناصر السلطنه همه در سفارت هستند و براى خود چادر زده‌اند .\r\nبعضيها هم گاهى به عمارت معز السلطان كه سپهسالار قبل از وقت گرفته مىروند .\r\nيك اردوى قزاق به قدر دويست نفر با چهار عراده توپ و دو توپ مسلسل مقابل قلهك نزديك خيابان روسها ، يك اردوى ديگر پشت سفارت در الهيه چادر زده‌اند . يك كاپيتن روس آنجا ، يكى اينجا . طويله و كالسكه خانه هر يك يك جا به قدر صد نفر ماماقانى هم توى سفارت بود با قدرى سوار بغدادى و كشيك‌خانه . سايرين متفرق هستند .\r\n\r\nدر سفارتهاى ديگر\r\nسعد الدوله « 3 » هم سفارت انگليس است با جمعى ديگر . در تمام سفارتها پر است از ايرانى . گفتند مشير السلطنه فينه به سر گذاشته خيلى تماشا خواهد داشت . حضرت عليا ، امين الدوله سفارت فرانسه در الهيه چادر زده‌اند . امام جمعه و برادرش ظهير الاسلام\r\n\r\n\r\n","description":"","footnote":"\r\n( 1 ) - آقا مقصود كامران ميرزا نايب السلطنه است .\r\n( 2 ) - سپهسالار مقصود امير بهادر سابق است . ( حاشيه )\r\n( 3 ) - سعد الدوله بعد زرگنده رفت و آنجا است . ( حاشيه )\r\n","page_name":" 2652 ","page_number":40},
  {"content":"\r\n\r\nزرگنده‌اند .\r\nيك ساعت و نيم بعد از ظهر نايب السلطنه از خدمت شاه و خدمت شارژه‌دفر آمد .\r\nحضرت و الا مىفرمودند كه از همهء صدمات بالاتر اين حكايت شام و ناهار است . من كه سرشب شام مىخورم حالا ساعت پنج و هفت است . ناهار مدتها بود چيده بودند .\r\n\r\nهمه بىتقصير\r\nآقا احوال‌پرسى گرمى از من كرده كه حقيقة شاهزاده خيلى مشوش شما بود .\r\nالحمد لله سلامت بوديد . بفرمائيد . مؤيد الدوله هم بود و نشستيم . يك پسر آقا هم كه به سن سيزده چهارده ساله است و پسر سيم آقاست نزد خودش آورده .\r\nسر ناهار آقا مىگفت چه قدر شاه خبط كرد . چه قدر گوش به حرف مردمان نالايق داد تا به اينجا كشيد . چون به من مىگفت من عرض كردم يعنى حكايت عثمانى براى شاه و شما و مردم درس بزرگى نبود . فرمودند چرا ، چرا . صد دفعه گفتم روزنامه‌ها بردم .\r\nچهار نفر پدرسوخته نمىگذاشتند .\r\nعزيز السلطان هى خواب خودش را يادآورى مىكرد . مؤيد الدوله هم پيش‌بينيها را مىگفت و من يقين دارم يك كلمه هم نگفته بود .\r\n\r\nتلگراف امپراطور روس\r\nبعد از ناهار خلوت شد . آقا گفت جواب تلگراف امپراطور آمد . قريب به اين مضمون فرمودند : اعليحضرتا ، تلگراف آن اعليحضرت رسيد . از اين‌كه به سفارتخانهء من مهمانى رفته‌ايد بسيار خوشحال شدم . شارژدفر خودمان را گفتم در اوامر شما حاضر باشد .\r\nحمايت و حفظ شؤونات آن اعليحضرت با ما خواهد بود . حالا از شاهزاده چند عبارت فرانسه مىپرسيد ، حضرت و الا مطابق ميل ايشان ترجمه و تفسير نمىكرد . ولى فرمودند عبارات مؤدبانه است كه تعارف كرده‌اند . مثلا اولى گفت « ديسپوزيسيون » . « 1 » حضرت و الا مىگفت بله تعارف كرده . حالا به شارژدفر يك تكليف بكنيد ملاحظه كنيد چه جواب مىدهد . البته جواب را مؤدبانه مىدهند . اما اصل تلگراف را بايد ديد . اين عبارات مغلق است واضح نيست . آقا از ترجمهء حضرت و الا خوشش نيامد . كتاب لغت را برداشت ورق زياد زد ، مدتى فكر كرد براى « ديسپوزيسيون » و « هوسپيتاليته » « 2 » معنى مهمى پيدا نكرد . كتاب لغت را يك طرف انداخته و گفت حفظ شؤونات و افتخارات چه\r\n\r\n\r\n","description":"","footnote":"\r\n( 1 ) - مقررات -  Disposition \r\n( 2 ) - مهمان‌نوازى -  Hospitalite \r\n","page_name":" 2653 ","page_number":41},
  {"content":"\r\n\r\nمعنى مىدهد . حضرت و الا گفت يعنى شاه بوده و حالا به حمايت او رفته . كسى هتك احترام نكند و او را صدمه نزند . اذيت نكند ، بد نگويد و بد ننويسد . آقا باز درهم شد ، مىگفت آخر سلطنت . حضرت و الا فرمود اصل تلگراف شاه را بايد ديد و بعد جواب آن را ، آن وقت صحبت شارژدفر را ، اين طور مطلب معلوم نمىشود و از اين فرمايشات شما و لغتها كه مىگوئيد چيزى دستگير نمىشود . صحبت تمام [ شد 
  ] و به اطاق خود آمديم .\r\n\r\nناهار شاه\r\nحضرت و الا فرمودند پريروز خندهء زيادى كردم . شاه آمد . ناهار هم نداشت . از اينجا ناهار ما را بردند . با ماست و خيار و غيره قدرى گذشت . سه نفر از صاحب منصبان سوار خواجه وند كه در پول « 1 » مىنشينند و با سپهدار ضديت دارند غرق آهن و پولاد . آن وقت از شجاعت و رشادت خود در جنگ شهر بقدرى حكايت كردند كه حساب نداشت . سر هر كس از سنگر بيرون آمد زديم . دروازه را چطور نگاه داشتيم . من چهار نفر پىدرپى كشتم . آن وقت رحمم آمد باز بكشم . اگر پلكنيك جنگ كرده بود ما همه را تمام كرده بوديم . آقا هم خيلى از زحمات و شجاعت آنها تعريف و تصديق كرد . ناهار هم از پيش خودش براى آنها داد خوردند و رفتند خستگى گرفته راحت كنند . قليان بعد از ناهار از اطاق بيرون نرفته بود . ديديم آن سه نفر پيرمرد لوت عريان وارد اطاق شدند به لهجهء مازندرانى بناى تظلم را گذاشتند كه از اينجا رفتيم بيرون نرسيده به تجريش چند نفر از دوه‌چيها ما را گرفته لخت كردند . من بقدرى خنده كردم كه نزديك بود هلاك شوم . آن همه اظهار رشادت و تعريف نيم ساعت نكشيده لخت و عريان شدند . مىفرمودند صبح كه مىخواستم حمام بروم شاهزاده مشدى و پسر اعتماد الملك نزد من نشسته بودند . . .\r\n\r\nتوپ پنبه‌اى\r\nحضرت و الا خوابيد من با بالا خان رفتيم سراغ همشيرهء شاهزاده آقا . باز بالا خان صحبت مىكرد كه قزاق از شهر آمد كه بيرون جنگ كرديم . سپهدار و همه گرفته شدند .\r\nاينها فرار كرده شهر آمدند . آقا بسيار خوشحال شد و پنج تومان انعام داد . ساعتى گذشت خبر آوردند سپهدار شهر وارد شد . باز مىگفت به همه معلوم شده كه قزاق جنگ نكرد و توپها را متفرق به خانه‌هاى مردم خالى كرد . حتى مىگويند اغلب پنبه‌اى و بىگلوله بوده . سردار ارشد هم كه از سمت دوشان تپه رفته بود سربازها بناى غارت را گذاشتند ،\r\n\r\n\r\n","description":"","footnote":"\r\n( 1 ) - پول - قصبه‌اى از دهستان زانوس رستاق شهرستان نوشهر مسكن ايل خواجه‌وند ( مسعود سالور )\r\n","page_name":" 2654 ","page_number":42},
  {"content":"\r\n\r\nهر چه تو سر خودش و آنها زده بود دست برنداشته بودند . تا ناچار شد مراجعت كند .\r\nهمشيره مرا كه ديد سجدهء شكر به جاى آورد . اينها از صداى اين همه توپ يقين كرده بودند ديّارى و ذى روحى در طهران باقى نمانده . حالا كم كم دستگير همه شده كه با قزاقخانه گويا مواضعه بوده و اين توپها به جاى واحدى صدمه نزده مگر قدر غير قابلى .\r\n\r\nبالا خان\r\nاز آنجا به سفارت آمدم . دم پلهء اطاق نشسته بودم . زنكه آشپز يكى از اجزاى سفارت از دور بالا خان را صدا زد . بالا خان مثل اين‌كه بال درآورده و به سمت او طيران مىكرد ديدم هر دو دست به جيب كردند و كمى گذشت ، بالا خان با سر و دست حرف مىزند .\r\nزنكه به عدم رضا سر خود را حركت مىدهد . آمدند نزد من ديدم بالا خان با هفت شاهى پول سياه مىخواهد دو هزار زنكه را خورد كند . من پول سياه داشتم به اصرار گرفت . به زنكه داد و چند كلمه ياد گرفته بود مىگفت . . . با قزاقهاى روس سروكار دارد ، حالا من هم مايل شده و اسباب دل‌خوشى من در سفارت اين خانم است . گفتم آن قزاقهاى جوان خوشگل را گذاشته با تو صحبت مىكند . گفت مگر من چطورم . گفتم شما بسيار كثيف ، بسيار زشت . بالا خان اخمى كرد اما ديد راست مىگويم . گفتم خيال كرده از تو پول زياد بگيرد . گفت من هم اگر مرده بدون پول عمل را فيصل مىدهم . راست مىگويد زيرا بقدرى شيطان است كه حساب ندارد .\r\n\r\nحرف عضد الملك\r\nاز خواب برخاستند رفتيم خدمت آقا . مؤيد الدوله هم بود . اعتماد الممالك آمد . آقا فرمودند تفصيل را بگو . گفت شاه بايد بگويم ، آقا فرمودند بله شاه بگو . اعتماد الممالك گفت اول كه شاه از پله پائين آمد موثق الملك گفت بنده هم توى كالسكه بنشينم . شاه با اخم تمام گفت خير شما بايد سوار بيائيد . با شاه رفتم سلطنت آباد . دم در اول عضد الملك تنها ايستاده بود و روى پاى شاه افتاد . بعد برخاسته عرض كرد خدا را صد هزار مرتبه بايد شكر كرد باز سلطنت در قاجاريه ماند . شما با شاه تفاوتى نداريد . شاه ما ، هستيد و آقاى همه . رفتيم در حوضخانه . اسم آنها كه سابقا نوشتم برد ، علاوه دو پسر آقا سيد عبد الله شده بود . همه تعظيم كرده . يكى يكى پاى شاه را بوسيدند . شاه نشست روى صندلى ، عضد الملك و آن سه نفر آقازاده نشستند . نظام الملك لايحه‌اى خواند كه پس از استعفاى شاه مجلس عالى به حكم وراثت اعليحضرت اقدس شما را به شاهنشاهى كل ممالك ايران برقرار كرد . اميدواريم در ظل مراحم ملوكانه همه آسوده و\r\n\r\n","description":"","footnote":"","page_name":" 2655 ","page_number":43},
  {"content":"\r\n\r\nدعاگو شوند . شاه فرمودند خدا توفيق بدهد .\r\nآقا پرسيد زنده باد آقا سيد عبد الله ، زنده باد امام‌زاده نگفتند . جواب داد خير . اما شاه زنده باد گفتند . آن وقت همه رفتند . عضد الملك قدرى نشست . بعد ايشان هم بيرون آمدند . دير شده بود ناهار مختصرى موثق الملك تدارك ديده بود خوردند . آقا فرمود شما كه آمديد شاه چه مىكرد گفت مشغول درس بود در حوضخانه .\r\nآن وقت آقا باز شرحى از خبطهاى شاه و اين‌كه حرف احدى را جز آن چند نفر نمىشنيد فرمود و فرمودند سه روز قبل سپهسالار تاكتيك جنگ مىگفت ، با حضور پنجاه نفر فرياد مىكرد . اينجا آقا صدا را كلفت مثل امير بهادر كرده به لهجهء تركى غليظ فرمودند « اراتوپ . ايانده سرباز قوى ميشم . » « 1 » من گفتم اقلا نقشهء جنگ خودت را با حضور اين همه آدم نگو .\r\nحالا پادشاه جوانى دارند . كه معصوم و بىگناه و هيچ‌كاره است . كارها را درست كنند و حال آن‌كه امكان ندارد ، مملكت شلوغ است و نظم نخواهد گرفت .\r\nاعتماد الممالك گفت امروز صبح بختياريهاى امير مفخم ، در جباخانه را باز كرده چهارصد تفنگ سه تيره و مقدار زيادى فشنگ برده رفتند صاحب قرانيه اردو زدند .\r\nمىگويند شاه بخشيده شيخعلى خان نخواهد بخشيد . ما روى رفتن نداريم ، يا بايد كشته شويم يا فتح كنيم . آن وقت به آقا گفت من آنجا ديدم پنجاه عرابه توپ است با قورخانه و ذخيرهء بىنهايت . پس اينها را براى كى گذاشته بودند .\r\nبا حضرت و الا بيرون آمده به محل صبحى رفتيم . فرمودند الحمد لله به خير گذشت .\r\nخوب حركت كردند . من نمىتوانم با آن تفصيلاتى كه از رشت و قزوين شنيدم باور كنم كه اينجا به اين خوبى طى شد . ديگر نه اين شاه به درد اين ملت مىخورد ، نه اين ملت به درد اين شاه . جز اين چاره نداشت .\r\n\r\nحرف محمد على شاه\r\nمن عرض كردم چند مرتبه شرفياب شديد . فرمودند يك مرتبه . در اطاق مقابل در نشسته بود ، نايب السلطنه هم بود نشستم . فرمودند من نخواستم جنگ كنم . طرفين مسلمان [ اند 
  ] و گناه عظيم بود . اين ترتيب را بهتر ديدم . من عرض كردم بله خوب هم نبود . آن وقت گفتم شما براى چه جلوى در نشسته‌ايد اينجا مثل كوچه مىماند ، مگر جا قحط است . فرمودند به خدا راست مىگوئى ، برخاست . آن وقت اطاق ديگر كه اندرون\r\n\r\n\r\n","description":"","footnote":"\r\n( 1 ) - تركى - آنجا توپ . آن طرف سرباز گذاشته‌ام ( مسعود سالور )\r\n","page_name":" 2656 ","page_number":44},
  {"content":"\r\n\r\nبود قالى شد . شاه رفت آنجا . من و آقا بوديم . ديگر نخواستم بروم براى اين‌كه كار زياد دارند .\r\n\r\nعز الدوله - سپهسالار - تكليف الموت\r\nآن وقت من گفتم براى حضرت و الا كه خطرى نيست ، تا كى اينجا اقامت مىفرمائيد .\r\nفرمودند من متظلم از بابت حقوق خود هستم و الا همهء ايران مرا مىشناسند كه داخل هيچ دسيسه‌اى نبودم ، بلكه تا توانستم به شاه نصيحت كردم . نه وزير بودم نه امير . اما سپهدار و پسرش با من طرف شده‌اند ، املاك مرا برده‌اند . در صورتى كه ملك احدى را تصرف نكردند جز مال من . تمام دارائى من الموت است . آن وقت [ كه 
  ] اين استقلال و شأن را نداشت من از عهده برنمىآمدم حالا چطور مىتوانم ، وانگهى برده و تصرف كرده . اگر شما قوهء استرداد و نگاهدارى آنجا را داريد من چه حرف دارم ، و الّا ناچارم به زور سفارت ملك خود را از چنگال او بيرون بياورم .\r\n\r\nسرنوشت املاك الموت\r\nمىدانم اعادهء نظم در اين مملكت خيلى مشكل است . بايد زور داشت . حالا برويد شور كنيد . اگر مىتوانيد من حاضرم و الّا دارائى من رفته . اميدى هم ندارم كه من بعد صاحب ملك و مالى شوم . منصب هم نمىخواهم . مواجب هم كه الحمد لله نيست . پس براى چه ملك مرا ببرد . فردا هم امير نظام و ديگرى را تحريك كند دهات ديگر مرا خراب كنند . او مايل الموت است . بارها از من خواسته بخرد ، نفروختم . حالا ممكن نيست دست بردارد . اگر هم ظاهرا واگذار كند به تحريك او الموتى دست برنمىدارد .\r\nمشروطه بود آنطور شد ، مستبد شد عميد الملك برد خورد ، حالا هم اينها . باز تا من قدرت نداشته باشم نمىگذارند . متصل بايد با حاكم قزوين و امير اسعد مرافعه كنم .\r\nمتصل تلگراف بگيرم و فايده نداشته باشد . هفت نفر آدم من كشته شده ، چهل پارچه ملك مرا ضبط كرده‌اند . تظلم دارم و مظلومم . ديگر براى هيچ كارى من سفارت نمانده‌ام غير دفع ظلم . قزوين هشتصد ده دارد كدام را ضبط كرده است كه تمام ملك مرا برده . هر چه هم به خودش نوشتم و از اينجا وزرا و كميتهء صلح تلگراف كرد فايده نكرد . من غرض او را مىدانم . حالا هم برو نزد صدر العلما ، نزد عضد الملك همينها را بگو . هر كس هم پرسيد بگو من نمىخواستم در سفارت متحصن شوم ، حالا كه آمده‌ام ديگر نخواهم رفت مگر رفع ظلم از من بشود و اطمينان از تحريكات امير اسعد و تنكابونيها به هم\r\n\r\n","description":"","footnote":"","page_name":" 2657 ","page_number":45},
  {"content":"\r\n\r\nبرسانم . « 1 » شارژدفر هم سالدات قزاق و همه چيز مىدهد بروند الموت ، بيرق روس را هم در قلعهء زوارك بالا كنند . اما باز من راضى نشده‌ام و صبر كردم . پاكت ابو القاسم خان را هم دادند خواندم نوشته بود رومانوسكى مرا به قونسول جديد سپرد . يك ساعت با من خلوت كرد مطالب را پرسيد . آن وقت گفت ملك حضرت و الا ملك امپراطور روس است . قزاق سالدات حاضر است برداريد برويد . فردا هم قشون روس وارد مىشود .\r\nحكم آباد را محل اردو قرار داده‌اند ، باغ سپهدار را منزل صاحب‌منصبان . قزوينيها دكاكين را بسته مىگويند براى نظم « كانطور » بود . همان عده بس بود اينها براى چه آمدند .\r\n\r\nهيكل نحس نجس سپهسالار\r\nبارى در تكليف متحيرم . از يك حيث تمام فرمايشات حضرت و الا حسابى است . از يك جهت خيلى شاق است . دو ساعت و نيم به غروب مانده مرخص شدم . از عمارت شاه كه گذشتم برگشتم نگاه كنم فورا چشمم به هيكل نحس نجس سپهسالار افتاد . اين پدر سوخته تا شاه را زنده زنده به گور نكند دست برنمىدارد .\r\n\r\nآقام سپهدار\r\nدر بين راه ده بيست هزار سرباز سيلاخورى رو به طهران مىآمد . نزديك قلهك باز ايستادند . يك نفر پياده به پاى اسب ما مىآمد . گفت اذيت و مال مردم‌خورى بد است آخر ندارد . اينها ببين چطور ترس دارند براى اين است مردم را اذيت كردند . من الان راحت هستم . امروز [ از 
  ] شهر يوسف آباد آمده ، از آنجا ونك ، اوين ، تجريش ، زرگنده ، قلهك صابون فروختم و نفع خود را از كسب حلال بردم . با نهايت خوشى شهر مىروم .\r\nگفتم كجائى هستى گفت ملايرى . باز گفت من به عقل خودم همچو فهميدم اين شاه با اين قورخانه ، توپخانه و سرباز و سوار براى اين هر جا فرستاد شكست خورد و آخر هم اين طور شد كه قسم دروغ خورد و اين قسمهاى دروغ كارش را اين طور كرد . حالا آقام\r\n\r\n\r\n","description":"","footnote":"\r\n( 1 ) - تا امروز كه رفع ظلم از ما نشد ، حتى تمام دارائى من هم بالاى الموت رفت قرب هفتاد هزار تومان .\r\n24 قوس 1302 شمسى / 1341\r\nبالاخره پس از فوت پدر و هزار كشمكش به خود الموتى در هجده هزار تومان مصالحه شد . 1316 شمسى ( حاشيه ) .\r\nالموت صد هزار تومان قيمت داشت از بس عدليه رفتيم پول خرج كرديم نتيجه نداد لاعلاج به ثمن بخس مصالحه شد ، آن هم پنج ساله . 1316 شمسى ( حاشيه ) .\r\n","page_name":" 2658 ","page_number":46},
  {"content":"\r\n\r\nسپهدار همه را درست مىكند .\r\n\r\nمقروض بودن تعظيم\r\nغروب شهر رسيدم . هيچ كس گمان نمىكرد كار طهران به اين سهلى و آسانى بگذرد .\r\nدست غيبى بود و ارادهء خدائى كه شاه را زود مضمحل كرد و رفت به سفارت . اگر دو روز ديگر جنگ طول كشيده بود مردم طهران از گرسنگى تلف مىشدند . ما غصه داشتيم مبادا از خانوادهء قاجاريه سلطنت خارج شود . و الا براى ما محمد على شاه و سلطان احمد شاه فرقى ندارد . همين طور مشروطه و استبداد . ما فقط تعظيمى مقروضيم كه بايد بكنيم . حالا الحمد لله هم سلطنت در خانواده ماند ، هم نيابت سلطنت .\r\nاز يك غصهء ديگر هم خلاص شديم كه سه سال بود تمام اين اغتشاشات را از شاه مىدانستند و ما در هر مجلس و محفل مرافعه داشتيم . امروز ديگر ملت را با پادشاه دوازده ساله حرفى نيست . آنچه مىشود از خوب يا بد به عهدهء وزرا و خود ملت است و من اگر اين دفعه ذره‌اى ببينم بر خلاف شؤونات شاه كسى حرفى بزند تمام دندانهاى او را خرد مىكنم . اين دردسر و زحمت الحمد لله تمام شد و من بعد زبان ما چندين ذراع خواهد بود .\r\nمحمد على شاه مدبر نبود ، ساده و زودباور بود . سوء انتخاب داشت . لجوج بود . واضح‌تر بگويم ابله و بىعقل و دروغگو بود . يك مظفر الدين شاه جوانى بود . اگر او هميشه مطيع يك نفر بود اين خودش را واگذار به چند نفر كرده بود . تمام اين صدمات وارده به شاه براى دروغگوئى او بود . هر قدر مقام شخص عالىتر باشد صدمه‌اش بيشتر است .\r\n سرآمد مر اين داستان فرود * كنون رزم كاموس بايد شنود \r\n\r\n","description":"","footnote":"","page_name":" 2659 ","page_number":47},
  {"content":"\r\n\r\n\r\nروزنامه نجات - غرهء رجب\r\n\r\nسرمقاله « 1 »\r\n\r\nبتاريخ دوشنبه ششم رجب المرجب سنه 1327 هجرى مطابق 19 ژوئيه ماه 1909 مسيحى -\r\nالحمد لله الذى اذهب عنا الحزن و ان ربنا لغفور شكور .\r\n شد آن‌كه اهل نظر بر كناره مىرفتند * هزارگونه سخن بر دهان و لب خاموش\r\nبه بانگ چنگ بگوئيم آن حكايتها * كه از شنيدن آن ديگ سينه مىزد جوش \r\nبهترين چيزى كه در شمارهء 2 نجات مقتضى وقت است كه درج كنيم شرح ورود قشون ملى به تهران و خلاصهء وقايع اين چند روز است و شرح آن بطور اختصار چنين است .\r\nپس از فتوحات باهرهء قشون ملى در قزوين و كرج و شكست دادن اردوى پادشاه سابق صبح سه شنبه 24 جمادى الثانيهء 1327 قشون ملى به رياست سپهدار اعظم و سردار اسعد به پيش جنگى سالار حشمت و مرتضى قلى خان بختيارى و ميرزا على خان و نظام السلطان و مسيو يپرم از دروازهء بهجت آباد حمله به طهران آوردند . جنود استبداد كه محض جلوگيرى از قشون ملى و تضييع حقوق ملت مسجد سپهسالار و بهارستان و دروازه‌ها و ميدان مشق و توپخانه و قزاقخانه و كليهء امكنهء مرتفعه شهر را سنگر قرار داده بودند در جلو آن سيل بنيانكن آسمانى تاب مقاومت نياورده اكثر سنگرها را خالى و واگذار به قشون ملى نمودند . قشون ملى شهر را متصرف و بهارستان و مسجد سپهسالار را مسكن قرار دادند .\r\nاشرارى كه سنگرهاى خود را خالى نموده به طرف ميدان مشق و توپخانه و خيابان علاء الدوله و ارگ دولتى و عمارات سلطنتى رفته به ساير اشرارى كه در آن امكنه بودند همدست شدند آن امكنه را مأمن و محل شرارت خود قرار دادند به كلى ابواب آمد و شد و عبور و مرور را به اهالى مسدود داشتند كه هر كس از آن حدود گذشت هدف گلوله و آتش شرارت آنان گرديد .\r\nجمعى از قزاق و سوار در بيرون دروازه دولت و شميران به همين شيوهء غير مرضيه انواع شرارت را اعمال داشتند .\r\nچون از اين شرارت و خودسرى به قشون ملى خللى نرسيد در روز دوم از طرف سلطنت آباد و قصر قجر و دروازهء دوشان تپه و تپه‌هاى مرتفع عباس آباد و قزاقخانه مدرسه و مجلس را به امر اعليحضرت محمد على ميرزا به توپ بستند كه شايد از صداى\r\n\r\n\r\n","description":"","footnote":"\r\n( 1 ) - به حاشيه صفحهء 2640 مراجعه شود .\r\n","page_name":" 2660 ","page_number":48},
  {"content":"\r\n\r\nتوپ شرپنل و مسلسل مجاهدين را از ميدان جانبازى فرار دهند .\r\nو جمعى از اشرار ورامينى و سيلاخورى و غيره را مأمور داشتند كه غفلة از دروازه دولاب و دوشان تپه به شهر وارد شوند و منازل مسلمانان را غارت نمايند . در اين موقع كه مجاهدين در كمال رشادت براى مدافعه و سركوبى اشرار مزبور اطراف قزاقخانه و ميدان توپخانه و دروازه دوشان تپه و دولاب و دروازه قزوين را محاصره كرده بودند و آنان را روانهء ديار عدم مىنمودند قورخانه و ذخيرهء ملى كه با سيصد نفر از مجاهدين به رياست معز السلطان و ميرزا على محمد خان و اسد اللّه خان سرتيپ و بعضى ديگر از رؤساى جنگ از قريهء بادامك از اردوى ملى به بعضى ملاحظات عقب افتاده بودند و مأمور به حمل آن به شهر طهران بودند وارد شدند .\r\nخلاصه بعد از سه شبانه روز جنگ كه به كلى اميد اعليحضرت محمد على ميرزا مبدل به يأس و كليهء قشون او از كار افتادند صبح جمعه 27 با جمعى از اجزاء خود از قبيل حسين پاشا و مجلل از سلطنت آباد به طرف سفارت روس فرار كرده و آن سفارت را مأمن خود قرار داده و خود را از تاج و تخت كيانى بىبهره و نصيب نمود .\r\nدر اين روز چهار ساعت به غروب مانده در عمارت بهارستان مجلس عالى از وجوه مملكت در خصوص عزل اعليحضرت محمد على ميرزا و انتخاب سلطان احمد ميرزا به سلطنت ايران و تعيين نايب السلطنه و وزرا مسئول تشكيل شد . اين مجلس مقدس مركب بود از عموم علما و وجوه وكلاء سابق و وزراء و شاهزادگان و اعيان و اشراف و تجار و رؤساى اصناف كه عدهء حاضرين قريب پانصد نفر بوده زياد از پنج هزار نفر از عموم طبقات كه در فضاى بهارستان براى استماع كلمات و نتايج اقدامات مجلس عالى مزبور حاضر بودند « 1 » و چون بواسطهء كثرت جمعيت گرفتن رأى در خصوص عزل پادشاه سابق و نصب اعليحضرت سلطان احمد شاه و تعيين نايب السلطنه و انتخاب وزرا و ساير امور اشكال داشت كميسيون فوق العاده از اشخاص ذيل منتخب شده در اطاق مخصوص نشسته اعلان و احكام مندرجهء ذيل را نوشته در مجلس مقدس مزبور قرائت نمودند . عموم حاضرين مجلس عالى و بهارستان صداى زنده باد اعليحضرت سلطان احمد شاه پادشاه مشروطه ، پاينده‌باد استقلال ايران ، زنده‌باد مجاهدين و برادران بختيارى ، پاينده باد سپهدار اعظم و سردار اسعد را بطورى بلند نمودند كه تمام طهران بلكه گوش تمام دنيا را از اين صداى فرح‌افزا پر كردند . مىتوان گفت خرمى و انبساطى كه\r\n\r\n\r\n","description":"","footnote":"\r\n( 1 ) - اين دروغ است همانها كه در پائين ذكر اسامىشان شده اعضاء كميسيون بودند ، ديگر رأى كسى نداد و انتخاب به عهدهء خودشان بود . ( نوشتهء قهرمان ميرزا در حاشيهء روزنامه )\r\n","page_name":" 2661 ","page_number":49},
  {"content":"\r\n\r\nدر اين ساعت و در اين روز از عموم طبقات ديده شد تاكنون در طهران ديده نشده بود .\r\n كجاست صوفى دجال شكل ملحد كيش * بگو بسوز كه دوران اتفاق رسيد \r\n\r\nصورت اسامى اعضاى كميسيون مزبور\r\nآقاى بهبهانى - آقاى صدر العلما - آقاى امام‌زاده - آقاى صنيع الدوله - آقاى وثوق الدوله - آقاى مستشار الدوله - آقاى حكيم الملك - آقاى نواب - ميرزا محمد خراسانى - آقاى وحيد الملك - آقاى حاج سيد نصر اللّه - آقاى حاجى محمد على تاجر - آقاى حاجى سيد محمد تاجر - آقاى سالار حشمت - آقاى مرتضى قلى خان بختيارى - آقاى عميد السلطان - آقاى ميرزا على محمد خان - آقاى ميرزا سليمان خان - آقاى نظام السلطان - آقا ميرزا غفار - آقاى عميد الحكماء - آقاى معز السلطان - آقاى قوام السلطنه - آقاى ميرزا يانس - آقاى كسمائى - آقا ميرزا طاهر .\r\n\r\nصورت اولين لايحه‌اى است كه از كميسيون فوق العاده بيرون آمده در مجلس عالى قرائت شد\r\nچون احوال و اوضاع حاضرهء مملكت ايران معين و مسلم نمود كه اعادهء نظم و امنيت مملكت و استقرار حقوق و اطمينان قلوب ملت بدون تغيير سلطنت مقدور نخواهد بود و پادشاه سابق انزجار طبايع ملت را در حق خود به درجهء كمال يافته در سفارت محترمهء دولت بهيهء روس به حمايت دولتين فخيمتين انگليس و روس پناهنده شد ، بالطبع شخص خود را از تاج و تخت ايران بىنصيب و مستعفى نمود عليهذا در غياب مجلسين سنا و شوراى ملى مجلس عالى فوق العاده بر حسب ضرورت فورى روز جمعه 27 جمادى الاخرى 1327 در طهران در عمارت بهارستان تشكيل يافته اعليحضرت قوى شوكت اقدس سلطان احمد ميرزا وليعهد دولت عليه را به سمت شاهنشاهى ايران منصوب و نيابت سلطنت را عجالة به حضرت مستطاب اشرف عضد الملك تفويض نمود كه بعد از تشكيل پارلمان بنا به مادهء 38 قانون اساسى در باب نيابت سلطنت موافق مقتضيات وقت قرار قطعى داده شود .\r\n\r\nصورت حكم مجلس عالى در خصوص وزارت جنگ\r\nنظر به حسن خدمات و زحمات و مراتب عال العال فداكارى حضرت مستطاب اشرف افخم آقاى سپهدار اعظم دامت شوكته در استحصال و استقرار حقوق مقدسهء\r\n\r\n","description":"","footnote":"","page_name":" 2662 ","page_number":50},
  {"content":"\r\n\r\nملت و اعادهء شئون دولت و به ملاحظهء اين‌كه وزارت جليلهء جنگ بنا به اقتضاآت امروزه نهايت اهميت را دارد مجلس عالى فوق العاده كه در روز جمعه 27 جمادى الثانيه 1327 در بهارستان منعقد شد وزارت جليلهء جنگ را به حسن كفايت حضرت مستطاب معظم له تفويض نمود كه شرايط غيرت و وطن پرستى خودشان را در حسن انتظام اين دو ادارهء جليله معمول و مجرى دارند .\r\n\r\nايضا صورت حكم در خصوص وزارت داخله\r\nچون حضرت مستطاب اجل اكرم آقاى حاجى عليقلى خان سردار اسعد كه در استقرار حقوق مقدسهء ملت و اعادهء شئون دولت به تحصيل نيك‌نامى تاريخى و سربلندى ابدى موفق شدند و لازم است خدمات و زحمات خود را در راه ترقى و انتظام مملكت تكميل و تشكرات عمومى را از قبول زحمات آتيه نيز جلب فرمايند لهذا مجلس عالى فوق العاده كه به تاريخ روز جمعه 27 جمادى الثانيه در بهارستان منعقد شد وزارت جليلهء داخله را كه در اين موقع اهميت مخصوص دارد به حضرت معظم له تفويض مىنمايد كه حسن كفايت و فرط غيرت خود را در انتظام اين امر جليل به موقع اجرا گذارند .\r\n\r\nنطق حضرت اشرف عضد الملك نايب السلطنه در روز مزبور در مجلس عالى\r\nاز حسن ظنى كه عموم ملت و مجلس عالى فوق العاده به اين بنده اظهار نموده و بنده را موقة به سمت نيابت سلطنت ايران منصوب و مفتخر فرموده تشكرات فائقهء خود را اظهار مىنمايم و اميدوارم به دستيارى خيرخواهان وطن و رؤساى ملت و همراهى مجاهدين غيرتمند كه اقدامات آنها موجب خدمات لايقه و تحصيل موجبات ترقى مملكت موفق شده اين حسن عقيدهء عمومى را به اظهار عمليات و ابراز خدمات تكميل نمايم .\r\n\r\nصورت تلگرافى است كه از طرف مجلس عالى به حجج اسلاميه شده است\r\n\r\nاز تهران 27 جمادى الثانيهء 1327 - نجف اشرف\r\nحضور مبارك حضرات حجج اسلام و المسلمين آيات الله فى الارضين آقاى خراسانى و آقاى مازندرانى و بهبهانى مد الله ظلهم على رؤس المسلمين .\r\nاز يمن توجهات حضرت ولى عصر عجل الله فرجه و اهتمامات كافيه كه از طرف با شرف آن ذوات محترمه در حفظ آثار اسلام و ترويج شريعت مطهره و استحكام اساس مشروطيت مبذول شده در روز جمعه 27 جمادى الثانيه مجاهدين و فدائيان ملت\r\n\r\n","description":"","footnote":"","page_name":" 2663 ","page_number":51},
  {"content":"\r\n\r\nاثنى عشرى در كمال نظم و سلامت طلبى شهر دار الخلافهء طهران را متصرف و نظر به انزجار عموم افراد ملت از وضع ادارهء اعليحضرت محمد على ميرزا و به ملاحظهء اين‌كه صبح روز مزبور به سفارت دولت بهيهء روس رفته و تحت لواء دولتين روس و انگليس متحصن شده بودند به تصويب و صلاح‌ديد مجلس عالى كه مركب از علماء اعلام و كليهء وجوه و اعيان مملكت و شاهزادگان عظام و كليهء وجوه وكلاى سابق تشكيل شده بود اعليحضرت معظم را از سلطنت ايران منفصل و اعليحضرت اقدس همايون شهريارى سلطان احمد ميرزا وليعهد دولت عليه را به سلطنت منصوب و نيابت سلطنت را عجالة به موجب اصل 36 و 37 قانون اساسى به حضرت مستطاب اجل اشرف ارفع اكرم آقاى عضد الملك دامت شوكته تفويض فرمودند كه بعد از انعقاد پارلمان مطابق مادهء 38 قانون اساسى در باب نيابت سلطنت قرار قطعى داشته شود .\r\nاين است كه استحضار خاطر مقدس آن ذوات محترم را از نتيجهء اقداماتى كه به حسن توجهات خاطر مبارك بندگان حضرات حجج الاسلام عالى دامت بركاتهم حاصل شده است لازم ديده تشكرات بىپايان عموم افراد مسلمين را از محاسن نيات آن حضرات به تقديم رسانيده اميدواريم كه از بركات اقدس قدسيهء آن ذوات مقدسه موجبات ترويج معدلت و آسايش ملت و اعلاء آثار شرع مبين در تزايد ، دولت و ملت آسوده و اساس مسلمانى بر وفق مكنونات خاطر مبارك روز به روز قرين استحكام گردد . از طرف مجلس عالى - سپهدار اعظم وزير جنگ - سردار اسعد على قلى وزير داخله\r\n* * * صورت لايحه‌اى است كه از طرف مجلس مقدس عالى به پادشاه سابق نوشته شد و هيئتى منتخب شدند كه به سفارت روس رفته تقديم اعليحضرت محمد على ميرزا نمايند و چون به موجب جواب تلگرافى كه از سفارت روس و انگليس در جواب وزير جنگ و وزير داخله رسيد كه عين آن ذيلا درج مىشود از پذيرفتن هيئت مزبور اعليحضرت محمد على ميرزا عذر خواستند ، لايحه فرستاده نشد .\r\nاعليحضرتا - مقتضيات وقت و شدت هرج و مرج مملكت و انزجار قلوب ملت از ادارهء اعليحضرت همايونى ضرورت به هم رسانيده كه آن اعليحضرت از زحمات بار سنگين سلطنت خود را معاف فرمايند . بر طبق همين ضرورت چون آن اعليحضرت امروز كه جمعه 27 جمادى الثانيه 1327 است در سفارت محترمهء دولت بهيهء روس به حمايت دولتين فخيمتين انگليس و روس پناهنده شده بالطبع شخص همايون خود را از اين زحمت فارغ فرمودند عليهذا مجلس عالى فوق العاده امروز جمعه 27 جمادى الثانيه 1327 در بهارستان تشكيل يافته اعليحضرت قوىشوكت اقدس سلطان احمد شاه\r\n\r\n","description":"","footnote":"","page_name":" 2664 ","page_number":52},
  {"content":"\r\n\r\nخلد الله ملكه و سلطانه را به شاهنشاهى ايران پذيرفته و تا تشكيل پارلمان موقة حضرت مستطاب اشرف عالى عضد الملك دامت شوكته را به سمت نيابت سلطنت اختيار نمود .\r\n\r\nترجمهء تلگراف جوابيه سفارت روس و انگليس\r\nسپهدار سردار اسعد\r\nدو نماينده تلگراف ديروزى شما را به اعليحضرت محمد على اطلاع دادند . معظم له اظهار مىدارد كه همان وقت كه سلطنت آباد را ترك نمود خود را از سلطنت خلع كرده و بنابراين از پذيرفتن هر هيئتى امتناع دارد .\r\nباركلى ( سفير انگليس ) سابلين ( شارژدافر روس )\r\n* * * صورت لايحه‌اى است كه از طرف مجلس عالى به پيشگاه اعليحضرت همايونى سلطان احمد شاه خلد الله ملكه در سلطنت آباد به توسط هيئتى كه اسامى آنها از قرار ذيل است ، تقديم شد .\r\nآقاى بهبهانى - آقاى امام‌زاده - نظام الملك - موثق الدوله - علاء الدوله - علاء الملك\r\n\r\nصورت لايحه\r\n27 جمادى الثانى 1327\r\nبه عرض پيشگاه اقدس اعليحضرت همايون شاهنشاهى سلطان احمد شاه خلد الله ملكه و سلطانه .\r\nچون اعليحضرت محمد على ميرزا پدر والامقام اعليحضرت اقدس شاهنشاهى برحسب مقتضيات وقت از تقلد امر خطير سلطنت معاف شدند ، به موجب مادهء 36 و 37 قانون اساسى در مجلس فوق العاده كه به تاريخ 27 جمادى الثانيه در عمارت بهارستان منعقد گرديد سلطنت به اعليحضرت اقدس شاهنشاهى مقرر و اعلان شد و نيابت سلطنت موقة به عهدهء حضرت مستطاب اشرف عالى عضد الملك دامت شوكته واگذار گرديد تا بعد از انعقاد پارلمان به موجب مادهء 38 قانون اساسى قرار قطعى در باب نيابت سلطنت داده شود . مراتب معروضهء فوق از طرف مجلس عالى به پيشگاه سرير اعلى ابلاغ و اعضاى اين مجلس از طرف عموم ملت تبريكات صميمانهء خود را تقديم حضور باهر النور همايونى داشته از خداوند مسئلت مىكند كه سلطنت مشروطه آن اعليحضرت براى عموم اولاد ايران به انواع ميامن و تبريكات مشحون و ترقى و سعادت اين مملكت در سايهء توجهات خسروانه حاصل و كامل گردد .\r\n\r\n","description":"","footnote":"","page_name":" 2665 ","page_number":53},
  {"content":"\r\n\r\n\r\nراجع به انتظام داخلى مملكت\r\nچون الزم امور امروز انتظام داخلى و تأسيس اسباب تأمين قلوب بود لهذا اشخاص مفصلهء ذيل براى ادارات دولتى و ايالات و ولايات منتخب شدند .\r\nجناب ناصر الملك وزير امور خارجه به معاونت موقتى مشار السلطنه\r\nجناب مستوفى الممالك وزير ماليه\r\nشاهزاده فرمان فرما وزير عدليه\r\nسردار منصور وزير پست و تلگراف\r\nشاهزاده موثق الدوله وزير دربار\r\nجناب صمصام السلطنه حكومت اصفهان\r\nجناب مخبر السلطنه حكومت آذربايجان\r\nجناب معين الدوله حكومت زنجان\r\nآقاى ميرزا صالح خان حكومت طهران\r\nو چون رياست نظميهء طهران نهايت اهميت را داشت و لازم بود كه يك نفر آدم كافى امتحان دادهء امين براى اين امر مهم منتخب شود لهذا مسيو يپرم به رياست نظميه منتخب شد و به ملاحظهء اهميت مقام حكومت شميرانات را به سهام الدوله تفويض نمودند .\r\nانشاء الله تعالى راپورت باقى اقداماتى كه در اين چند روز براى انتظامات شده است در ثمرات آتيه به عرض عموم برادران خواهم رساند .\r\nپايان روزنامهء نجات * * * به عموم مجاهدين و هم‌مسلك‌هاى محترم زحمات داده مىشود .\r\nاز قرار راپورتى كه از تمام محلات داده شده است از طرف بعضى از مجاهدين نسبت به اهالى و ساكنين دار الخلافه بعضى تعديات به اسم اخذ اسلحه و اسب مىشود . چون مبناى مجاهدت و جانفشانى براى بقاى عدالت و رفع ظلم است لهذا به عموم طبقات مردم طهران و حول و حوش اطلاع داده مىشود كه بدون حكم از طرف كميسيون جنگ احدى از آحاد مردم نبايد قبول اين مزاحمت را بكنند و اگر كسى از هر طبقهء مجاهدين طهرانى و بختيارى و قفقازى و غيره بخواهند بدون حكمى از طرف كميسيون جنگ اقدام به مزاحمت نمايند فورى به كميسيون محترم جنگ اطلاع دهند تا مرتكب را بدون ملاحظه و رعايت مجازات قانونى داده شود . به تاريخ 28 شهر جمادى الاخرى 1327 -\r\nكميسيون جنگ\r\n\r\n","description":"","footnote":"","page_name":" 2666 ","page_number":54},
  {"content":"\r\n . \r\n","description":"","footnote":"","page_name":" 2667 ","page_number":55},
  {"content":"\r\n . \r\n","description":"","footnote":"","page_name":" 2668 ","page_number":56},
  {"content":"\r\n . \r\n","description":"","footnote":"","page_name":" 2669 ","page_number":57},
  {"content":"\r\n . \r\n","description":"","footnote":"","page_name":" 2670 ","page_number":58},
  {"content":"\r\n\r\nسه‌شنبه دوم - صبح قرار داده بوديم باغ گلستان و خدمت حضرت نايب السلطنه برويم . باغى كه مدتها متروك مانده بود و گرد يتيمى به رخ آن نشسته بود امروز طراوتى داشت . باغبانها مشغول آب‌پاشى ، سرايدارها مشغول جاروب اطاقها [ بودند 
  ] .\r\nكميته تا امروز مناصب تازه كه داده از اين قرار است : سپهدار و سردار اسعد را كه نوشتيم - وزارت ماليه به مستوفى الممالك - رياست وزرا و وزارت خارجه با ناصر الملك - فرمانفرما عدليه .\r\n\r\nتشبثات فرمانفرما\r\n( حضرت و الا مىفرمودند روزى سه مرتبه اينجا نزد بارونوسكى و شارژدفر مىآمد ، سه مرتبه سفارت انگليس براى اين‌كه كارى كند بلكه ناصر الدين ميرزا پادشاه و خودش نايب السلطنه شود . من عرض كردم در شهر هم مىگفتند روزى سه مرتبه بهارستان [ مىرفت 
  ] و چندين ملاقات هم با رؤساى ملت مىكرد . حقيقة در دوندگى در تمام دنيا تالى و قرين ندارد . )\r\nوزارت پست و تلگراف سردار منصور - امارت توپخانه با ساعد الدوله برادر سپهدار - علاء الدوله حاكم فارس - مخبر السلطنه آذربايجان - حكومت اصفهان با صمصام السلطنه - معين الدوله حاكم زنجان ( على التحقيق عظيم‌زاده و آنچه مجاهد همراه برده بود با جماعتى از زنجانيها كه جزو آنها شده بودند كه سيصد نفر باشند در زنجان كشته شده‌اند ) - محقق السلطنه « 1 » سرايدار باشى - شاهزاده موثق الدوله وزير دربار اعظم - ميرزا صالح خان حاكم طهران به وزارت حاجى موقر الدوله .\r\n\r\nصفات و سجاياى عضد الملك\r\nهمه را مبارك باد بايد گفت . بسيار خوب انتخاب شده‌اند . خصوصا انتخاب نايب السلطنه كه به حق خدا قسم دو ثلث اين مردم بواسطهء او بدون اظهار احدى تأمين يافته و هر جا مخفى و متحصن بودند بيرون آمدند . مرد مسلمان نيك‌فطرت پاك‌طينت ، پيرمرد محترم معزز خوش مشرب و متعارف بزرگ و بزرگ‌زاده ، از هوى و هوس افتاده ، اما كمى بىحال است . وضيع و شريف ، بزرگ و كوچك از او اطمينان دارند و بزرگش مىدانند . به يك افتادگى و مرحمت با همه رفتار مىكند . يعنى از قديم اين مسلك را\r\n\r\n\r\n","description":"","footnote":"\r\n( 1 ) - محقق السلطنه محمد حسن خان پسر محمد خان حاجب الدوله سرايدار باشى كل عمارات و بيوتات و اطاق موزه هنگام مأموريت لرد دان به ايران موفق به دريافت نشان ويكتوريا شد ( مسعود سالور )\r\n","page_name":" 2671 ","page_number":59},
  {"content":"\r\n\r\n\r\n( سواد دستخط جهانمطاع )\r\n\r\nاعليحضرت همايونى )\r\nجناب مستطاب اشرف نايب السلطنه از آن جائى كه خداوند متعال نعمت سلطنت بما عطا فرمود و وجود ما را در حفظ ناموس اسلام ظل عاطفت خود قرار داد بشكرانه اين نعمت عظمى بايد هرچه زودتر خاطر خطير ملوكانه ما در نظم امورات مملكت و آسودكى ملت و نشر عدالت كه بواسطه تشكيل مجلس شوراى ملى خواهد بود ساعى شد لهذا مقرر ميفرمائيم كه همين دستخط ما را بجنابان وزير جنگ و وزير داخله ارائه داده در تشكيل مجلش شوراى ملى و سنا كه از تمام امورات لازم و به حال ملت مفيدتر است اقدامات مجدانه نمايند و از طرف ما بعموم ملت كه فرزندان ما هستند بگوئيد كه انشاء اللّه خداوند عمرى كرامت فرمايد جبران خدمات چندين سالهء شماها را خواهم فرمود غرهء شهر رجب المرجب 1327\r\n( سلطان احمد شاه قاجار )\r\nفرمان احمد شاه براى تشكيل دو مجلس شورا و سنا\r\n\r\n","description":"","footnote":"","page_name":" 2672 ","page_number":60},
  {"content":"\r\n\r\nداشته كه همه را بنده و بردهء خود نموده است . اگر جز او انتخاب شده بود صد يك اين مردم مطمئن نشده هزارها فتنه و فساد برخاسته بود . حقيقة سپهدار در اين انتخاب همه را ممنون و متشكر كرد . بارى اگر من بخواهم صفات حميده و فضايل جميلهء اين مرد را بنويسم كم است . گويا خداوند او را براى امروز اين مملكت ذخيره كرده بود . هيچ كارى قبول نكرد تا امروز به اين مقام عالى رسيد . ملك آراى مرحوم اسمش را خاقان چين گذاشته بود . او شوخى مىكرد ، اما حالا مصداق صحيحى پيدا كرد . فقط يك پسر عاقل خوب دارد و آن سالار السلطان است ، مابقى ديوانه و مجنون هستند . از اولاد اقبال ندارد .\r\nگفتند امروز شاه را به شهر مىآورند و سه ساعت به غروب مانده بايد براى سلام خاص حاضر شد . در اين بين نايب السلطنه وارد باغ شد . مجد الدوله را همراه آورده بود .\r\nآجودانباشى توپخانه را هم مرخص كردند . جز صنيع حضرت كسى حبس نيست . يعنى نايب السلطنه همه را مانع شد . سپهدار اعظم هم حقيقة مايل نيست .\r\n\r\nاخلاق عضد الملك\r\nنزديك موزه من و افخم الدوله و شعاع الدين ميرزا ايستاده بوديم . نايب السلطنه از صف جدا شده جلوى ما سه نفر آمد . با وجود آن‌كه هيچ فرنگىمآب نيست بلكه هيئة و لباسا ايرانى صرف است و از آن قديميها مثلا قبا و آرخالق مىپوشد ، شلوار گشاد ، لباده ، كفش پاشنه خوابيده ، هيچ وقت معنا و صورتا ذره‌اى خورده‌اى فرنگىمآبى ندارد . به سه نفر دست محبت داده كه محل تعجب همه شد . بعد جلوتر آمده گفت همان ارادتمند و بندهء قديم شما و طايفه‌ام . خداوند به من توفيق بدهد از خجالت همه درآيم . هيچ مشوش نباشيد . هيچ دلخور نباشيد . من در خدمات سلسله و طايفه مىدانيد از همه حاضرترم و شما را از صميم قلب دوست دارم . بندهء همگى هستم ، خاطر جمع باشيد . من تا قوه دارم نمىگذارم ستمى به شما بشود . بلكه . . . « 1 » قدرى سكوت كرده فرمودند خودتان بهتر مرا مىشناسيد .\r\n\r\nتعظيم سپهسالار به عضد الملك\r\nآن وقت حركت كرده زير موزه در سرسرا كه خنك است تشريف بردند . همه بيرون آمده سپهدار اعظم تعظيمى كرد مثل آن‌كه به شاه مىكنند . ما ديگر آنجا نرفتيم و يك سمت باغ جرگه زده صحبت مىكرديم . آقاى عماد السلطنه و مشير دفتر . نديم السلطان ،\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2673 ","page_number":61},
  {"content":"\r\n\r\nملك آرا ، اعتماد السلطنه آمدند . حسن شاه « 1 » حكايت مىكرد و من تفصيلات اين جنگ و اتفاقات را در ضمن بطور صحت شرح مىدهم .\r\n\r\nكميتهء ستار و تشكيلات آن\r\nكميتهء ستارى رياست به همه دارد كه سپهدار و بعضى از رؤسا جزو آن كميته هستند .\r\nدر طهران چهار شعبه داشت به اسم شهداى تيغ جفا : يكى جمال - يكى ملك - يكى جهانگير - ديگرى را اسماعيل مىناميدند و اينها شعبه‌ها داشتند كه دوازده تا دوازده تا بودند و آنها به يكصد و چهل شعبه رسيد كه مىبايست يك نفر از طرف يازده نفر مطمئن شده و تعهد گرفته آن وقت خودش را به كميته معرفى كرده بليت بگيرد . در موقع لزوم آن يك نفر را كميته خبر كند با يازده نفر ديگر حاضر شود .\r\n\r\nدنبالهء گفته‌هاى حسن شاه\r\nوقتى كه سپهدار و حاجى عليقلى خان سردار وارد شدند از تمام اين كميته‌ها فقط شجاع السلطنه با يازده نفر خود و وثيق السلطنه و من « 2 » در مجلس و خدمت آنها حاضر شديم . ديگر يك كدام نيامدند . فشنگ حضرات كم بود . من يك نفر از كسانم فشنگ فروش بود فورا فرستادم سه هزار فشنگ آورد . تا روز پنجشنبه عصر از اين كسانى كه بليت گرفته و آن تعهدات را كرده بودند كسى حاضر نشد و نزديك بود مصالحه شود و به يك اندازه تسليم شويم . زود متاركه را خواستند راضى شديم و تا متاركه شد ديگر از زمين و آسمان مجاهدين بيرون آمدند . هر كدام يك جوراب ساقه بلند روى شلوار كشيده يك كت پوشيده ، قطارها بسته ، كلاههاى غريب و عجيب گذاشته دور ما مثل مور و ملخ جمع شدند .\r\n\r\nگفته‌هاى سالار حشمت\r\nسالار حشمت بختيارى به آقاى عماد السلطنه گفته بود ما شور كرديم كه قواى خود را در بيرون صرف كنيم ، هيچ كدام راى ندادند . اين بود به دعوتها و عريضه‌هاى سه هزار مهرى طهران و اميد شش هزار از جان گذشته فقط با چهارصد سوار بختيارى و مجاهد به شهر آمديم . اين بود كه خدا خواست در مسجد و مجلس ساخلوى خوبى نداشتند از\r\n\r\n\r\n","description":"","footnote":"\r\n( 1 ) - حسن شاه رتبهء ارشاد على اللهى را دارد همدانى است ، محل توجه ناصر الملك و غيره . ( حاشيه )\r\n( 2 ) - مقصود حسن شاه است .\r\n","page_name":" 2674 ","page_number":62},
  {"content":"\r\n\r\nشهرى بود و دستهء همدانيهاى آنها را در كميته برده قسم داده بليت داده بودند ، زود در مسجد را باز كردند . ما به سمت آنها تفنگ كشيدم . فورا بليتها را نشان دادند . سايرين زياد نبودند زود تسليم شدند . ( بله يك خبط آنها همين شد كه قلعهء به اين محكمى و عمارت دو سمت ميدانگاهى بهارستان را از سيلاخورى يا ماماقانى نگذاشته بودند ، و الّا ممكن نبود اينها بتوانند داخل مسجد بشوند . اين سوار پراكنده شده شهرى هم كه حالتش آن بود كه نوشتيم به كلى مضمحل مىشدند . خواست خدا بود كه به چند نفر مشدى سپرده شده بودند كه نصف بيشتر آن را برده و قسم داده و مجاهد بودند ) .\r\n\r\nغارت\r\nجنگى كه سردار ارشد كرده بود از دروازهء دوشان تپه نوشتيم . تمام سرباز مشغول غارت شد و به آنها سپهسالار گفته بود غارت كنيد تا مردم ستوه آمده خودشان سپهدار را بيرون كنند . آن بود غارت مجال جنگ نداد و هر چه سردار ارشد كلاه زمين زد اثر نبخشيد . خانهء مجد الملك بيچاره و خيلى خانه‌هاى ديگر يغما شد . يك دسته سيلاخورى هم تا پشت مجلس [ به 
  ] طويلهء عزيز السلطان آمد داخل باغ بهارستان هم شد .\r\nچون مابقى مشغول غارت بودند و كمك نكردند تمام كشته شدند كه چهار نفر آن در كاشىپز خانهء مسجد كشته شدند و گفتند تا جلوى مجلس و مسجد آمدند و گلوله مثل تگرگ به آنها مىباريد . فرياد مىكردند زنده باد محمد على شاه .\r\n\r\nسيلاخورى\r\nبه همه جهت چهل نفر از سيلاخورى در جنگ و گوشه و كنار گفتند كشته شد . همهء ايرانيها رشيدند اما سيلاخورى حقيقة رشادت كامل دارد ، منتهى بواسطهء نداشتن نظام و سركردهء قابل هرزگى و الواطى مىكنند ، و الّا فوجى به اين رشادت و به اين باوفائى پيدا نمىشود . خوب را خوب ، بد را بد بايد نوشت . اگر همين هزار نفر سيلاخورى را نظامى و مشقى داده بودند با يك شهر طهران و آنچه مجاهد بود مىجنگيد . اما از آنجا كه بايد از يك طرف تمام خبط بشود تا طرف مقابل غلبه كند همهء اينها را فراموش كرده بودند .\r\n\r\nخيابان عين الدوله\r\nاز سمت قصر قاجار كه قزاق مأمور جنگ بود كاپيتن روس نمرهء توپ روس ، راست مىگفتند توپ به مجاهد كارگر نيست و عمارت بهارستان را خراب نمىكند . حالا آنها مجاهد و بهارستان كعبه بود . اين توپها خانهء ديگران را هم خراب نكرد . خيابان عين الدوله\r\n\r\n","description":"","footnote":"","page_name":" 2675 ","page_number":63},
  {"content":"\r\n\r\nهمان‌طور بود كه سابقا ديده بودم . مثل قزاقخانه و خانه‌هاى اطراف آن بود .\r\n\r\nوضع ميدان مشق\r\nاز سمت ديگر ميدان مشق بود كه قزاق شليك مىكرد و در حين شليك پرزور . روز چهارشنبه متصل مبادلهء رقعه‌جات با پلكنيك مىشد و كاپيتن روس به اسد الله خان كه سابقا از او شرح داديم و معلوم شد حبس او دروغ بود گفته بود من نمىدانم گلوله‌هاى توپ ما در ميان هوا چه مىشد و كجا مىرفت .\r\n\r\nدروازه قزوين\r\nجنگ دروازه قزوين را هم شرح دادم صد تير توپ خالى كردند گلولهء آن به جاى آن كه قراولخانهء مقابل دهن توپ را خراب كند در سنگلج و دروازه دولاب مىرفت ، تا آن‌كه از صداى آن همه توپ در بهارستان واهمه كرده و دويست نفر بختيارى از بيرون دروازه فرستادند . آن بود كه امير مفخم سوار خود را برداشته با سايرين به سمت سلطنت آباد رفت و آن توپهاى تك تك كه از دور صدايش مىآمد و من نوشتم جنگ و گريز آن سردار بود .\r\n\r\nپس دادن اسب\r\nاينها باعث شد كه انشاء الله مردم ايران آسوده شوند و كار طهران بر خلاف تصورات همه خصوصا خودم به سهولت و آرامى و خوشى بگذرد . از هر كس هم آن روز اسب و تفنگ بردند مىگويند پيدا كنيد كجاست ، يا اسم برنده را معلوم كنيد گرفته بدهيم . تفنگها را مخفى كردند . اما اسبها ، هر كس توانست پيدا كند دادند . چنانچه آقاى عماد السلطنه پيدا كرد دادند . منتهى يكى را خودش به آن مجاهد كه اسب نداشت بخشيد و نوشته داد .\r\nاشكال حالا در پيدا كردن است و الا مىدهند .\r\nحالا از اين حكم و اين‌كه حكم چاپيدن و غارت كردن ندارند آنها خوشحال هستند يا بدحال نمىدانم . اما آنچه مىشنوم خوشحال هستند و مايل نمىباشند . يعنى فوق آنچه تصور مىكردند از خلع شاه براى آنها حاصل شد و به مقصود كه هرگز در خيال آنها خطور نمىكرد رسيدند .\r\n\r\nخوشحالى عمومى\r\nمردم ايران عموما از اين خلع خوشحال هستند . آنها كه سرشان بوى قورمه سبزى مىدهد كه معلوم است نهايت خرمى را دارند و ساير مردم از جهت اين‌كه در ظرف اين\r\n\r\n","description":"","footnote":"","page_name":" 2676 ","page_number":64},
  {"content":"\r\n\r\nسه سال به آنها خوش نگذشت قدم او را بد مىدانند و حالا خوشحال . سلسلهء قاجاريه بودند كه باطنا گمانهاى ديگر مىكردند و حالا برعكس خوشحال‌ترند زيرا كه سه سال بود متصل به آنها فحش مىدادند و تهديد به قتل مىكردند . دچار شر بزرگى شده بودند ، حالا آسوده شدند . شاه و نايب السلطنه از خودشان است . بدون آن‌كه مسئول باشند و مورد طعن و دق شوند .\r\nناهار آقاى عماد السلطنه و حاجى عز الممالك آمدند منزل ما . صحبت زياد شد .\r\nنمىدانيم باز چه خواهد شد . ساعت چهار غروب مانده باغ رفتيم . هواى باغ بواسطهء سقفهاى آهن گرمتر از جاى ديگر است .\r\n\r\nموثق الدوله و حشمة الدوله\r\nموثق الدوله براى وزارت دربار جان مىدهد . اين هم خوب انتخابى بود .\r\nحشمت الدوله ، ناظم خلوت ، لقمان الدوله و بيشتر پيشخدمتهاى شاه در باغ بودند .\r\nحشمت الدوله كه دستور العمل مىداد و امر و نهى مىكرد از آدمهاى خوب است . همه او را دوست دارند . گفتند دفتر و كابينهء اعليحضرت باز رجوع به خودش است .\r\n\r\nسلام احمد شاه\r\nيك قالى كار كرمان ابريشمى كه تصوير رجال بزرگ عالم را كشيده بود و نهايت امتياز را داشت آورده جلوى حوض و زير اطاق جنب برليان انداختند . صندلى جواهر را روى آن ، يك عسلى هم مقابل آن گذاشتند كه شاه پاى خود را كه به زمين نمىرسد روى عسلى بگذارد . يك دسته موزيك كه همه بچه هستند علاء الدوله از شهرى گرفته بود اين مدت جزو سوار بغدادى كرده بودند حاضر شده بودند ، با يك دسته به قدر بيست و پنج نفر گارد افواج اميريه وزير نظام سردار كل با سردار مؤيد و جمعى صاحب منصب آمده بودند . مردم جوقه جوقه ايستاده و نشسته صحبت مىكردند .\r\nنديم السلطان مىگفت جمعى از خطيب پرسيدند چه خطبه تهيه كرده است . جواب داد امروز خطبه ندارد رسمى نيست . اگر زياد اصرار كنند فقط يك شعر از زبان شاه حاليه مىخوانم .\r\n پدرم روضهء رضوان به دو گندم بفروخت * ناخلف باشم اگر من به جوى نفروشم « 1 » \r\n\r\n\r\n","description":"","footnote":"\r\n( 1 ) - فروخت كمتر هم فروخت . ( حاشيه )\r\n","page_name":" 2677 ","page_number":65},
  {"content":"\r\n\r\n\r\nشمس الشعراى زوركى\r\nشمس الشعرا ناله داشت كه سلطان احمد خوب [ در 
  ] شعر نمىآيد و من بايد با اين وقت كم خيلى زحمت بكشم . از مشروطه هم بايد بگويم . خيلى خنده كرديم . سام ميرزا شمس الشعرا مرحوم حقيقة شاعر بود و مديحه را بسيار خوب مىگفت . اما اين شمس الشعرا كه برادر اوست جزو سوارهء علاء الدوله منصب داشت ناصر الدين شاه گفت شعر گفتن سلام كار سختى نيست وانگهى از اشعار برادرش بخواند .\r\n\r\nورود شاه\r\nسه ساعت به غروب مانده صداى شليك توپ اخبار ورود شهر اعليحضرت را داد .\r\nدست راست نزديك صندلى شاهزادگان و بعد قاجاريه صف كشيدند كه خود نايب السلطنه آمده و با همه احوال‌پرسى كرد . سمت چپ وزراء و رجال ، جلو براى صاحب منصبان نظامى و ساير طبقات نوكر .\r\nشاه را از در الماسيه كه رو به قبله است وارد اندرون كردند . بعد از شستشو از گرد و خاك از در نارنجستان بيرون تشريف آوردند . سپهدار ( جنرال محمود شوكت پاشاى ما ) با سردار اسعد روى پاى شاه افتاده شاه به سمت تخت آمد . سردارى مشكى ، تكمهء شير خورشيد ، مغزى قرمزى پوشيده بود . شلوار مشكى يراق‌دار ، شمشير كوچك مكلل به الماس كه بند چرم مشكى يراق الماس‌كوب آن را حمايل كرده بود . حمايل آبى انداخته بود . يك تمثال جواهر حضرت امير ( ع ) جيقه و « طل » كوچكى كه الماس درياى نور نصب بود . شاه آمد و موثق الدوله كمك كرد روى صندلى نشست . فورا با پاى خود عسلى را دور كرد كه برداشتند . پايش آويزان بود . هر دو دست را روى دستهء صندلى گذاشته بود . من ديدم با انگشتان كوچك خود روى دسته صندلى به نواى موزيك مىزد .\r\nبه همه نگاه مىكرد و هيچ نفرمود . اينجا را آقاى لله باشى خبط كرده بود كه دستور العمل نطقى نداده بود .\r\nموثق الدوله گفت حضرت نايب السلطنه معرفى كنند . نايب السلطنه يك يك صفها را از همان‌جا كه نزديك صندلى ايستاده بود معرفى كرد . آن وقت از طرف شاه احوال‌پرسى كرد و اميدوارى داد به همه انشاء الله خوش خواهد گذشت . سپهدار و سردار اسعد كه جلو ايستاده و نزديكتر از همه بودند ديدند كسى جواب نداد سپهدار نطقى كرد ما شاه مىخواهيم و شاه را دوست داريم . پدر ما است . ما فرزندان او هستيم .\r\nخداوند موفق كند خدمات شايسته كنيم و ملت ايرانى را آسوده كنيم . ما همه شاه را\r\n\r\n","description":"","footnote":"","page_name":" 2678 ","page_number":66},
  {"content":"\r\n\r\nپرستش مىكنيم . آن وقت همه زنده باد شاهنشاه گفتند و موزيك زدند . در باغ ازدحام بود . مردم زور آورده داخل شوند . هر چه كردند ممكن نشد تا چند نفر مجاهد ششلول كشيده بزنند .\r\n\r\nمعرفى يپرم خان\r\nآن وقت سپهدار ، معز السلطان و اسد الله خان و مسيويپرم و جمعى را معرفى كرد .\r\nيپرم مرد بلندقد لاغراندامى است . ريش بورى دارد . از ارامنهء جلفاى روس است . اينها تمام غرق فشنگ بودند . هر يك ، يك تفنگ و يك طپانچه در دست داشتند و از دم دروازه در ركاب شاه آمده بودند . منتصر الدوله شكل غريبى خودش را درست كرده بود .\r\nكلاه تماشائى و شكم بزرگى داشت .\r\n\r\nشادى مردم\r\nشاه برخاسته اندرون تشريف برد . نايب السلطنه به ما گفت ميل داريد بمانيد ، نداريد تشريف ببريد . فردا سلام است . البته بيائيد . همه مردم خوشحال بودند . ديگر شادى سپهدار و سردار اسعد و ساير مجاهدين معلوم است . دم در تا بيرون تخت مرمر از جمعيت و ازدحام معركه بود . گفتند از دم قصر قاجار اهل شهر ايستاده بودند تا باب همايون ، به قدرى شادى كردند و بقدرى دست زده زنده باد گفتند كه به فلك مينا رنگ صداى كف و زنده باد رسيد . دور كالسكه شاه را گرفته مىخواستند كالسكه و اسب را به دوش خود بياورند .\r\n\r\nفرياد شاه\r\nنزديك باب همايون از شدت جمعيت اسبهاى كالسكه از حركت ماند . شاه را بيرون آورده به زحمت داخل دالان كردند . شاه در دالان تاريك و ميان اين همه مردمان ناشناس و تفنگ و فشنگ واهمه كرده فرياد كشيده و خودش را بغل خواجه انداخت و بردند اندرون به زحمت ساكتش كردند .\r\n\r\nمحبوبيت ناصر الدين شاه\r\nمن خيلى افسوس خوردم چرا استقبال نرفته و تماشا نكردم . بارى شاه را بايد مردم دوست داشته باشند . اين شاه هر جا بخواهد مىتواند برود . تمام مردم پليس و نگاهبان او مىشوند . حالا مردم همين‌طور ناصر الدين شاه را هم دوست داشتند . سواره ، پياده ، در\r\n\r\n","description":"","footnote":"","page_name":" 2679 ","page_number":67},
  {"content":"\r\n\r\nبازار ، در مسجد همه جاى شهر حركت مىكرد . تمام قربان صدقه مىرفتند . مثل امروز و اين شاه . اما حالا اين را بيشتر از او دوست خواهند داشت . زنده باد شاه معصوم بين الخالق و المخلوق .\r\nاعلانى از وزارت داخله شده بود فردا جلوس و سلام عام است . شب پنجشنبه را هم شاه در شهر است . آتش‌بازى و چراغانى مىشود .\r\n\r\nروز سلام چهارشنبه سيم رجب 1327\r\n سحر ز هاتف غيبم رسيد مژده به گوش * كه دور شاه جوان است مى دلير بنوش \r\nشاهزاده ملك آرا ناهار اينجا آمد . دربار شهر آمده . رستوران رونق گرفته . چهار ساعت به غروب مانده باغ رفتيم . جمعيت زياد بود . مجاهدين و بختيارى كه جاى خود دارند .\r\nآخوند ، سيد ، ملا ، كلاه‌نمدى هم بودند و باز هجوم مىآوردند داخل باغ شوند . مىگفتند مشروطه است . بقدرى « هراى هراى » و فرياد بلند بود كه اندازه نداشت . آخر چند نفر مجاهد دم در گذاشتند . خواستند چوب نزده باشند كار به رولور كشيد . به جاى چند تركه نزديك بود بيست نفر كشته شود . با وجود آن‌كه قسم خوردند نمىزنيم و تپانچه كشيدند باز مردم ساكت نمىشدند . [ كه 
  ] مشروطه است مشروطه .\r\n\r\nنطق شاه\r\nميرزا احمد خان پسر دوم اتابك امين السلطان ايشيك آقاسى باشى شده بود . ما داخل اطاق جنب برليان شديم . صندلى شاه را گذاشته بودند . يك ورقهء آبى به خط جلى نطق شاه نوشته پائين صندلى گذاشته بود . من و دو نفرى خواستيم بنويسيم . موثق الدوله متصل قسم مىخورد شاه حفظ كرده حالا شما اين‌طور مداد كشيده مىنويسيد مردم گمان مىكنند حفظ نكرده بد است . با پرروئى تمام من نوشتم و اين است :\r\n« به شكرانهء اين عطيهء خداوندى اميدواريم كه موفق بشويم به اصلاح امورات خيريهء مملكت و مقاصد ملت » .\r\nجمعيت سلام زياد بود ، از مجاهد و متفرقه ، زن و مرد فرنگى به قدر ده بيست نفر با دوربينهاى عكاسى متعدد كه از چپ و راست عكس مىانداختند . از قشون چند نفر صاحب‌منصب با سردار دم‌كل و پسرش آجودانباشى . نصف فوج فريدن با دويست نفرى از فوج فراهان كه در اردوى مرحوم كاشان بودند . عدهء قزاق توپخانه هم آخر سلام آمد كه از بس شلوغ بود راه آمدن نداشتند . هر قدر شيپور كشيد صدا نرسيد . وقتى كه ما\r\n\r\n","description":"","footnote":"","page_name":" 2680 ","page_number":68},
  {"content":"\r\n\r\nخانهء بهاء الدوله رسيديم آن وقت شليك توپ شروع شد . ديگر تمام افواج و سوار و هرچه بود با اغلب توپچيها به ولايات خود رفته‌اند . كسى نمانده و مشكل است ديگر فوج حاضر شود .\r\n\r\nشعر شمس الشعرا\r\nشاه تشريف آورد و نشست . نايب السلطنه ، عين الدوله و تمام بودند . همان فرمايشات را با صداى خيلى نازك فرمودند . نظام الملك جواب خيلى مفصلى داد . خطيب هم خطبهء مفصل خواند . شمس الشعرا هم قصيده ساخته بود كه آخرش سلطان احمد است ، بود ( به وزن سلطان سنجر است ) . هر قدر شيپورچى شيپور كشيد چون توپخانه نيامده بود و شيپورچيها را در مواقع مخصوص نگذاشته بودند صدا نرسيد و شليك نكردند .\r\n\r\nسر و وضع سپهدار - چكمهء شاه\r\nخود سپهدار با سردارى بود ، اما سردوشى و شمشير نظامى داشت . چكمه هم پوشيده بود . چند عكس او را فرنگيها انداختند . شاه به لباس ديروز بود . وقت آمدن مردكه‌اى را راه نمىدادند دست خود را با يك زوج چكمهء كوچك بلند كرده و فرياد مىكرد چكمهء شاه است ، از سلطنت آباد مىآورم . ديگر نديدم پوشيده بود يا نه .\r\nدو نفر مجاهد ارمنى يا « گرك » بودند با كلاه فينه و پيراهن سفيد [ و 
  ] تفنگ سرنيزه‌دار كه به دوش گذاشته بودند عينك آبى بزرگى داشت ، هر جا مىخواستند بايستند مانع مىشدند . اينها هم به يك آرامى به يك احترام راه مىرفتند كه از برگ و آجر باغ احتياط مىكردند مبادا بىاحترامى بشود . اقلا بيست مرتبه از جلوى نظر ما گذشتند . هر دفعه اسباب خندهء مجددى مىشد و از همه بامزه‌تر و تازه‌تر بود .\r\n\r\nمجاهدين : سه قسم\r\nسلام تمام شد ، اما خيلى شلوغ و خيلى بىنظم . آمديم پائين راه براى عبور و گذشتن از در نبود . كنار حوض نشستيم . دو نفر مجاهد نزديك نشسته بودند . از من سيگارد خواستند دادم . آن وقت پرسيد اينها كه اين لباسهاى يراقدار را پوشيده‌اند ، شمشير بسته‌اند كارى هم از دستشان برمىآيد . من جواب دادم اگر كاره و جنگى بودند شما اينجا چه مىكرديد . يك مرتبه قاه قاه خنديد و گفت « الله انداستون دوزدئيرن » ( به خدا قسم راست مىگوئى ) . پرسيدم كجائى هستيد . گفت تبريزى اما دوازده سال است اسلامبول بوديم . پرسيدم قفقازى و گرجى چه قدر داريد . گفتند آنقدر نيست . همه ايرانىنژاد\r\n\r\n","description":"","footnote":"","page_name":" 2681 ","page_number":69},
  {"content":"\r\n\r\nهستيم ، منتهى آنجاها بوديم . مجاهد سه قسم است : يكى مثل ما از جان گذشته كه در موقع جنگ تا دانهء آخر بايد كشته شود و فرار نكند . يكى جنگ مىكند اما زورآور شدند حق فرار دارد . منتهى بايد خودش را به مركز برساند . سيمى « هردم بيل » مثل اين طهرانيها .\r\n\r\nپانف بلغارى\r\nپرسيدم از جان گذشته چقدر است . گفت به همه جهت هزار و پانصد نفر ، اما همه طهران نيست . آن وقت گفت غير از ايرانى داخل نداريم . گفتم اين ارمنى ، گرك ، گرجى كيست . گفت كم هستند ، بيشتر رعيت ايران مىباشند : پانف بلغار بود ، آن بود رفت .\r\nسپهدار خوب « 1 » تدبيرى كرده بود ، يكى بمب ، يكى اين هيكلها كه درست كرده\r\n\r\n\r\n","description":"","footnote":"\r\n( 1 ) - مطلبى است كه عين السلطنه در 25 اسفند 1317 شمسى در طهران نوشته و به صفحهء قديم الحاق كرده است .\r\n داد مظلومان ستاند از عدو * همچنان كاتش كه در نى اوفتاد \r\nفاميل ملعون ظالم خلعت‌برى كه سرسلسلهء ظلم و بيداد آن ولى خان نصر السلطنه ( بعد سردار ، بعد سپهدار اعظم ، بعد سپهسالار اعظم ) پدر مشروطه ، مالك رقاب نواحى بحر خزر مختصرا بدين قسم خاتمه يافت . پس از طلوع نير پهلوى 1299 خانه‌نشين شد . پسرش سرهنگ ساعد الدوله ( يغماگرمن ) تمام عنان و اختيار ملك ، مال ، خانه و اثاثيه ، خدم ، حشم ، همه را از دست او گرفت .\r\nاين آدم جاه‌طلب متكبر مغرور كه ستاره را بالاى سر خود به حقارت مىديد اندك اندك زار و زبون گرديد و دست نشاندهء پسرش . سپهسالار مبلغها به بانك روس مقروض بود و اين استقراض از دو طرف بنابر مصلحت و سياست بود كه از او مطالبه نمىكردند . هم به ادارهء طومانيانس كه او زورش نمىرسيد وصول طلب كند . سالهاى زياد ماليات دولت را نپرداخته بود . معاهدهء ايران و روس بسته شد . بانك روس كلا و ترا بر گذار به دولت ايران شد . مستر ميلسپو آمريكائى مستشار تمام الاختيار ماليه يك مبلغ هنگفتى طلب دولت از سپهسالار معين كرد و بناى مطالبه را گذاشتند . هر روز مأمور ، هر روز مراسله ، هر روز اتمام حجت ، هر قدر رشوه داد ، هر قدر جواهر ، قالى ، قاليچه فقط مهلت به او دادند .\r\nساعد الدوله كه آجودان حضرت پهلوى بود مراجعت از شكارگاه جاجرود گفتند از اسب زمين خورد و فورى لبيك حق را اجابت [ كرد 
  ] . سپهسالار پس از ايام سوگوارى اختيار مال و منال خود را به دست گرفت .\r\nخيليها كه او را ديده بودند مىگفتند از اين واقعه مسرور و شاد است نه مغموم . ميلسپو مجبور شد تمام دارائى و مكنت سپهسالار را كه مكرر مىگفت به قدر مملكت هلند و بلژيك من اراضى دارم ، ضبط كرد .\r\nغرور و نخوت مانع شد كه تصفيهء حساب كند . امروز و فردا مىكرد بلكه باز تغييراتى حاصل شود و آقا مالك رقاب .\r\nتابستان بود و در باغ زرگندهء خود گاو دوشانى داشت . باغبان كه علف براى آن چيده بود مأمور ماليه از دست او گرفت كه مال دولت است حق ندارى . از بالا خانه ديد ديگر تحمل نكرده خود را با شش لول كشت . خسر الدنيا و الاخرة .\r\n","page_name":" 2682 ","page_number":70},
  {"content":"\r\n\r\nخيلى باعث رعب مردم شد . لباس مجاهد يك كت است كه چند قطار فشنگ چپ و راست انداخته با يكى دو تپانچه ، هر كدام يك خورجين كوچك حمايل كرده‌اند . در صورتى كه توى آن چپق و كيسهء توتون و قوطى سيگارد است بلااستثناء مىگويند بمب است . يك جوراب ساقه بلند پوشيده يا زنگال بسته‌اند . كلاه آنها اغلب نمد از شب كلاههاى اسلامبولى است ، يا ماهوت كوتاه به شكل قفقازى يا قزاقى پهن . تنكابونيها هم از كلاههاى پوست شرابه‌دار مازندرانى .\r\nموافق سان كه در قزوين ديده بودند و ابو القاسم خان يكى يكى نوشته بود هشتصد نفر بودند . سردار اسعد هم با ششصد نفر سوار بختيارى . روزى كه وارد شهر طهران شدند به همه جهت چهارصد سوار بودند .\r\n\r\nشيخ عيسى چاله ميدانى\r\nبهاء الدوله ما را خانهء خودش برد . حاجى امين دربار ملكى داشت بالاى مبارك آباد ( شيون ) . مدعى داشت . شيخ عيسى پسر حاجى آقا صمد چاله ميدانى كه روز قبل از اين هنگامه‌ها از شيون مىآمد بين راه شيخ عيسى رسيده و بقدرى چماق زده بود كه پايش شكسته و خودش نزديك مردن است ، عيادت كرديم . خيلى حالش خراب بود . بدتر از همه طبيب آلمانى يك روز در ميان بيست تومان حق القدم دريافت مىكند . مشكل پايش خوب شود . بدتر از همه از كار مانده و نمىتواند بيرون بيايد داخل حوزهء نايب السلطنه بشود .\r\nشب تماشاى چراغان رفتيم . بانك شاهنشاهى با چراغ برق چراغان كرده ، بقدرى قشنگ بود كه حساب نداشت . اما هوا گرم و خفه [ و 
  ] در بازار خيلى عبور صعب [ بود 
  ] و حقيقة آدم خفه مىشد . مداحى اشعار بىمزه در مدح سپهدار ساخته بود . دكان به دكان با صداى خشن مىخواند و مردم زنده باد مىگفتند . بچه‌ها باز اشعار مىخواندند . خيار\r\n\r\n\r\n","description":"","footnote":"\r\nدو پسر نالايق ، سه داماد بدتر از آن دو : امير اسعد ، سردار اقتدار ، ملك و مال همه هم در تصرف دولت .\r\nچه دردسر بدهم امير اسعد را پسرها محجور قلمداد كردند ، قيم او شدند . به جان هم افتادند ، وكيلها ، شيادها داخل معركه و قضايا شدند . امناى ماليه اول املاك را خراب كردند اول منافع بردند ، چه و چه داستانى .\r\nبالاخره همه از دست رفت . املاك تنكابون ، كلارستاق ، كجور همه ملك اعليحضرت شد . املاك قزوين ، عراق ، شمرانات را ماليه فروخت . عمارات ديگر شهر و شمران همه را وكلاى عدليه و ساير دوستان خيرانديش بين خود تقسيم كردند . فقط اندكى براى ورثه باقى ماند . امير اسعد قيم دارد ، ماهى مبلغى گرفته در يكى از خانه‌هاى ولىآباد مشغول ترياك و حفظ اشعار خيام است . عين السلطنه ، قهرمان سالور 25 اسفند ماه 1317 طهران .\r\n","page_name":" 2683 ","page_number":71},
  {"content":"\r\n\r\nدولا دولا . . . يك پسره بالاى شانهء ديگرى راست ايستاده و آن يكى به تندى تمام مىدويد و زمين نمىافتاد . صد بچهء ديگر از دنبال او فرياد مىكردند .\r\n ديزى بازارى سرده * مشروطه‌طلب مرده\r\nمستبد كمر خم كرد * . . . \r\nيكى باز به همين ترتيب غريب بود كه به زمين نمىافتاد . . . خود را به دست گرفته شعرى متعلق به . . . مىخواند كه من از بس قال بود حفظ نكرده و نفهميدم .\r\n\r\nلوازم مشروطه\r\nغاية القصوى و آخرين اقدام كه ملت ايران براى آسايش عموم از گروه ممالك خارجه تصور مىكرد و در مدّ نظر داشت همين بود كه به خوبى و خوشى بدون خونريزى و نهب و غارت زياد اهل پايتخت به يك حركت مذبوح و خيال واهى شاه ماضى كه دولت روس از او همراهى كرده نمىگذارد تاج و تخت از دستش برود صورت گرفت . حالا ببينيم همان‌طور است كه تصور كردند ، حاشا و كلّا . امكان عقلى ندارد . زيرا تا اسباب و لوازم مشروطه فراهم نشود هر اقدامى بكنند بىنتيجه است . چنانچه اگر عمرى باقى ماند من بعد به نظر خواننده خواهد رسيد .\r\n\r\nشيخ الرئيس\r\nشنبه ششم رجب - شاه به سلامتى روز جمعه عصر به سلطنت آباد تشريف بردند .\r\nشب جمعه هم چراغان مفصل‌تر بود . مدرسهء قاجاريه هم دعوت كرده بودند ، ساعتى آنجا رفتم شيخ الرئيس بود ، مثل اين‌كه شاه ماضى قوم ما بود و اين شاه خويش او . بسيار مزخرف گفت كسى جواب نمىداد .\r\n\r\nدل‌پرى علاء الدوله\r\nعلاء الدوله به توسط فخر الملك پيغام داده بود كه شما فتواى قتل را داده بوديد ، با مؤيد السلطنه . افخم الدوله خانه‌اش رفت يك دعواى مفصلى كرد . گفت امير معظم « 1 » به من گفت و حكايت آن شب را كه مفصلا نوشته شده شاخ و برگى گذاشته و حال آن‌كه اسم علاء الدوله آن شب در ميانه نبود . شاه هم نوشته عكس آن را براى من آوردند كه اسامى شما را داشت كه با وجود آن‌كه فتواى قتل ترا داده‌اند من اغماض كردم . تمام لغو\r\n\r\n\r\n","description":"","footnote":"\r\n( 1 ) - كذا در اصل ، ظ : امير اعظم .\r\n","page_name":" 2684 ","page_number":72},
  {"content":"\r\n\r\nبود مگر همان حرفها كه امير اعظم زده است .\r\nافخم الدوله گفته بود مگر ما قضات عدالت‌خانه بوديم كه فتواى قتل بدهيم .\r\nامير اعظم هم دروغگوست يا راست‌گو گفته بود از عالم كذاب‌تر است . ( و حال آن‌كه خود علاء الدوله جد دروغ‌گوهاست ) . پس شما چرا بايد گفتهء همچو آدمى را باور كنيد .\r\nآخر الامر عذر خواسته بود و معلوم شد تمام دل‌پرى آقاى علاء الدوله براى اين است كه از مجمع قاجار فرستاديم و عضد الملك را آوردند .\r\nدرب خانه رفتيم اجماع زياد بود . گفتند شب جمعه شخصى را . . . قلاده به گردن زنجير آن را ديگرى به دست گرفته شبيه . . . در بازار مىگرداندند و تف . . . انداخته انواع اذيت را مىكردند .\r\n\r\nصدر السلطنه\r\nنايب السلطنه با وزرا و اجماعى زير موزه نشسته بودند . صنيع الدوله وزير علوم و معارف شد . صدر السلطنه را چند روزى گفتند حضرت عبد العظيم رفت . آن روز جمعه در عوض نايب السلطنه جواب نطق سپهدار را داده بود . ديدند اگر جلو را ول بدهند نطقها خواهد كرد . حالا آمده اما نمىآيد . نطقش كور است ، با همهء آن خصوصيتها كه در شوراى مملكتى تحويل داد .\r\n\r\nقتل عزيز الله خان بختيارى\r\nاينجا كه نشسته بوديم مرتضى قلى خان پسر صمصام السلطنه كه جوان خوش‌تركيب خوبى است با يك بختيارى كه اسمش را ندانستم مرد كاملى بود نشسته بودند . من كمى سؤالات كردم من جمله از جنگ بيرون بود و قتل عزيز الله خان برادر ضرغام السلطنه .\r\nگفت در قاسم آباد سه شبانه‌روز جنگ بود اما از دور . فقط يك روز يك ساعت جنگ روبه‌رو شد ما بين ما بختياريها . يك روز هم از ما خيلى نزديك رفتند . آنها در قلعهء ده بودند . به قدر سى چهل اسب و ماديان از ما كشتند . پرسيدم كيفيت قتل عزيز الله خان چه بود . گفت ما قشون دولتى را نديده بوديم نمىشناختيم . دستهء مجاهدين قفقازى با مسيو يپرم ايستاده بودند . عزيز الله خان با نه نفر به گمان اين‌كه قشون دولتى است داخل آنها شد . تفنگهاى « لوبل » داشتند . گفتند بدهيد آنها هم سه قبضه دادند . باز اينها خواستند .\r\nاين مرتبه آنها گمان كردند از بختياريهاى امير مفخم است . به هم تركى حرف زدند . اينها هيچ كدام تركى نمىدانستند و مطلب را نفهميدند . يك مرتبه به سمت آن نه نفر شليك موزرو تپانچه كردند كه به هر كدام شش تير و هفت تير گلوله خورده بود . بعد كه فهميدند\r\n\r\n","description":"","footnote":"","page_name":" 2685 ","page_number":73},
  {"content":"\r\n\r\nگريه‌كنان نزد ما آمدند و اينها را آنها حكايت كردند ، و الّا از آن نه نفر كسى نجات نيافت كه چيزى بگويد .\r\nگفتم از روز خروج اصفهان تا ختم عمل طهران چند نفر از بختيارى تلف شد . با آن يكى حساب كردند و معلوم شد چهارده نفر كشته شده كه نه نفرش همانها بودند كه نوشتيم . پنج نفر ديگر چهار تا بيرون يكى فقط در طهران كشته شد . سى و پنج شش نفر هم مجروح دارند . مىگفت از طرف امير مفخم هم از اين زيادتر كشته نشد . از توپ گفت ابدا كسى كشته نشد . بهاء الدوله مىگفت در بادامك اينها را محصور كردند ، هر چه امير مفخم به كاپيتان گفت حالا موقع شليك توپ است گفت حالا وقت ندارم ، انشاء الله صبح .\r\n\r\nمجلس كجا ، قزاقخانه كجا\r\nاگر من نوشتم فلان قدر كشته شده در منزل بودم نه ميان جنگ و خيال مىكردم مثل همه مردم اين توپهاى زياد و اين تفنگها البته آدم مىكشد ، نمىدانستم گلولهء توپ به قول كاپيتان ميان هوا مفقود مىشود يا پانصد ذرع به زمين مانده شرپنل مىتركد و مؤثر نيست . حالا مىبينم تمام شوخى و بازى مثل همه كارها بوده . سفارت انگليس كجا ، ميدان توپخانه كجا . مجاهد و بختيارى از آنجا شليك تفنگ مىكردند ، اينها از اينجا جواب مىدادند . مجلس كجا قزاقخانه كجا . تمام به هوا خالى مىكردند و هيچ به آدم نخورده بلكه بيطرف شهرى از زن و مرد و بچه زيادتر كشته شده تا آنها كه جنگ مىكردند . حالا آنها كه از مسافت خيلى خيلى بعيد بود . نقاره‌خانه يا پشت‌بام بازار صندوق‌سازها و كاروانسراى وزير نظام مرحوم كه بلورفروشها مسكن دارند ، يك عرض خيابان كه خندق قديم ارگ بوده به قدر شش ذرع زيادتر فاصله ندارد . با آن همه تفنگ كه خالى كردند آدم كشته نشد ( به حمد الله ) . نقاره‌خانه داغ گلوله ندارد . مىگفتند در كاروانسرا مثل لانهء زنبور شده . من خودم ديدم داغ يك گلوله ندارد .\r\nخانه‌هاى خيابان عين الدوله را گفتند عاليها سافلها شده يك خشت جابه‌جا نشده از روز اول بهتر است . همه فشنگ به هوا خالى كردند . پلكنيك هم منسيون توپ تمام كرد .\r\nبه همه جهت اگر در ظرف اين مدت جنگ از شهرى و دولتى و مجاهد و بختيارى دويست نفر با زن و مرد و بچهء بىطرف كشته شده باشد .\r\n\r\nغارت و خرابى\r\nاما اين سوارها تمام خانه‌هاى اطراف مجلس را از نظاميه و خانهء صدر السلطنه و معين السلطان ، ظل السلطان و عزيز السلطان و جماعت ديگر را تمام طويله كرده و\r\n\r\n","description":"","footnote":"","page_name":" 2686 ","page_number":74},
  {"content":"\r\n\r\nبسيار بسيار خرابى كردند . در ميان تمام اطاقها و بالاخانه‌ها يابو بسته‌اند و خيلى هم اسباب شكسته و بردند . معين السلطان را ديدم نزديك بود گريه كند . عزيز السلطان فرياد داشت كه [ به 
  ] ما از هر سمت غلبه مىشود ، دچار مخارج و تعمير و غارت هستيم .\r\nپارسال هفتصد تومان تعمير كردم امسال از هزار علاوه است . گفتم خوب است شما خانه‌هاى خود را فروخته از آنجا فرار كنيد كه باز اين كار دنباله دارد و تمام نيست .\r\n\r\nجواهرات سلطنتى\r\nجواهرات و خزانه و اثاثهء سلطنتى را بازديد مىكنند . گفتند دو جعبه مملو از انگشترى با مقدار زيادى مرواريد و دو كيسه زمرد اعلى نيست . اينها سواى جواهراتى است كه تحويل عدل السلطنه صندوقدار و ديگران بوده كه به حساب آن نرسيده‌اند . از اين دو كيسه زمرد مىگويند يك دانه‌اش كه صد و شصت هزار تومان قيمت داشته آقاى نايب السلطنهء سابق به اسم ديگرى به چهل و هشت هزار تومان خريده كه هزار تومان هم با مشير السلطنه حق دلالى برداشته‌اند . يكى ديگر كه هشتاد هزار تومان قيمت شد خود مشير السلطنه در بيست و هشت هزار تومان خريده . دو دانهء ديگر هم در محلهء يهوديها فروخته [ اند 
  ] يا گرو است . مابقى معلوم نيست نزد خود شاه ماضى است يا فروخته شده .\r\n\r\nفراشباشى\r\nمعين السلطان را فراش‌باشى كردند . در اواخر ناصر الدين شاه حاجب الدوله بود .\r\nناظم السلطنه را كشيكچى باشى ، اما قبول نكرده . در همه اينها از عده و مواجب تخفيف مىدهند ، اگر مجال بدهند .\r\nكميته يا كمسيون « 1 » را به باغ آورده‌اند . تمام را آنها رأى مىدهند . نايب السلطنه و وزرا اطاعت مىكنند .\r\n\r\nلحاف دزد\r\nيپرم از دزدهائى كه با نصايح بىشمار مرخص كرده بود يكى را دستگير كرد كه لحافى سرقت كرده بود . بعد از بازخواست او را با چند تير تپانچه مجازات داد و به آن دنيا رفت . گمان مىكنم با قيمت گزاف كند و زنجيرها را كه آتش زده و فروخته مجددا\r\n\r\n\r\n","description":"","footnote":"\r\n( 1 ) - در همه موارد « كميسيون » را به مرسوم قدما كه « كمسيون » تلفظ مىكرده‌اند نوشته است و ما هم آن را به همان شكلى كه تداول افواه داشت آورده‌ايم . ( ا . ا . )\r\n","page_name":" 2687 ","page_number":75},
  {"content":"\r\n\r\nتدارك كند .\r\n\r\nپاشا خان طهرانى\r\nپاشا خان نام مجاهد طهرانى با سه نفر مجاهد ديگر به شكار گراز مىروند حاجى على حاجى حبيب را گرفته تفنگ روى سينه‌اش مىگذارند مطالبهء پول مىكنند .\r\nبيست و پنج تومان مىدهد خلاص مىشود . حاجى محمد تقى شاهرودى دربخانه آمد كه الان بازار بسته مىشود . حضرات خيلى واهمه كردند . پاشا فرار كرد ، رفيقش را دستگير و « فوزيه » « 1 » كردند . اگر نسبت به اين آدم اين حركت نشده بود كار دنباله پيدا مىكرد . اما خدائى شد و جلو گرفتند .\r\n\r\nتقسيم املاك - اعلاميهء ژون پرسان\r\nاعلام مفصلى ديده شد ستايش زياد از رعايا و زحمتكشهاى بىاجر و مزد ايران كه حالا ترك سلاح كنيد ، ما به زور قلم استرداد حقوق شما را از مالكين و مباشرين و حكام مىكنيم .\r\nايران مال شماست . هيچ‌كس حقى ندارد . بايد املاك ما بين شما تقسيم شود و ما « ژون پرسان » ها حامى شما هستيم . روزنامه احداث مىكنيم . مقالات مىنويسيم . خاطر شما آسوده باشد . امضاء « ژون پرسان » بر وزن « ژون ترك » . در صورتى كه رعايا سواد خواندن اين اعلان را ندارند چه رسد به فهم آن . اما رعيت و همهء مردم شريك « ندهم » مىباشند و اين مسئله را مثل الموتيها خوب زود مىفهمند .\r\n\r\nروزنامه‌ها : نداى وطن - حبل المتين\r\nروزنامه زياد چاپ شده . گفتند كمسيون سانسور كند ، اما گمان نمىكنم . در « نداى وطن » نوشته بود « العجب ثم العجب بين الجمادى و الرجب » . همين حكايت آمدن مجاهدين و تغيير سلطنت بود كه مولاى متقيان ( ع ) در هزار و دويست و كسرى قبل از اين به معما و اشاره فرموده است .\r\nهمه شاهنامه زياد از جنگ مجاهدين و شكست دولتيان خوانده بودند . ديگر دروغهاى آنها اندازه ندارد .\r\n\r\n\r\n","description":"","footnote":"\r\n( 1 ) .  fusillie  ( تيرباران )\r\n","page_name":" 2688 ","page_number":76},
  {"content":"\r\n\r\n\r\nموهبت الهى\r\nحبل المتين يوميه ايراد به دستخط و نطق شاه گرفته بود كه چرا موهبت الهى نوشته و حال آن‌كه ملت به او سلطنت داده و حال آنكه اگر ايرادى است بايد به آنها بكنند كه به شاه مىگويند و از قول او نوشته‌اند . وانگهى سلطنت موهبت الهى نيست پس چه چيز موهبت الهى است .\r\n\r\nعز الدوله و سفارت\r\nآمديم منزل . جناب شيخ سيف الدين تشريف آوردند با آقاى عماد السلطنه . شيخ مىگفت صنيع الدوله مرا فرستاده كه حضرت و الا براى چه سفارت مانده است . او كه همه مىدانند معصوم است . من تفصيل را گفتم . جواب داد برويد از طرف من و حزب من اطمينان بدهيد كه همه كارهاى شما را درست مىكنم آنجا نمانيد . آقاى عماد السلطنه هم فرمايشات نايب السلطنه و قرقرهاى عين الدوله و نير الدوله و موثق الدوله را فرمودند كه مىگويند اگر تمام دارائى حضرت و الا برود بايد ساعتى آنجا نماند . من هم تصويب نمىكنم بايد خارج شوند . قرار شد افخم الدوله صبح برود و حضرت و الا را راضى كند عجالة براى اين حرفها خارج شوند تا تعهدات چه شود و حال آن‌كه مىدانم نتيجه ندارد . امير اسعد به حرف پدرش هم نمىرود . اعادهء نظم هم در اين مملكت محال است مگر بواسطهء غير .\r\n\r\nمذاكره با عضد الملك\r\nدوشنبه هشتم - افخم الدوله آمد و حضرت و الا راضى شده بود به شرط تخليهء الموت و دفع ظلم ، و الّا باز سفارت هست . خودش دو مرتبه رفت نايب السلطنه را ملاقات نكرد . عصر من رفتم زير موزه با اقبال الدوله و چند نفرى نشسته بود . بعد حال و احوال‌پرسى گفتم بنا بود چيزى مرقوم داريد صبح شمران مىروم مرقوم شود . به مستشار السلطان زير گوشى گفت او رفت . بعد به من فرمودند سربسته مىگويم فايده دارد . گفتم بلى . عرض شده قبول كرده‌اند . آن وقت مستشار السلطان آمد باز زيرگوشى گفت . نشست نايب السلطنه فرمودند چيزى نوشته شود . معلوم شد از كمسيون اجازه خواسته بود . اينجا سر صحبت باز شد . مختصر چهار مرتبه دعوا و صلح شد . آخر نايب السلطنه مىگفت اگر خلوت بود من و شما يك كتك‌كارى با هم مىكرديم .\r\nآخر مىگفت به شاهزاده چه ظلم شده . گفتم سه سال است مشروطه مىشود املاك\r\n\r\n","description":"","footnote":"","page_name":" 2689 ","page_number":77},
  {"content":"\r\n\r\nاو غارت مىشود . مستبده مىشود ملك او غارت . حالا هفت نفر كشته‌اند ، تمام املاك را ضبط كرده‌اند . پس ظلم كدام است ، چه چيز است . قزوين و گيلان پنج هزار آبادى دارد همان مال حضرت و الا كه مىفرمائيد معصوم است بايد ضبط شود .\r\nاطمينان و قول صريح داد من درست مىكنم . گفتم اطاعت مىكنم . فرمودهء شما را قبول داريم . شما مايهء اطمينان قلب همه هستيد . و الّا احدى اينجا نمىآمد . همين اقبال الدوله پايش را اينجا نمىگذاشت . اقبال الدوله سرش را تند تند به تصديق تكان مىداد و گفت چه‌ها مىكردند .\r\nكاغذى به خط مستشار السلطان به حضرت و الا نوشت احوال‌پرسى و بعد چرا در اين موقع به شهر تشريف نمىآوريد كه با حضور حضرت و الا ترتيبات داده شود . بردند كمسيون خواندند و آوردند . « 1 »\r\nنايب السلطنه بدون اجازهء كمسيون جواب سلام كسى را نمىدهد . اما مىگويند رأى كمسيون رأى و فرمودهء سپهدار است ! من وضع را بسيار بدتر از سابق مىبينم . خدا رحم كند .\r\n\r\nخرماندو\r\nجليل خانى آمد عريضه داد . فراش خلوت شاه شهيد بود ، بعد نوكر خود عضد الملك شده بود . حالا بواسطهء ريش محرابى كه گذاشته بود شناخته نشد . بعد كه معرفى خود را كرد يك ساعت آقا اظهار التفات كرد . همان قولها كه دربارهء حضرت و الا به من مىداد به اين نكره مىداد و مىگفت همين كه مال شاه شهيدى كارت خوب مىشود . سه مرتبه تعظيم كرده رفت . باز صدا زد و تعهدات نمود . دفعهء چهارم صدا زد و گفت از آن پيوند « خرمان‌دو » « 2 » در موقع براى باغ سليمانيه بياور مبادا فراموش كنى .\r\nگفته‌اند اتراك را بايد از دربار و كارهاى دربارى معاف كرد . همين است كه مشاغل دربارى را به ديگران مىدهند . چشم همه از سپهسالار ترسيده . حقيقة نوكرهاى مظفر الدين شاه در آن عهد و در اين عهد باعث خرابى و بر بادى ايران شدند .\r\n\r\n\r\n","description":"","footnote":"\r\n( 1 ) - اصل نامهء عضد الملك موجودست و در ميان اوراق جدا به دست آمد و در صفحات مقدمه به چاپ رسيد . ( مسعود سالور )\r\n( 2 ) - خرمالو . نوعى ميوهء جنگلى به نام خرماندو - خرمندى در باغهاى قديم تهران بود كه در پائيز مىرسد . پيوندى آن را خرمندى يا خرمالو مىنامند . ( ا . ا . ) .\r\n","page_name":" 2690 ","page_number":78},
  {"content":"\r\n\r\n\r\nتلگراف ستار خان و باقر خان\r\nستار خان و باقر خان تلگرافى به سپهدار اعظم كرده بودند كه باش بندرى عثمانى مىگويد من ديگر شما را نمىتوانم نگاه‌دارى كنم مگر اين‌كه به اسلامبول برويد ، تكليف چيست . از اينجا سپهدار جواب مىدهد شما از هر راهى كه ممكن است اگر مىتوانيد طهران بيائيد و حال آن‌كه اينجا هم سفارت روس هست و امكان ندارد بيايند .\r\nباز گفتند آنها تلگرافى كرده‌اند اما سواد اين تلگراف را مثل آن يكى كه در روزنامه چاپ شده بود نديدم كه ما همه كارها را كرديم حالا تركها را از كار خارج مىكنيد و شاه را عزل مىكنيد ابدا ما راضى نمىباشيم .\r\n\r\nقشقائى\r\nوزير داخله آنجا آمد . آقا گفت جواب تلگرافات را ملاحظه كرديد . گفت بلى . ما در خراسان قوه نداريم ، در آذربايجان نداريم ، اما براى فارس داريم . حالا كه علاء الدوله را قبول نمىكنند نبايد در اين اول سلطنت سست گرفت . صمصام السلطنه را تلگراف مىكنم برود سر ييلاقات قشقائى . آنها كه ديدند سر خانهاى آنها مىروند صولت الدوله را تنها گذاشته به سمت علاقه‌جات خود مىآيند . نايب السلطنه هم تصديق مىكرد . در صورتى كه من شيراز بوده‌ام و مىدانم كهر كم از كبود نيست . قشقائى از بختيارى عاجز نيست ، بلكه جمعيت آنها خيلى زيادتر است . منتهى آن وقت بين خوانين نقار بود ، حالا صولت السلطنه عبد الله خان مرده و اسعد السلطنه پسر ايلخانى مرده صولت الدوله اسمعيل خان معتبر شده و همه كار مىتواند بكند .\r\n\r\nطبيعت ايلات\r\nتمام اين سركردگان ايلات كه ايران در چنگال آنها است وقتى كه ديدند عليقلى خان با ششصد سوار آمد شاه را تغيير داد و حالا صدر اعظم شده فرمان به همهء آنها مىدهد و احكامات به ولايات مىفرستد تمكين نمىكنند و هر كدام هزار سوار دارند در تهيهء آمدن طهران و تعيين سلطان جديدى هستند . آنها وزير داخله نمىدانند چيست . همين قدر كه اين تلگراف مىكند به حكام ، آنها مىگويند اتابيك و صدر اعظم است . در ايليت نقص آنها است و هرگز زير بار نمىروند . انتخاب او به وزارت صحيح نبود . اما او سلطنت را تغيير داد كسى چه جرأت داشت . با وجود آن‌كه شخصا آدم تربيت شدهء مؤدب مهربان با كمالى است و شايد از خيليها بهتر باشد اما ايلات ما به حرف حساب گوش نمىدهند .\r\n\r\n","description":"","footnote":"","page_name":" 2691 ","page_number":79},
  {"content":"\r\n\r\nزور دارند و اين حكايت هم فتح باب كرد و سرود ياد مستان داد .\r\nما هم هى بايد تعظيم حاضر كنيم . درست حال ما به حال شير كوره مىماند . شير كورى لوطيها در طهران داشتند كه از بس بچه‌ها انگشت به مقعدش كرده بودند هر وقت از آن سمت خيابان طفلى گذر مىكرد شير بيچاره پشت خود را به آن سمت مىكرد . حالا ما هم طورى شده كه هر وقت از سمت اطاق برليان گذر مىكنيم خواه كسى باشد يا نباشد بىاختيار تعظيم مىكنيم و هيچ خيرى از اين تعظيمها نديديم .\r\n\r\nوضع ما\r\nيعنى ما جمعى هستيم بىطرف ، به يك اندازه خداترس . نه ريش مصنوعى و عمامه گذاشته ، شب و نصف شب به انجمنها رفته تدارك قتل شيخ ديده يا شب نامه نوشته صد هزار ناسزا به عالم گفتيم [ و 
  ] نه كلاه پاپاخ به سر و قطار فشنگ بسته با مفاخر الملك و ديگران به خانه‌ها گذر كرديم و آدم كشتيم . تكليف شرعى و عرفى خود را در بىطرفى و سكوت ديديم . حالا شايد بعضى بگويند بىعرضه بوديم . باز گواراست ، تا آدم‌كش و دروغگو باشيم .\r\n\r\nمناصب سپهدار\r\nسپهدار تمام كارها را تصاحب كرده سواى وزارت جنگ ، مثل سپهسالار آقا وجيه غير مرحوم گور به گورى توپخانه و قورخانه ، اصطبل ، انبار دخيره ، دفتر لشكر ، افواج و سوارهء قزوين ، ايلات و سوارهء خواجه‌وند و ترك و عبد الملكى و هر چه بىصاحب است راجع به شخص خود و اقوامش است . حكومت طهران را به ميرزا صالح خان داده اما منتصر الدوله را نايب الحكومه كرده . معلوم است به زور مجاهدين حاكم ديگر كسى نيست . حكومت گيلان ، تنكابون ، قزوين با خودش است . ساير كارها هم كمسيون هم به دست اوست . تلگراف و پست را هم ادارهء خودش و به سردار منصور واگذار كرده .\r\nحكومت ساوه و زرند شاهسون بغدادى هم با سپهدار است .\r\n دو بدين چنگ و دو بدان چنگال * يك به دندان چو شير غرّانا \r\nديدم امروز چند نفرى لندلند مىكردند . يواش يواش مشغول هستند . اما حالا زور كسى نمىرسد مگر مجلس برقرار شود . آن هم به اين زودى مشكل است .\r\n\r\n","description":"","footnote":"","page_name":" 2692 ","page_number":80},
  {"content":"\r\n\r\n\r\nقشون روس در قزوين\r\nامروز در روزنامهء مجلس كه شيخ يحيى متصدى است و چون مجلس نيست مطالب ديگر مىنويسد ورود هزار و دويست نفر قشون روس را به قزوين با هفت عراده توپ و الحاق اين جمع [ را 
  ] به هشتصد نفر كه سابق وارد شده بودند با آب و تابى نوشته بود .\r\nديدم كسانى كه باور نمىكردند امروز يقينشان شده بود .\r\n\r\nزنجان\r\nمعين الدوله را اصرار دارند زنجان برود . براى آنكه فعلا آنجا است كه اسم مشروطه نيست . اما آنچه مىكنند صد مجاهد و صد بختيارى بتوانند همراه او كنند ممكن نمىشود .\r\nهمانطور كه سابقا حدس زده و نوشته بودم شده . متصل درشكهء كرايه سوارند خانهء . . . . دو روز ديگر كوفت و سوزاك همه را تمام مىكند . پول هم كه هيچ نيست و تا نباشد كار راه نمىافتد .\r\n\r\nمجاهدين شنبه\r\nامير مكرم اعظام الدولهء لاريجانى ديروز وارد شد با سيصد نفر . مجاهدين كه از خارج آمدند مال طهران را مجاهدين روز شنبه مىگويند كه همه تفاصيل تمام شده بود . حالا اين شخص هم مثل مجاهدين شنبه است . اما با خود تحفه‌اى آورده كه بسيار مردم خوششان آمد .\r\n\r\nحبس مفاخر الملك\r\nمفاخر الملك احمق هم مثل سيد جمال زرگنده و سفارت روس را گذاشته با تبديل لباس از راه مازندران به سمت روسيه مىرفت . تفنگ سه تير « لوبل » داشت . اين تفنگهاى لوبل بسى مردم را به گائيدن داده و من بعد مىدهد . براى گرفتن تفنگ به سراغش رفتند و معلوم شد آقاى مفاخر است دستگير كرده آوردند ، فعلا حبس است و استنطاق مىكنند مثل استنطاقهاى باغ شاه .\r\nامير مكرم گفته بود نرسيده به شمس آباد كمرد سوارى ديدم تفنگ لوبل داشت . گفت براى حفظ راه مأمور سپهدار هستم . بعد گفت سارى مىروم مطالبات دارم . او را گرفتم از عقب مىآوردند . بعد شخصى را به لباس رعايا سوار الاغ ديديم كه يك دستمال بزرگى\r\n\r\n","description":"","footnote":"","page_name":" 2693 ","page_number":81},
  {"content":"\r\n\r\nهم زير كلاه انداخته بود كه صورت را مخفى داشت . يك نفر پياده هم جلوى الاغ را داشت . پرسيدم عمو كجا مىرويد ، گفت ناخوش است به آب گرم مىرود . در اين بين آن سوار رسيد و فورا به آن الاغ سوار تعظيم كرد . ما پرسيديم آن كه بود كه تعظيم كردى جواب داد آقاى من مفاخر الملك . آقا و نوكر را به شمس آباد آورده آنجا مفاخر از خورجين لباس خود را بيرون آورد و تبديل لباس كرد و به شهر آورديم .\r\n\r\nحكومت شمردن\r\nشهر طهران پس از آن انقلاب طبيعة و قهرا امن است . مىگويند شبها مجاهد گردش مىكند اما من نديدم . حكومت شمرانات را به سهام الدوله دادند و جمعى قزاق روانه كردند . آنجا بايد منظم‌تر باشد . كارها شلوغ است بدتر از سابق خواهد شد .\r\n\r\nتصميم عز الدوله\r\nسه‌شنبه نهم رجب - صبح با يابوى پدر سگ كم راه به زرگنده رفتم ، حضرت و الا در جاى معهود نزديك محل تنيس نشسته بودند . پس از اظهار التفات و احوال‌پرسى سر صحبت باز شد . به هزار ماجرا راضى به رفتن شدند به شرط آن‌كه اگر املاك را تخليه نكردند و احقاق حق نشد اين دفعه حرف احدى را گوش نفرمايند . اما شارژدفر ناخوش بود ، بارونوسكى نبود . قرار شد امروز يا فردا آنها را ديده و خداحافظى كرده موقة بروند تا خدا چه خواهد .\r\nجوابى هم براى نايب السلطنه مرقوم داشتند كه خيلى خوب من مىروم تا تعهدات شما چه نتيجه بدهد ، پس از شرفيابى خاكپاى مبارك شهر به ديدن حضرت اشرف خواهم آمد .\r\n\r\nشاه شاه است\r\nشاهزاده مشدى آمد ( ظل السلطنه ) . زكام سختى بود . هر دفعه كه دماغ مىگرفت تا خارج سفارت صدايش مىرفت . با حضرت و الا گرم صحبت بود . گفت عكس شاه را بياورند شما تماشا كنيد . آوردند به دست من داد [ با 
  ] نيم تنه و روى صندلى بود . بالاى عكس به خط قرمز دستخط كرده بود « اين عكس خودمان را به شاهزاده ظل السلطنه يادگار مرحمت فرموديم . شهر رجب 1327 ، سلطان احمد شاه قاجار » . خط شاه به اقتضاى سن معلوم است خوب نيست . گفتم شاه چه مىگويد . گفت خيلى خوشش آمده و مىگويد شاه كوچك و بزرگ ندارد ، شاه سياه و سفيد ندارد . ( در اول مشروطه اين\r\n\r\n","description":"","footnote":"","page_name":" 2694 ","page_number":82},
  {"content":"\r\n\r\nعبارت را سيد عبد الله گفته بود ) . شاه پير و جوان ندارد ، شاه شاه است . از اين دستخط هم حالت او خوب معلوم مىشود .\r\nدر اين بين آقا « 1 » از اطاق خواب بيرون آمده با عبا به سمت ما آمد . خيلى خيلى تعارف كرد . رفت دست‌نماز گرفته آمد . آن وقت گفت حضرت و الا پدر هستيد چرا آنقدر تواضع مىكنيد . آقا كجا بود . من بروم خدمت شاه عرض كنم . آقا « 2 » زحمت كشيده آمده اقلا شرفياب شود . او كه رد شد حضرت و الا فرمود همين حالا چطور متواضع شده من پدر شدم و تو آقا .\r\n\r\nتفألات شوم محمد على شاه\r\nحضرت و الا فرمودند شاه عصرها بيرون مىآيند دو سه دفعه شرفياب شده‌ام . يك روز عصر زير آن درخت نشسته بود من هم راه مىرفتم . صدا زد رفتم نشستم . عرض كردم من از آنچه به شما مكرر عريضه كردم دلخور نيستم كه چرا به آن پنديات عمل نكرديد . دلگيرى من از اين است يك كدام را جواب مرحمت نفرموديد . آن وقت شاه فرمود راست است . اما مىدانيد براى چه به روز من اين آمد . دو تا ملك در تبريز خريدم وقف بود . يك آخوندى فروخت ، هر كدام مبلغى قيمت دارد . ( وقف بوده كسى نمىخريد . اين وليعهد بود زور داشت خريد ) . من از روز اول به فال بد گرفتم . ديگر اين كه اسب سياهى عين الدوله داشت او را كه جلاى وطن به فريمان دادند به من تقديم كرد .\r\nديگر اين‌كه چهار سفر من سلطنت آباد منزل كردم . دفعهء اول تپانچه از دستم خالى شد به مجلل خورد . دفعهء دوم كالسكه مرا برداشت و آن صدمه به من خورد . دفعهء سوم به شدت ناخوش شدم كه دو شب مرا رو به قبله كرده بودند . اين هم دفعهء چهارم بود كه آواره شدم . اما شاه فراموش فرموده بودند كه روز تاج‌گذارى بعد از برداشتن تاج كيان مشير الدولهء مرحوم كلاه جيقه‌دار را كه خواست به سرش بگذارد چپكى گذاشت و جيقه در محاذى گوش و شانهء شاه واقع شده بود كه ملتفت شده از پائين هم گفتند برداشته درست گذاشت .\r\nشاه اين مهملات را باعث فناى سلطنت خود دانسته و حال آن‌كه خبطهاى او و بىتدبيرى او و لجاج و دروغ‌گوئى و سوءانتخاب او باعث شد . چنان كه در اين « مموار » مكرر شرح و تفصيل داده‌ام . با وجود آن‌كه خيليها را من نمىدانستم و حالا هم نمىدانم .\r\n\r\n\r\n","description":"","footnote":"\r\n( 1 ) - آقاى كامران ميرزا نايب السلطنه\r\n( 2 ) - اينجا آقا مقصود قهرمان ميرزا عين السلطنه است .\r\n","page_name":" 2695 ","page_number":83},
  {"content":"\r\n\r\n\r\nمحمد حسن ميرزا\r\nامروز آقا كه در شهر اميركبير لقب داده‌اند زودتر تشريف آوردند . شاهزاده محمد حسن ميرزا كه وليعهد آتيهء ما خواهد بود تا روزى كه به سلامتى شاه داراى پسرى شود ناهار بود . شاه حاليه شبيه‌تر است به پدرش . كوتاه و چاق است اما چشم و ابرويش خيلى امتياز دارد و از پدرش بهتر است .\r\n\r\nزيبا خانم بدقدم\r\nاين محمد حسن ميرزا صورت كشيده دارد . سبزه است . لاغر است . اما قدا بلندتر مىشود . بسيار خوش بيان بود . مثل آدمهاى بزرگ تربيت شده حرف مىزد . خيلى زيرك و عاقل به نظر آمد . شكايت از زيبا خانم نوهء بهمن ميرزا داشت كه اين ما را رسوا كرد . باز فرنگى ، جهود ، ارمنى يك دينى دارد ، اين شاهزاده خانم بىدين صرف است و اعتقاد به هيچ مذهبى ندارد . كاش هرگز از روسيه نيامده بود . ( آقا گفت بدقدم هم هست ) . بعد رو به حضرت و الا كرد و گفت خديجه خانم ( دختر شاه ماضى ) هيچ معلم فارسى ندارد .\r\nفارسى نمىخواند اما سالى پنج هزار تومان به اين زيبا خانم داده معلم زبان روسى او باشد . شاهزاده گفتند ما شاء الله شما خوب روسى حرف مىزنيد ، حالا بگوئيد شما بهتر مىدانيد يا شاه . گفت و الله داداش بهتر مىخواند و مىنويسد ، اما من بهتر حرف مىزنم .\r\nبراى اينكه داداش مىگفت من اگر حرف بزنم شايد كلمه‌اى را غلط بگويم اسباب خنده شود . اما من غلط و صحيح متصل حرف زدم و روان شدم . اما به نظر من اين فرمايش داداش حسابى نبود براى اين‌كه معلم مىداند من تازه درس خوانده‌ام و نمىتوانم مثل آنها تكلم كنم . من حقيقة از بيانات او لذت بردم .\r\nزودتر از سر ناهار برخاست . آقا فرمود حسن از من بدش آمده براى اين‌كه شاه مىخواست اين را بدهد . من گفتم او بزرگتر و وليعهد است نمىشود ، حالا با من دشمن شده . من گفتم به سلامتى ايشان وليعهد ما هستند .\r\nبيرون در ايوان دست مىشستم ديدم محمد حسن ميرزا از بالا خان سيگارد مىخواهد . بالا خان هم فرصت نمىدهد من دستم را بشويم . آخر خودم يك سيگارد تقديم كرده كبريت هم زدم كشيد . در اين بين يك پسر سه سالهء شاه وارد شد . سر و پا برهنه دويد توى اطاق . لله‌اش از دنبال افتان و خيزان ، سردارى و كفش به دست پس از مدتى رسيد . ما شاء الله اين هم بسيار قشنگ بود . به آقا و حضرت و الا اعتنائى نكرده رفت اطاق ديگر به سراغ ظل السلطنه دائى جان . ملكه با اينها به كامرانيه رفته‌اند . امروز به\r\n\r\n","description":"","footnote":"","page_name":" 2696 ","page_number":84},
  {"content":"\r\n\r\nزيارت شاه آمده بودند .\r\n\r\nجواهرات و اموال دولتى\r\nآقا مشغول مهماندارى است . شاه حاليه و مادرش و همه آنجا هستند . آقا توى خرج افتاده . اما اين خرجها چهارصد هزار تومان [ را 
  ] كه سند از شاه گرفت به بانك داد پر نمىكند . در يكى از اطاقهاى دفتر هفت صندوق روى هم چيده‌اند و يك قزاق روس مثل مجسمه قراولى مىكشيد . حضرت و الا فرمودند جواهرات و اسباب نفيس شاه است كه خودش مهر كرده و شارژدفر مهر كرده و اينجا گذاشته‌اند . روز و شب يك قزاق روس محافظت مىكند .\r\nخانهء مادر مجلل السلطان كه از اقوام صدر الممالك است ( خود مجلل قاجار است ) فرستادند آنچه بود آوردند . صد و شصت قاليچهء عمارت سلطنتى با قلمدانهاى جواهر ، سكه‌هاى كهنه و مقدار زيادى اسباب ديگر . گفتند به قدر سيصد هزار تومان مال دولت آنجا بود كه از سرايدار خانه و عمارات دولتى برده بود . حالا به جاى خود گذاشتند يا لوطى خور شد من نمىدانم .\r\n\r\nسرووضع محمد على شاه\r\nآنها استراحت كردند . من رفتم خانهء همشيره . سه ساعت به غروب مانده مراجعت كردم . سفارت چند در دارد ، يكى رو به جنوب و داخل ده زرگنده مىشود كه باغ مرحوم نظام الدوله كه حالا مال معز السلطان است ، سالار اعظم قوم سپهسالار كرايه كرده نزديك آن است .\r\nديدم دو نفر جلو مىآيند . بعد حاجب الدوله و غلامباشى سفارت گفتند شاه آنجا حمام مىرود . من ايستادم شاه رسيد . فرمودند شاهزاده احوال شما چطور است . من تعظيمى كرده فورا سالار اعظم رسيد و شاه داخل جلو خان باغ معز السلطان شد و من داخل سفارت . شاه سردارى ماهوت نازك پشمى پوشيده بود . هيچ علامت نظام و سلطنتى در كلاه و سردارى نداشت . ريشش بلند شده بود . لاغر شده بود . غبغب بىپير تحليل رفته بود . رنگش زرد شده بود .\r\nآمدم خدمت حضرت و الا چاى خورده دو ساعت به غروب مانده حركت كردم .\r\nحضرت و الا هم قرار شد امروز آنها را ملاقات كند . غروب بروند ملاقات ، نشد فردا .\r\n\r\n","description":"","footnote":"","page_name":" 2697 ","page_number":85},
  {"content":"\r\n\r\n\r\nماماقانيها ، بختياريها\r\nتوى باغ به قدر سيصد چهارصد نفر ماماقانى منزل داشت . بيرون سفارت جلوى عمارتهاى سپهدار چندين چادر مملو از سيلاخورى [ بود . 
  ] صبح كه مىرفتم چادرها برپا ، عصر ديركها را كشيده فرش آنها بود . تمام با قطارهاى زياد و تفنگهاى « لوبل » ، تكش خان مىگفت مىگويند تا ما تقاص خود را نكنيم نمىرويم . نصفشان نزد امير مفخم رفته‌اند ، نصف اينجا . امير مفخم با سالار جنگ و سردار معزز على اشرف خان گروسى با پانصد سوار در صاحبقرانيه هستند . تكش مىگفت نه عرابه توپ دارد . در شمران آنها آدم لخت مىكنند ، در طهران و اطراف طهران اين بختياريهاى ديگر . صبح كه مىآمدم دو نفر قاطرچى را كشته و قاطرهاى آنها را با بار آرد برده بودند . . . .\r\nسردار محتشم برادر امير مفخم با سردار بهادر « 1 » پسر سردار سعد پريروز وارد شدند .\r\nدور نيست ما بين آنها اصلاح شود .\r\n مپندار « 2 » اى در خزان كشته جو * كه گندم ستانى به وقت درو\r\nشرانديش هم در سر شر شود * چو كژدم كه در خانه كمتر شود \r\nبختياريها كه مالك رقاب و جان و مال ما به دست آنها افتاد تا ممكنشان شد چپاول ، غارت ، بىعصمتى ، بىعفتى كردند . به غير آن كارى نداشتند . سردار اسعد نابينا شد و پس از چند سال مرد . اين اول قدم انتقام خداوندى بود .\r\nسپس دولت پهلوى درخشيدن گرفت ، براى انجام مقاصد پسر سردار اسعد ، يار غار يپرم گور به گورى طرف توجه قرار گرفته بالاخره وزير جنگ اسمى شد .\r\nنقار و نفاق بين دو تيره واقع گرديد . صمصام السلطنه مثل بزگر كه مشمشه گرفته باشد از دست پسرش مرتضى قلى خان گريخته خانهء ديگرى مسكن كرد تا مرد .\r\nسردار اسعد با داشتن وزارت محكوم به توطئه شده هنگامى كه در ركاب اعليحضرت گرگان بود دستگير شد . جمعى ديگر از بختياريها در طهران ، اصفهان محبوس شدند . همگى محاكمه ، سردار اسعد تيرباران با چند نفر ديگر . بعضى ديگر حبس به اعمال شاقه ، برخى تبرئه شدند . ايل بختيارى همگى خلع سلاح و ممنوع از چادرنشينى و خانه به دوشى [ شد . 
  ] حكومت ساخلو نظامى در آنجا برقرار [ كرد 
  ] و به كيفر اعمال خود رسيدند .\r\nدر همان ايام صولت الدوله اسماعيل خان قشقائى هم به سزاى خود رسيد و نيز\r\n\r\n\r\n","description":"","footnote":"\r\n( 1 ) - اصل بهادر الدوله .\r\n( 2 ) - از اينجا تا هفده سطر بعد نوشته‌اى است كه در سال 1317 شمسى نوشته و به صفحه الصاق شده است .\r\n","page_name":" 2698 ","page_number":86},
  {"content":"\r\n\r\nسردار معظم خراسانى تيمور تاش وزير مقتدر دربار اعظم پس از محاكمه در قصر قاجار به سراى جاودانى رخت بربست . قهرمان سالور ، اسفند ماه 1317 - 1357 هجرى .\r\n* * * \r\nمعطلى براى يك شاهى\r\nچهارشنبه دهم رجب - بىپولى همه را آهو كرده . براى يك شاهى معطل هستم .\r\nحواله هم دارم نمىدهند . جمعى تجار هم مىگويند باز حضرت عبد العظيم رفته‌اند .\r\nبعضى مىگويند براى قرض بانك است ، برخى مىگويند تعهد مبلغ زيادى به سپهدار اعظم كرده بودند به ورود طهران برسانند . حالا نكول كرده متحصن شده‌اند . جمعى امروز براى استرداد جواهرات نزد شاه رفته‌اند .\r\n\r\nوضع باغ سلطنتى\r\nسه ساعت كمتر به غروب بود درب خانه رفتم . نايب السلطنه مقابل قصر ابيض كنار حوض با جمعى خلوت داشتند . از هر قبيل آدم مىخواستى در باغ بود . چاى و بستنى فراوان ، مردم بيكار زياد ، درست مثل باغهاى عمومى فرنگستان شده . هيچ به عمارت سلطنتى كه محل جلوس شاه يا نايب السلطنه باشد شبيه نيست .\r\n\r\nمحاكمهء قوام الدوله\r\nصبح يساول قاجاريه عريضه آورده بود مهر كنيم . من حمام بودم . رفته بود در باغ اعتماد قاجار عريضه را داده . معلوم شد بدبختى پاپيچ قوام الدوله شده مستمك خوبى به دست آمده . اويس ميرزا ملكى به او فروخته براى تتمهء قيمت ملك جعفر آباد مىرود به قوام الدوله بد حرفى مىكند . او هم حكم مىكند كتك مفصلى به شاهزاده مىزنند . حالا سخت گرفته‌اند قوام الدوله بايد در عدليه مجازات شود . حضرات هم كه خيلى ميل دارند .\r\n\r\nعضد الملك و عز الدوله\r\nكمسيون سمت عمارت شمس العماره بود . من درست اجزا آن را نمىدانم كيست .\r\nخلوت نايب السلطنه كه تمام شد رفته پاكت را دادم ملاحظه كرد . درست ملتفت نشد .\r\nگفت چهار ساعت دعوا كرديم نتيجه چه شد . گفتم گويا تاريك بود درست كاغذ را قرائت نفرموديد . نتيجه خروج حضرت و الا از سفارت بود . تشريف بردند و اينجا هم\r\n\r\n","description":"","footnote":"","page_name":" 2699 ","page_number":87},
  {"content":"\r\n\r\nمرقوم داشته‌اند پس از شرفيابى شهر خدمت حضرت عالى مىرسند . ديگر چه مقصودى داشتيد . آن وقت سر افتاد و گفت بله همين را ، بله همين را ، بسيار خوب همين بود نتيجه .\r\n\r\nقنات مهر گرد و نايب السلطنهء مملكت\r\nمعين السلطان سياهه داد كه آب قنات مهرگرد را به اين خانه‌ها برده‌اند و اين هم صورت مخارج تنقيهء قنات است . يك ساعت سياهه را مىخواند و مىگفت استاد اسمعيل مرد متدين و مقنى استادى است . چنين است ، چنان است . دستور العمل مىداد .\r\nو حال آن‌كه اين كار با خود معين السلطان است . خيلى اشكال پيدا كند با وزير دربار .\r\nمملكت به اين شلوغى نايب السلطنه يك ساعت تعريف استاد اسماعيل را مىكند و دستور العمل تنفيهء قنات مىدهد . همان حكايت سابق است . قنات مهرگرد چه ربط به نايب السلطنهء مملكت دارد . مقنى باشى هر قدر استاد و متدين باشد به چه درد مىخورد .\r\nچنانچه نوشته شد نايب السلطنه محسنات زياد دارد اما باز قديمى است ، قدرى هم دير انتقال . از اين سليقه‌ها هم بسيار دارد . ايران است و همينها . اگر مردمان عالم تربيت شده داشتيم كارمان اينطور خراب نبود .\r\n\r\nحرف مجاهد\r\nمن برخاستم ديدم سردار ناصر مىآيد . دست داد گفت چيزى را كه همه آرزو داشتند اين بود ؟ ميرزا احمد خان ايشيك آقاسى باشى تازه در يكى از طاقنماها نشسته بود من هم نشستم . چند نفر از مجاهدين همانطور قطار بسته تفنگ به كول با كلاههاى غريب نشسته و ايستاده بودند . پسر شيخ فضل الله رسيد . يكى از آنها كه جوان خوش تركيبى بود و كلاه غريبى به سر داشت ، دست داده گفت تو قسم نخوردى كه با اين تفنگ پدرم را خواهم كشت . جواب گفت چرا . آن وقت اشاره به سمت بالاى باغ كه كمسيون منعقد بود كرد اجازه نمىدهند . مجاهد گفت آدم كشتن اجازه لازم ندارد ، قسم خوردى برو بكش .\r\nمن سى نفر آدم كشتم چطور شدم . اينها هر كدام يك نفر كشته باشند سى مىگويند ( و حال آن‌كه جنگ طهران را ديديم ) . پسر شيخ گفت اذن بدهند الان مىروم . گفت من يك كارى يادت مىدهم كه خيلى آسان مىشود كشت . بيا جلو بيا جلو . آمد گردنش را گرفت گفت اين رگ را بگير فشار بده . من گفتم خواهشمندم اين امتحان و علم را در جاى ديگر ياد آقازاده بدهيد ! مجاهد خندهء طولانى كرده گفت راست است . حالا خودش به ناله و فرياد مىافتاد و بد بود . دست را برداشته گفت بيا منزل خوب يادت مىدهم . من تازه سر\r\n\r\n","description":"","footnote":"","page_name":" 2700 ","page_number":88},
  {"content":"\r\n\r\nصحبتم بند شده بود كه حاجى آقا مرا بلند كرد .\r\nبا اين مجاهدين حالا اهل طهران كارها دارند و من خودم يكى از آنها هستم كه بايد صحبتها بكنم ، شوخيها بكنم . صبر بايد كرد تا قدرى باد اردو و ورم جهاد از سر آنها بيفتد و اهلى و رام شوند .\r\n\r\nاعدام مفاخر الملك و صنيع حضرت\r\nجمعه 12 رجب - خانهء ملك آرا ناهار كشك و بادمجان دعوت داشتيم . مسئلهء تازه قتل مفاخر الملك و صنيع حضرت بود . ديروز يك ساعت به غروب مانده اولى را در دروازهء باغ شاه آنجا كه اسمعيل را كشته بود به يازده تير گلولهء تفنگ به كيفر اعمالش رسانيدند . دومى را در ميدان توپخانه كه عنايت را در آن قضيهء ميدان كشته بودند به چوب ژيمناستيك جلوى عمارت توپخانه به دار زدند . تا امروز مردم به تماشاى صنيع حضرت مىرفتند . اما مفاخر را ديشب به خاك سپردند . اين است نتيجهء افساد و شرّ .\r\nخداوند همه را حفظ فرمايد .\r\n\r\nحبس شيخ فضل الله\r\nخبر ديگر حبس جناب شيخ است با ملا محمد آملى و حاجى آقا على اكبر و مجد الدوله و پسرش مجد السلطنه كه وكيل مجلس و بعد حاكم خمسه شد با ميرزا اسمعيل خان آجودانباشى توپخانه . گفتند مؤيد الدوله و حاجى آخوند را هم گرفته‌اند ، اما صدق آن مثل سايرين معلوم نشد .\r\nتمام اينها را در ميدان توپخانه حبس كرده‌اند . « 1 » شاه هم غروب شهر آمد . شب آتش‌بازى بود .\r\n\r\nنسقچى باشى\r\nاز خانهء ملك آرا ساعتى خانهء نسقچى باشى رفتيم ، خيلى مشروطه بود . حالا مىگفت معلوم مىشود يازده ماه بايد زحمت كشيد تا استبداد را كول گرفته به خانهء يك نفر ديگر وارد كرد و به زبان فصيح مىگفت چند روز ديگر مردم بلوا مىكنند .\r\nامير سيف الدين ( مدير توپخانه ) براى اين‌كه شش ماه تبعيد شده حكومت لرستان ،\r\n\r\n\r\n","description":"","footnote":"\r\n( 1 ) - سردار افخم غلامحسين خان رئيس پليس سابق هم حبس است . مؤيد الدوله و حاجى آخوند دروغ بود . مجد السلطنه هم محبوس نيست . ( حاشيه به خط مؤلف )\r\n","page_name":" 2701 ","page_number":89},
  {"content":"\r\n\r\nعربستان ، بختيارى ، چهار لنگ ، بروجرد و تمام قشون آنجا را داده‌اند . اين چطور از عهده برمىآيد . براى چه اين همه كار با يكى . فقط براى آنكه چهار ماه تبعيد شده ! كه سپهدار در امارت توپخانه‌اش به او لطف داشت . كسى كه به مديرى توپخانه و نوكرى امير توپخانه مباهات داشت .\r\nبه يك نفر لر گفتند اگر شاه شدى چه مىكنى . جواب گفت اول براى خودم هزار تومان مواجب برقرار مىكنم . حالا حكايت سپهدار است . سلطنت را نمىتوانست موافق قانون بين الملل و فرنگيها صاحب شود تمام كارها را كه مىتواند .\r\n\r\nفرمانفرما\r\nفرمانفرما صلهء ارحام به جاى آورد ، به قدر يك ربع عصر خانهء ملك آرا آمد . گفت قوام الدوله را به استنطاق آوردند . دو هزار نفر تماشاچى جمع شده بود . ماند به روز يكشنبه كه اويس ميرزا شهود اقامه كند . ديگر صحبتى نكرد يعنى مجال ندارد . وقتى كه سوار كالسكه شد به كالسكه‌چى مىگفت تند برو ، تند برو . سى جاى ديگر تا غروب بايد برود .\r\n\r\nاستعفاى ظهير الدوله\r\nشنبه 13 - در ايام ناصر الدين شاه و مظفر الدين شاه تمام سالها يك جور مىگذشت .\r\nاما اين چهار ساله هر روزش تازه [ اى بود 
  ] كه هيچ با روز پيش شباهت ندارد . جناب ظهير الدوله استعفا كرده در راه هستند . ايلات شهر كرمانشاهان را متصرف شده غارت كردند و اين دفعهء چهارم است كه شهر غارت شده است . نظر فتح السلطان با پسرهاى نامدار خان خزلى تمام نهاوند و تويسركان را چاپيده‌اند . شاهسون اردبيل ديگر چيزى براى آذربايجان باقى نگذاشته .\r\nمعتمد الدوله بواسطهء خصوصيت با سردار منصور و به جبران صدمه‌اى كه در تنكابون خورده بود حاكم همدان شد . اما آنجا هم كاغذ داشتم از اسد آباد و كليائى سوار زياد آمده شصت نفر ، هفتاد نفر دهات را چاپيده و ماليات مىگيرند . نظر هم خيال رفتن آنجا را دارد .\r\n\r\nصولت الدوله\r\nمطلب مهمتر از همه حكايت شيراز و قشقائى است . اسمعيل خان صولت الدوله با چهار هزار سوار و پياده شهر شيراز را متصرف [ شده 
  ] در ارگ نشسته ، تمام ادارات دولتى\r\n\r\n","description":"","footnote":"","page_name":" 2702 ","page_number":90},
  {"content":"\r\n\r\nرا تصاحب كرده . پس از اين اقدام پنجاه نفر سرباز انگليسى با يك عرابه توپ وارد آنجا مىشود .\r\n\r\nانتخابات\r\nچند روز است در محلات چهارگانهء طهران تعرفه مىدهند و روز 19 ، 20 ، 21 ماه بايد در مدرسهء دار الفنون آرا داده شود . انجمن نظار [ از 
  ] ميرزا صالح خان حاكم طهران است ، مخبر الملك ، اسد الله ميرزا ( خودش را براى وكالت هلاك كرده ) ، آقا سيد محمد امام اف ، وكيل الرعاياى همدانى و يك نفر ديگر كه فراموش كردم متشكل [ است 
  ] .\r\nرفتم درب خانه . سبيلهاى اغلبى آويزان بود و متفكر بودند . مردم گمان مىكردند و نويد مىدادند و من ضد آن تصور مىكردم كه در طهران كارهائى كه گيلان و قزوين كردند نخواهد شد . اما حالا معلوم مىشود كار اينجا خراب‌تر است . نيابت سلطنت عضد الملك و اطمينانهاى او همه را به گائيدن خواهد داد .\r\n\r\nاخبار از زبان عز الممالك\r\nعز الممالك پيدا شد . محرمانه پرسيدم گفت كار مجد الدوله خراب است . حكم قتلش را كميته داده به هزار زحمت نوشته براى معز السلطان گرفتند در مأموريت امروز خود تأخير كند . كميتهء جنگ پرسيدم كدام است . محرمانه گفت شخص سپهدار ، معز السلطان گيلانى ، ميرزا حسين خان كسمائى ، مسيو يپرم . ديگر همه بيكاره هستند . هر چه مىشود به حكم اينها است . نايب السلطنه اسم است ، عرضه هم از قديم الايام نداشته . تكاليف نيابت سلطنت را هم هيچ نمىداند .\r\n\r\nسلام\r\nبه هزار زحمت قدرى توپچى يك نصف فوج از خرقان ، كمى از سربازهاى فوج مخصوص با فوج فريدن حاضر كرده بودند . با لباسهاى منحوس آمدند . جمعيت زياد بود . « كورديپلماتيك » يك ساعت به ظهر مانده مىآمد . اجزاء سلام زود حاضر شدند .\r\nيقين كرديم قبل از آمدن سفرا سلام منعقد مىشود . به اطاق رفتيم . موثق الدوله مىخواست بر خلاف سلام گذشته نظمى بدهد كه باز ممكن نشد و شلوغ‌تر بود .\r\nاين مردم در آفتاب مدتها ايستادند كه پدر همه درآمد . خدا مىداند ما كه در اطاق بوديم و آزاد نزديك بود هلاك شويم ، چه رسد به آنها كه در آفتاب با جبه‌هاى ترمه بودند .\r\n\r\n","description":"","footnote":"","page_name":" 2703 ","page_number":91},
  {"content":"\r\n\r\n\r\nسپهدار اعجوبهء روزگار\r\nسپهدار بالا آمده تمشيتى داد پائين رفت . بختياريها را آورد بالا دست اهل نظام واداشت . حق هم همين بود . براى آن‌كه آنها بيكاره و بىمعنى بودند و اينها خيلى كار بزرگى كردند . سپهدار خيلى زرنگ است . آنچه در اين چند ماهه تنكابون خيال كرده بود همه را صورت داد . شايد تتمه را هم انجام بدهد . بختياريها مثل نوكر او بودند . پشت سرش انداخته امر و نهى مىكرد . حقيقة اعجوبهء روزگار است .\r\n\r\nعضد الملك فرنگىمآب نيست\r\n« كور ديپلماتيك » از حضور پادشاه نزد نايب السلطنه رفتند . نطقش را نوشته بودند قرائت كرد . نايب السلطنه دو سفر اول و دوم همراه شاه شهيد فرنگستان هم رفته . آن وقت ناظر بود كه بعد از نظارت يك دفعه وزير عدليه شد ، ديگر مصدر كارى نگرديد . اما هيچ فرنگىمآب به قدر ذره‌اى نيست .\r\nبعد از هلاكت مردم شاه آمد . اعتضاد السلطنه ، نصرت السلطنه ، عضد السلطنه ، يمين السلطنه ، ظل السلطنه بودند . اعتضاد السلطنه خيلى شبيه شاه ماضى است . از شاه هم چند سال بزرگتر است . شاه فرمود اليوم اكملت و لكم دينكم . اين عيد سعيد انشاء اللّه به همه مبارك است .\r\n\r\nجز مصادره راهى نيست\r\nمن و ملك آرا ، شعاع الدين ميرزا ، آقاى عماد السلطنه معطل نشده بيرون آمديم . در ميان نارنجستان لش شديم . آقاى عماد السلطنه فرمودند من ديروز خانهء فخر الملك بودم همچو صلاح‌ديد كه حضرت و الا بيرق روس را نخواباند . ديگر براى كسى امنيت نيست .\r\nمن صبح رحيم را شمران فرستادم . فرمانفرما هم در اطاق از من پرسيد حضرت و الا بيرون آمد گفتم بلى . گفت به چه اطمينان . اين مجاهدين روزى مبلغى مواجب دارند .\r\nمخارج ديگر هم هست . سپهدار راه ديگرى جز مصادرهء مردم ندارد . آمديم منزل .\r\nافخم الدوله شمران رفته است . جناب شيخ سيف الدين در اين عيد دعوتى مىكند .\r\nرقعهء چاپى با تفصيلى فرستاده بود . محض ترويج شريعت غرّا و تكميل ملت بيضا چهار ساعت به غروب مانده در اين منزل تشريف بياوريد . من يك ساعت به غروب مانده رفتم . در باغچهء كوچك خود صندلى گذاشته بودند . از هر جنس آدم بود . هواى گرم يك فنجان چاى داغ با يك بستنى كثيف ظرف نشسته مىدادند . دو تا شاعر هم شعر خوانده\r\n\r\n","description":"","footnote":"","page_name":" 2704 ","page_number":92},
  {"content":"\r\n\r\nبودند . جشن سده و مهرگان گفته بودند . مردم رفتند . ملك آرا ، من ، مؤيد السلطنه ، اعتماد قاجار و شيخ بوديم .\r\n\r\nدار زدن شيخ فضل الله\r\nگفتند شيخ را به دار زدند و شيخ الرئيس از اينجا كه بيرون آمد به عجله به تماشا رفت .\r\nمطلب بزرگ بود و باور نمىشد . دو مرتبه آمدند شيخ را با درشكه به خانه‌اش بردند . سه مرتبه آمدند شيخ را به استنطاق بردند . چهار مرتبه دو نفر از فكليها كه موعود بودند وارد شدند . گفتند اين‌كه دير شد ما در مدرسهء دار الفنون براى تعرفه رفته بوديم ديديم صداى زنده باد اسلام ، پاينده باد عدالت بلند شد . آدم فرستادند معلوم شد شيخ فضل الله را در ميدان توپخانه به دار زدند . رفتيم جناب شيخ را بالاى دار زيارت كرده آمديم . معلوم شد يك ساعت و نيم به غروب مانده شيخ را با درشكه به عمارت خورشيد و كميتهء جنگ بردند . سه ربع به غروب مانده آورده به دار زدند . پسرش ايستاده بود و به قفقازيها در كشتن پدرش كمك مىكرد « 1 » و بعد از آن‌كه به همان ژيمناستيك كشيدند دست زده هورا كشيدند . با سايرين دست مىداد و مبارك باد مىگفت . موزيك هم زدند و قفقازيها و مجاهدين ديگر رقص مىكردند . مردم ديگر زنده باد عدالت مىگفتند . غروب پسر شيخ اذن داده نعش را پايين آوردند و به خانهء خودش بردند .\r\nتا امروز در ايران كه مملكت اسلامى است همچو كارى نشده بود . اما حالا اگر مجلس برپا شود از بابت دردسر و زحمت علما در نشر قوانين خلاص است و شايد دست علما از امورات دنيوى و دربارى و مملكتى كوتاه شود .\r\nمغرب گذشته بود سواره بوديم . اعتماد قاجار [ كه 
  ] خيلى مقدس است درهم بود .\r\nآمديم به ميدان يك نفر مجاهد با جمعى اهل شهر به عرض خيابان مىرفتند . من گفتم آقايان خبردار و حال آن‌كه به حضرت مجاهد خطاب نكرده بودم . برگشت با تفنگ گفت مگر كورى از آنجا برو . من هيچ نگفتم و رد شده . آن وقت به زبان تركى گفت پدر سوخته حرف نزد و الا مىزدم .\r\nدر ميدان كسى نبود مگر محبوسين و مجاهدين . چه به روز آن محبوسين آمده باشد .\r\nبيشتر عربده مىكردند ، تصنيف مىخواندند . عبور مخاطره داشت . از امروز و امشب خيلى تكاليف معلوم شد . بايد نهايت احتياط را كرد . ملك آرا پياده بود آدم هم نداشت [ و 
  ] راهش خيلى دور . جلودار و اسب را با او فرستادم . خودم توكل بر خدا پياده منزل\r\n\r\n\r\n","description":"","footnote":"\r\n( 1 ) - بعد اين پسر را هم به سزا رساندند . در حياط عدليه كشته شد ( حاشيهء مؤلف به خط نوتر )\r\n","page_name":" 2705 ","page_number":93},
  {"content":"\r\n\r\nآمدم . افخم الدوله آمده بود . دم داوديه تركها نزديك بود لختش كنند . خدا تفضل كرده بود . رحيم را كه پاكت مىبرد لخت كرده بودند . اسب و لباس و ساعت هر چه داشت دوه‌چيها « 1 » گرفته بودند .\r\n هر كه گريزد ز خراجات شاه * باركش غول بيابان شود \r\n\r\nماماقانى ، دوه‌چى ، سيلاخورى\r\nعماد السلطنه اسبها را پس گرفت . باز يكى را بردند . افخم الدوله مىگفت امروز به قدر بيست اسب از مردم گرفتند . مراجعت با هزار بيم و ترس آمده بود كه در جلويش سه اسب و آدم را باز عريان كردند . سيلاخوريها گويا صلح كردند و قرار شد با امير سيف الدين لرستان بروند . خدا رحم كرد آنها نبودند . گويا اين ماماقانى و دوه‌چى هم اسب را براى مسافرت خود لازم دارند و راهى بهتر از گرفتن از مردم پيدا نكرده‌اند .\r\n\r\nعين الدوله و سيد نصر الله\r\nامروز عين الدوله ، حاجى سيد نصر الله و مستوفى الممالك را صبح نزد شاه ماضى گويا فرستادند كه عين الدوله مىگفت من آقا سيد نصر الله دست شما را ول نمىكنم كه شهادت بدهى خيانت نمىكنم .\r\n\r\nوحيد الملك\r\nامروز بشره‌ها تمام عبوس بود . رؤيت مردم واضح مىكرد كه همه ترسيده‌اند . قانونى در كار نيست مگر زور . مجلس نيست . عدالت‌خانه نيست . مجلس عالى هم تشكيل نشد . كمسيون كه در باغ است يكى دو نفر مثل صنيع الدوله هست ، مابقى اشخاص غريب عجيبى هستند مثل وحيد الملك خبرنگار رسمى روزنامهء تايمز انگليس و غيره .\r\nفقط احكامات با كميتهء جنگ است كه نوشته شد .\r\nبختياريها بىدخل هستند ، اهل طهران همان‌طور . بدبختى ملت است كه مجلس برپا نيست و الا خيلى خيلى اسباب نجات و اميدوارى بود . روسها مثل گربه در قزوين نشسته طهران را نگاه مىكنند . به محض جزئى اغتشاش و يك وسيلهء كوچك وارد مىشوند . اگرچه آنجا كه هستند از ايران خارج نيست . ايران همان طهران نيست ، اما باز خيلى توفير دارد .\r\n\r\n\r\n","description":"","footnote":"\r\n( 1 ) - دوه - تركى به معنى شتر .\r\n","page_name":" 2706 ","page_number":94},
  {"content":"\r\n\r\n\r\nعز الدوله\r\nما هم از خود ترس نداريم اما شاهزاده به واسطهء خست كه داشته و دارد همه او را صاحب پول مىدانند . شايد ما را به جاى او گرفته حبس كنند تا او پول بدهد . حضرت و الا هم خدا شاهد است آنقدر پول ندارد . يك مبلغ كلى آن بيش افتخار التجار است يا خورده يا مشغول خوردن است و مشكل چيزى بدهد .\r\n\r\nچهار گروه\r\nجناب شيخ سيف الدين قبل از آمدن فكليها مىگفت كتابى در خانهء يكى از سركردگان مشروطه ديدم به قدر كتاب كليات سعدى چهار جدول كشيده بود : مشروطه ، مستبده ، بين بين ، مجهول الحال . مشروطه پول بايد بدهد . مستبده از دار كشيدن داشت تا چوب و تبعيد و پول . بين بين و آن يكى هم پول . من گفتم پس همه را جز چند نفر بفرمائيد همان پول . ديگرى گفت بلى سپهدار نهصد هزار تومان به بانك قرض داشت اين مخارج هم علاوه شده .\r\n\r\nفقط زمين و آب\r\nبارى شيخ مىگفت هشتاد كرور جمع كتاب بود . از سه كرور جريمه داشت تا صد تومان . از آن شخص پرسيدم اسم من هم هست گفت البته . گفتم مردم مكنت دارند اما نقدينه نيست . اصلا اين فلز كم شده و همه را فرنگيها برده‌اند . ما همان زمين و آب داريم كه امروز هيچ قيمت ندارد . آن شخص گفت وقتى كه رولور را به شقيقهء آدم گذاشتند پيدا مىشود . من هر چه خواستم مدلل دارم پول نيست او گوش نداد .\r\n\r\nبىپولى\r\nشعاع الدين ميرزا هم تصديق كرد كه من هم اين كتاب را ديده‌ام اما همان نشان داد و تفصيل را گفت ، نگذاشت اسامى را بخوانم . اينها صحبت است آنقدر پول در ايران نيست . امروز پنجاه هزار تومان پول نقد تمام شهر طهران را كن فيكون كنند پيدا نمىشود .\r\nضياع و عقار است . زور بياورند بايد به بانك روس و انگليس گرو داد « نوت » « 1 » گرفت . آن وقت كاغذ داده‌اند و تمام مكنت ايران را برده‌اند ، باز نتيجه و ثمر را آنها برده‌اند و صاحب تمام املاك ما شده‌اند به قيمت نازل و پول كاغذ اينها دستور العمل خود\r\n\r\n\r\n","description":"","footnote":"\r\n( 1 ) - ( - اسكناس ) .\r\n","page_name":" 2707 ","page_number":95},
  {"content":"\r\n\r\nآنهاست . كسى خبر ندارد .\r\n\r\nتو سرى خوردن شيخ يحيى\r\nشيخ يحيى نويسندهء روزنامهء « مجلس » براى آن‌كه تفصيل ورود قشون روس را به قزوين نوشته بود تو سرى خورده روز بعد نوشت اين همان قشون گيلان بود تازگى وارد نشده است .\r\n\r\nقليان سلام براى احمد شاه\r\nدر ختم اين مصائب يك مطلب خنده‌دار عيب ندارد . در عهد ناصر الدين شاه كه هر منصب و شغلى در دربار باعث احترام و منافع بود حاجى آقا احتشام حضور كه برادرش حكيم الممالك كه پيشخدمت باشى سلام بود قليان و قهوه سلام را او مىآورد به حكومت رفت . حاجى آقا جانشين او شد . اين حاجى آقا احتشام حضور از فضولهاى نمره اول است . مظفر الدين شاه آمد چون با حكيم الممالك اين كار بود حكيم الممالك به مناسبت حكمت قليان را آورد قهوه را موقوف كردند ، بعد از حكيم الممالك حكيم الملك برادرزاده‌اش [ بود 
  ] كه جوان با علم معقولى است . در عهد شاه ماضى لقمان الممالك حكيم خودش .\r\nامروز به حكم وراثت و اين‌كه شنيده بود عضد الملك به ناصر الدين شاهيها مايل است ، معين السلطان فراشباشى شده ، محقق سرايدار باشى ، از اول صبح جبهء ترمه پوشيده ، شال و كلاه كرده در اين هواى گرم متصل در باغ راه مىرفت و خودش را ارائه و « اكسپوزه » « 1 » مىكرد . تا زمانى كه وارد اطاق شديم موثق الملك گفت شما كجا مىرويد .\r\nجواب داد قليان سلام را بايد ببرم . با حضور نايب السلطنه موثق الملك گفت اين شاه به اين سن قليان لازم ندارد ، چنين نيست حضرت اشرف ؟ ايشان هم فرمودند بله بله .\r\nحاجى آقا از اطاق بيرون آمد با نهايت دل‌پرى رفت . بقدرى ما كه از حالت او و اين تفصيل مسبوق بوديم خنده كرديم كه حساب نداشت .\r\nيكشنبه 14 - من به حق خدا ابدا منظور و مقصودى جز حقيقت امر و شرح فناى وطن عزيز خود ندارم . براى اين‌كه من بعد بدانند باعث زوال و فناى مملكت ما چه بود .\r\nو الا آنها كه پارسال در اين موقع در كمال عزت بودند حالا بالاى دار و خوار [ ند 
  ] ، برعكس كسانى كه منكوب و مردود بودند حاليه در اوج عزت و جلال . من و شعاع الدين\r\n\r\n\r\n","description":"","footnote":"\r\n( 1 ) - يعنى جلوه‌گرى مىكرد  ( expose ) \r\n","page_name":" 2708 ","page_number":96},
  {"content":"\r\n\r\nميرزا و كسانى كه بيطرف بوده و هستيم نه پارسال كروفرى داشتيم نه حال ، نه بعد از اين [ خواهيم داشت . 
  ] پارسال به من اين . . . ناصر السلطنه دعوا مىكرد و مىگفت شما مال ديوان را خورديد كه فقير شده [ ايد 
  ] حالا هم شايد ميرزا داود خان اين عبارت را بگويد .\r\nدر هر حال حال ما بد است ، در هر دوره گرفتار . الحمد لله پيش نفس خود خجل نمىباشيم و خداوند را به شهادت مىطلبيم كه مفسد و مغرض و وطن‌فروش نبوده و نيستيم و آنچه امكان دارد در اصلاح مىكوشيم . چه كنيم كسى گوش به حرف ما نمىدهد .\r\n\r\nدار زدن شيخ\r\nشيخ را كشتند ، كار كار بزرگى بود . گمان كردند ايران منظم مىشود . اما غلط است ، دستور العمل باطل . اين خبر به عتبات و شهرهاى ديگر ايران برسد بلكه در همين طهران اسباب زحمت كلى مىشود . ملا قربانعلى بشنود صد چندان هنگامه مىكند . همه كس تبعيد او را يقين داشت . اما تصور قتل او را علنى آن هم بدون محاكمه و استنطاق در عدليه با حضور مردم محال مىدانست . خود شيخ هم گفته بود به سفارت‌خانه نمىروم و متحصن نمىشوم . اگر مقام سؤال و پرسش باشد حاضرم . تمام خدمات خود را به مذهب اسلام و علاوه كردن آن اصل به قانون اساسى كه پنج نفر بايد از طراز اول مجتهدين در نشر قوانين حاضر باشند ثابت مىكنم . اگر زور باشد غير تسليم چاره نيست . نيم ساعت استنطاق در كميتهء جنگ كردند ، آن هم همين بود كه تو مقصر هستى و بر خلاف مشروطه حرف زدى و حال آن‌كه شيخ اهل نظام نبود و قشونى را به باد نداده بود . مىبايست در عدليه موافق قانون اساسى و مشروطه استنطاق علنى شود و حكم قتل او از مجتهدين عالمتر او صادر گردد و نايب السلطنه امضاء كند ، نه به حكم يپرم و معز السلطان . اينها انتقام است ، غرض شخصى و ميل جمعى . اما اسباب فناء و اضمحلال خواهد بود به زودى .\r\nبارى پسر شيخ چند روز قبل به ملاقات پدرش خواسته بود برود مانع شده بودند .\r\nبرادرش مخفى شده بود . فقط مادر و خواهرش را ديد . روى پايش افتادند كه بس است ديگر به قتل پدرت راضى نشو . حتى مادرش گفته بود و قسم خورده بود . . . گوش نداد و كرد آنچه بايد بكند . تمام مايملك شيخ را هم كميتهء جنگ به اين پسر واگذار كرد و حال آن‌كه پدرش او را از مال خود در حال حيات محروم كرده بود . من با شيخ خصوصيت نداشتم . . . فاضل و صاحب علم و تقليد بود و در ايران دو نفر مثل او عالم نداشتند . در مجلس درس او ششصد نفر طلبه حاضر مىشد . اما دلم براى اين مىسوزد كه اينها اسباب فناى مملكت و تخفيف مذهب مىشود .\r\n\r\n","description":"","footnote":"","page_name":" 2709 ","page_number":97},
  {"content":"\r\n\r\nشيخ وقتى كه از كميته بيرون مىآمد گفته بود « اگر بار گران بوديم رفتيم . » التماس كرده بود مرا اينجا بكشيد . گفته بودند نمىشود آن وقت رو به مردم كرده گفته بود خداحافظ .\r\nمحاكمهء من با شما در روز پنجاه هزار سال بعد . بنا كرده بود آرام دعا خواندن تا در ميدان و هنگام مردن مشغول دعا بود .\r\n\r\nكشتن آجودانباشى\r\nبگذريم از اين . حكايت تازه‌ترى را بگويم . يك ساعت به غروب مانده اسمعيل خان آجودان باشى توپخانه را به كميتهء جنگ عمارت خورشيد بردند . جمعيت در ميدان بقدرى جمع شده بود كه حساب نداشت . همانها كه به تماشاى قتل ملك و ميرزا جهانگير بوده‌اند براى اسمعيل حاضر شده بودند ! آمده گفتند كسى مجازات نمىشود ، نصف رفته نصف ماندند . ميرزا يحيى و حاجى رمضان مىگفتند ما آمديم خيابان الماسيه در دكان پالوده فروشى مشغول خوردن فالوذج شديم . در اين بين سه درشكه گذشت گفتند آجودان باشى است . همه دويدند ما هم رفتيم با نهايت عجله و دو .\r\nچراغها روشن شده بود . تا به ميدان وارد شديم ديديم بالاى دار است و مشغول جان دادن . گفتند درشكه را زير ژيمناستيك برده نگاه داشتند . طناب را همان ميان درشكه به گردنش انداخته و بالا كشيدند . شنيدم ديشب در قتل شيخ و امشب در قتل اسمعيل خان با پشت گردنى مجد الدوله « 1 » و ساير محبوسين را جلوى پنجره آورده تماشا دادند و از مجد الدوله دويست هزار تومان مطالبه مىكنند . هيچ وقت در هيچ جا سياستگاه را قرب محبس صحيح نمىدانند . هميشه بايد دور باشد مگر در اين مشروطهء ما . بارى همان حال را دارند اينها كه پارسال آنها داشتند . الا اين ملاقات مصلوب كه پارساليها نداشتند .\r\nخداوند همه را از اعمال سوء و شرّ شيطان حفظ فرمايد .\r\n\r\nسوابق آجودان باشى\r\nاين اسمعيل خان آجودان باشى پنجاه سال بيش نداشت . ما كه در توپخانه بوديم عداوت مىكرد ، حتى سر توپچى اطريشى بيست و پنج سال قبل در عهد امارت الله وردى خان با عماد السلطنه نزاع كرد . آقا هم شمشير كشيده گوشش مجروح شد . تا مرحوم معتمد الدوله فرهاد ميرزا زنده بود هر وقت آقا را مىديد با دست اشاره به گوش مىكرد ، بعد اصلاح كردند . اما تا امروز عماد السلطنه با او هم كلام نشد و هر وقت او را\r\n\r\n\r\n","description":"","footnote":"\r\n( 1 ) - مجد الدوله در 1317 شمسى در سن نود سالگى وفات كرد . ( حاشيهء مؤلف )\r\n","page_name":" 2710 ","page_number":98},
  {"content":"\r\n\r\nمىديد صورت خود را برمىگرداند . برعكس با ابراهيم خان و حسين خان برادرانش دوستى داشت كه معلم ما بودند . منشى خوبى بود ، فرانسه مىدانست . علم نظام داشت .\r\nمرد زيرك شيطانى بود اما غيور . سپهسالار غير مرحوم با او چپ افتاد بد گفت . او هم جواب داد و گفت . هنوز كفن ميرزا حسين خان سپهسالار خشك نشده . . . به شاه گفت چوب خورد . مغضوب بود تا امير نظام شجاع السلطنهء مرحوم آذربايجان رفت همراهش رفت . رئيس قشون آذربايجان شد . بعد طهران آمد . در عهد امارت توپخانهء اين سپهدار داخل كار شد . امير سيف الدين كه در مدت سپهسالارى آن غير مرحوم مالك توپخانه بود خوشش نيامد تا مجد الدوله امير توپخانه شد . هر دو بودند . در مسئلهء روز مجلس امير سيف الدين را خائن خود دانسته به اين گفتند توپ ببرد . بعد او را مجد الدوله به خمسه و سجاس فرستاد كه اينجا نباشد . همه قسم از امير سيف الدين نگاه‌دارى كرد . اما او حالا تلافى كرد . مجد الدوله آن طور است و آجودان باشى تشريفات را برد . مىگويند تمام را امير سيف الدين كرد . در صورتى كه اينها به او صدمه نزدند بلكه همه قسم نگاه‌دارى كردند . اينجا است كه باز من نمىتوانم خوددارى كنم . آجودانباشى آن روز تنها نبود اغلب صاحب‌منصبان توپخانه بودند و كار را قزاق و توپخانهء قزاق كرد نه اينها . حالا آنها بستهء روس و در تحت حمايت روس و پلكنيك هستند ، احدى بىاحترامى نمىكند .\r\nاما اين را به دار مىزنند بدون محاكمه و استنطاق ، پس چه مشروطه و چه چيزى .\r\n\r\nبنان همايون\r\nبنان همايون آمد از آن مشروطه‌هاى صرف است . اما ديدم پك و پوز آقا درهم است .\r\nگفتم بر خلاف انتظار شما را ملاقات مىكنم . جواب داد پس شما ما مشروطه‌طلبان را كافر مىدانيد . گفتم هرگز ، من اين خيال را نكرده و نمىكنم مگر دربارهء بعضى . گفت استبداد چندين مقابل سابق طلوع و عود كرده . نه محاكمه هست نه استنطاق . به اراده و رأى چند نفر همه كار صورت مىگيرد . شيخ هر چه بود مجتهد معتبر مسلم صاحب تقليد و فتاوى بود . اين هتك حرمت دين اسلام نيست كه چند نفر ارمنى مباشر قتل او بشوند و موزيك بزنند و رقص بكنند . البته احدى راضى نيست و خواهيد ديد چه تلافى بشود .\r\nاينها تقاص خون ارامنهء قفقاز را مىكنند و ما مىدانيم . گفتم از اين مسئله بگذريم كه گذشته ديگر چه خبر دارى . گفت ارمنىها زياد شده‌اند . يپرم همه را نگاه‌دارى مىكند و يا معز السلطان و دستهء او متفق هستند .\r\n\r\n","description":"","footnote":"","page_name":" 2711 ","page_number":99},
  {"content":"\r\n\r\n\r\nتعريف منتصر الدوله ممنوع\r\nشيخ يحيى در روزنامهء « مجلس » از منتصر الدوله تفصيلى نوشته بود . شرح خدمات او را داده بود . كميتهء جنگ احضارش كرد . اولا يك ساعت او را منتظر گذاشتند كه ناهار مىخورند . بعد كه وارد اطاق شد يپرم و معز السلطان تغيّرات زياد كردند كه شما چرا از منتصر الدوله تعريف نوشتيد . او گفت حق ما روزنامه نويسهاست كه خدمات مردم را نوشته سايرين [ را 
  ] به خدمات ملى تشويق كنيم . گفتند بسيار بىجا كرديد از او نوشتيد .\r\nتمام كارها را ما كرده‌ايم ، من بعد از اين مقالات ننويسيد .\r\nمنتصر الدوله شنيد خيلى متغير شد . دور نيست بلكه شبهه ندارد اولا ما بين اينها و ثانيا ما بين مسلمين و ارامنه و قفقازى نزاع سختى بشود . باز مىگفت اوضاع بد است و مردم ساكت نخواهند ماند .\r\n\r\nباز ، باز ، باز\r\nبله چيزى كه ما فهميديم عزل محمد على ميرزا و نصب سلطان احمد شاه است . ديگر تمام كارها به غلط مىرود . اينها تا خارج طهران بودند رولوسيونر و ياغى بودند ، حالا كه وارد شده و جزو وزراء شده‌اند دولتى هستند و ملت ديگران مىباشند . نمىبايست به استبداد و آنچه ميل دارند رفتار نمايند بدون اجازه و رأى وزراى مسئول ديگر و امضاء نايب السلطنه . پس همان آش است و همان كاسه . امير جنگ رفته سپهدار جاى او نشسته ، مشير السلطنه برخاسته سردار اسعد جلوس كرده ، محمد على شاه رفته كميتهء جنگ جاى او مقام گرفته . باز محرمانه ، باز غرض ، باز مرض ، باز عناد ، باز لجاج ، باز رشوه ، باز تملق .\r\n\r\nروسها در قزوين\r\nمكتوبى از ابو القاسم رسيده بود كه قونسل ما را به استقبال قشون روس برد و به جنرال معرفى كرد . شب ديگر مهمانى داد . من هم دعوت داشتم . خيلى به من مهربانى مىكند .\r\nپس از مهمانى تمام كسانى كه در « كانطور » بودند مرخص كرد گفت برويد مطمئنا و بالاى خانهء خود هم بيرق بزنيد . فعلا دو هزار و پانصد سالدات و قزاق روس در حكم آباد اردو زده هفت عراده توپ دارند با لوازم ديگر از هر قبيل . صاحب‌منصبان آنها اغلب در باغ سپهدار منزل دارند . مىگويد هر وقت مىرويد سالدات با شما روانه كنم .\r\n\r\n","description":"","footnote":"","page_name":" 2712 ","page_number":100},
  {"content":"\r\n\r\n\r\nمحبوسين تازه\r\nافخم الدوله از درب خانه آمد گفت حاجى امير نظام و ناصر السلطنه و صحت الدوله « 1 » را گرفته آوردند . دنبال موقر السلطنه هم رفته بودند عوضى برادرش نجد الدوله را آورده بودند . همه را در توپخانه برده بودند . بعد با مجد الدوله به عمارت گلستان و به دست سردار مؤيد سپردند . اما آملى و حاجى آقا على اكبر پسر نقيب السادات ، ميرزا ابراهيم الهى مدير روزنامهء « اقيانوس » ، نظام العلماى مازندرانى با ابراهيم خان امير تومان برادر آجودان باشى ، مصطفى خان افشار . از ديگران خبر ندارم .\r\nگويا خيليها محبوس هستند كه كسى درست اسم آنها را نمىداند . در توپخانه هستند .\r\nملا لطف الله و جمعى ديگر را كه رفته بودند بياورند پيدا نشده‌اند .\r\n\r\nبىخبرى سپهدار\r\nنايب السلطنه گفته بود سپهدار نزد من قسم ياد كرد كه از كشتن شيخ خبر نداشتم . مزه دارد . باز مىگفت از كشتن آجودان باشى هم هيچ خبر نداشت . خر احمقى را پيدا كرده‌اند و اسمش را نايب السلطنه گذاشته‌اند . در صورتى كه خودش سالها با شيخ دوست و متحد بود و برايش از سپهدار و سردار امان‌نامه گرفته بود . حالا هم به اين قسمهاى دروغ راضى شده و باور كرده .\r\n\r\nجنگ دوه‌چى و بختيارى\r\nعصر باز درب خانه رفتم . حضرت و الا متصل مرقوم مىدارد تكليف را معلوم كنيد .\r\nمرا چرا از سفارت بيرون آورديد . اين حكايتها را هم بشنود صد مرتبه بر واهمه‌اش افزون مىشود . در شمران هم نزديك زرگنده و بالاتر جنگ است . دوه‌چيها ، ماماقانيها تپه‌هاى خلازير و محموديه را سنگر كرده با قزاق و بختيارى جنگ مىكنند .\r\n\r\nامير مفخم\r\nامير مفخم اصلاح كرد شهر آمد . اما سوارش قرار شد از بيرون شهر به حضرت عبد العظيم برود . از شمران تا حضرت عبد العظيم را چاپيدند . در دولاب معركه كردند خصوصا به املاك و باغات و رعاياى نايب السلطنه هر چه تر و خشك بود بردند . آدمش\r\n\r\n\r\n","description":"","footnote":"\r\n( 1 ) - دكتر رضا صحت يزدى مرادست كه پزشك در دربار محمد على شاه بود . كتابخانهء خطى معتبرى داشت كه به كتابخانهء آستان قدس رضوى فروخته شد . حدود سال 1345 شمسى او را ديدم ( ايرج افشار )\r\n","page_name":" 2713 ","page_number":101},
  {"content":"\r\n\r\nرا هم گرفته بودند . پست خراسان را دم دروازه گرفته دو هزار تومان نقد همراه داشت تصاحب كردند . امير مفخم هم تمام اسلحهء ديوان و اين اسلحهء آخر كه از سلطنت آباد غارت كرد برد و خورد . خودش هم گفتند حاكم يزد شود برود .\r\n\r\nفوج سيلاخورى\r\nسيلاخوريها يك مرتبه غيب شدند ، يك نفر پيدا نيست . تفنگها را بردند . خدا به روز مردم بروجرد برسد . گرچه ايلات كار آنجا را درست كرده‌اند و چيزى باقى نگذاشته‌اند .\r\nحيف از اين فوج كه نظم نداشت و سر نداشت . من آن روز طورى آنها را ديدم از جان گذشته [ بودند 
  ] كه اگر با ماماقانيها معيت كرده يك نفر رئيس پيدا مىكردند شهر طهران سهل بود تا اصفهان را رفته تصاحب مىكردند . چندين مرتبه در مدت توقف زرگنده مرا شيطان خواست فريب بدهد خودى داخل آنها كنم كه نهايت انتظار مثل من آدمى را مىكشيدند . باز استغفار فرستاده كف نفس كردم ، و الا خداى مىداند من مىتوانستم همه قسم كار كنم ، اما نكردم و به شهر آمدم . پشيمان نيستم بلكه نهايت خوشحالى را دارم كه به نفس اماره و شيطان در اين يك موقع غلبه كردم .\r\nسه شنبه 16 رجب - با حاجى افخم الدوله درب خانه رفتيم . همه بودند . اعليحضرت هم شهر است . هر چه مىخواهد برود نمىگذارند . امروز و فردا مىكنند . با وجود توقف شاه در اينجا گلستان بسيار شلوغ است به حدى كه نوكرهاى همه داخل باغ مىشوند .\r\n\r\nنايب السلطنه پس از كشتن شيخ\r\nبعد از آمدن نايب السلطنه كه از غصهء قتل شيخ گلويش درد گرفته است سپهدار و سردار اسعد بيرون به اطاق كمسيون كه دربار قديم باشد و ما تا آمديم آنجا بودند . هيچ وزرا ديده نمىشوند . همان حكايت باغ شاه است . « مقبره » در شمس العماره است .\r\n\r\nوضع مجد الدوله\r\nعز الممالك آمد معلوم شد مجد الدوله و سايرين در نزديك عمارت گالرى محبوس محترم هستند . افخم الدوله رفت از مجد الدوله و حاجى امير نظام احوالى بپرسد .\r\nعز الممالك مىگفت سفارت انگليس از مجد الدوله حمايت كرده . به داد مجد الدوله قتل شيخ رسيد . واهمه كردند بلوا شود و الا ايشان هم به غرض شخصى سپهدار تشريفات را برده بودند . از مجد الدوله همان يك جفت سبيل باقى مانده . تمام گوشتش آب شده . امير نظام را وقتى آورده بودند كه آجودان باشى را دار زدند . قدش خم شده از پله\r\n\r\n","description":"","footnote":"","page_name":" 2714 ","page_number":102},
  {"content":"\r\n\r\nنمىتوانست بالا برود .\r\n\r\nآجودانباشى\r\nآچودان باشى در ميان اين محبوسين خيلى دل داشت . به همه دلدارى مىداد و مىگفت يك روز دنيا آمده يك روز بايد برويم ، غصه ندارد . بعد بد مىگفت و اين مضمون را مىخواند « هر كه دست از جان بشويد هر چه در دل دارد بگويد . » بعد از آن‌كه به كميته بردند و حكم قتلش را دادند در ميان درشكه تسبيح دستش بود ذكر مىفرستاد .\r\nدستش را نبسته بودند . قدرى طناب را گرفت بعد هر دو دست را به شكمش گذاشته فشار مىداد . بواسطهء تكان كلاه از سرش افتاد و خيلى ديرتر از سايرين جان داد .\r\n\r\nكيفيت روزنامه‌نويسى\r\nبيش از اينها مطلب فهميده نمىشود . محال است يكى از اين واقعات را در روزنامه‌ها يا لسان مردم ، آدم مثل آن‌كه در روزنامه‌هاى اروپ مىنويسند بخواند يا بشنود .\r\nروزنامه‌نويس به جاى آن‌كه از اين قبيل بنويسد اظهار راى مىكند يا فحش مىدهد يا مذمت مىكند . فقط بعد از هزار بيت انشاءپردازى و فحش مىنويسند به كيفر اعمال خود دچار شد .\r\n\r\nناصر السلطنه\r\nمجد الدوله به عز الممالك گفته بود سفارت عثمانى از حاجى امير نظام و حاجى ناصر السلطنه حمايت كرده كه پناهندهء سفارت هستند . از اينها نفرى بيست و پنج هزار تومان راضى شده بگيرند نمىدهند . ناصر السلطنه را به حساب بخواهند پول بگيرند مبلغها بايد بدهد . مال ديوان را خيلى خورده . بيست سال جنس تمام آذربايجان را چهار تومان تسعير كرده بيست تومان و سى تومان فروخت . چند سال جنس خالصهء طهران را شش تومان مسعر كرد سى تومان فروخت . يك سال از شاه سه هزار خروار دستخط تخفيف گرفت . قلم به ميان دستخط برد سه هزار را سى هزار كرد . امين السلطان اتابيك فهميد توى سرى زده تبعيد شد و مكه رفت . پارسال هم خيلى برد و حساب همه مانده .\r\nآن تفنگ‌دارهايش بود كه ديديم .\r\n\r\n","description":"","footnote":"","page_name":" 2715 ","page_number":103},
  {"content":"\r\n\r\n\r\nاما مجد الدوله\r\nمجد الدوله اگر مالى جمع كرده از امساك بوده و از كارهاى شخصى ناصر الدين شاه مثل امير آخورى كاه و جو يابو خورده و نظارت ( گوشت و روغن دزديده ) ربط به آنها ندارد .\r\nعزيز السلطنه دختر ركن الدولهء مرحوم كه عيالش بود و به آن تفصيل طلاق داد باز جان به در نبرد و يك ماه قبل به همان ناخوشى كه در خانهء مجد الدوله گرفته بود وفات كرد .\r\n\r\nسخنى با ناصر السلطنه\r\nاما عيب در اين‌جا است . اينها هم مثل سابق بىحساب مىخواهند بگيرند و براى اين است زودتر به دست آنها تنخواهى برسد . شايد فردا طور ديگرى شد . مىخواستم بروم پيش ناصر السلطنه و بگويم من مال ديوان خوردم كه پارسال در باغ شاه مىگفتى يا تو .\r\n\r\nژيمناستيك\r\n« ژيمناستيك » ملعون را برداشتند . خودهاشان مىگفتند ديگر علنى كسى را نمىكشند . معلوم شد مخفى مىكشند . اين ژيمناستيك را خود اين سپهدار وقتى كه امير توپخانه شد برپا كرد . خوب به دردش خورد . سپهسالار غير مرحوم همه را منسوخ كرده بود تا اسم نظام به كلى برود . پايه‌هايش پوسيده بود . امتحان نكرده صنيع حضرت را بالا كشيدند پايه در رفت . مجددا بلند كرده اين دفعه چوب شكست . جسد بيروح را بردند به درخت نارون به جاى غايط آويزان كنند . اين دفعه طناب پاره شد به زمين افتاد بردند به گورش سپردند . اين ايلات و كسانى كه من بعد به حمايت شاه مظلوم و شيخ و اينها عنوان شرارت را خواهند گذاشت دور نيست اين مطالب را جزو معجزه و كرامت و مظلوميت آنها قرار بدهند كه بر سبيل اتفاق واقع شده بود .\r\n\r\nتلگراف صولت الدوله\r\nافخم الملك مىگفت تلگرافاتى كه صولت الدوله به ضرغام السلطنه مىكند درست مثل همان تلگرافاتى است كه اينها به مشير السلطنه و بعد به سعد الدوله مىكردند ( صولت الدوله داماد ضرغام است ) كه ما مشروطه طلب هستيم . به ضرورت و درخواست اهل شيراز براى نظم و امنيت آمديم . هر وقت حاكم مشروطه خواه عادل كه ملت مطمئن باشد روانه شد البته مىرويم . ضرغام گفته بود علاء الدوله و سردار اسعد مىخواهند برادر كوچك صولت الدوله را كه در طهران است ايلخانى قشقائى بكنند ، به گمان اين‌كه\r\n\r\n","description":"","footnote":"","page_name":" 2716 ","page_number":104},
  {"content":"\r\n\r\nصولت الدوله اطاعت خواهد كرد و . . . « 1 » است . اما هر وقت اين كار را بكنند من هم سوار خود را برداشته مىروم .\r\n\r\nنصير الملك يك شيطان\r\nمطلب مهمى كه مىگفت اين است كه نصير الملك پيشكار و ناصح مشفق صولت الدوله است و اين نصير الملك يك شيطانى است كه به تنهائى ايران را كفايت مىكند . تلگرافات هم تمام انشاء اوست .\r\n\r\nباز دربارهء مجد الدوله\r\nعز الممالك مىگفت جان مجد الدوله را ضرغام خريد . من با احتشام الدوله ( معين دربار ) رفتيم آنجا دامانش را گرفتيم و گفتيم دخترهايش مىخواستند بيايند مانع شده خودمان آمديم . « هر دو داماد مجد الدوله‌اند . من شوخى كرده گفتم خدا از دلتان بپرسد .\r\nپول نداده كشته بودند حالا دماغى داشتيد » . شما گمان نكنيد با سردار اسعد فرقى داريد بلكه ميان مردم همان احترام را دارى . نگذار بىگناه كشته شود . بعد معلوم شد خودش در سفرها كه با شاه شهيد كرده با مجد الدوله آشنا شده و خيلى به ضرغام محبت كرده .\r\nاول پسرش را فرستاد بعد گفت خودم مىروم ، حرف مرا كه رو كردند با سوارم مىروم و مجد الدوله را خلاص مىكنم . ما هم با سردار ناصر و پسرهايش تمام را در باغ سبز نشان داده از كرور و مليان حرف زده بوديم . حضرات تطميع شده بودند و يقين داشتند خون او را اقلا به سيصد هزار تومان خواهند فروخت . شيخ را اول كشتند قدرى ترسيدند . بعد هم ضرغام رفت . اين بود آوردند به گلستان و مكتوب سفارت رسيد . حالا پنجاه هزار تومان مىخواهند . تا ديروز مجد الدوله راضى بود ، حالا مىگويد اينها كه بيست و پنج هزار تومان را نمىدهند من هرگز نخواهم داد . نشان حمام او را پيدا كرده پسرش سفارت انگليس برد . محرمانه هم گفتيم به نواب و چرچيل تقديم بدهد . تا چه شود .\r\n\r\nتوقيف حبل المتين\r\nروزنامهء حبل المتين باز به كوك مذهب رفته . من نديده‌ام ، همه را جمع كرده به همه جا تلگراف كردند مبادا به عتبات برود ، يا دست علماى ديگر بيفتد كه پس از قتل شيخ اسباب خيلى مرافعه خواهد شد . همين قدر ديدم تمام مردم از با دين و بىدين بد\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 2717 ","page_number":105},
  {"content":"\r\n\r\nمىگفتند و حكم شد پنج سال حبس باشد و روزنامه‌اش توقيف . البته يكى را پيدا كرده در اينجا خواهم نوشت . اين سيد نمىدانم چه از جان جدش و مذهبش مىخواهد .\r\nدر آن مشروطه فقط براى خاطر آن‌كه از شاه بد بگويند از هر كس و هر جا بد مىنوشتند . كسى مجازات نمىداد بلكه همراهى مىكرد . چنانچه در مسئلهء مساوات و صور و روح القدس « 1 » ديديم . همه را براى آن يك نفر چشم‌پوشى كردند . اما حالا كه او از ميان رفته ديگر همراهى نخواهد شد ، نه ملت نه وزراء .\r\nآمديم منزل . رستوران ما خوب رونق دارد . عصر همه جز من دربخانه رفتند . وزراء ديده نمىشوند . آنجا كه وزراى مسؤول متصل مشغول مشورت هستند وزارت‌خانه‌هاى آنها منظم است ، اينجا خوب است هفت نفر وزير براى مشورت ، هفت نفرى براى اصغاى عرايض مردم معين كنند .\r\n\r\nاستنطاق قوام الدوله\r\nشب افخم الدوله آمد حكايت تازه گفت . قوام الدوله روز يكشنبه براى استنطاق حاضر نشد . امروز حكم كردند او را مغلولا به شهر بياورند . يك مرتبه براى آن‌كه قوام الدوله تغيرى كرده كتك زده اين طور استنطاقات فراهم مىكنند . يك مرتبه براى قتل چندين نفر استنطاقى در ميانه نيست . شارژدفر عثمانى خبر شده به نايب سفارت كه طهران بوده تلفن مىكند ، نايب سفارت رسما براى خاطر قوام الدوله و امير نظام و ناصر السلطنه گلستان مىآيد راست مىرود سراغ محبوسين آنجا . يپرم و نمىدانم ديگر كسى بوده كه تغيرات مىكند . شما مشروطه شديد بايد از روى قانون رفتار شود . اينها را به اين قسم چرا گرفته و حبس كرديد . مىبايست به ما اطلاع داده و براى محاسبه يا هر گفتگوئى هست محترما حاضر كنيم . بعضى حرفهاى بد هم مىزند . اينها هم جواب بد مىدهند . نايب سفارت با تغيّر تمام از باغ خارج شده مىگويد بيرق را خوابانيده ما دانيم و شما . گفتند تفنگ به سمتش كشيده‌اند . تلفن مىكنند قوام الدوله را زنجير كرده آورده بودند . دم دروازه آدم فرستاده مراجعت مىدهند . او هم با مشير السلطنه مجددا سفارت مىروند .\r\n\r\n\r\n","description":"","footnote":"\r\n( 1 ) - مقصود روزنامه‌هاى مساوات ، صور اسرافيل و روح القدس است .\r\n","page_name":" 2718 ","page_number":106},
  {"content":"\r\n\r\n\r\nتجاوز عثمانى\r\nامير نظام و ناصر السلطنه مىگويند نمىرويم تا معلوم شود جرم و جريمهء ما چه بوده .\r\nحالا صحبت اين است كه چه قسم از سفارت عثمانى ترضيه خواسته شود كه اسباب اسكات آنها بشود . عثمانى سقز ، بانه ، نصف كردستان را با سلماس ، خوى ، ساويج بلاغ را گرفته نزديك ارومى يا خود ارومى است . اين مسئله هم اسباب مىشود كه مقدارى جلوتر بيايد .\r\n\r\nپناهيدن به خارجه\r\nتمام كارهائى كه در ممالك خارجه اسباب بقا و استقلال سلطنت و مملكت آنها شد در ايران برعكس نتيجه مىبخشد . بله ما كه هنوز نان و گوشت خود را نتوانستيم اداره كنيم چطور از عهدهء ادارهء مملكتى برخواهيم آمد كه اين مرافعه‌ها را نداشته باشيم .\r\nتبعيت خارجه قانونى داشت كه در مشروطهء گذشته اندكى خلل يافت . بعد از برهم خوردن مجلس تا حالا پاك آن قانون از ميانه رفته ، در نهايت سهولت هر كس ولو صدر اعظم و شاهزادگان بزرگ تبعه يا پناهنده مىشوند . مردم هم از ترتيب مسبوق بودند هر كس مأمن و پناهى براى خود تهيه كرده . اين است حضرات هر جا دست مىزنند مانع پيش مىآيد و حال آن‌كه اگر پول هم بگيرند قابل نيست و رفع حوائج مملكت را نمىكند .\r\nصد كرور پول لازم است و الّا همان سيم تلگراف است . قوه و قدرت ايران از آن هم اگر در ايام محمد على شاه كارى ساخته شد امروز هم مىشود .\r\n\r\nعين الدوله و رحيم خان\r\nصممام السلطنه اعتنا نكرد صولت الدوله مىكند . ستار خان نكرد سردار خان مىكند .\r\nاين هشتصد نفر مجاهد و دو هزار بختيارى هم نمىتواند هزار تكه شود . براى خود طهران كافى نيست . دو هزار قزاق منظم يا چندين فوج طهران را منظم نگاه نمىداشت .\r\nدر ايام ناصر الدين شاه صد هزار قشون بود و به اين‌جا رسيد . حالا اين سه هزار نفر به كجا مىرسد . تمام قوهء ايران جمع شود رحيم خان را چاره نمىكند . اعلان رسمى به تبريز و انجمن آنجا كرده كه تا امروز ولايت ما را غصب كرده بودند امروز ما ولايت خود را تصاحب كرده و از غصبيت قاجاريه بيرون آورديم . احدى حق دخالت به اينجا ندارد .\r\nتمام مباشرين املاك مردم را خارج كرده و با اهل آنجا ساخته است . عين الدوله در اين مدت اقامت با سمنج ابدا جنگى نكرد . هى رحيم خان مردم را غارت كرد پول نقد آورد و\r\n\r\n","description":"","footnote":"","page_name":" 2719 ","page_number":107},
  {"content":"\r\n\r\nعين الدوله دهات مسلوب المنفعهء خود را به قيمت گزاف فروخت . كارش همين بود و چه خوب پيش‌بينى كرده است . حالا به كلى راحت مىباشد .\r\n\r\nتسبيح مرواريد\r\nافخم الملك بطور يقين مىگفت سه رشته تسبيح مرواريد اعلى نزد نير الدوله گرو گذاشته بودند . از روى ثبت معلوم شده بود . ديروز آورده لاعلاج تسليم كرد . خوب اين احمق نفهميده بود اگر شاه هم استقلالى به هم زده بود همين طور مىگرفت . بيست هزار تومان او و سى هزار تومان هم عين الدوله همان به دو ورود سپهدار تقديم كردند . اين است كه فعلا اسمى از آنها نيست بلكه آنها هم تبعيد جائى يقين شده‌اند .\r\nجواهرات را متصل رسيدگى و سياهه مىكنند . مىگويند خيلى زير و رو شده است .\r\n\r\nسردار افخم\r\nسردار افخم غلامحسين خان مرخص شد . گفتند پلكنيك نوشته است كه شما شرط كرديد قزاق و صاحب منصب آن مصون باشد . به اين جهت و به واسطهء آن‌كه علاء الدوله او را مىخواست به فارس ببرد و شفاعت كرد مرخص شد . آدم خوبى است گناهى نداشت . سادفسكى طبيب نظامى روس به حضرت و الا گفته بود پلكنيك خلاف نظام رفتار كرد و در ميان اهل نظام ديگر ننگين شده است . خيانت و عدم همراهى او باعث اين شكست و استعفاى شاه شد و حال آن‌كه به شاه قول داده بود و شرف خود را گرو نهاده بود .\r\n\r\nحسينقلى خان نواب بستهء سفارت\r\nچهارشنبه 17 رجب - اگرچه قشون روس تمام سرحدات ما را گرفته و تا قزوين آمده اما انگليسها باز تغيير مسلك داده‌اند . وزارت خارجهء ما هم به توسط حسينقلى « 1 » نواب و برادرش عباسقلى خان خيلى سفارت انگليس را همراه كرده يا مىكنند .\r\nحسينقلى « 1 » خان نواب اگرچه بستهء سفارت است برادرش و تمام فاميلش رعيت و نوكر انگليس مىباشند ليكن يك حس ملى و رگ ايرانيتى دارد كه خيلى به درد امروز مىخورد .\r\nشنيدم نزد اعليحضرت محمد على ميرزا او مىرود براى بعضى ترتيبات . نمىدانم\r\n\r\n\r\n","description":"","footnote":"\r\n( 1 ) - اصل : حسنقلى .\r\n","page_name":" 2720 ","page_number":108},
  {"content":"\r\n\r\nچه مسأله‌اى بود كه شاه ماضى فرموده بود مال احمد است . نواب عرض كرده بود هيچ سزاوار نيست كه اعليحضرت شاهنشاه ولينعمت تاجدار ما را اعليحضرت شما اسمشان را بدون القاب ذكر فرمائيد .\r\n\r\nاروپا\r\nبارى برويم قدرى به اروپ ، امپراطور روس پرگرامى براى مسافرت خودشان نوشته بودند آلمان بروند ، بعد انگليس بعد فرانسه و ايطاليا . به آلمان تشريف بردند اما پارلمان انگليس واضح و علنى گفت يك همچو مستبد ظالمى را ملت انگليس نبايد پذيرائى كند ! فرانسه و ايطاليا هم به اين واضحى نه اما به يك شكلى معذرت خواستند يعنى ملت راضى نشد .\r\n\r\nناصر الدين شاه و انگليس\r\nآقاى عماد السلطنه مىفرمود سفر اول كه ناصر الدين شاه به فرنگ رفت انگليس در پذيرائى مردد بود . يكى از وكلاى پارلمنت نطق كرد كه اين جانشين سيروس و داريوش است كه آن روز ما هيچ داراى مملكتى نبوديم ، حالا بيايد مملكت ما را ببيند بهتر است كه از نور عدالت چه قسم بر سلطنت سه هزار سالهء او ترجيح دارد . همه قبول كردند و شاه را به آن خوبى پذيرفتند .\r\nسابقا از غلبهء حافظ به عزيز و پناه او به قشون فرانسه ، خلع عزيز و نصب حافظ مفصلا ذكر شد . حالا فرانسه و اسپانيول سه برادر ديگر حافظ را ياغى كرده هر كدام با قبيله به جنگ حافظ مىروند . الكبير برادر سيمى شكستها داده فعلا حافظ در فز متحصن است و قشون آن دو دولت متصل پيش مىروند ( شبيه حالت ايران ما . ) اينها بر خود مخمر كرده‌اند آنچه سلطنت اسلامى است از ميانه بردارند . شايد فردا جمعى را به سلطنت حاليهء ما بشورانند و پيراهن شيخ را علم كنند ؟\r\n\r\nشب و روز شاه\r\nشاه ما ديروز به سلطنت آباد رفت . مردم خيلى احترام مىكنند و شاه را دوست دارند برعكس پدرش . اما اين شاه در شهر مهمان عضد الملك است ، در سلطنت آباد مهمان نايب السلطنهء قديم ، شبها كامرانيه . جز موثق الملك و چند نفر نوكرهاى خودش كسى آنجا نيست . معلوم نيست چه شكل شاهى است ! به جاى آقا عبد الله معين حرم را گذاشته‌اند . اما اعتماد الحرم در شهر و رئيس اندرون كماكان است .\r\n\r\n","description":"","footnote":"","page_name":" 2721 ","page_number":109},
  {"content":"\r\n\r\nآقا بيك آدم عماد السلطنه از كهريزك آمده بود مىگفت به قدر سيصد نفر از تركها سواره و پياده به سمت ولايت خود مىرفتند . اما شايد خمسه نزد آخوند بمانند . آخوند يا از قتل شيخ ترسيده و ساكت مىشود يا خيلى هنگامه برپا خواهد كرد . فعلا كه ماليات مىگيرد و سوار نگاه داشته . فتح السلطان كشيكچى باشى سابق محمد على ميرزا را كشيكچى باشى كردند ، اما دويست نفر سوار بيشتر نگاه نداشته . برادرش ماند خودش را حاكم اردبيل كردند بلكه از شر شاهسون كه تمام آذربايجان را تمام كرده مردم را حفظ كند . آقا بيك ديده بود با صد و پنجاه سوار مىرفت . هرگز با اين عده سوار جلوى شاهسون گرفته نمىشود ، محال است محال .\r\n\r\nحكام\r\nمعين الدوله نرفته . گفتند مبلغى مساعده خواسته‌اند . هيچ يك از اين حكام نمىروند براى آن‌كه از جان خود سير نمىباشند استعداد نظامى هم كه نيست ، با چه چيز بروند .\r\nهمان معتمد الدوله رفت آن هم از مال پس بود از جان عاصى . امير اعظم آمده گفتند حاكم استر اباد است . اين هم نخواهد رفت به جهت آن‌كه تركمان را چه چيز چاره مىكند .\r\nروسها هم كه شهر را تصاحب كرده‌اند . ما از شر علاء الدوله گويا خلاص شديم . اين جوان با ما چه كند نمىدانيم با خداست . هنوز با ما روبرو نشده . انشاء الله يادش رفته .\r\nاگرچه حالا هم از شاه بد بگويد صد چندان مىكنيم ، براى اين‌كه ديگر اين شاه معصوم است و تمام ملت حامى و هواخواه او .\r\n\r\nالموت\r\nافخم الدوله امروز وزير داخله را ملاقات كرد . مطلب را حالى كرد . اگرچه خودش شنيده بود گفت جواب بعد از ملاقات سپهدار مىدهم . حضرت و الا باز دستخطى مرقوم داشته بودند سرتاپا شكوه و شكايت . مرقوم شده بود من مقصر مشروطه نيستم تقصير من داشتن الموت است .\r\n\r\nسرووضع بختياريها\r\nاين بختياريها مردمان معقولى هستند . هيچ در كوچه بازار و خيابان از آنها هرزگى و خودنمائى ، آوازه‌خوانى مثل مجاهدين ديده نمىشود . لباس آنها يك سردارى مشكى درازى است با يك شلوار متقال بسيار گشاد ، با كلاه نمد بلند كه غالبا سفيد است . بيشتر يك عباى نازك هم به دوش دارند . شال پهن روى قباى الوان خود مىبندند . تفنگهاى آنها\r\n\r\n","description":"","footnote":"","page_name":" 2722 ","page_number":110},
  {"content":"\r\n\r\nزيادتر « مكنز » و « طليه » و « مارتين » است . كاردى هم به كمر دارند . ديگر آن لباسهاى مجاهدين و آن حركات و « جلافت » آنها را هيچ ندارند .\r\n\r\nضرغام السلطنه و اماله\r\nافخم الملك مىگفت يكى از بختياريها در منزل ما ناخوش شده بود . ضرغام السلطنه آنجا منزل دارد . خواست برود عماد السلطنه پيغام داد كه هرگز نگذاريد برود . حالا هم آنجا است . خواستيم اماله‌اش كنيم هيچ نمىدانست اماله چه چيز است . وقتى كه عبد الله آدم ما نشان داد زهره‌اش رفت كه من چطور اين شيشه را به مقعد خود جا بدهم . پسر ضرغام آمد گفت اگر نگذارى مىگويم شلوارت را درآورند . . . برهنه بمانى . اين فرمايش خان گويا مسئلهء بزرگى ميان آنها بود كه راضى شد بروند توى اطاق . متصل التماس مىكرد همه را من تحمل ندارم . خواباندند من و خان بوديم . عبد الله خان مشغول شد و او انتظار چيزى غريبى را داشت و تا آخر خيال مىكرد هنوز مشغول نشده‌اند . سايرين دسته دسته آمده و از شكاف در اطاق نگاه كرده مىرفتند و دسته ديگر را روانه مىكردند . به قدرى خنده كرديم كه تا صبح دل درد گرفتيم .\r\nضرغام السلطنه اول خان بختيارى است كه با صد و پنجاه سوار آمده اصفهان را گرفت .\r\nمرد درويش مسلك زاهد خداترسى است و به همان سبك قديم خودشان است ، نه خانهاى جوان . از قرارى كه متواترا شنيدم هيچ اين كارها را تصويب نمىكند بلكه گفته بوده است اگر اين تصورات را مىكردم از اول پايم را كنار كشيده نمىآمدم . فعلا هم دخالت ندارد .\r\n\r\nبختيارى\r\nدر اين كشتن و بستنها ابدا بختياريها داخل نيستند . جنسا مردمان سالم آرامى هستند با رشادت در موقع . افخم الملك مىگفت نمازشان ترك نمىشود و هيچ شرارت و هرزگى شهريها را بلد نيستند .\r\n\r\nباز موضوع الموت\r\nجمعه 19 رجب المرجب 1327 - اواخر اسد است . خيلى بايد امسال ممنون هوا بود . هيچ مثل پارسال نيست . شبها كه بسيار خوب است . افخم الدوله باز درب خانه رفت .\r\nديروز سردار اسعد گفته است من با سپهدار گفتگو كردم . گفت حاكمى را كه معين مىكنيم مىگوئيم آنچه در سال به حضرت و الا از الموت عايد مىگرديد برساند .\r\n\r\n","description":"","footnote":"","page_name":" 2723 ","page_number":111},
  {"content":"\r\n\r\nافخم الدوله جواب داده بود من از شما كه خود را وزير داخله مىدانيد اطمينان گرفته حضرت و الا را خارج كردم . حالا اين جواب نمىشود . من اصلا به حاكمى كه سپهدار تعيين كند اطمينان ندارم ، وانگهى به كدام قانون اين درست مىآيد . شايد فردا حاكم همدان هم بگويد آدم شاهزاده يا ديگرى برود من خودم عايدى ده او را مىرسانم . ملك من است ، مال من است . نمىخواهم ، به كدام مذهب بايد ديگرى ببرد و من از دور نگاه كنم . خواسته بود روده درازى كند سردار گفته بود من از كليهء مطلب مسبوق شده‌ام ، حرف حسابى نيست . امروز را هم مهلت بدهيد تا من مجددا سپهدار را ملاقات كنم .\r\n\r\nمأموريت ناظم العلوم\r\nعصر ديروز خانهء صنيع الدوله رفت حكايت را گفت . صنيع الدوله قدرى تعجب كرده و اطمينان داده بود با وزير داخله عاجلا مذاكرات لازمه را بكند . ناظم العلوم كه قزوين پيرارسال مأموريت داشت و شرح داده شد گواه عاشق صادق شده بود و صنيع الدوله گفته بود در موقع ناظم العلوم وكالت مىكند . خود ناظم العلوم به افخم الدوله گفته بود شما مىترسيد صراحة مطلب را بگوئيد من ترسى ندارم و همه جا خواهم گفت كه به شما ظلم مىكنند و مىخواهد مايملك شما را سپهدار ببرد . اين ترتيب هم دوامى ندارد خاطر جمع باشيد .\r\n\r\nابو السادات كلاهى شد\r\nظهر افخم الدوله آمد ، كسى درب خانه نبود . حتى نايب السلطنه . مىگفت ابو السادات كلاه سر گذاشته فكلى شده لا ينقطع حرف زد . بسيار از عين الدوله بد گفت . جمعى كه بودند تصديق كردند . مذمت زياد از برداشتن دار كرد كه مىبايست تا شش ماه برپا [ باشد 
  ] و روزى سه نفر اقلا به دار زده شود تا ملت خوشحال گردد . ( هر كس خود را ملت مىنامد ) . محرمانه كشتن ثمر ندارد .\r\n\r\nورود تقى زاده\r\nسه روز است مردم به استقبال تقى زاده مىروند . امروز جمعه بود و جمعيت خيلى خيلى زياد رفته بود . از قرارى كه در روزنامه شنيدم نوشته بود لدى الورود به سر قبر حاجى ميرزا ابراهيم آقا كه در پارك آن روز 23 كشته شده مىرود .\r\nدو اسب مرا يكى حاجى محمود مداح كه هيكل غريبى خود را ساخته ، ديگرى را برادر ملابخشعلى آن سه روز از صبح برده غروب تسليم مىكنند . باز گفتند فردا وارد\r\n\r\n","description":"","footnote":"","page_name":" 2724 ","page_number":112},
  {"content":"\r\n\r\nمىشود .\r\nاين تقى زاده در طهران اول مشروطه خواه و « پاپولر » تر « 1 » از همه است . خيلى مردم او را دوست دارند . جوان است به اين ترتيب پيش برود اول آدم ايران مىشود .\r\n\r\nامام جمعه خوئى - مستشار الدوله\r\nامام جمعهء خوى قدرى پست رفته . مجاهدين ميلى به او ندارند . مىگويند خيلى نزد شاه مىرفت . مستشار الدوله هم مثل سابق رونقى ندارد و حال آن‌كه هر دو تعريف دارند و نازنين هستند .\r\nاين همه ضديت و لجاج شاه ماضى سر اين تقى زاده بيشتر بود . از وقتى كه تبريز بودند يك نقار و كدورتى ما بين اين دو جوان به جهاتى كه مناسب نمىدانم بنويسم روى داده بود كه آخرش به اينجا كشيد و باز شايد تمام نشده باشد و تتمه باقى باشد .\r\n\r\nعدهء كم رأىدهنده\r\nبارى يك ساعت و نيم به غروب مانده با شعاع الدين ميرزا و حاجى آقا و محمد حسين ميرزا براى دادن رأى راه افتاديم . وسط خيابان ناصريه معلوم شد شعاع الدين ميرزا رأى خود را ننوشته از بس تنبل است فورا باز بايد اين راه را طى كند .\r\nمحمد حسين ميرزا كه هيچ تعرفه نگرفته بود . رأى من اين اشخاص بود : صنيع الدوله - مشير الدوله - احتشام السلطنه - حاجى سيد نصر الله - عماد السلطنه - حاجى امام جمعه خوى - ملا اسد الله اصفهانى - لسان الحكما .\r\nخيلى مزه دارد اين همه مشروطه طلبان طهران از گرفتن تعرفهء مجانى مضايقه كرده [ اند 
  ] به همه جهت اگر ده هزار نفر تعرفه گرفته باشند . به نظر تمام مردم غريب مىآيد . شاهزاده لسان الحكماء را ديروز ديدم مىگفت ما را پيش تمام خارجه رسوا كردند . خودم كه رفتم مسجد ملك تعرفه بگيرم نزديك بود انجمن نظار دق كنند .\r\nمىگفتند هر كس هم گرفته پاره‌دوز و سقا و مردمان بىمعنى است كه رأى آنها ابدا صواب نيست . من خيلى مردمان لايق را سراغ دارم كه هيچ تعرفه نگرفته‌اند . از چهار صد هزار نفر مردم طهران ده هزار ، به چه اندازه كم است . انشاء الله عدهء انتخاب كننده و عدد رأى وعده منتخبين را بعد خواهم نوشت .\r\n\r\n\r\n","description":"","footnote":"\r\n( 1 ) -  Popular  ( به انگليسى ) - ملّى .\r\n","page_name":" 2725 ","page_number":113},
  {"content":"\r\n\r\n\r\nعين الملك - موقر السلطنه\r\nاز مدرسهء دار الفنون كه از عهد شاه شهيد ديگر آنجا را نديده بودم و آن ايام هر سال چند مرتبه با شاه و نايب السلطنه مىرفتم خانهء عين الملك رفتيم . عين الملك چند شب زرگنده رفته بود . خواهر سردار افخم مرحوم عيال او است . پسر سردار زرگنده است .\r\nموقر السلطنه هم كه داماد سردار است فرارا آنجا رفته بود . مىگفت ميرزا ابو القاسم منشى باشى سفارت ( قوم سردار است ) مىگفت ماماقانيها خيال كرده بودند يكى دو نفر از روسها را شبانه بكشند ، فهميده شد .\r\n\r\nجواهرات\r\nشارژدفر محرمانه مىگفت گور پدر امپراطور و شاه . اينها را بيرون كنيد ، اگرچه نمىشود نيت آنها و اين حرف شارژدفر را باور كرد . در اين بين از شهر آمدند كه جواهرات را ببرند . سرهنگ سوارهء قزاق كه غروب روز قبل چهار نعل آمده بود مقارن ظهر كه ما نزديك باغ خود نشسته بوديم آمد كه ديشب به ما خيلى بد گذشت . به آن عجله آمديم بعد از ساعت چهار گفتند صبح زود ، حالا هم ظهر است خبرى نيست .\r\nاسب ما و خودمان در اين مدت در صدمه بود . موقر السلطنه گفت معطلى براى چيست .\r\nگفت از اين سيلاخورى و ماماقانى و بختيارى مىترسند . گفت من هر چه حرف راست مىزنم كسى گوش نمىدهد . آقاى سرهنگ تمام اين مرافعه‌ها و خون و خونريزى براى اين جواهرات است . بيا حرف مرا بشنو . عوض آن‌كه سرازير شوى سربالا شو . با امير مفخم تقسيم كرده نزاع انشاء الله موقوف مىشود . اما گوش به حرف راست موقر كسى نداد .\r\nبعد از ظهر يك گارى چهار صندوق در آن گذاشته بودند با پنجاه نفر قزاق ايرانى و ده نفر قزاق روس چهار نعل رو به شهر بردند . نواب و موثق الدوله و جمعى ديگر هم دنبال توى درشكه [ بودند 
  ] اما بقدرى تند مىرفتند كه اندازه نداشت .\r\n\r\nوضع ديگران\r\nسوار ، بعد از شهر براى گرفتن تركها آمد . از سفارت خارج شده و سر تپه‌ها سنگر كردند . چهار نفر فزاق كشته شد . دو نفر بختيارى با وجودى كه جمعيت اين طرف زياد بود فايق نيامده صبح ديگر با نهايت رشادت و جلادت بدون آنكه تسليم شده يا عجز كنند به سمت ولايت خود رفتند . حقيقتة تركها شجاع هستند . آن بود كه آقا بيك در\r\n\r\n","description":"","footnote":"","page_name":" 2726 ","page_number":114},
  {"content":"\r\n\r\nكهريزك ديده بود و مىگفت شايد خمسه نزد آخوند بمانند .\r\nگفتند امير معظم را گرفته‌اند . اگر بزرگها حبس شوند مردم مىفهميدند . اما آنچه از طلاب و رفقاى صنيع حضرت و مفاخر و صاحب‌منصبان جزو دستگير شود چنانچه بسيارى شده كسى نمىداند . آملى را هم محرمانه كشته‌اند . سيف الشرعيهء ترك محرر شيخ و حاجى آقا على اكبر ، ملا لطف الله پسر نقيب السادات سر به نيست شده‌اند . شايد آنها را هم كشته باشند « 1 » كسى درست خبر ندارد .\r\n\r\nحرف محمد على شاه\r\nعين الملك مىگفت ديروز نزد نير الدوله رفتم گفت عين الدوله و مرا شاه ماضى چند روز قبل با تلفن احضار كرده بود . عين الدوله خودش را به ناخوشى زد . مجددا شب عيد احضار كرد آمديم . به نايب السلطنه و كمسيون گفتيم كه تنها نمىرويم . حاجى سيد نصر الله و مستوفى الممالك را همراه كردند رفتيم زرگنده و خدمت شاه ماضى .\r\nفرمودند مفسدين و مغرضين كار را به اينجا رسانيدند . چند مرتبه خواستم خودم را بكشم باز گفتم ننگ تاريخى مىشود ( مثل اين‌كه حالا نشده ) . حالا هم نمىخواهم به روسيه بروم . باز عار ملت ايران است . عمارتى را براى اقامت من معلوم كنند بروم آنجا بمانم . ما آمديم به عرض رسانيديم تا امروز جواب ندادند .\r\n\r\nاغتشاش تركمان\r\nعميد الدوله را هم گويا معزول كنند . يعنى يا حكومت استر اباد مىخواهند به امير مكرم يا امير اعظم بدهند . لكن مشكل است بروند . براى آن‌كه استعداد ندارند . اين ضمّ حكومت شاهرود و بسطام به استر اباد از تدابير آن سپهسالار غير مرحوم است . هر وقت بناى اغتشاش تركمان بود آقا شاهرود مىآمد . آنقدر امروز فردا مىكرد تا تركمان رد مىشد . آن وقت استر اباد مىرفت .\r\nبارى يك نفر از اين حكام ممكن نيست بروند . كرمان ، يزد ، فارس ، استر اباد ، خمسه ، آذربايجان ، كرمانشاهان بىحاكم است . آنها هم كه هست مثل نبودن [ است . 
  ]\r\nعين الملك مىگفت الان يكى از منشيان وزارت داخله اينجا بود مىگفت كار وزارت\r\n\r\n\r\n","description":"","footnote":"\r\n( 1 ) - امير معظم دروغ بود . آنها را هم گفتند به نور بردند . حالا در راه سكته كرده باشند عجالة معلوم نيست .\r\nاما آملى را خيليها مىگويند و شهرت تام دارد . ( يادداشت مؤلف در حاشيه )\r\n","page_name":" 2727 ","page_number":115},
  {"content":"\r\n\r\nداخله را سپهدار اعظم مىكند . حكام را او معلوم مىكند . به فارس و آنجاها كه مغشوش است تلگراف مىكند سردار و قشون روانه مىكنم ، چنين و چنان مىكنم .\r\n\r\nاعلان كميتهء جهانگير\r\nاعلان چسبانيده بودند از « كميتهء جهانگير » كه استبداد يك شخص يا يك جمع فرق نمىكند . ما بيداريم و ملاحظه مىكنيم . يا اين ترتيبات را متروك كنيد يا به تكليف خود عمل مىكنيم . آن اعلان را شعاع الدين ميرزا خوانده بود .\r\nخود سپهدار در روزنامهء « نجات » اعلان كرده بود وقتى كه ملت فرانسه غلبه كرد هر چه هر كس داشت گرفت . اما انگليسها طور ديگر رفتار كردند . شاهزادگان و اعيان خوب است به رسم اعانه تنخواهى بدهند تا رفع اتهام از آنها بشود و الّا ما هم مثل فرانسه مىكنيم . اين مرتبه اسم تجار ندارد . دفعهء ديگر اسم آنها را هم خواهد داشت .\r\nدو سه دفعه براى ترياك‌كشها جار زده‌اند كه ترك كنيد و الا يك دانه از اين كپسولها ( يعنى گلوله ) به شما خواهيم خوراند .\r\n\r\nدربارهء شيخ فضل اللّه\r\nحرف محمد حسين ميرزا است : تلگرافى از عتبات آمده كه شيخ را محترما روانهء عتبات كنيد . حالا متحير مانده‌اند چه جواب بدهند . پسر بزرگ شيخ آنجاست . باطنا هم از اين كار پشيمان شده‌اند .\r\nمجلس برقرار نيست و عيب كلى نبودن او است و تا مجلس برقرار شود گمان مىكنم خيلى طول بكشد و اينها خيلى خرابى كنند . به جهت آن‌كه تمام كارها را سپهدار مىكند .\r\nوزير جنگ است حكم عدليه مىكند . وزير جنگ است ماليات را قدغن مىكند بدهند و دريافت مىكند . حكام و تمام كار وزارت داخله با اوست . وزير ماليه به حاكم طهران نوشته است مقررى عماد السلطنه را بده جواب مىگويد سپهسالار قدغن كرده من يك دينار به كسى ندهم . اينها بواسطهء نبودن مجلس است و الّا اين طور نبود .\r\n\r\nضديت با سپهسالار\r\nحالا شايد كسى كه اين روزنامه را مىخواند بگويد من با سپهدار غرض دارم .\r\nنمىگويم ندارم بلكه دشمنى دارم . براى اين‌كه هستى ما را ، داروندار ما را برده . اما خدا را به شهادت مىطلبم و به انسانيت قسم ياد مىكنم تمام آنچه مىنويسم صدق است و اگر غرض دارم ، مرض دارم در اين‌جا به خرج نمىدهم . دنبالهء دنيا دراز است . توانستيم\r\n\r\n","description":"","footnote":"","page_name":" 2728 ","page_number":116},
  {"content":"\r\n\r\nمرد مردانه مىگوئيم نتوانستيم به جهنم . در اين‌جا عين واقع نوشته مىشود نه دروغ و افترا . اگر اشتباهى بشود تا بتوانم رفع آن را مىكنم ، آن هم تقصير من نيست . دروغ زياد است و مردم طورى عادت دارند كه حساب ندارد . براى اثبات دروغ خود در هر كلمه صد قسم ياد مىكنند . اين عادت مملكت است تا رفع شود ما مرده‌ايم .\r\nدو نفر از سالدات روس در قزوين مفقود شده بود . جنرال كه اسمش را هنوز احدى در طهران نمىداند به حكومت مىنويسد يا پيدا كنيد يا تمام خانه‌هاى شهر را معاينه بايد بكنم . خوشبختانه يكى را قزوين پيدا كردند ، يكى را در طهران . آنجا را به جنرال اينجا را به سفارت تسليم كردند .\r\n\r\nمطول خوان\r\nيكشنبه 21 رجب - سركار حاجى آقا « 1 » مأموريت به شمران داده بودند . صبح زود سوار شدم . ديشب بسيار گرم بود . تا صبح كسى در خانه‌ها خواب نكرد . شريكه مدتها بود ميل رفتن ولنجك داشت و جرأت نمىكرد . امروز همسفر شد . به دروازه رسيدم ديدم حاضر است . چون اول دفعه‌اى بود كه ده دقيقه قبل از من به وعده‌گاه آمده بود سرى تكان مىداد و اظهار خيلى رشادت مىكرد و شكر خنده‌زده تخفيف مىكرد . با شخص لختى صحبت مىداشت . طلبه بود و مطول خوان . از برادرش قهر كرده حالا مهتر حمزه شده است . سه روز است درشكه‌اى كه اين مهتر مطول خان اسبش به او سپرده با درشكه‌چى مفقود است . اينجا انتظار آن را مىكشد . باز مىگويند ايرانيها عالم نمىباشند . مهتر ما مطول خوان است .\r\n\r\nشايعهء توقيف عز الدوله\r\nراه عباس آباد مخوف است . بايد خاك را خورد و از جادهء معمول و خيابان رفت . دو ساعت و ربع از دسته گذشته وارد باغ شدم و شعاع الدين ميرزا ولنجك رفت . خدمت حضرت و الا شرفياب شده مدتى صحبت شد . تمام مرافعهء الموت بود و اخبارات شهر .\r\nيك مسئله خنده‌دار اين بود كه مصطفى خان قزوينى كه در قزوين و زنجان نوكر حضرت و الا بود با جمعى از مجاهدين مأموريتى در شمران داشت دو دفعه باغ آمده بود كه حقوقى به خرج داده خدمت حضرت و الا برسد . اين مطلب شهرتى كرده بود كه مجاهدين به قصد دستگيرى شاهزاده آمده‌اند . از سفارت و از طرف نايب السلطنهء\r\n\r\n\r\n","description":"","footnote":"\r\n( 1 ) - مقصود حاج افخم الدوله فريدون ميرزا اخوى نويسنده خاطرات .\r\n","page_name":" 2729 ","page_number":117},
  {"content":"\r\n\r\nماضى و جمعى آمده تحقيق مىكردند . خود شاهزاده هم اندكى واهمه كرده بود .\r\n\r\nسالدات فرارى\r\nمطلب ديگر فرار سالدات روس بود از سفارت كه در تمام كوچه‌باغها و دهات شمران قزاق و غلام سفارت روس گردش مىكرد و سراغ سالدات را مىگرفت . آخر الامر در پس قلعه زير سنگها دستگيرش كردند كه از گرسنگى نزديك هلاكت بود . بردند سفارت و دور نيست در قزوين بكشندش . گفتند به هر ايرانى مىرسيد زبان كه نمىدانست دست و پايش را ماچ مىكرد و اشاره به دهان مىكرد كه گرسنه است . حالا اين بيچاره براى چه فرار كرده نمىدانم . حكما خواهند كشت .\r\nدو ساعت به غروب مانده شعاع الدين ميرزا آمد . اما حضرت و الا فرمودند امشب بمانيد ، مانديم . امام‌زاده ( ع ) رفته خلوت بود . اين را ننوشتم هنگام آمدن دم سفارت عثمانى تا نگاه به اندرون باغ كردم ديدم مشير السلطنه با قباى قدك شال سفيد پهن به كمر پنج ذرعى خود بسته روى يك خرك پشت به در نشسته بادبزن به دست خود را باد مىزند . درست مثل بابا قاپچىها كه الحق و الانصاف خيلى خيلى سزاوار و برازنده‌اش بود . منجيك گويد :\r\n وزير نو ستدى كو زراى بىمعنى * به گوش ملك تو افگنده كرد ، كرّى زود \r\nهيچ وزيرى به اين خوبى از عهده نيامد .\r\n\r\nنظاميه - شوخى با عضد الملك\r\nشب بالا خان تقليد آمدن آن قزاق مست طافح را به حضور آقاى نايب السلطنه و حكايت فتح و خرابى مجلس را مىگفت . مزه داشت كه حضرت و الا پرسيده بود نظاميه چه شد . او دستهاى خود را كه در بغل گرفته بود از هم باز كرد ، پوفى كرده گفت مثل كف دست شد با خاك يكسان . حضرت و الا متغير شده چى چى مىگوئى . جواب داده بود به سر آقا مثل صحرا شده كه حضرت و الا آخى گفته متوحش شده بود .\r\nبعد باز تقليد آقا را درآورد كه متصل استخاره مىكرد . چون سواد عربى ندارد هر كدام را كه معنى خوب مىكرد حضرت و الا برعكس ترجمه مىكرد . آخرش حكايت خانم طباخه و عشق و عاشقى خودش بود كه خيلى خيلى مزه داشت . چند كلمه روسى هم ياد گرفته تقليد كشيش و نمازخانه را هم بسيار خوب درآورد .\r\nراستى از همه بانمك‌تر تقليد آمدن آدم مشير السلطنه بود به تبريك فتح طهران و خرابى مجلس و مسجد و تمام محلهء سرچشمه و جواب نااميدى آقا .\r\n\r\n","description":"","footnote":"","page_name":" 2730 ","page_number":118},
  {"content":"\r\n\r\n\r\nجهان وردى خان\r\nبالا خان مثل جهان وردى خان پدرش و برادرش هومان خان بامزه است و از آنها مقلّدتر . جهان وردى خان و آقا جمشيد دو برادرند كه از تركمان اسير آورده شده .\r\nجهان وردى را شاه به اعتضاد السلطنه داد . جمشيد نصيب ميرزا آقا خان نورى شد .\r\nجهان وردى را مرحوم اعتضاد السلطنه غلام بچهء مادر ما كرد . به خانهء حضرت و الا فرستاد . للهء عماد السلطنه كردند . خيلى بامزه و باعزم و با راى صحيح بود . صندوق‌دار تحويل‌دار شد . در حكومت ملاير بيست و پنج سال قبل حضرت و الا به تير خطاى جعفر قلى بيك جلودار كشته شد . اما قبل از ارتحال پيغام به حضرت و الا داد كه تير خطا بود مبادا جعفر قلى بيك را بكشيد .\r\n\r\nجمشيد پيك تركمان\r\nجمشيد بيك هم بعد از عزل ميرزا آقا خان و سفر اصفهان او نزد برادرش آمده مستخدم حضرت و الا شد كه الان سلامت و باقى است . مرد درست حساب با حقوق عاقلى است . پير شده و كمى از كار افتاده . اينها طفل بودند و در زير درختى پنهان شده بودند كه قشون دولتى اسيرشان مىكند .\r\nدر بالاى بيشه در مظهر قنات گلاب راه مىرفتم يك زن با برادرش « چليكه » « 1 » براى طبخ نان جمع مىكرد . سيد جواد زيارت‌نامه خوان حضرت عباس ( ع ) كه از قرعه و سربازى فرار كرده و مدتى است طهران است آمد . تا چشمش به ما و ضعيفه افتاد چنان فرارى كرد كه گفتند تا توى امام‌زاده مىدويد . اسباب خيلى خنده شد .\r\nحضرت و الا تشريف آوردند . بارونوسكى گفته بود ما در قزوين قونسل داريم ، قشون داريم . يك نفر معين كنيد مىنويسم برود آنجا هر اقدامى لازم است خواهند كرد .\r\nحضرت و الا هم ستوه آمده اميدى هم ندارد . اما ما مانع هستيم و حتى المقدور طفره مىزنيم . بلكه انشاء الله به اين جاها نكشد . اما مشكل مىدانم .\r\n\r\nوضع محمد على شاه\r\nاز منزل بارونوسكى خواسته بودند آقا را ملاقات كنند . سرور الدوله آمده بود .\r\nعمارت شاه رفتند ، ريش مىتراشيد . بعد احضار كردند . نايب السلطنه و ملكه و حضرت و الا بودند . شاه روى صندلى و اينها زمين نشسته بودند . حضرت و الا فرمودند ملكه بزك\r\n\r\n\r\n","description":"","footnote":"\r\n( 1 ) - به قطعه‌هاى كوچك چوب خشك گفته مىشود . ( م . سالور )\r\n","page_name":" 2731 ","page_number":119},
  {"content":"\r\n\r\nكرده بود و خيلى خوب به نظر مىآمد ، چاق است و جوان‌تر از شاه . شاه فرموده بود صورتم خون آمد تطهير مىكردم . فرنگستان چه كنم كه همه چيز ناپاك است . از من پرسيد كجا خوب است اقامت كنم . من عرض كردم حالا تشريف ببريد سيرى بكنيد هر جا به نظرتان خوب آمد اقامت كنيد . فرمودند زن و بچه را چطور ببرم . عرض كردم به اين زودى لازم نيست . اسباب زحمت مىشود بعد بهتر است .\r\nبعد آقا صحبت كردند كه يك نفر روس ديروز آمد ، من به نظرم صاحب‌منصب آمد كه به لباس سويل درآمده . من گفتم همه فرنگيها داخل نظام [ شده 
  ] و مشق نظامى كرده‌اند . بعد شاه فرمود فلان فرنگى نزد من آمد اول كه به من نظر كرد گفت شما بايد مشق نظام كرده اهل نظام باشيد . اين پرروى بىحيا ( سپهسالار ) جلو آمد گفت بنده اهل نظام هستم . اين دفعهء اول بود كه بعد از آمدن سفارت اين كلمه را از دهان شاه شنيدم . اما حقيقة نظر آن فرنگى دربارهء هر دو صائب بود . ماشاءالله چه خوب جنگى و نظامى بودند .\r\n\r\nنامهء پالكونيك و تحصن شاه\r\nبعد شاه فرمود پالكنيك اينجا به خداحافظى آمد . من گفتم آن كاغذ چه بود نوشتى .\r\nشانه بالا انداخت كدام كاغذ . گفتم اين امضاء تو نيست . گفت بله خير . من ديگر اعتنائى نكرده رفت . جويا شدم كدام كاغذ . فرمود به من نوشت كه يك ساعت بيشتر من نمىتوانم خوددارى كنم بايد تسليم شوم و من بعد از ديدن آن كاغذ اينجا آمدم . در صورتى كه بعد معلوم شد دروغ بود ، خيلى مقاومت مىتوانست بكند . جهت تحصن شاه معلوم شد كاغذ پلكنيك شده بود .\r\nپلكنيك دو ماه به آخر خدمتش مانده احضار شد ، يا ديگرى خواهد آمد يا خودش .\r\nبعضى مىگويند براى محاكمه مىرود كه چرا زود تسليم شده و جنگ نكرده . برخى مىگويند براى دستورالعمل جديد مىرود . على اى حال ما از نقشهء پلتيك آنها خبر نداريم . تمام اقتدار سلطنتى و دربارى با روس شده بود و اگر فتح كرده بود تمام كارها با لياخف مىشد . چرا در بيرون آن كار را نكردند و در شهر اين طور ، معلوم نيست .\r\n\r\nظلمهاى امير بهادر\r\nبالاخان يك مأموريتى پيدا كرد . فخر الممالك هزار و دويست تومان شش ماه قبل براى بعضى امتيازات به آن . . . امير بهادر داده تا امروز نه فرامين را داده نه پول را . بالا خان براى مطالبه مىرود . مىگفت پريروز رفتم سلام كرده زود نشستم . گفتم پول را بدهيد\r\n\r\n","description":"","footnote":"","page_name":" 2732 ","page_number":120},
  {"content":"\r\n\r\nگفت چشم . بعد گفتم مىدانى براى چه اينجا آمديد . گفت بگو . گفتم براى ظلم ، پدر مردم را درآوردى . گفت چه كردم ، گفتم فراش ما به خطا يك نفر سرباز را كشت ، خودت فهميدى ، همه شهادت دادند ، چهار ماه آن بيچاره را حبس كردى و ده هزار تومان پول خواستى . آخر هم داروندار مرد كه را فروختند صد تومان دادند و خودش هم رفت و از دست تو مرد . اين ظلم نبود . اين سربازها يك تير تفنگ براى شما خالى كردند . گفت مرد . گفتم آره . گفت نگو نگو ، اين حرفهاى تو از چوب بدتر است . انگدر ( اينقدر ) شماتت نكن . كجا از دست تو فرار كنم ! بارى روزى نيست كه بالا خان صد حرف مفت به او نزند و چند ظلم او را برايش حكايت نكند .\r\n\r\nجواهرات شاه\r\nبالاخان غصهء صندوقهاى جواهر را داشت كه بردند . اما مىگفت چندين جعبهء بلغارى ، شاه مملو از جواهر دارد كه در گنجهء اطاق گذاشته و پيشخدمت سفير كه اول نوكر سفارت است مستحفظ اوست . شارژدفر هم مهر كرده . به بارونوسكى و خود شارژدفر هم سهمى داده . اما من شنيدم و در روزنامه خواندم كمسيون با چرچيل و بارونوسكى خدمت شاه رفته تمام جواهرات [ را 
  ] كه آنجا بود گرفتند و چهارصد و كسرى دانه زمرد اعلى در اميريه بود آن را هم آورده تسليم كردند و حالا هم معلوم نيست از جواهرات چيزى مفقود و كسر باشد . معلوم مىشود اين جواهرات مال خود شاه و ملكه است براى اين‌كه خودش هم بسيار داشت . اما شاه خوب كارى كرد جواهرات را كه سلطنت‌آباد بود با خود به سفارت آورد . براى آن‌كه اگر نياورده بود مثل تفنگها غارت مىشد . در حقيقت اين يك خدمتى به ملت و شاه آتيه بود كه بايد ممنون بود .\r\nبالاخان مىگفت شارژدفر و بارونوسكى خوب مداخل مىكنند . يحيى و عبد الكريم آدم محرم اين دو نفرند . هر كس كارى دارد بايد اول خدمت آنها برسد .\r\n\r\nامنيت طهران\r\nدو ساعت به غروب مانده سوار شديم . نزديك قلهك صاحب‌منصب قزاقى مىرفت رفيق راه شديم . ميرزا صادق خان سرتيپ بود . پرسيدم در اين جنگ چند نفر قزاق كشته شد . گفت در شاه‌آباد سه نفر تابين ، يك نفر ياور . از آن به بعد تا فتح شهر هشت نفر كه چند نفرش را در خانه و ميدان محمديه بىجهت كشتند . يازده تابين ، يك صاحب‌منصب از كرج تا شهر بود . از اين ترتيبات بسيار بد مىگفت . بيست روز نخواهد گذشت كه دستمال به دست گرفته فلان تمام قزاقها را مىمالند كه حفظ شهر طهران را بكنند .\r\n\r\n","description":"","footnote":"","page_name":" 2733 ","page_number":121},
  {"content":"\r\n\r\n\r\nبازى احمد شاه\r\nمىگفت شاه شهر رفت ، ديروز خيلى بازى مىكرد . موثق الملك پسرش را فرستاد كمتر بازى كنيد . شما شاه شديد . گفت بگو گه خورد هر كه مرا شاه كرد . من مىخواهم بازى كنم .\r\n\r\nاعدام مير هاشم\r\nمطلب تازه دستگيرى و قتل مير هاشم معروف است كه ديشب پنج ساعت از شب رفته در شهر به دار كشيدند . تفصيل گرفتارى او از اين قرار است . مير هاشم و برادرش تبديل لباس مىكنند . با عمامهء سفيد به رودبار « 1 » مىروند و در دهات مشغول جراحى و طبابت مىشوند . آدم آنها گاهى از دزآشوب ملزومات براى آنها خريدارى مىكرد .\r\nضياء السلطنه حاكم دزآشوب ملتفت شده به سراغ آنها مىرود . در قريهء ايگل رودبار هر دو را پيدا مىكند . در اطاقى خوابيده بودند داخل اطاق شده روى آنها مىافتد . بعد دست آنها را بسته به تجريش و منزل سهام الدوله حاكم شمرانات مىآورد . سيد جواد كه عصر آمد مىگفت در تبريز با او دوست بودم . ديروز خانهء سهام الدوله رفته مير هاشم در اطاق نشسته بود . من داخل اطاق نشدم اما او بيرون آمد كنار حوض برود مرا ديد سلام كرد و گفت مرا دعا كن . عصر او را شهر بردند . شب دار را برپا كرده ساعت پنج دار كشيدند و تا امروز دوشنبه عصر بالاى دار بود . تمام فتنهء تبريز بلكه آذربايجان زير سر اين مير هاشم و شاه سليم بود . « 2 » اين به سزا رسيده از آن يكى خبر ندارم . مشكل است .\r\nشب افخم الدوله آمد مىگفت امير نظام و ناصر السلطنه هر يك سى هزار تومان ضامن دادند بدهند . سفارت عثمانى حمايت تام داشت لكن خود آنها راضى نشدند . چندين جهت داشت يكى آن بود ترسيدند . شب در خانه رفته و هلاكشان كنند و براى مجاهدين كار خيلى سهلى بود .\r\n\r\nوضع مجد الدوله\r\nمجد الدوله خانهء نايب السلطنه است . هر چه مىكند پول راه نمىافتد . امروز پسرش دو هزار تومان نقد با جعبهء مملو از جواهر به دست يك نفر تاجر هم از دنبال وارد كمسيون شد و گفت پول پيدا نمىشود . اين جواهر اين هم تاجر كه مىگويد ده روزه فراهم مىكنم . اين سخت‌گيرى شما بىجا است . در تهيه هستيم . آخرالامر بيست هزار\r\n\r\n\r\n","description":"","footnote":"\r\n( 1 ) - مراد رودبار قصران ( جاجرود ) است .\r\n( 2 ) - شيخ سليم درست است .\r\n","page_name":" 2734 ","page_number":122},
  {"content":"\r\n\r\nتومان جواهر را به هشت هزار تومان گرو گذاشتند . با آن دو هزار تومان تقديم كردند .\r\nبيست هزار تومان ديگر را يك ماهه مهلت داده و تمام املاك شهر مجد الدوله را كمسيون گرو گرفت .\r\n\r\nامير نظام همدانى\r\nحضرت و الا مىفرمودند نوكرهاى همدانى امير نظام براى محمد خان تعريف كرده بودند كه حاجى امير نظام از سپهدار امان‌نامه دارد . به قزوين كاغذ نوشته جواب سپهدار اسباب اطمينان و اقامت طهران او شد و الّا رفته بود و نمىماند . آن وقت به هر سربازى سه دانه فشنگ داده بود ، مابقى فشنگها را پس گرفته ده بار فشنگ به همدان روانه كرد .\r\nسفارش هم كرده بود اگر به شما گفتند جنگ كنيد اطاعت نكنيد . از همدان هم نوشته‌اند جمعى از مجاهدين به لتكا محل اقامت و خانهء امير نظام رفته قورخانهء او را مىخواهند .\r\nمجد الدوله وقتى كه سفارت بودم آنجا مىآمد . مىگفت من از سوراخ شيروانى عمارت دزآشوبم به شهر دوربين مىانداختم و تماشاى توپخانه را مىكردم كه شليك مىكرد . حالا بدكارى كردند از امير نظامى كه آن‌طور به سرباز دستورالعمل مىداد و از امير توپخانه كه از دو فرسنگى و سوراخ شيروانى تماشاى شليك مىكرد جريمه گرفته يا اذيت كردند . به حق خدا بسيار كار خوبى كردند . شايد با يك نفر ديگر خواستيم جنگ كنيم و از همچو صاحب‌منصبها چه برمىآيد ، به چه درد مىخورند .\r\n\r\nمقدار آراء\r\nسه شنبه 23 رجب - وكلا معلوم نشدند . يعنى قرائت آرا به اتمام نرسيده است . آقاى عماد السلطنه از مخبر الملك صورت آن را گرفته بود از اين قرار است .\r\nتعرفه داده شده رأى داده‌اند محلهء سنگلج 2461 1910 محلهء چاله ميدان 1684 1311 محلهء عودلاجان 1027 793 محلهء بازار 1700 1185 محلهء دولت 1030 858 جمع 7902 5957 1945 نفر تعرفه گرفته و رأى نداده‌اند . نسبت به شهر طهران بسيار كم تعرفه گرفتند .\r\n\r\n","description":"","footnote":"","page_name":" 2735 ","page_number":123},
  {"content":"\r\n\r\nدور نيست حاجى سيد نصر الله و احتشام السلطنه به اكثريت تام برسند براى آنكه متصل اسم آنها است مىخوانند . اما ديگران ممكن است به سى رأى انتخاب شوند .\r\nبراى آن‌كه در يك محلهء سنگلج تا امروز اسم سيصد نفر قرائت شد بعضى همان يك رأى است .\r\n\r\nكج‌خلقى سپهدار\r\nدرب خانه رفتم آقاى نايب السلطنه خيلى بددماغى مىكند و كمتر مردم مىروند .\r\nعز الممالك كج‌خلقى ديروز سپهدار را حكايت كرد . ورثهء مرحوم امين الملك باغى داشتند چند نفر تاجر ضبط كرده بودند . ديوانخانه حكم به حقانيت ورثه مىدهند . چند نفر سوار بختيارى روانه مىكنند و تركها را بيرون مىكنند . آنها هم ديروز باغ آمده به كمسيون مىروند خيلى داد و بيداد مىكنند و تند مىروند . سپهدار برخاسته متغيرا آمد دم در جاى حاجب الدوله نشست به آسمان و زمين فحش مىداد و متصل مىگفت يك نفر محمد على شاه را برداشتيم حالا صد محمد على شاه درست شده . تقصير ما بود آمديم . تقصير ما بود براى اينها آنقدر زحمت كشيديم . به نايب السلطنه هم كه آمد رفت ابدا اعتنائى نكرد . بعد از مطلب نايب السلطنه مسبوق شده آمد هر شكل بود او را برد . اما رنگ سپهدار مثل توت سياه شده بود . هر چه به زبانش مىآمد مىگفت .\r\n\r\nمعتمد خاقان\r\nمطلب تازه فرمانفرمائى فارس معتمد خاقان است . تمام مردم اگرچه مىدانند اين حكومتها همه اسم است كسى نمىرود باز تعجب داشتند . اين معتمد خاقان از خوشگلهاى خلوت مظفر الدين شاه بود . اين اواخر يك دفعه هم با نظام السلطان چوب خورد . بعد از مشروطه فورا فرنگستان رفت . نزد سردار اسعد بود با او اصفهان آمد . حالا فرمانفرماى فارس مىشود . مىخواهند صولت الدوله و شيرازيهاى غيور زير بار بروند .\r\nضرغام السلطنه از انتخاب او خيلى متغير شده گفته است اين « ام الخاقان » است . سردار اسعد پول . . . فرنگستانش را مىخواهد درآورد . ما بين ضرغام با سردار كدورت است و خيلى پيغامهاى بد داده . تمام اينها كه واقع مىشود اسباب يك بدبختى جديدى است كه با حالت حاضرهء مملكت نهايت ضرر را دارد . [ با 
  ] يكى دو تا از اين دعواها و قهرها مطلب به آخر مىرسد .\r\nمن براى ناهار منزل آمدم . عصر مدرسهء دار الفنون رفتيم . گفتند تا جمعه و شنبه كار دارد .\r\n\r\n","description":"","footnote":"","page_name":" 2736 ","page_number":124},
  {"content":"\r\n\r\nدولت انگليس و فرانسه با وجود نفرت و نطق در پارلمان ناچار شدند پذيرائى سردى از امپراطور روس در جزيرهء وايت و بندر شربورق بكنند . به ايطاليا رفته يا خواهد رفت آن هم نه به رم ، بلكه همين‌طور به يك شهر يا بندرى خارج از پايتخت .\r\n\r\nآيروپلان جزو تجملات\r\nمسيو بله‌ريو « 1 » فرانسوى با « آروپلن » از كاله « 2 » به دوور « 3 » را پيمود . سى و يك دقيقه سى و هشت كيلومتر مسافت اين دو بندر را طى كرد . هر قدر كشتيها تند رفته بودند نرسيده بودند . نزديك است در فرنگستان متمولين هر كدام يك دانه خريده مثل كالسكه و اتومبيل جزو تجملات خود كنند . كشتيهاى انگليس از رودخانهء تايمز بالا آمده نزديك لندن شده بودند . شادى و عيش بزرگى در لندن بود . اشكال آنها را در روزنامهء « لندن نيوز » كشيده بود . توپ كشتى « درانات » بيست و پنج ميل كه شش فرسنگ ايران باشد مىزند .\r\nاما براى اطمينان اثر گلوله در پانزده ميلى به نشان مىروند كه چهار فرسنگ باشد ، قيمت اين توپ يازده هزار ليره ، وزن توپ پنجاه و سه تن است . دهنهء توپ شانزده اينچ است كه از يك ذرع ما دو گره كمتر باشد . قيمت هر دانه گلولهء آن از دويست ليره علاوه است .\r\n\r\nاستعفاى معتمد خاقان\r\nدو ساعت از شب گذشته افخم الدوله آمد ، خانهء صنيع الدوله رفته بود . باز اطمينان زيادى داده بود و گفته بود صبح وقتى كه كمسيون مىروم به من يادآور شويد . از آنجا خانهء سردار اسعد وزير داخله رفته بود . مىگفت معتمد خاقان عقلش از يك كمسيون و يك كابينهء وزرا زيادتر بود . از فارس استعفا كرد و گفت كار من نيست . اگرچه من عقيده ندارم هيچ‌يك از اين حكام بروند . اما گفتند سهام الدوله حاكم شمرانات به فارس مىرود و منتصر الدوله استراباد .\r\n\r\nحرفهاى سپهدار\r\nمعتمد خاقان هراسان آنجا وارد شد و نزديك وزير نشست بناى صحبت را گذاشت .\r\nمن مىشنيدم و استراق سمع مىكردم . مىگفت خانهء نايب السلطنه بودم سپهدار آمد آنجا و مىگفت مجد الدوله مرد محترمى است پول هم كه داده ديگر چرا او را اذيت مىكنند ، بايد مرخص شود . به طبع عميد السلطان برادر معز السلطان گران آمده به سپهدار پرخاش\r\n\r\n\r\n","description":"","footnote":"\r\n( 1 ) -  Bleriot \r\n( 2 ) -  Calais \r\n( 3 ) -  Dover \r\n","page_name":" 2737 ","page_number":125},
  {"content":"\r\n\r\nكرد و گفت به شما چه . او گفت با من است . او جواب داد شما يكى من يكى ، اين افادهء شما از چه جهت است من سه روز قبل از شما در رشت بودم . سپهدار فحش زيادى به خودش و او داده رفت منزل . نايب السلطنه مرا فرستاد كه شما هرطور است الان برويد آنجا . سردار ساعت نگاه كرده گفت دير است صبح مىروم و بسيار اوقاتش تلخ شد .\r\nديگر هيچ حرف نزد . من برخاسته آمدم .\r\n\r\nكتك خوردن مختار السلطنه\r\nمطلب تازهء ديگر ، امروز غروب ابو القاسم خان ناصر خاقان قديم ، مختار السلطنهء حاليه نزديك موزه نشسته بود علاء الدوله مىآيد . نمىدانم چه واقع مىشود كه علاء الدوله فحش مىدهد و فراش صدا مىكند مختار السلطنه را كتك زياد مىزنند . در اين بين نظام السلطان مىرسد و از دست علاء الدوله و فراشها نجات مىدهد .\r\nنايب السلطنه مختار السلطنه را با خود منزل مىبرد . نايب السلطنه خيلى بيكار بود خوب كارى پيدا كرد ، متصل ريش خود را تكان بدهد و اصلاح نمايد .\r\n\r\nتوقيف ظل السلطان\r\nتازه‌تر از تمام اينها ورود ظل السلطان است به رشت و از آنجا به منجيل و توقيف او در منجيل . امروز گفتند حضرت و الا را به رشت مغلولا بردند ، يا سه كرور پول بدهد يا راه آن دنيا را طى كند . تا امروز كه اينها اقبال داشتند . دور نيست انگليس هم حمايت نكند و پول خوبى بگيرند . اينجا شهرت داشت كه دولت انگليس اجازه نمىداد . اصرار كرد حالا آنها هم همراه نيستند . در چندين روزنامه‌هاى ارپ پول داده بود و نوشته بودند حق ظل السلطان است نايب السلطنه بشود . تمام اين پولها را هم براى همين كار خرج كرده بود و من حفر بئرا لاخيه وقع فيه « 1 » ، براى شاه آنقدر اسباب چينى كرد تا خلع شد . خدا خواسته خودش هم دچار شود .\r\nسه شب است هوا به شدت گرم است . از همه بدتر سن زيادى مىآيد . زمين و زمان متعفن است ، خصوصا وقتى كه داخل غذا مىشود . تمام شب را بايد تاريك نشست .\r\n\r\n\r\n","description":"","footnote":"\r\n( 1 ) - هر كس براى برادرش چاه بكند خود در آن خواهد افتاد .\r\n","page_name":" 2738 ","page_number":126},
  {"content":"\r\n\r\n\r\nقهر سپهدار درست بود\r\nچهارشنبه 24 - صبح همشيره شاهزاده خانم و حاجيه واليه با دخترهاشان اينجا آمده بودند . هنوز احوال‌پرسى نشده بود خبير همايون پيك حاجى آقا رسيد كه مىفرمايند سپهدار قهر كرده و يوسفيه رفته شما حكما آنجا برويد . درشكهء كرايه سوار شده هزار خيال كردم . حالا اگر حضرت و الا بشنود چه خواهد گفت . الموت كم بود يوسفيه هم مزيد شود . آنجا رسيدم ديدم هيچ خبرى نيست . آدم فرستادم معلوم شد زير عشرت‌آباد نزديك باغ امين الدوله باغى دارد آنجا رفته و سردار اسعد آمده به اصرار برد .\r\nچهار از دسته رفته اسب مرا آورد . در اين گرما تا منزل رسيدم خفه شدم . حاجى آقا توى زيرزمين در كمال قشنگى نشسته گرم صحبت بود . استدعا كردم از اين مأموريتها كمتر رجوع كند .\r\n\r\nاختلافهاى رؤسا - وضع ولايات\r\nبارى مشكل كار خوب نيست . ما بين سپهدار و معز السلطان و يپرم خوب نيست .\r\nضرغام با سردار اسعد كدورت پيدا كرده . مجلس شورا نداريم . سنا نداريم . وزارت‌خانه نداريم . تمام ولايات مغشوش است . فقط جائى كه حاكم اسما دارد همدان و معتمد الدوله است . صولت الدوله شيراز را گرفته ، آخوند در خمسه ، كلهر كرمانشاه ، نظر نهاوند و همدان ، قشون روس تمام سرحدات را گرفته در قزوين نشسته . نمىدانم چه خواهد شد . هيچ كارى جز تلگراف نمىتوانند بكنند . در كمسيون نشسته متصل تلگراف تصحيح مىكنند . اگر ايران نظم بگيرد و به يك اندازه مردم ساكت شوند به خدا معجزه و كرامت است و اينها شق القمر كرده‌اند . زيرا از اين تغيير سلطنت ، از اين بستنها ، از اين كشتنها و مصادره‌ها ذره‌اى ، خورده‌اى براى ملت نتيجه‌اى و ثمرى حاصل نشده . استبداد قديم ما از يك مكان به امكنهء زياد و از يك شخص به اشخاص مختلفه سرايت كرده و اميد بهبودى نيست . سعدى عليه الرحمه براى امروز گفته :\r\n شنيدم گوسفندى را بزرگى * رهانيد از دهان و دست گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * چو ديدم عاقبت گرگم تو بودى \r\n\r\nعز الدوله و فكر الموت\r\nجمعه 26 - افخم الدوله ديشب با كاشف السلطنه هم پالكى شده شمران رفت . افلاك\r\n\r\n","description":"","footnote":"","page_name":" 2739 ","page_number":127},
  {"content":"\r\n\r\nبرهم بخورد ، زمين و زمان به هم دوخته شود حضرت و الا مىفرمايند الموت بايد منظم باشد . تمام اين تغييرات ، اين هنگامه‌ها را باور مىكنند مگر در مادهء الموت كه ايران را امن و امان مىدانند مگر آنجا را .\r\n\r\nبهاء الدوله و على قهابى\r\nعميد الدولهء بيچاره عزل شد . سه هزار تومان هنگام رفتن قرض كرد . چهارصد تومان عجالة از بهاء الدوله حواله خواسته بود ، تا از چنگ على قهابى ( على شاه ) چه قسم خلاص شود . اين هم مرحمت سر كار عمو جان فرمانفرما . بيست و پنج سال بود از طهران خارج نشده بود ، كاش امسال كه بيست و شش بود هم خارج نشده بود . حالا دل آدم جاى ديگر مىسوزد و كباب مىشود كه انتظام الدولهء قرطى را به جاى او روانه مىكنند . درست مثل آن وقتى كه شاه پسر مجد الدوله را به جاى فخر الملك حاكم خمسه كرد . مثل اين‌كه حسام الملك امير افخم را از لرستان عزل و امير سيف الدين لختى را روانه مىكنند .\r\n\r\nچاپيدن و لخت كردن\r\nمن عقيده‌ام اين است درجهء دوم نوكر را سركار و خدمت بياورند ، اما نه درجه دومى مثل معتمد خاقان براى فارس يا انتظام الدوله يا سيف الدين ميرزا [ را 
  ] . با اين بىترتيبى و نداشتن قشون و سپاه نعش امير افخم و عميد الدوله بر حيات آن دو نفر ترجيح دارند . در اين موقع امير افخم يك فوج كه تمام رعيت خودش بود با چهارصد سوار نوكر شخصى داشت و لرستان به يك اندازه منظم بود . امير سيف الدين خرجى رفتن تا بروجرد را ندارد از اينجا اگر حركت كند . در صورتى كه نمىتواند تمام فكرش چاپيدن و لخت كردن مردم است و كسى زيربار نمىرود . صد مقابل اغتشاش آنجا علاوه مىشود .\r\nعز الممالك اينجا آمد گفت سپهدار استعفا كرده ، دور نيست سردار اسعد هم استعفا كند . بعد آقاى عماد السلطنه آمد . خانهء وزير ماليه رفته بود . فرمودند آنجا هم اين صحبت بود . ديروز كميسيون تجار و علماء را هم خواسته بود كه فكرى بكنند . شنيده بودند قشون روس هم قزوين علاوه شده .\r\n\r\nپول گرفتن از اعيان\r\nاز عين الدوله دويست هزار تومان و از نير الدوله صد هزار تومان خواسته‌اند .\r\nظل السلطان سخت محبوس و دچار است . از خيليها هم محرمانه پول گرفته‌اند مثل امام\r\n\r\n","description":"","footnote":"","page_name":" 2740 ","page_number":128},
  {"content":"\r\n\r\nجمعه ، اقبال الدوله ، امين الملك و پدرش وزير دربار سابق و جمعى ديگر . باز مىگويند جمعى را محرمانه كشته‌اند .\r\n\r\nامير نظام و حمايت سفارت عثمانى\r\nغروب خانهء حاجى امير نظام رفتم نماز مىكرد . با ميرزايش صحبت كردم . گفتم چرا اين عمارت را تمام نمىكند . نماز را كه تمام كرد گفت پول نيست . گفتم راست است شما شق القمر كرديد سى تا پول داديد . جواب گفت كى به شما گفت من دادم . پول كجا بود . ده هزار تومان نقد دادم باقى را سند . وقت رفتن گفتم مىمانيد يا مىرويد همدان . گفت فرنگ مىخواهم بروم . گفتم اينجا و همدان را چه مىكنيد . گفت شما گمان مىكنيد من سى تا پول را به زور دادم ، خير سفارت عثمانى جدا گفت ندهيد من انسانيت كردم و كمكى به مردم [ كردم 
  ] در تحت حمايت او هستم و ديگر نمىتوانند چيزى بگويند .\r\n\r\nبىپولى\r\nپول نيست . اصلا اين فلز ، اين جنس معدنى در ايران نيست . بانكها قرض نمىدهند .\r\nدويست تومان جواهر را كه ببرى بانك روس و خودش آنقدر تقويم كند سى تومان پول مىدهد و اگر مفقود شود ده تومان علاوه چهل تومان به صاحب جواهر مىدهد . بانك شاهنشاهى دينارى نمىدهد . بيست هزار تومان جواهر مجد الدوله به هشت هزار گرو رفت . حاجى عز الممالك مىگفت به چهار هزار تومان است . مگر آدم پيش ارمنى و زردشتى پول داشته باشد كه بدهند ، و الّا صد هزار تومان پيش مسلمانها پول باشد يك تومان ندارند بدهند . ايران را بايد از سر نو بريزند . ديگر هيچ چيز ندارد . به سياهى زغال و سفيدى گچ مثل خانهء من محتاج است . شاه معصوم ما در ميان چند اطاق محبوس است . شب و روز براى پدر و مادرش گريه مىكند .\r\n\r\nمحاكمهء مدير حبل المتين\r\nچند روز است سيد حسن مدير « حبل المتين » را در عدليه استنطاق مىكنند . جماعتى را براى استنطاق دعوت كرده‌اند سواى تماشاچى و فضول‌باشيها . من روزنامهء نمرهء ششم او را نديدم . شعاع الدين ميرزا خوانده بود مىگفت كفر گفته . پرسيدم عبارت آن چه بود .\r\nگفت نوشته « چندين مرتبه اجانب به مملكت ايران هجوم آوردند و اسباب خرابى و پيشرفت تمدن ما شدند . دفعهء اخير هجوم اعراب سوسمار خور بود كه هزار و سيصد سال است كه ما در زير بار خرافات آنها مانده‌ايم و به واسطهء اين عالم‌نماها ممكن نشده\r\n\r\n","description":"","footnote":"","page_name":" 2741 ","page_number":129},
  {"content":"\r\n\r\nخود را خلاص كنيم . » بعد تعريف مختصرى از آخوند ملا كاظم كرده و آن وقت آخوند ملا قربانعلى را . . . . مردم خيلى در مجازات او اصرار دارند . اما اگر مىخواستند مجازات شود در همان محكمه و عدالت‌خانه كه شيخ و سايرين را محكوم به قتل كردند او را مىبردند نه عدليه ! هم‌مشربهاى او بسيارند و تمام كار مىكنند . گمان مىكنم به يك مجازات مختصر سرش به هم بيايد . نصف اين مرافعه‌ها و خرابى و تباهى ايران بواسطهء قلم اين مرد شد . شريك تمام اين خونها و غارتها و بربادى ايران است . بلكه خود و برادرش جزو اعظم مىباشند . تا حال از شاه و مردم بد مىگفت . حالا كه پاى او از ميان رفته دنبال مذهب افتاده و اين قسم علانيه توهين مىكند و كفر مىگويد . روزنامه در هر مملكت اسباب نجات و آسايش و آبادى شد مگر در ايران كه هى خواستند از اين پول بگيرند از آن شال و قاليچه ، يك مملكت را به باد دادند . امان از دست محمد على شاه كه او هم بقدرى ضديت كرد كه اندازه نداشت . خودش را تمام كرد و مملكت را هم به باد داد .\r\n\r\nجشن انجمن اخوت\r\nبارى در اين عالم بىپولى اعلانى از خرابهء انجمن اخوت به امضاء و رياست سالار السلطنه شده كه براى خرج مجروحين مجاهدين كه گويا ده نفر بيشتر نباشد و اعانه به بازماندگان آنها در خرابهء انجمن اخوت جشن گرفته مىشود و بليت آن پنج تومان است . يك روز هم از مجاهدين مجانا پذيرائى مىشود . هر كس هم سيصد تومان بدهد يك مدال طلاى افتخار ، دويست تومان يك مدال نقره ، صد و ده تومان مدال مس داده خواهد شد . به شعاع الدين ميرزا گفتم برادران شما همچو اعلانى كرده‌اند . گفت اولا من با اين اشخاص برادر نيستم . ثانيا اين اعلان و جشن براى افتتاح انجمن است . انجمن غدغن و موقوف است . خواسته‌اند عنوانى براى انعقاد و افتتاح آن كرده باشند و الّا كى پول خواهد داد . مردم براى نان شب محتاج هستند . مدال ستار خان دانه‌اى پنج تومان بود حالا دانه‌اى دو هزار است و كسى نمىخرد .\r\n\r\nسالار خان\r\nسالار خان پس از تملك تربت و اطراف آن و چپوى خزانهء شجيع الملك به سمت گون‌آباد حركت كردند كه آقازادهء آن مرحوم را با پولهاى مدفون زنگ زده را ببرند . آقاى نور على شاه « 1 » به طهران تظلم كرد . عضد الملك و پسرش سالار « 2 » كه از مردهء خاص آقا\r\n\r\n\r\n","description":"","footnote":"\r\n( 1 ) - نور على شاه درست نيست . صالح عليشاه درست است .\r\n( 2 ) - بعدا ملقب به مشير السلطنه شد كه قبلا عنوان ميرزا احمد منشى باشى داشت و صدر اعظم بعد بود .\r\n","page_name":" 2742 ","page_number":130},
  {"content":"\r\n\r\nهستند [ به 
  ] تك و تو افتادند . ملك‌آرا مىگفت سالار السلطان از من پرسيد براى سالار خان عنوان تلگراف چه نوشته شود . گفتم دزد آدمكش . گفت در اين موقع شوخى نكنيد . گفتم تصدق خاكپاى مبارك . گفت گون‌آباد مىرود . گفتم با تلگراف برگردد محال است . سالى دويست سيصد هزار تومان پول آنجا مىرود و خيلى متمول هستند . آقا را كه خفه كردند حالا نوبت آقازاده و كسان اوست . از قرار خبر اخير آنجا رفته و تمام را كند و زنجير كرده پول مىخواهد و دست‌بردار نيست .\r\nحاجى رضا قلى خان را ديدم . مشير حضور برادر مشير الممالك را حبس كرده معز السلطان دو هزار تومان مىخواهد . معلوم نيست چه تقصير دارد و كجا جريمهء او معلوم شده .\r\n\r\nآخوند ملا قربانعلى\r\nآخوند مسلط شد شاهسونها حمايت دارند . خمسه منظم است . هر چه پرسيدم اصل مطلب را به من نگفت . اما مىدانم آخوند ملاى مقتدرى است . از مغان گرفته تا همدان و نصف قزوين مقلد آخوند است ليكن شرّ طلب و مفسد نيست . اينجا ميانهء مقلدين او شهرت دارد ، يعنى از روى اعتقاد و عقيدهء باطنى كه بمب را خدمت آخوند بردند فورا انار شد . مجددا آورده به خانهء عظيم‌زاده انار را انداختند بمب شده تركيد و جمعى كشته شد .\r\n\r\nبمب\r\nاما اين بمب كه اين همه هنگامه بواسطهء او شد فقط يك يپرم ساختن و انداختن آن را مىداند . پانف هم مىدانست رفت . مابقى شبه بمب را دارند كه صداى مهيبى مىكند اما قتّال نيست و كسى را نمىكشد . حالا آنچه ساير مجاهدين دارند و نشان مىدهند از آن بمب پنبه‌اى و دروغى است . اما هر كس خورجين كوچك آنها را مىبيند در صورتى كه قوطى سيگارد و ترياك و سوزن نخ است مىگويد بمب است ، بمب روسيه خراب كن انگليس برهم زن . جلوى توپ « درونات » و « شنيدر » بگير .\r\n\r\nخصوصيات عضد الملك\r\nشنبه 27 رجب المرجب - صبح را درب خانه رفتم . اين رفتن درب خانه فقط براى ديدار دوستان است و بيكارى . نايب السلطنه از نظم تمام مملكت ايران همان نظم اطاق\r\n\r\n","description":"","footnote":"","page_name":" 2743 ","page_number":131},
  {"content":"\r\n\r\nخودش را به عهده گرفته . از اين جهت كسى آنجا نمىرود . اگر مجسمهء مرمرى را به جاى اين شخص نايب السلطنه كرده بودند در اين هواى گرم يك برودتى داشت كه اين آن را هم ندارد .\r\nسپهدار و حاجى عليقلى خان سردار اسعد آمدند . استعفاى آنها را كمسيون عالى قبول نكرد . ما يك نظامنامه خواستيم تجديد كنيم تا صد تلگراف به ولايات نشد كسى حاضر نشد . حالا احدى اعضاء اين كمسيون را در طهران نمىشناسد و معرفى نشده‌اند ، چه رسد به ولايات .\r\n\r\nسردار منصور\r\nمجد الدوله دچار محظور عمده شده . سپهدار مرخص كرده ، اما او از ترس معز السلطان و برادرش عميد السلطان جرأت رفتن نمىكند . سردار منصور عموى اينها است . من تا حال گمان مىكردم اين شخص مثل عموم اهل طبرستان ساده است حالا مىبينم خيلى زيرك و شيطان و مدبر است .\r\n\r\nمحصول الموت\r\nآقا اسد الله ارباب كه نزد نايب السلطنه پيغام برده بود امروز مىگفت مىفرمايند صبر كنيد محصول امسال هم رفت برود . حالا نمىشود حرف زد . مثل آنكه وزير داخله گفت احكام ما در قزوين وقعى ندارد . آنجا را مجاهدين قفقازى تصرف كرده گوش نمىدهند .\r\n\r\nظل السلطان\r\nظل السلطان را رشت بردند در مديريه محبوس است . كسى از آدمهايش را راه نمىدهند . سه كرور بايد بدهد . در اين هواى گرم گيلان به وجود مباركشان بسيار خوش مىگذرد . به پاى خودش به دام افتاد . من خبر ندارم انگليسها چه گفته‌اند . اما اين را مىدانم روس و انگليس به دست خودمان رجال و معتبرين ايران را نابود مىكنند كه يك نفر گردنكش باقى نماند و بدون منازع وارد شوند .\r\n\r\nجواهرات كم است\r\nيكشنبه 28 رجب - محمد على ميرزا را مىگويند دوم مىرود . اما از جواهرات خيلى كم است . آغا سلطان خواجهء پيرمرد نايب السلطنهء قديم را حبس كرده‌اند با خيليهاى ديگر .\r\n\r\n","description":"","footnote":"","page_name":" 2744 ","page_number":132},
  {"content":"\r\n\r\n\r\nفرار احمد شاه\r\nسلطان احمد شاه گفتند خيال فرار به سمت سفارت براى ملاقات پدرش داشت اسب هم تاخت كرده بود اما مزاحم شده به سلطنت‌آباد مراجعت دادند . تلفن به شهر كرده عصر شهر تشريف آورد . عزيز خان خواجه گفتند راتق و فاتق بود حبس كردند .\r\nديگر تا محمد على ميرزا است مشكل برود . اين هم چيز تازه‌اى بود .\r\nاين قهر و استعفاى وزير جنگ و وزير داخله براى اين بود كه جمعى از كمسيون عالى خارج كرده باشند . لهذا بيست نفر را با خودشان و صنيع الدوله انتخاب كرده كمسيون مديريهء « 1 » موقتى اسم گذاشتند . فرمانفرما ، سردار منصور ، معز السلطان ، عميد السلطان و جمعى ديگر خارج شدند . دور نيست مفسده سر اين كار بلند شود . اسامى هر بيست نفر را نمىدانم . وكلا هنوز هم معلوم نشده‌اند .\r\n\r\nوكلا : سيد نصر الله و احتشام السلطنه\r\nفقط آقا سيد نصر الله ( 3615 رأى ) و احتشام السلطنه ( 2932 رأى ) كه فرنگ است به اكثريت تام منتخب شدند . اين دو نفر در ايام وكالت و رياست خود اين قبول عموم را نداشتند كه حالا پيدا كردند . هر دو انصافا از آدمهاى خوب هستند . همه گمان مىكردند اكثريت تام براى كسى حاصل نخواهد شد . حالا خوب بود دو روز دست نگاه مىداشتند . اين پانزده نفر نمايندهء طهران را به جاى كمسيون مديريهء موقتى برقرار مىكردند كه اقلا محل اطمينان و انتخاب شهر بزرگى مثل طهران باشد .\r\nمجد الدوله همان‌طور در محظور دچار است . « نه پاى رفتن از اين باديه نه جاى مقام . »\r\n\r\nفحاشى ضرغام السلطنه\r\nنسقچىباشى ناهار اينجا آمد ، از نظاميه و خدمت ضرغام مىآمد . مىگفت آدم سردار اسعد آنجا آمد صحبت اصلاح مىكرد . ضرغام فرياد مىكرد بگو تمام اين چنارهاى نظاميه . . . اگر مرا نكشى و . . . من اگر ترا نكشم . پدرسوختهء كور ( سردار عينك مىگذارد ) تمام آنچه گفتى دروغ بود . آن قسم قرآن كه خورديم خصمت شود . يكى گفت حضرت‌عالى پر بىمرحمتى مىفرمائيد . صبر كنيد . گفت آن سيخ داغى كه . . . سردار اسعد كرده نمىگذارد صبر كنم . من گفتم اين فرمايشات خوب نيست ده تا فحش هم به من داد . با نسقچى باشى از قديم و عهد ناصر الدين شاه دوست است .\r\n\r\n\r\n","description":"","footnote":"\r\n( 1 ) - نامش هيأت مديرهء موقتى بود .\r\n","page_name":" 2745 ","page_number":133},
  {"content":"\r\n\r\nفعلا مملكت مشروطهء ايران همان محوطهء طهران است ، آن هم به اين ترتيب كه نوشته مىشود و اين نقار ما بين سپهدار و مجاهدين ، سردار اسعد و ضرغام .\r\n\r\nمحاكمهء حبل المتين\r\nسيد حسن حبل المتين را چند دفعه در عدليه محاكمه كردند با يك هيئت منصفه از علما و تجار و سايرين . دفعهء اول گفت مدير من نيستم مؤيد الاسلام است ، با كلكته گفتگو كنيد . قرار شد اين هيئت حكمى در مسئوليت اول بكنند . سه روز ديگر گذشت گفتند خودش مسئول است . احضار شد . اين مرتبه گفت شخصى اين لايحه را نوشته و من قسم ياد كرده‌ام اسم او را نبرم . گفتند اين قسم شرعى نيست . گفت پس اين لايحه را هم در جواب و توضيح آن نوشته قرائت كنيد . رئيس محكمه خواند . دو سه نفرى هم خواندند .\r\nگفتند ثمر ندارد و جواب صحيح نيست . اصرار كرد علنى قرائت شود . گفتند در خواندن مضايقه نداريم ، اما تقصير شما دو برابر مىشود . براى اين‌كه خود اين لايحه هم مجازات ديگرى خواهد داشت . گفتند در اين جواب خواسته بود هجوم اعراب سوسمار خور را به عمر و خلفاى ديگر تأويل كند و توى پلتيك رفته بود كه با عثمانيها ما را بيشتر طرف مىكرد .\r\nچند روز ديگر باز باد خورد . اين مرتبه به اصرار مردم حاضرش كردند . هيچ جواب مستنطق را نداد . تمام مدت با تسبيح خود بازى مىكرد و ساكت بود . دفعهء چهارم حاضر كردند اقرار كرد كه نويسنده ديگرى است . گويا خط و امضاء او را نشان داد . معلوم شد اين همه استمهال و طفره براى اين بود كه شخص نويسنده فرار كند . حالا كه از حد ترخص گذشته آشكار كردند . در اين چند كرّت مردم در عدليه زياد بودند و طورهاى غريب همديگر را نگاه مىكردند . جمعى هواخواه ، برخى دشمن ، متصل ما بين آنها مرافعه بود . هر دفعه به زحمت سيد حسن را آوردند و بردند .\r\n\r\nپسر خرقانى\r\nجلال الممالك را با ملك آرا ديدم . اولا صبح ملك آرا مىگفت او را حبس كرده‌اند . تا ملاقات شد ملك آرا گفت شما را گرفته بودند . گفت خير . پس دار الحكومه چه مىكرديد .\r\nگفت براى اين بودم كه با آقا سيد حسن دوستم . پرسيدم عمل او چه شد . گفت سيد فتوت را به جائى رساند كه نزديك بود خودش را كشتن بدهد . ما مىدانستيم نويسنده كيست .\r\nهر چه گفتيم و اصرار كرديم بروز نداد . تا ديروز پرسيديم كه بود . گفت سيد نور الدين نام پسر آقا سيد اسد الله خرقانى كه مدتى است در نجف خدمت آخوند جزو مردهء خاص\r\n\r\n","description":"","footnote":"","page_name":" 2746 ","page_number":134},
  {"content":"\r\n\r\n[ است 
  ] و تمام اين احكام و تلگرافات بواسطهء او مىآمد . حالا هم فرار كرده و مشكل دستگير شود . اگر هم دستگير شود فورا آقا سيد اسد الله دستخطى از آخوند روانه خواهد كرد براى اينكه . . . چپ اوست .\r\nاين مدت سيد حسن كار زياد داشت . اداره را رجوع به او كرده بود . او هم جوان هيجده ساله‌اى است اين مطلب را نوشته بود . اما باز خدائى شد مسودهء او را چند نفر از رفقا قلم‌زده خيلى مطالب را نگذاشته بودند بنويسد ، و الّا هنگامه مىشد .\r\n\r\nسيد اسد الله خرقانى\r\nاين سيد اسد الله اهل شزند است كه نزديك دهات قزوين ما است و از خود اين شزند قدرى مالك هستيم كه در بيست سال قبل نزد اين سيد بيع شرط بود . پول را دادند طفره زد و نگرفت و بعد با ما مدعى شد . آن وقت اين سيد را از طايفهء بابيه مىگفتند و در عقيدهء او حرفها مىزدند . از كسانى است كه قبل از وقت به عتبات روانه شده كه مشغول كار باشد . در آن عهد كه اين قبيل اشخاص معمم جز فقه و اصول و حكمت چيزى بلد نبودند هيئت و نجوم و پلتيك مىدانست و خيلى زرنگ بود . معلوم شد پسرش هم از عقايد فاسد پدر سهم بزرگى دارد بلكه جد آن پدر است .\r\nدر قانون مختصر مطبوعات براى اين حيله مجازاتى نديدم . حالا اگر پارلمان بود البته مادهء جديدى وضع مىكرد كه مجازات آنكه بيست روز طفره از گفتن نام نويسندهء لايحهء ممنوعه بزند چه چيز خواهد بود .\r\n\r\nجعليات روزنامه‌فروش\r\nبچه‌ها براى فروش روزنامه‌ها جعلياتى مىكنند و فرياد مىزنند كه ابدا در آن روزنامه همچو چيزى نيست . خودم در دكان كتابفروشى بودم سيد معمم قمى وارد شد گفت روزنامهء مجلس كه خواب سپهدار [ را 
  ] نوشته مىخواهم . گفتند همچو چيزى نيست .\r\nگفت سبحان الله من به حرف اين بچه‌ها تا امروز چهار مرتبه گول خورده‌ام .\r\nشكل غريبى روزنامهء « حبل المتين » را جمع مىكنند . بچه آرام مىگويد دانه‌اى پنج هزار مىخرم . آنقدر قيمت را علاوه مىكند تا راضى مىشوند . بعد از آن‌كه دستش مىدهند فورا پاره پاره مىكند و زود بليت نظميه را بيرون مىآورد كه اين بچهء فروشندهء روزنامه در حفظ نظميه است و رد مىشود . امروز از بازار به توسط آقاى امامزاده به عدليه و نظميه شكايت شد كه بچه‌ها را قدرى تأديب كنند . من از جمعى شنيدم كه امامزاده خيلى خيلى آقاى با علم متمدن خوبى است ، خودم هيچ او را نديده‌ام .\r\n\r\n","description":"","footnote":"","page_name":" 2747 ","page_number":135},
  {"content":"\r\n\r\n\r\nكارهاى خوب\r\nاز كارهاى خوب كه شده يكى جاروب و آب‌پاشى خيابانها است كه الحمد لله قدرى از گرد و خاك آسوده شديم . مىشود راهى رفت . ديگرى چراغ است در كوچه‌ها اغلب گذاشته‌اند . از همه بهتر غدغن ترياك است كه همه جا را مهر كردند مگر چند نقطه ، آن هم مثقالى دو هزار ماليات بايد بدهد . ترياكيها كفر مىگفتند . حسين آدم من نزديك بود دق كند . شيرك‌خانه‌ها را هم ترتيبى داده بطرى ده شاهى ماليات گذاشتند . خيلى كارهاى ديگر هم خواهند كرد .\r\nامروز استبداد ده چندان بيش است اما مردم راضى [ اند 
  ] و چيزى نمىگويند براى اين‌كه اينها را حامى خود و حامى مشروطه مىدانند . كارهائى كه سپهدار كرد ناصر الدين شاه در تمام مدت سلطنت و استقلال تام و تمامش نكرده است ، معلوم است قانون به زور استبداد بايد جارى شود تا مردم به حقوق خود آگاه شوند و الا امكان ندارد « 1 » . مثلا براى همين آب‌پاشى در اين بىآبى خيك خيك از خانه‌هاى مردم آب مىبرند كسى جرأت مزاحمت ندارد .\r\n\r\nروزى سيصد خيك آب\r\nسيصد سوار بختيارى در نظاميه و عمارت مخصوص نظام الملك نشسته و همين‌طور جاهاى ديگر هيچ نمىگويند . از همين نظاميه و حوض اندرون نظام الملك روزى سيصد خيك آب براى خيابان مىبرند نفس نمىكشد . تا حرف بزند يك مجاهد پاچه ورماليده مىآيد و قبض روح آقا مىشود . ظل السلطان را به اين شكل حبس مىكنند . با وجود اين همه پارتى و همراه [ اند 
  ] احدى ياراى تكلم ندارد . خيلى خيلى از اين قبيل كه اغلب را نوشته‌ام اما براى اين‌كه آتيهء ما خوش باشد همه همراه هستند .\r\n\r\nنامهء محمد على شاه به مهندس الممالك\r\nدر حقيقت اين كارها را تمام محمد على ميرزا اگر عقل مىداشت مىكرد كه نداشت .\r\nاينها دارند و مىكنند و او تماشا مىكند و برزخ طى مىكند . براى مهندس الممالك نوشته بود آنچه گفتى و نصيحت كردى حالا مىفهمم صحيح بود . معلوم مىشود همه به اين آدم نصيحت كردند و گوش نداد . حالا من شما را براى مسافرت فرنگستان خود لازم دارم بايد همراهى كنيد . آمد به كمسيون و گفت براى من خطر دارد زيرا آنچه او\r\n\r\n\r\n","description":"","footnote":"\r\n( 1 ) - تا امروز عملى نشده است مگر اسما ، 1317 ( حاشيه به خط مؤلف ) .\r\n","page_name":" 2748 ","page_number":136},
  {"content":"\r\n\r\nمىخواهد بگويد من بايد ترجمه كنم . كمسيون هم رأى نداد . خودش هم راضى نشد استعفا كرد .\r\nشاه ما شهر است . نمىگذارند برود . به جاى يك معلم دو معلم دارند : يكى حاجى آخوند ناصر الملكى و عضد الملكى ديگرى مدير مدرسهء اقدسيه . خيلى از ذكاوت و هوش شاه تعريف مىكنند . اميدوارم ايران باقى باشد شاه مشروطهء خوبى خواهد شد .\r\n\r\nپنجاه هزار اشرفى\r\nسه شنبه سلخ رجب - بعد از آن‌كه هفتاد مرتبه محمد على ميرزا خزانه را براى تحصيل پول ، با وجود علم و يقينى كه داشت پدرش چيزى به جا نگذاشته ، زير و رو كرد نيافت ديروز كمسيون معاينه و تقويم جواهرات يك صندوق اشرفى كه پنجاه هزار عدد باشد در يك گوشهء خزانه پيدا كرد كه خداوند براى امروز ما ذخيره كرده بود . اما « كفاف كى دهد اين باده‌ها به مستى ما » . ليكن باز خوب است ، انشاء الله پيش آمد كار است .\r\nتعجب در اين است كه تمام كيسه‌ها به مهر نصر السلطنه ( سپهدار حاليه ) بود كه آن وقت وزير خزانه و ضرابخانه بوده است يعنى عهد ناصر الدين شاه . چند روز هم هست قلب من كه از همه مردم كدرتر و تاريك‌تر است كمى روشن شده و يك گواهى ضميرى مرا شاد كرده كه انشاء الله تعالى ايران ما باقى [ مىماند 
  ] و استقلال ما بر دوام خواهد شد .\r\nاگر انشاء الله اغتشاش كلى نشود و مردم كمى آرام بگيرند قشون روس هم مىرود .\r\nبراى اين‌كه امروز براى عدم امنيت آمده ، هر وقت امن شد خواهد رفت . انگليس هم مكرر به وزارت خارجه نوشته به محض اعادهء نظم در نقاطى كه قشون روس نشسته ما ضامن هستيم برود . خود روسها هم همين را مىنويسند . فعلا ناصر الملك هم لندن است و آنجا مشغول مذاكرات .\r\n\r\nوزراء\r\nآقاى عماد السلطنه اينجا آمد ، از منزل وزير داخله آمده بود . فرمودند چند مجلس است او را ملاقات مىكنم . بسيار خوب گوش به حرف مىدهد و بسيار زود مطلب را درك مىكند . تمام جوابهائى كه داد در نهايت متانت و عاقلى بود . از وزير ماليه هم بسيار تمجيد مىكند . هر كس رفته از فهم و ادراك و سرعت انتقالش تمجيد مىكند . يك نفر يك نفر پذيرائى مىكند و اطاقش خلوت است و اين از آن كارهاى بسيار خوب است كه فقط مشير الدولهء مرحوم اين سبك را داشت . عماد السلطان را هم از كابينه خارج كرده ميرزا حبيب اللّه نام را آورده كه خيلى تعريف مىكنند . ميرزا سليمان خان هم معاون او است .\r\n\r\n","description":"","footnote":"","page_name":" 2749 ","page_number":137},
  {"content":"\r\n\r\nسپهدار زرنگ و كارآمد است اما يك كله‌شقى و غرورى دارد كه خيلى بايد احتياط كرد . اين ترتيب امروز است . فردا ، ربوبيت و الوهيت و عشرت آنها غلبه كند خدا مىداند .\r\nاما امروز كه اين‌طور باشند در بودن مجلس البته بهتر مىشوند ، مگر شلوغ شود و هر كه « 1 » هر كه .\r\n\r\nالموتيها\r\nعيب ندارد باز ياد گذشته كرده برويم الموت . رعيت به ستوه آمد از بس قتل و غارت چهار تا پدرسوخته كردند . حبيب الله قاتل قاضى را تكه تكه كردند . عظيم معلوم نيست كجا فرار كرده ، جلال و عيسى طهران آمدند . روح الله را در رودبار گرفتند . پسر حمزه را خواسته گفتند قاتل پدر خود را بكشد نكشت ، لهذا حبس كردند . يك نفر از آدمهاى سپهدار از رودبار آمده اموال مردم را جمع كرده در قلعه نگاه داشته . امير اسعد از الموت و تنكابن و كلارستاق كجور قهر كرده در ميانرود نشسته حكم كرده ابدا كسى نرود و عرض نكند . تنكابنيها هم شكايت دارند و حاكم ديگرى از سپهدار خواسته‌اند . او هم جرأت فرستادن ديگرى را نمىكند . آخر هم قاتل سپهدار همين پسرش است .\r\nسفارت روس كاغذ نوشته كه آدم روانه كنيم از حكومت سوار گرفته بروند الموت .\r\nحالا متحيريم چه قسم آدم روانه كنيم كه اسب و تفنگ او را نگيرند . پس از مدتى مشورت و فكر ديديم چاره جز آيروپلن نيست و در حقيقت اين اختراع فقط براى امروزه ايران نافع است نه براى جاى ديگر . حالا كه آن نيست به قول ميرزا اسمعيل خان اسبها را به گارى بسته تفنگ را زير گارى ، خودشان مثل زوار گيلك توى آن بروند در امان خدا .\r\n\r\nورشكستگى\r\nحاجى سيد آقا پول نمىدهد . تا زور مىآورى مىگويد چهل هزار تومان از نايب السلطنه مىخواهم حواله آنجا مىكنم ، ديگر حيا ندارد . به هر كه مىگوئى مىگويد ورشكستم . مثل اين‌كه افتخار التجار عقب افخم الدوله فرستاده بود . در اطاق پستو گفته بود من هيچ ندارم . چهل نفر مجاهد شب آمد هر چه بود برد ، مرا هم تهديد به قتل كرده‌اند . اگر اظهار كنم شاهزاده شش هزار تومان پول نقد به من بدهد من بدهم به نظام السلطان ملك او را كه بيع شرط است بگيرم و انتقال به حضرت و الا بدهم تتمه را\r\n\r\n\r\n","description":"","footnote":"\r\n( 1 ) - من از هر كس تمجيد نوشتم آخر الامر ناچار شدم تكذيب كنم . اول اينها با وسط و آخر فرسنگها و خروارها مسافت و توفير دارد مثل آقاى نايب السلطنهء حاليه . ( حاشيهء مؤلف )\r\n","page_name":" 2750 ","page_number":138},
  {"content":"\r\n\r\nسند مىدهم يك ساله ، آقا گفته بود شما ورشكست نشده‌ايد ما مىدانيم ، وانگهى پول كسى نخواسته . مجاهد خانهء شما آمده باشد چيزى نبوده ببرد . اگر هم برده باشد پنهان كردن ندارد . كسى از آنها ترس [ و 
  ] واهمه ندارد . وقتى كه آن كارهاى بزرگ را كرده باشند غارت خانهء شما پنهان كردن ندارد . گفته بود من فقط محض التفاتهاى حضرت و الا اين راه را پيش پاى شما مىگذارم . اگر نكنيد پشيمان مىشويد و آن وقت مثل ساير طلب كارها يك چيزى خواهيد برد ، ديگر گله نداشته باشيد . حالا چه جواب به اين آدم بدهيم .\r\nبا وجود علم به دارائى او كجا عرض كنيم ! خوب عنوانى به دست اينها افتاده . پدر تمام مردم را درآوردند . تمام حرفهاى افتخار مىدانيم دروغ است . اما چه بايد كرد معلوم نيست . مىخواهد شش هزار تومان پول بگيرد و يك ملك مرافعه‌اى را به ما بار كند .\r\nبراى آن يك كلمه كه فردا گله نكنيد غرما مىشود .\r\n\r\nبىپولى\r\nتمام نقدينهء مردم آب و خاك شده ، براى نان شب و پول حمام معطل . يك كمسيون هم براى تهيه و تدارك پول معين كرده‌اند . هر روز هم يكى دو نفر علاوه مىكنند . آنها هم با هم صحبت مىدارند و نتيجه ندارد . مجد الدوله را با آن غرور و نخوت و مكنت پاى چوبهء دار بردند بيشتر از ده هزار تومان نتوانست تدارك كند . از كجا سايرين دارند و مىدهند . از خارجه هم هر قدر پول مختصر تا ده كرور بيست كرور بگيرند ثمر و فايده ندارد . پول كلى هم نمىدهند . جزئى آن هم صرف مىرود .\r\nپنجشنبه 2 شعبان المعظم - وكلاى طهران معلوم شد . صورت آن را چاپ و منتشر كردند . اسامى آنها از اين قرار است : حاجى سيد نصر الله - احتشام السلطنه به اكثريت تام - حكيم الملك - صديق حضرت - تقىزاده - مستشار الدوله - ذكاء الملك - صنيع الدوله - حسينقلى خان نواب - اسد اللّه ميرزا - آقا شيخ حسين يزدى - يحيى ميرزا - مؤتمن الملك - وحيد الملك .\r\nمخبر الملك در اجلاس چهل و پنج نفرى خواهش كرده بود او را انتخاب نكنند و خيلى محل تعجب شد . تقىزاده « 1 » را گفتند چون مىدانست در تبريز منتخب نمىشود\r\n\r\n\r\n","description":"","footnote":"\r\n( 1 ) - چون در اين روزنامه و روزنامه‌هاى ديگر من ، به كرات نام آقاى تقىزاده ذكر شده و يكى از پهلوانهاى مشروطهء ما بود بىمناسبت نيست مختصرى از شرح حال او مزيد گردد .\r\nپس از بعضى انقلابات كه منجر به قتل آقا سيد عبد الله و علاء الدوله و ديگران شد صلاح ديدند كه مشار اليه چندى از ايران خارج شود و به فرنگستان رفت . سالها آنجا بود و عيال آلمانى گرفت و به سختى گذران مىكرد . سپس به كمك ايرانيهاى مقيم برلن روزنامهء كاوه را منتشر نمود . گويا در سنهء 1303\r\n","page_name":" 2751 ","page_number":139},
  {"content":"\r\n\r\nچاپارى طهران آمد . با وجود آن‌كه فقط سيصد و پنجاه رأى داشت در اين درجهء دوم منتخب شد . هر دو اعلان چاپى را در جوف اين روزنامه گذاشتم و نشد صورت چهل و پنج نفر را بنويسم . از بعضى ولايات هم بدون آن‌كه چندان مراعات نظامنامه شود وكيل خواهد آمد ، اما چه وقت نمىدانم . اما از خيلى ولايات حالاها مشكل است .\r\n\r\nمقتدر نظام\r\nامروز مهمانخانه ما پرصحبت‌تر بود اما بقدرى مقتدر نظام اسباب خنده شد كه احدى خواب نكرد . نايب السلطنه اين مقتدر نظام را به جاى آن مقتدر نظام مشهور گرفته .\r\nحالا تقليد نايب السلطنه را بيرون مىآورد كه به حق خدا هيچ تفاوت نداشت و از خنده هلاك شديم . براى رفع اين اشتباه خيالها بافته بود . اين مقتدر يك روئى و زبانى دارد كه من يقين دارم نايب السلطنه را به ستوه آورده براى اين اشتباه رسوا و پشيمانش خواهد كرد .\r\nاين نايب السلطنه كم‌كم تفصيلاتى پيدا مىكند كه من از شرح و تفصيل آن عاجز مىشوم . نظام الملك يك عبارت عربى هميشه براى من در سفر شيراز مىخواند يادم نيست ، نمىدانم اين بود يا غلط است « الرجل عند الامتحان يكرم او لهان » اما دو شعر از سعدى عليه الرحمه يادم است كه براى آتيهء من عذر موجهى است .\r\n چو در بسته باشد چه داند كسى * كه گوهرفروش است يا پيله‌ور\r\nتا مرد سخن نگفته باشد * عيب و هنرش نهفته باشد \r\nمن با عضد الملك آمد و شد و مرافعه داشتم : اما اين طور نه .\r\nيكشنبه پنجم شعبان المعظم - روز جمعه صبح براى تماشاى سلام باغ رفتيم با خيلى اكراه . يك فنجان چاى هم خدمت نايب السلطنه صرف شد . شاه سلام نشست به\r\n\r\n\r\n","description":"","footnote":"\r\nشمسى بود وى را مأمور افتتاح غرفهء ايران در اكسپوزيسيون شيكاگو نمودند . ( آن وقت باقر كاظمى مهذب الدوله داماد من كفيل سفارت آمريكا بود ) . از عهدهء اين مأموريت خوب درآمد به سفارت كبراى انگليس مفتخر شد . پس از دو سال آمد فرمانفرماى خراسان شد . بعد طهران آمد سه سال وزير ماليه شد . آن طور كه دلخواه اعليحضرت بود از عهده برنيامد منفصل شد و به وسيلهء مهذب الدوله كه وزير خارجه بود و يار غار بودند سفير فرانسه شد . در آنجا جرايد بناى تنقيد را از ايران گذاشتند . باعث خشم اعليحضرت شد و او متعذر بود كه جرايد در فرانسه به كلى آزاد است و من نمىتوانم از انتقاد آنها جلوگيرى كنم . احضارش كردند ترسيد و نيامد . فعلا در فرانسه يا جاى ديگر عمرى مىگذراند . اسفند ماه 1317 ، طهران ، قهرمان سالور .\r\n","page_name":" 2752 ","page_number":140},
  {"content":"\r\n . \r\n","description":"","footnote":"","page_name":" 2753 ","page_number":141},
  {"content":"\r\n . \r\n","description":"","footnote":"","page_name":" 2754 ","page_number":142},
  {"content":"\r\n\r\nهمان ترتيب . فقط يك دو فوجى قاطى هم با دستهء قزاقى بود . من سردارى مشكى نداشتم و به اطاق نرفتم .\r\n\r\nنظام الملك\r\nقبل از سلام آقاى عماد السلطنه با نايب السلطنه و جمعى حضور رفته بودند . به محض آن‌كه نايب السلطنه كه حالا در مواقع رسميه فقط اذن جلوس دارد نشسته بود .\r\nنظام الملك هم نشسته بود . بيرون كه آمده بودند همه بد گفتند و حقيقة كار خوبى نظام الملك نكرده بود . براى اين‌كه از او محترم‌تر و هم‌شأن امروز هزار نفر است .\r\n\r\nسهام الدوله\r\nضرغام را صلح كوچكى دادند . معز السلطان و سايرين را هم من ديدم . به سپهدار تعظيم خيلى مفصلى كردند . اميدواريم اقلا در طهران بين اينها نقارى نشود . سهام الدوله را گفتند چاپارى بدون هيچ استعداد به فارس رفت . اما گفتند على الظاهر او مىرود تمام اختيارات از ماليات و نظم و غيره را به خود صولت الدوله راجع كردند . باز راهش بدهد خوب است . سهام الدوله آدم زرنگى است . از آردلى و آردل باشىگرى نايب السلطنه به اين مقام و مايملك رسيد . خيلى هم ممسك است . يعنى امساكش اندازه ندارد . من تفصيلاتى و حكاياتى از او دارم ، افسوس كه مجال نوشتن نيست . اما اين حكايات تمام راجع به امساك اوست و الّا در تدين و دين‌دارى و زرنگى او شكى ندارم .\r\nبا آقاى عماد السلطنه بعد از سلام آمدم منزل . سه ساعت به غروب مانده من براى مأموريت فوق العادهء حاجى آقا و كسب تكاليف چندى مجبور به رفتن شمران بودم . سوار يابوى پدرسوخته شده تا دم دروازه تركه دستم [ بود 
  ] كه خورد شد . اين اسب من هميشه جلودارى بوده و چون من جلودار خود را هميشه عقب سر خودم مىاندازم عادت به تك رفتن نداشت . اسب خودم كه خيلى كم راه‌تر بود و تقى سوار بود ممكن نبود جلو بيفتد ، لهذا يكى توى سر خودم [ زدم 
  ] يكى توى سر اسب .\r\n\r\nموقر السلطنه و مجلل السلطان\r\nنيم ساعت به غروب مانده جلو سفارت روس روى پل برخوردم به موقر السلطنه و مجلل السلطان ! موقر السلطنه كه آشناى قديم [ است 
  ] و با هم شوخيها سابقا داشتيم دست خود را بلند كرده سلامى كرد . من ايستادم دست دادم . ديدم مجلل دور تر ايستاده و بد است در اين موقع من دست ندهم . دست خود را درازتر كرده به او هم دست دادم . موقر\r\n\r\n","description":"","footnote":"","page_name":" 2755 ","page_number":143},
  {"content":"\r\n\r\nپرسيد چه خبر تازه در شهر بود . گفتم خبرى نبود جز اين‌كه دار و ميدان توپخانه و مجاهدين انتظار مقدم مبارك تو پدرسوخته را مىكشيدند . رنگ مجلل ، حال آن‌كه خطاب من به او نبود تغيير كرد . گفت من هم نمىآيم تا پدر همه را درآورم . گفتم هر كارى كردى بس بود ، حالا ديگر افاده نكن . گفت خواهى ديد . گفتم بسم الله اگر راست مىگوئى از اين خيابان آن‌ور برو تا معلومت شود . گفت از ولايات چه خبر داريد . گفتم هر چه ، زود دنبالهء حرف مرا گرفته گفت مثل من پدرسوخته است . مىگويد شلوغ است هر چه ، مثل آن پدرسوخته‌هاست . مىگويند امن است . گفتم باز مزخرف گفتى ، من زنگال بسته مجاهد شدم الان پدرت را درمىآورم . اصرار كرد پياده شويد كمى صحبت كنيم . من هم پياده شدم از در سفارت و پل رد شده . سدى براى سيل جلوى سفارت است خواستيم آنجا برويم .\r\n\r\nتپانچه كشيدن محمد على شاه\r\nمجلل السلطان تند تند مىگفت دور نرويم . من گفتم مثل شما سردارهاى ترسو بود كه كار شاه خودتان را به اينجا رسانيد [ يد 
  ] . من تا اين ساعت با مجلل هم كلام نشده بودم .\r\nگفت ما چه تقصير داشتيم . گفتم از حالت امروز خودتان خوب معلوم است . گفت وقتى كه تپانچه كشيد كه ما را بكشد چه داشتيم بكنيم . من شنيده بودم حضرات مانع رفتن شاه به سفارت شده بودند ، او تپانچه كشيده بود . خواستم از زبان اين محرم اسرار شنيده باشم . گفتم كى تپانچه كشيد . گفت شاه ، براى اين‌كه آنها كه در سفارت بودند اطمينان داده بودند ( يعنى نايب السلطنهء سابق ) كه به محض ورود آنجا قشون روس وارد [ مىشود 
  ] و حمايت مىكند . گفتم شاه هيچ تاريخ نخوانده بود كه بداند اينها هرگز با يك ملتى طرف براى يك شخص نمىشوند . تا نقطهء آخر براى اجراى قصد خود همراهى [ مىكنند 
  ] و بعد مىگويند شما براى چه آمديد . ( خودش هم مثل اربابش بلكه بدتر بود و جواب نداشت ) . گفتم خوب چطور تپانچه كشيد . گفت يا خودم را مىكشم يا شما را .\r\nبگذاريد بروم سفارت و كار را صورت بدهم . آمد اين طور شد . پرسيدم شاه كى مىرود .\r\nگفت نمىدانم . گفتم شما مىرويد گفت خير . گفتم مىگويند چهل نفر « سويت » شاه است . گفت دروغ است . شاه چيزى ندارد . گفتم خوب ايران را به باد داديد . گفت گذشته است ، خيلى خبط شد . گفتم البته وقتى كه مثل شماها سردار و مصلحت‌گذار باشد از اين بهتر نمىشود .\r\n\r\n","description":"","footnote":"","page_name":" 2756 ","page_number":144},
  {"content":"\r\n\r\n\r\nمحمد حسن ميرزا\r\nدر اين بين محمد حسن ميرزا با شش قزاق روس و دو فرنگى از در سفارت براى گردش سواره بيرون آمد . من زودتر از آن دو بىشرم براى احترام برخاستم . اما شاهزاده ملتفت نشده موقر السلطنه مرا چسبيد كه بنشين . گفتم به اين اندازه هم زيادى بود ، براى آن كه شايد راپرت بدهند و خيلى براى من شاق است . مجلل گفت راست مىگويد بگذار برود و بىجهت متهم مىشود . گفتم آقاى نايب السلطنه مقتدر را عوضى گرفته بود . در صورتى كه با شما هم كلام نشده بود ، حالا با من چه خواهد كرد . خواست تفصيل بپرسد من حقيقة اجتناب كرده گفتم مجال ندارم . در صورتى كه خيلى خيلى ميل داشتم ساعتى نشسته از واقعات جويا شوم و در اين روزنامه بنويسم .\r\nسوار شده فكر مىكردم من الان با دو نفر كه از شمر و ابن سعد در ميان ملت ايران ملعون‌ترند صحبت مىداشتم . اگرچه قصدى جز اذيت آنها نداشتم . اما باز خوب نشد كه كسى را كه يك ملت دشمن مىدارد من ربع ساعتى با آنها نشسته و صحبت داشتم ، پس استغفر الله ربى و اتوب اليه . خدا مىداند من دشمن دشمن ايران هستم ، هر كس مىخواهد باشد .\r\nمحمد حسن ميرزا را مجددا ديدم و حال آن‌كه تاريك بود و مرا بيشتر از يك مرتبه مجلسى نديده بود شناخت . احوال‌پرسى كرده خدمت حضرت و الا سلام رسانيد .\r\nما شاء الله خيلى خيلى باهوش است . در راه فكر مىكردم ديدم از حركات مجلل معلوم بود از من احتياط مىكند ، مبادا سوءقصدى داشته باشم . كم‌كم بر من يقين شد .\r\nبارى باغ رسيدم كه بچه‌ها را دو روز بود آنجا فرستاده بودم . شاهزاده افخم الملك هم آمده بود . ديدم شب آنجا شلوغ است رفتم باغ نصير الدوله سعد آباد كه همشيره شاهزاده ، نصير الدوله يك ماهه آنجا رفته . هوا خنك و برعكس اين چند شب شهر بود و خوش گذشت .\r\n\r\nافتخار التجار\r\nصبح يكشنبه - تفصيل افتخار التجار ، دهات مازندران ، حسابهاى زنجان و قزوين و ساير مطالب را يكى يكى عرض كرده بيچاره حضرت و الا چه جواب دارد ، جز خودتان مىدانيد ، هر چه بايد بكنيد .\r\n\r\n","description":"","footnote":"","page_name":" 2757 ","page_number":145},
  {"content":"\r\n\r\n\r\nگرفتاريها\r\nگرفتارى زياد است . پول نيست . افتخار التجار بسيار بد نغمه‌اى شروع كرده . چندين واقعه هم آنجا روى آورده است . اسب قزاق سفارت ينگى دنيا باز شده اسب شاهزاده او را مجروح كرده . بليت انجمن اخوت را برده‌اند تا حضرت و الا تمججى كرده مجاهد با تغير بليت را پاره كرده . صياد السلطنه از صيدى كه كرده غرورى دارد براى ماليات دو سال قبل باغات تجريش فراش روانه مىكند . استاد احمد بناء و استاد حسين مقنى هم در عدليه عارض شده ادعاى شرف از شاهزاده كرده‌اند . احضارنامه آمده . حالا حضرت و الا بايد بروند و [ از 
  ] هتك شرف بنا و مقنى خود را كه هر يك مبلغى خورده و بدهكارند عذر بخواهند « 1 » . از همه بالاتر حمام تازه‌ساز شكست برداشته .\r\n\r\nحمام شاهزاده زير باغ فردوس\r\nاين حمام حكايت دارد . حضرت و الا در دوازده سال قبل كه مادر نوشيروان ميرزا و يك صيغهء ديگر در تجريش داشتند حمامى ساختند . سال اول كمى ، سال دوم تمامش خراب شد . ما متصل مذمت مىكرديم و مضمونها مىگفتيم كه صرفه‌جوئى در بنائى و خست در صرف آهك و آجر آن هم براى حمام نتيجه‌اش اين است . دو سال قبل من و افخم الدوله بناى حمامى در همان محل قديم گذاشتيم كه برآورد مخارج آن را با حضور عميد الدوله كه تازه حمامى در شهر ساخته بود و شعاع الدين ميرزا و يك كمسيون عالى كرده از ساعت اول الى آخر در سر كار ايستاده حتى نوكرهاى حضرت و الا را هم راه نداديم . سيد مجتبى ايستاده و سر كار بود . هر كلنگى كه مىزدند ما دو ساعت به حضرت و الا قرقر مىكرديم . بارى با كمال دقت ششصد تومان خرج حمام شد . از معمار هم سند گرفته سالى ده تومان هم قرار داديم تا دو سال به خودش بدهيم در زمستان توجه كند .\r\nپارسال حمام آتش شد چند دفعه خزانه ترك برداشت . هى تعمير كرديم تا امسال مجددا تعمير شده حالا پى نشست كرده و طاق شكست برداشته . نمىدانيم چه زمينى است كه اين قسم مىشود . حالا حضرت و الا سواره و ما پياده هيچ مفرّ و مجال فرار نيست و حقيقة يك حكايت غريبى است . آن همه آهك ، آن همه سنگ ، آن همه دقت چرا اين\r\n\r\n\r\n","description":"","footnote":"\r\n( 1 ) - اين دو احضارنامه را حاجى افخم الدوله به نظر وزير داخله و وزير ماليه رسانيد . بسيار تعجب كرده و مذمت نمودند و گويا در كمسيون و حضور ساير وزرا عنوان كردند و رأى مخفى دادند كه من بعد عدليه به اين قبيل عرايض گوش ندهد ديگر سراغ حضرت و الا نرفتند جماعت زيادى هم آسوده شدند . ( يادداشت مؤلف در حاشيه )\r\n","page_name":" 2758 ","page_number":146},
  {"content":"\r\n\r\nقسم شده . حكما يكى از اولياء الله در آنجا مدفون است و الّا با خشت مردم عمارت مىسازند صد سال دوام مىكند . صد حمام در شمران ساخته شده چرا هيچ كدام به اين زودى اين طور نشده . « 1 » اين هم از بدبختى است . اقبال كه نيست هر كارى ضايع و خراب مىشود . زمين حمام هفتاد ذرع است و ما ششصد تومان خرج كرديم ، من حمام سراغ دارم در شمران با صد و هفتاد تومان ساخته شده و بيست سال است برپا [ است 
  ] و خرابى نديده . تا يك ساعت به غروب آنجا بودم بعد سوار شده شهر آمدم .\r\n\r\nجشن نصرت ملى\r\nديروز و ديشب جشن نصرت ملى در خرابهء انجمن اخوت ( خانهء ظهير الدوله ) برقرار بود . نايب السلطنه رفته بود .\r\n\r\nقروض محمد على شاه\r\nحضرت و الا مىفرمودند يك روز زرگنده رفتم شاه را ملاقات كردم . خيلى پريشان بود مىگفت من با اين مؤونهء جزئى و قرض زياد چطور فرنگستان توقف كنم . خوب است عتبات بروم . سه كرور بانك روس طلب دارد . سالى صد و هشتاد هزار تومان منافع اوست . املاك شاه [ را 
  ] كه سالى هفتاد هزار تومان منافع داشت در بيست و پنج هزار تومان قبول مىكند . سالى هفتاد و پنج هزار تومان به شاه ماضى مقررى قرار شده بدهند و اين مبلغ پول ايران سى و هفت هزار و پانصد تومان پول فرنگستان مىشود ، درست نصف .\r\n\r\nحركت دادن شاه\r\nعزيزه خانم مىگفت ديروز مقارن ظهر آمدند ضرغام را بردند . عصر آقاى نظام الملك از او چون كسالت داشت عيادت كرد . مىگفت مرا براى اين برده بودند كه نظر تلگرافى كرده بود كه محمد على شاه را از خاك ايران خارج كنيد . بلادرنگ به طهران آمده همان كار را مىكنم كه شما كرديد . بعد از مشورت كمسيونى براى حركت شاه به سفارت روس و انگليس روانه شد كه كارى بكنند زودتر برود .\r\nاما آن مسئله كه از قول مجلل نوشتم از سفارت به شاه اطمينان داده بودند نايب السلطنه دو عريضه نوشته بود و دو مرتبه به آقا عبد الله پيغام داده بود من كار شما را درست كردم تا سفارت آمديد ده كرور و ده هزار سالدات حاضر [ ست 
  ] و كمك مىكند .\r\n\r\n\r\n","description":"","footnote":"\r\n( 1 ) - اراضى اين قسمت از تجريش به اصطلاح امروز « رانش » دارد و شكاف برمىدارد . ( ا . ا . )\r\n","page_name":" 2759 ","page_number":147},
  {"content":"\r\n\r\nگويا نايب السلطنه حرفهاى شارژدفر و بارونوسكى را مثل همان عبارت تلگراف امپراطور و استخاره‌هاى قرآن تفسير كرده بود ، ما لا يرضى لصاحبه . به حضرت و الا هم نگفته بود كه ترجمهء صحيح كند . اين مطلب را هم حضرت و الا فرمود هم بالا خان كه به دقت تمام استراق سمع كرده بود .\r\nسه شنبه هفتم - صبح آقاى عماد السلطنه اينجا آمد . معلوم شد نزد سپهدار رفته بود بسيار گرم پذيرائى كرده . بعد هم گفته بود من شما را بايد كاملا ملاقات كنم . عماد السلطنه چندى كه سوار خواجه‌وند را داشت در جزو ادارهء سپهدار بود ، نهايت محبت را داشت .\r\nاما آخر سوار را گرفت .\r\n\r\nهيأت مديرهء موقتى\r\nديشب آقاى آقا سيد محمد وارد شد . امروز بنا بود دكاكين بسته [ شود 
  ] و استقبال بروند كه آقا بىخبر وارد شد . به اتفاق آقا « 1 » درب خانه رفتيم . فقط براى ملاقات عميد الدولهء بىنوا . نايب السلطنه ناخوش بود نيامد . سايرين در كمسيون مديره بودند . در عمارت شمس العماره است و به عين مثل مقبره و اجزاء آنجا كسى اينها را منتخب نكرده و تمام آنچه مىكنند مستور و مخفى است . آنچه تا امروز در ايران ديده شد همان تغيير لفظ است نه معنى . اين هيئت نايب مناب مجلس شوراى ملى است نبايد مخفى و مستور باشد .\r\n\r\nاسامى اعضاى هيأت مديره\r\nاعضاء هيئت از اين قرار است : سپهدار اعظم وزير جنگ - سردار اسعد وزير داخله - صنيع الدوله - تقىزاده - وثوق الدوله - نواب - حكيم الملك - مستشار الدوله - ميرزا على محمد خان « 2 » برادرزادهء تقىزاده - حاجى سيد نصر الله - صديق حضرت - وحيد الملك خبرنگار تايمز - سردار منصور - عميد الحكماء - معتمد خاقان - نظام السلطان - ميرزا يانس ارمنى - معز السلطان - ميرزا حسين خان كسمائى - آقا سيد محمد امام‌زاده - مير سيد محمد بهبهانى پسر آقا سيد عبد الله .\r\n\r\n\r\n","description":"","footnote":"\r\n( 1 ) - مقصود از آقاى دوم آقاى عماد السلطنه است . ( مسعود سالور )\r\n( 2 ) - برادرزاده نبوده است . دوست بودند . محمد على تربيت خواهر تقىزاده را به همسرى گرفته بود .\r\nعلى محمد خان را تقىزاده در جائى فرزند روحانى خود خوانده است . ( ا . ا . )\r\n","page_name":" 2760 ","page_number":148},
  {"content":"\r\n\r\n\r\nاميدهاى ظل السلطان\r\nاز ظل السلطان به افتضاح تمام و آنچه بايد به سرش بياورند گويا سيصد و هفتاد هزار تومان نقد و سند گرفته‌اند و خودش را مجددا حكم كردند برود فرنگستان . تا دندش نرم شود . اميدها از اين مردم داشت . عمارت خرابش را مىخواست از ملت پول گرفته بسازد . نايب السلطنه شود . زحماتى كه خود و پسرهايش كشيده‌اند نتيجه حاصل كند .\r\nنمىدانست از او شيطان‌تر خيليها هستند . خداوند هم منتقم حقيقى است . آن همه ظلم او را به چند روز دروغ‌گوئى ، آن هم براى دشمنى شاه ماضى نه براى ملت ايران پرده‌پوشى نمىكنند . مكافات خواهد داد . با وجود آن‌كه تحت حمايت انگليس بود و آنها براى يك نفر اسمعيل نام و شيخ حسن خان و امثال آنها آنقدر حمايت ، آنقدر خودكشى مىكردند هيچ نگفتند . اينها واقع نمىشود مگر بواسطهء سوء اعمال و افعال . گندم نماى جوفروش بود و به سزا رسيد .\r\n\r\nپول‌گيرى\r\nاز امام جمعه شصت هزار تومان گرفته‌اند باز چهل تا مطالبه دارند . عين الدوله بيست تا داده بود حالا هم ماهى ده هزار تومان جبرا حواله داد تا پنج ماه به ادارهء پليس برساند .\r\nاز خيليها هم محرمانه گرفته‌اند از قبيل اقبال الدوله ، ظهير الاسلام ، امين الملك . شصت هفتاد نفر هم از آخوندها و اجزاء صنيع حضرت و غيره حبس هستند . اما اين پولها قبر بابا را آباد نمىكند . مجد الدوله هنوز دوازده تا را نداده سند را قبول نمىكنند . خانهء نايب السلطنه است .\r\n\r\nسرنوشت محمدعلى شاه\r\nيك مسئله كه خيلى مايهء اندوه و اسف خيليها شده اين اقامت شاه است در سفارت و اين هجوم طلب‌كار و افتضاح آنها . هر چه باشد شاه ما بوده و الان پسرش شاه است .\r\nپسرش وليعهد است . تا ديروز او را قبلهء عالم ، سايهء خدا مىخوانديم . امروز بايد در خانهء غيرى اين قسم نسبت به او اهانت كنيم و در روزنامه‌ها اشد آنچه در ايام استبدادش مىنوشتند بنويسيم . از همه بدتر كه حقيقة ننگ و عار ملت ايران است و چنانچه آن وقت بى جا و بىجهت خودمان آن احترام و آن القاب را مىگذاشتيم حالا هم بىجهت از روى جهل و نادانى اين طور اهانت و عداوت مىكنيم . اين است كه سفير روس مىآيد . به شاه پيغام داده‌اند عمارت را خالى كرده يا در يكى از عمارات كوچك كه خالى است منزل\r\n\r\n","description":"","footnote":"","page_name":" 2761 ","page_number":149},
  {"content":"\r\n\r\nكنيد ، يا چادر زده و جاى ديگر قرب سفارت كرايه كنيد .\r\n\r\nانتظام الدوله فرارى\r\nبا عميد الدوله ، شعاع الدين ميرزا ، آقاى عماد السلطنه و مقتدر نظام منزل آمديم .\r\nانتظام الدوله از دست طلب‌كار به يوش فرار كرده . از آنجا خرجى تدارك ديده بسطام برود . حالا اين حاكم چه خواهد بود و چه خواهد كرد . عميد الدوله هم كه دو سه هزار تومان ضرر كرده فعلا آنجا هم حاكم ندارد .\r\n\r\nجشن نصرت ملى\r\nاما جشن نصرت ملى - مقتدر نظام رفته بود حكايت مىكرد . بقدرى به افتضاح و پرروئى پول گرفته‌اند كه حساب ندارد . مثلا يك قهوه سينى گردو « 1 » به دست يك بچهء خوشگل داده جلوى مردم مىآورد دانه‌اى يك هزار قيمت گردو بود ، به زور مىدادند .\r\nآن وقت خرنده اسكناس مىداد ديگر تتمهء پول را نداده فرار مىكردند . بليت لاطار به اصرار و اجبار مىدادند آن هم نه يكى ، نه دو تا ، نه سه تا . هر قدر امكان داشت . لاطار چه مىبردند يك دانه سيگارد ، دو تا پسته در يك كيسهء سفيد ، چهار تا سوزن ، دو تا فندق . به هزار قسم گدائى و پرروئى پول مىگرفتند . بيشتر خدمه هم خوشگل بودند . يك مدال آرم انجمن كه كشكول و تبرزين باشد طلا دوره الماس به سپهدار ، يكى به تقىزاده ، يكى به سردار اسعد تقديم كردند .\r\nاين جشن امتداد پيدا كرده تا چند شب ديگر هم هست . اما بليت از پنج تومان به يازده قران رسيده كمتر هم خواهد شد . بعضى اشخاص محترم هم خيلى افتضاح‌كارى كرده بودند ، يعنى از عضو خود انجمن . مقتدر مىگفت چندين نفر قسم خوردند كه مطالب را براى آقاى ظهير الدوله بنويسند .\r\n\r\nايران نو - مجد الاسلام\r\nروزنامهء تازه به اسم « ايران نو » در ورق خيلى بزرگ چاپ و امروز منتشر شد .\r\nمىگويند چهارده نفر كمپانى شده‌اند ، حالا كه خيلى اميدوارى داده بود كه به سبك روزنامه‌هاى فرنگ خواهد بود . دانه‌اى چهار شاهى قيمت داشت . اين چهارده نفر يك روزنامه را ادعا مىكنند شايد به سبك روزنامه‌هاى خارجه بنويسيم . اما مجد الاسلام به\r\n\r\n\r\n","description":"","footnote":"\r\n( 1 ) - يعنى سينى قهوه‌خورى كه در آن گردو گذارده بودند .\r\n","page_name":" 2762 ","page_number":150},
  {"content":"\r\n\r\nتنهائى سه روزنامه را اداره مىكند و يقين دارد از تمام روزنامه‌هاى ارپ بهتر است .\r\nحقيقة هنوز روزنامه نداريم . شايد من بعد پيدا كنيم .\r\n\r\nوقت خروج قشون روس\r\nما از اين ملاقات امپراطور روس با دولت فرانسه و انگليس كه جزو اعظم [ مطالب 
  ] ملاقات يقينا راجع به مملكت ايران بوده است مترصد يك همراهى و حمايت از آن دو دولت بوديم . از قرارى كه در اين روزنامه تلگرافى ديدم قطع اميد شد . براى اين‌كه مسيو ايزولسكى وزير خارجهء روس به مخبر روزنامهء ديلى تلگراف مىگويد كه قشون ما وقتى از مملكت ايران خارج خواهد شد كه وزارت‌خانه‌ها و ادارات آن دولت موافق قوانين جديد ارپ مرتب و منظم شود . از اين قرار تعليق به محال كرده ! تا امروز حكومت آذربايجان و نظم آنجا را بهانه كرده بود ، حالا به جاى خيلى خيلى بلندى و كار بزرگى معلق كرده . شنيدم تير و تخته و نى براى ساختن عمارات زمستانى به قزوين وارد مىكند ، روزهاى جمعه هم در « آگند » موزيك مىزنند و مردم شهر را دعوت به تفرج و تماشا كرده و متصل هم در پى بهانه‌جوئى است .\r\n\r\nوضع آذربايجان\r\nمخبر السلطنه وارد تبريز شده . روسها به او ميل ندارند . چون علاء الدوله ستمكار و مستبد بود او را ميل داشت برود . حالا با اين يادداشتها كه قبل از وقت به وزارت خارجه در عدم رضايت از مخبر السلطنه فرستاده دور نيست بعد از چندى يك بازى درآورد .\r\nآذربايجان هم كه سواى تبريز در نهايت اغتشاش است . يك بز و يك گليم در بيشتر دهات آنجا پيدا نمىشود . رحيم خان كه مىگويد تمام املاك و دكاكين قراجه داغ ملك و مال اجداد ما است و هر چه مالك بوده يا بيرون كرده يا خارج . همين‌طور اردبيل و ساير جاها .\r\nروسها در تبريز ، عثمانيها در خوى و سلماس و اروميه تشريف دارند .\r\n\r\nترياكيها : ضرغام السلطنه - شيخ الرئيس\r\nاما شهر طهران منظم است . مسيو يپرم قهر كرده بود باز اصلاح كرده . براى ترك ترياك و فروش آن قانونى اعلان كرده . ترياكيها بايد بروند بليت بگيرند و از محل معين بخرند . حالت بعضى محترمين ترياكى تماشا دارد كه با كالسكه و اسب روسى بايد اداره رفته بليت بگيرند . من از وقتى كه شنيده‌ام ضرغام السلطنه هم ترياكى است پاك از او\r\n\r\n","description":"","footnote":"","page_name":" 2763 ","page_number":151},
  {"content":"\r\n\r\nنااميد شده‌ام و معلومم شد اين همه قهرهاى او محض عادت ترياك است نه از روى قاعده .\r\nاين سم قاتل در تمام ايران رواجى دارد خصوصا ميان ايلات و خراسان . شيره هم آنجا خيلى معمول است . در طهران اغلب آن كهنه ترياكيها مرفين زرق مىكنند . مثل آب ترياك در ايران سبيل است و احدى ممانعت و جلوگيرى نمىكرد ، مگر حالا بشود كه يكى از اعمال پسنديده است . اما اين ترياك در همه كس حتى حيوانات عادت مىشود مگر در وجود شيخ الرئيس كه شيره و چراغى مىكشد ، يك روز به قدر چند مثقال . اما تا يك هفته هم شنيده‌ام هيچ نكشيده و طورى نشده است .\r\n\r\nمجاهدين مصنوعى\r\nمجاهدين مصنوعى به قول روزنامهء « نجات » بسيار شده بود و هزار قسم نتايج وخيم داشت . خواستند رئيس براى آنها معلوم كنند بزرگان آنها را جمع كرده يپرم و معز السلطان و ميرزا على محمد خان را منتخب كردند . هيئت مديره ميرزا على محمد خان برادرزاده تقىزاده « 1 » را پسنديده و رئيس شد .\r\n\r\nمجد الملك در يوسفيه\r\nمجد الملك يوسفيه نقل مكان كرده بود ، مازندران مىرود با زن و بچه و پسرهايش .\r\nمنشى حضور پسرش جوان معقولى است . خيلى با ما دوست است . ديدن كرديم . آب كم است با وجود خريدارى هم باغ تشنه است . اين هم يك اسباب خرجى براى شاهزاده شده .\r\nبا افتخار التجار زد و خورد داريم ، تا چه شود . عارض كه نمىشود شد فورا تمام را خواهد خورد ! ابو القاسم را فرستاديم قزوين . وزير داخله هم به شرف الدوله شرحى نوشت . اگر انشاء الله مأمور روانه كند اميد است درست شود . هر كس را خواستند حاكم قزوين كنند زير بار نرفت .\r\n\r\nانتخاب وليعهد\r\nمجلسى براى وليعهدى برقرار كردند به همان محمد حسن ميرزا كه حقش بود رأى دادند . او را معززا از زرگنده به شهر آوردند . اما مىگويند در اين ماه تولد شاه است ، همان روز اعلان رسمى مىشود . مزه دارد هنوز ما تاريخ تولد شاه را نمىدانيم . آقاى\r\n\r\n\r\n","description":"","footnote":"\r\n( 1 ) - حاشيهء صفحهء 2760 ديده شود .\r\n","page_name":" 2764 ","page_number":152},
  {"content":"\r\n\r\nعماد السلطنه از نايب السلطنهء اسبق هم جويا شد گفت من نمىدانم ، اما مادرش مىداند .\r\n\r\nجواهرات\r\nاز جواهرات آنچه كمسيون معاينه تا حال صورت داده سه هزار و چهارصد مثقال مرواريد نيست كه قيمت آن تقريبا پانصد و هفتاد هزار تومان مىشود . مابقى را هنوز معلوم نكرده‌اند .\r\n\r\nكتابهاى خطى\r\nلسان الدولهء پدرسوخته را هم براى كتابهاى دولتى حبس كرده‌اند . در ايام مظفر الدين شاه خيلى از كتابها را فروخته ، خيليها را عوض كرده . آنچه هم جلدهاى مرواريد و نقاشى بوده با صورتهاى چينى همه را فروخته است . يك كتابدار بود مثل يك اميرى ؛ وزيرى ، تجملات داشت . از بس هم بد صورت بود هر وقت شاه مىآمد مىگفت برو صد تومان بگير و تا يك هفته نزد من نيا .\r\nپنجشنبه نهم شعبان المعظم - صبح درب خانه رفتم نايب السلطنه ناخوش است نيامده بود . جمعيت باغ قدرى تخفيف يافته با خيلى خيلى ملايمت اندكى ممانعت مىكنند .\r\n\r\nخزعل\r\nفخر الملك حاكم عربستان شده ، اما عربستانى كه يك سمت آن بختيارى است يك طرف سردار ارفع شيخ خزعل خان و سيف الدوله . يك سال تمام ( پارسال ) كه آنجا بود ممكن نشد وارد دزفول شود . در حقيقت حالا بايد حاكم آنجا نوكر خزعل باشد . به جاى آن‌كه صندوق صندوق به حاكم عربستان ليره تعارف مىداد و بندگى مىكرد .\r\n\r\nيپرم و سپهدار\r\nسپهدار دوا خورده بود گفتند نمىآيد . ديروز شخصى آنجا رفته بود گفته است آن اسبابها را تحويل يپرم بدهم . سپهدار با تغير گفته مسلمانى خودتان را هم تحويل او بدهيد . باز سؤال كرده اين دفعه هم با تشدد زياد همان جواب را شنيده . اين شخص جرأت كرده بود بگويد اين يپرم را شما آورديد و حالا اين طور مىفرمائيد .\r\n\r\n","description":"","footnote":"","page_name":" 2765 ","page_number":153},
  {"content":"\r\n\r\n\r\nاعلان على محمد خان تربيت\r\nخانهء عضد الملك به احوال‌پرسى رفتيم . جمعى بودند . آنجا مذكور شد ما بين مجاهدين در سر رياست ميرزا على محمد خان نقارى برخاسته . طهرانيها زير بار نرفته و گفته‌اند تقىزاده خوب است چه ربط دارد به آن‌كه هر كس منسوب اوست محترم [ باشد 
  ] و ما مطيع او باشيم . ( حسن شاه به اين لغت مىگفت ما تا پشگل تقىزاده را نبايد انگشتر دست خود كنيم ) . اما اعلانى امروز منتشر شد به امضاء ميرزا على محمد خان مجاهد كه رياست از طرف هيئت مديره به من رجوع شده ، مجاهدين كه بليت ندارند بايد ترك اسلحه كنند . اگر نكنند مؤاخذهء سخت مىشود از قبيل تيرباران و حبس . سلاح خود را ندهند مطابق ثبت از خانهء آنها گرفته مىشود . خيلى اعلان سخت بود .\r\n\r\nرياست كمسيون جنگ\r\nمطلب تازهء ديگر سپهدار رياست كمسيون جنگ را به امان الله ميرزا رجوع كرده بود ، جمعى از صاحب‌منصبان طهران از قبيل نصر الملك و يمين نظام و غيره داخل بودند .\r\nگويا بر خلاف ميل سپهدار صحبت داشته بودند . پريروز همين ميرزا على محمد خان به آنجا وارد مىشود و مىگويد برخيزيد برويد ، آن وقت كه گلولهء « شرپنل » مىباريد كجا بوديد . بلند نمىشوند و مىگويند ما بر حسب حكم وزير جنگ نشسته‌ايم . مىگويد من هم به اجازهء وزير جنگ به شما حكم مىكنم برخيزيد . اين مرتبه هم اعتنا نمىكنند . فورا دست به ماشهء « موزر » خود برده مىگويد حالا اطاعت نمىكنيد و به سمت آنها راست مىكند كه فورا برخاسته مىروند . به جاى آنها همانها كه سابق يعنى هنگام ورود طهران منتخب بودند برقرار مىشوند و معاون وزارت جنگ و رئيس كمسيون معز السلطان مىشود .\r\n\r\nمساوات معاون فرمانفرما - قوام السلطنه معاون داخله\r\nآقاى سيد محمد رضاى مدير « مساوات » هم معاون فرمانفرما و وزارت عدليه شده .\r\nخيلى از انتخاب او در روزنامه‌ها تعريف نوشته بودند و حال آن‌كه سابقا او را ديوانه و ابله شهرت داده بودند . معاون وزارت داخله هم دبير حضور قوام السلطنه است .\r\n\r\nپسران معتمد السلطنه\r\nخوش‌بخت‌ترين مردم معتمد السلطنه است . خودش هميشه داراى كار بود و الان\r\n\r\n","description":"","footnote":"","page_name":" 2766 ","page_number":154},
  {"content":"\r\n\r\nوزير و پيشكار آذربايجان است . پسر بزرگش وثوق الدوله حالا تقريبا جزو اعظم مشروطه و وكيل شده است . آدم كاره است . در آن مشروطه هم مبلغها گفتند منافع برد .\r\nدومى قوام السلطنه معاون وزارت داخله . سيمى جلال السلطان است مستوفى اصفهان . به جاى يك پدر دو پدر دارد . « 1 » چهارمى قوام حضور « 2 » مستوفى آذربايجان داماد حسام الملك همدانى است . اين مرد اگر بيست پسر داشت همه داراى كار و اعتبار بودند .\r\n\r\nسخنان وزير خارجهء روسيه\r\nدر روزنامهء « ايران نو » شمارهء سوم باز شرحى از ملاقات مخبر « ديلى تلگراف » و مسيو ايزولسكى وزير خارجهء روس مىنويسد . از همراهى روس با مقاصد ملت و اين‌كه اگر قشون روس در تبريز نبود از طرف قشون شاهى صدمات زياد به آنها مىرسيد و همين طور اگر قزوين نيامده بودند طهران شعلهء آتش شده بود . ما مىرويم اما بايد نظم برقرار شود و ادارات منظم . خيلى پرروئى مىخواهد . داخل مملكت ما شده‌اند منت هم ابوابجمع مىكنند . اينجا مخبر روزنامه مىگويد قزاق ايرانى كه با معلمين روس تربيت مىشوند اسباب امتنان شما نيست . مىگويد چرا . مجددا مىگويد يك نفر از رعاياى روس را رئيس نظميه نموده‌اند . آيا اين قدم آسايش عموم نيست كه در ايران برداشته‌اند .\r\nمىگويد اين مسئله محتاج است كه بعد اثر آن را ببينيم . اين شخص محترم يپرم قفقازى است .\r\n\r\nدربارهء يفرم\r\nپرسيدم آيا اين آن آنارشيست ارمنى نيست كه در روسيه چالاكى اوپليسها را هوشيار و مترقب ساخت . جواب مىدهد بلى اين همان است . من فورى استنباط كردم كه چرا دولت روس تعيين يكى از رعاياى آنارشيست را به سمت رياست نمىتواند ضامن آسايش دولت ايران بداند و ديرى چند بايد بگذرد تا عساكر قفقازى خود را از قزوين عودت دهد . لازم است بگويم از اين گفتگوى طولانى كه با وزير امور خارجه داشتم متأثر شدم كه عودت عساكر از قزوين و تبريز در تحت ملاحظه است .\r\n\r\n\r\n","description":"","footnote":"\r\n( 1 ) - مهدى خان بعدا ملقب به يمين السلطنه شد . چون مادرش از معتمد السلطنه طلاق گرفته و عيال مشير السلطنه شده بود مهدى خان تحت سرپرستى او بود ( مسعود سالور )\r\n( 2 ) - پس از فوت معتمد السلطنه ملقب به معتمد السلطنه شد . ( مسعود سالور )\r\n","page_name":" 2767 ","page_number":155},
  {"content":"\r\n\r\n\r\nمسئله ترياك\r\nاينجا « ايران نو » حمايتى از يپرم مىكند كه مشار اليه تبعهء ايران است . آنچه روزنامه‌هاى خارجه گفته و مىگويند عنوانى است كه براى ايشان اشاعه مىدهند . از قرار معلوم آنارشيستها بر ضد قانون هستند و مسيو يپرم واضع قانون ترك ترياك است . و حال آن‌كه قوانين ما را پيغمبر ما ( ص ) واضع بود و تخلف‌ناپذير است . آنچه هم در امر معاشيه جارى كنند بايد شوراى كبراى ملى برقرار كند آن هم مطابق شرع و به تصويب آن چهار نفر « 1 » از علما كه در قانون اساسى ذكر شده ، و الا ما به قانونى كه يپرم وضع كند وقعى نخواهيم گذاشت . قانون جديد بايد از مجراى خود وضع شود و به تصويب آن مجلس مقدس باشد لاغير . چنانچه همين قانون را اگر در پارلمان جارى كرده بودند اول مهلت مىدادند ، بعد مريضخانه ترتيب مىدادند . آن وقت غدغن اكيد . زيرا اينها انسان هستند نبايد تلف شوند .\r\nعصر قدرى در خيابان گردش رفتيم . خوب پاك شده و آب پاشى مىشود . دكاكين را هم عقب برده ديگر در ميان خيابان قالى پهن نمىكنند . صندلى و نيمكت نمىگذارند ، هندوانه نريخته‌اند .\r\n\r\nمنتصر الدوله\r\nمراجعت آقاى منتصر الدوله را ديدم خيلى قطور است . شكم بسيار بزرگى دارد . كت پوشيده بود ، زنگال بسته بود ، قطار چپ و راست آويخته بود ، تپانچهء « موزر » ده تير در دست كه بندش حمايل بود ، كلاه قزاقى پهن به سر كه پتهء قرمز آن را بالا كشيده . به جاى فراشهاى سابق چند نفر مجاهد عمامه‌اى و كلاهى با تفنگ و يراق جلو انداخته به عرض خيابان راه مىرفت . گفتند هر روز با اين طمطراق تا هر جا درشكه‌اش برسد حركت مىكند . بسيار بسيار مضحك بود و ديدنى .\r\n\r\nمجاهدين\r\nاين مجاهدين بعينه فراش و غلام طهرانى و حكومتهاى ديگر شده‌اند . از ميرابى و جاروبكشى تا ميرغضبى مىكنند . به تمام ادارات مثل فراشها و غلام سابق تقسيم شده‌اند و جاى آنها كار مىكنند . يك تفاوت براى مردم پيدا كرده آن وقت به فراش و مأمور يك قران دو قران حق الزحمه و پول ناهار مىدادند ، حالا به آقاى مجاهد كمتر از يك تومان\r\n\r\n\r\n","description":"","footnote":"\r\n( 1 ) - در قانون پنج نفر است .\r\n","page_name":" 2768 ","page_number":156},
  {"content":"\r\n\r\nنمىشود داد .\r\n\r\nمجازات حبل المتين\r\nمدير « حبل المتين » سيد حسن را بيست و سه ماه حبس و بيست و سه ماه توقيف روزنامه [ و 
  ] ، دويست و پنجاه تومان جريمه كردند . تا سيد نور الدين پيدا شود يا نشود . اما مردم به اين مجازات قانع نشده‌اند . مىگويند شيخ گفته بود مشروطه حرام است به دار زدند . اين كفر گفته و نوشته ، حبس بايد بشود . روزنامه به همان سبك سابق است . شايد « ايران نو » تغيير مسلك بدهد .\r\nشنبه يازدهم - صبح حاجى آقا دفتر وزارت داخله ، وزارت خارجه ، علوم ، معادن همه جا كار داشت . بنده هم تا باغ مشايعت كردم . آنجا بعضى فرمانها مرحمت فرمودند .\r\nبا كمال احترام اطاعت كردم . آقاى عماد السلطنه ، ملك آرا و جمعى بودند .\r\n\r\nكاكاى حصيرباف\r\nراستى شب شنبه در پشت خانهء ما كاكاى حصيرباف جهرمى را در ميان دكانش خفه كرده بودند . گويا عصر جمعه واقع شده بود . شب سيد سقا كه در آنجا مىخوابيد برحسب معمول خود وارد مىشود كاكا را مىبيند طناب مفصلى دور گردنش پيچيده و از دنيا رفته . قاتل معلوم نشده و هيچ جهتى براى قتل اين بيچاره تصور نمىشود زيرا مرد كاسب كامل سر به راهى بود . داخل هيچ كارى نبود .\r\nنايب السلطنه با ضعف و كسالت زياد تشريف آورد . آن هم براى خاطر آمدن سفير انگليس و تقديم اعتبارنامهء خود .\r\n\r\nروس و ايران\r\nبعد از آن‌كه امپراطور روس با وزراى خود در ستراسبورق رئيس جمهور و وزراى فرانسهء دوست خود را ملاقات كرد و در جزيرهء وايط پادشاه انگليس و وزراى آن دولت را كاملا ديد فورا در ميان دريا با امپراطور روس ثانيا ملاقات كرد هيچ تغييرى در پلتيك ايران حاصل نشد و محقق گرديد با همه سازش كرد و بودن قشون خود را به همهء آنها مدلل داشت . اين است كه بيانات ايزولسكى اين فقره را ثابت مىكند .\r\n\r\n","description":"","footnote":"","page_name":" 2769 ","page_number":157},
  {"content":"\r\n\r\n\r\nتفاوت روس و انگليس\r\nاما انگليسها خوب بر روسها مسلط شده‌اند ، چنانچه سفير روس را همان مستشار روس كه در لندن بود به صواب‌ديد خود برقرار كرد و در جزيرهء وايط دويست و پنجاه كشتى كه در اطراف انگليس بود به امپراطور سان داد كه تمام بدن امپراطور به لرزه آمده بود . فرانسه‌ها به همه جهت سى كشتىسان دادند . تفاوت اين دو دولت از همين معلوم مىشود .\r\n\r\nاسپانيا\r\nدر اسپانيول اغتشاش بزرگى است . چنانچه آلفونس خيال فرار دارد . اين اغتشاش براى جنگ مليلا در مارك شروع شده كه ملت راضى نيست به آنجا قشون روانه شود .\r\nدولت فعلا سى هزار قشون آنجا دارد . اما چون همه از قشون « رزرو » است كارى از آنها به خوبى ساخته نيست ، زيرا قشون « رزرو » مثل قشون ما جز در جنگ ملى به درد نمىخورد . در اين بين طايفهء ( ) « 1 » در مليلا هستند شكست بزرگى به آنها مىدهند .\r\nقريب هزار نفر مقتول و پانصد نفر اسير و مقدارى قورخانه نصيب آنها مىشود .\r\n\r\nتاريخ تولد احمد شاه\r\nتاريخ تولد شاه ما معلوم شد 27 شعبان المعظم 1315 است و در روز عيد شاه رسما وليعهد را معرفى مىكنند .\r\n\r\nبيرق روس\r\nشعاع السلطنه را از بس اذيت كردند حالا هر چه مىفرستند مىگويد به سفارت عثمانى رجوع كنيد . چند نفر مجاهد كه براى گرفتن ماليات دهات طهران سنهء ماضيهء او فرستاده بودند آدمهاى سفير آمده جواب كرد . يك عدد بيرق شهر به خانهء شيخ محمود آورده غلامهاى سفارت روس نصب كردند . چندين بيرق هم به ورامين به دهات شيخ و اقوامش بردند .\r\n\r\n\r\n","description":"","footnote":"\r\n( 1 ) - نام را ننوشته است .\r\n","page_name":" 2770 ","page_number":158},
  {"content":"\r\n\r\n\r\nافتخار التجار شياد\r\nدرب خانهء امير بهادر و سايرين هم سالدات گذاشتند . امير بهادر ، عباد شيروانى قوام التجار را وكيل كارهاى خودش قرار داد . اين آدم يكى از آن شيادها ، شيطانها ، شارلاتانها است كه نه به امير بهادر تاوان پس مىدهد نه يك شاهى به طلب‌كار او پول خواهد داد . ماهى هم سيصد تومان مقررى دارد . اين عباد چنان به شيادى دختر ملك آرا [ را 
  ] كه عيال مطلقهء اعزاز السلطان باشد گرفت كه گوش به گوش خبر نشد . در صورتى كه آه ندارد . نوهء رحيم كن كن مشهور زنش است با چند اولاد . خانهء هر كس را اين مدت اجاره كرد مدعى شد از آن جمله خانهء من بود و خانهء مقتدر نظام و جماعت ديگر . از من دويست تومان گرفت تا خانه را خالى كرد و حال آن‌كه يك پول كرايه نگرفتم . مقتدر نظام حكايتها از او دارد كه نمىشود نوشت . يك روز هشت ساعت از عباد و خانه اجاره كردن او صحبت كرد كه ما از خنده مرديم . مزه داشت . خود ملك آراء هم بود . بنان الدوله ، من و عماد السلطنه را به اصرار خانهء اعظم الدوله و مظهر الدوله پسرهاى مرحوم ركن الدوله برد .\r\nناهار آنجا بوديم .\r\n\r\nماليات مشهد\r\nحكايت تازه ، تلگراف انجمن شهر مشهد است به هيئت مديره كه در جزئيات ما مطيع اوامر شما هستيم ، اما در كليات بايد از طرف جناب آخوند امر بشود . لهذا اداى ماليات خراسان منوط به اجازهء حضرت معظم له است . هيئت مديره با كمال استعجاب تلگرافى به « انجمن سعادت » اسلامبول مىكند كه آنها به نجف تلگراف كنند . جواب « انجمن سعادت » آمده كه تلگراف خواهد شد .\r\nحالا آنجا اين قسم تلگراف كردند ساير جاها كه از اصل انكار دارند . مىگويند اگر هم داده شود بايد به صرف خود آن شهر برسد . اصفهان ، رشت ، گيلان ، كاشان ، يزد ، قم هم به سپهدار و صمصام داده‌اند . چيزى باقى ندارد . اگر هم باشد در يد تصرف آنها است .\r\n\r\nقشون براى تبريز\r\nمخبر السلطنه وارد تبريز شده اما استعدادى روانه نشد . در روزنامه ديدم نوشته بود سيزده هزار تومان از وجه خزانه داده شد تا وزارت جنگ يك استعداد كافى روانه كند . با اين مبلغ يك فوج حركت نمىكند . مواجب و جيرهء شخصى آنها با لباس و لوازم ديگر از اين علاوه است . در صورتى كه گفته‌اند آدم آدم است شما به مجاهد پياده پانزده تومان ،\r\n\r\n","description":"","footnote":"","page_name":" 2771 ","page_number":159},
  {"content":"\r\n\r\nسواره بيست تومان مىدهيد ما با سالى هفت تومان چرا برويم . قشون روس از تبريز هم تخطى كرده براى تصرف املاك تومانيانس و يكى دو نفر از تبعهء خودش به قراجه داغ رفت تا از شرّ رحيم خان حفاظت كند .\r\n\r\nضبط مال مردم\r\nمن از همه جا خبر ندارم ، داخل كار نيستم . اما مىدانم افتضاحات خود را بدتر از ايام استبداد مخفى و مكتوم مىدارند . مداخلهاى سابق هم اسمش عوض شده . جريمه را اعانه اسم گذاشته‌اند . ظلم و تعدى مجازات . شنيدم شمس آباد ناصر السلطنه و على آباد مجد الدوله [ را 
  ] كه از دهات خوب قم و طهران است ضبط كرده‌اند . اين علاوه بر آن جريمه يا اعانهء نقدى است . سفير عثمانى در باب شمس آباد سخت گرفته و گفته است تمام علاقه‌جات ايرانيها را در عراق عجم ضبط مىكنم .\r\n\r\nدفتر استيفا - دفتر لشكر\r\nدر تمام وزارت‌خانه‌ها و ادارات بعضى داخل شدند مگر در دو وزارتخانه كه دفتر استيفا باشد و دفتر لشكر . آسمان به زمين دوخته شود كار اين دو طايفه عيب نمىكند . با وجود آن‌كه احدى اميد به وصول مواجب خود ندارد مثل ريگ تومانى يك عباسى را مىگيرند و رسوم حساب مطالبه دارند و ابدا ترتيب آنها با سابق تفاوتى نكرده ، مگر از زمين برخاسته روى صندلى نشسته‌اند و بعضى اسامى به اطاقها گذاشته‌اند .\r\n\r\nهمان يونت‌ئيل . . .\r\nهمان كتابچه است ، همان سياق است ، همان يونت ئيل و قوى ئيل ، همان گوشوار و بارز « 1 » به جمع نمىرود ، ميزان غلط است . تخفيف يونت‌ئيل كه در بارس‌ئيل منظور شده در توشقان‌ئيل از حشو عمل برگشت كرد ، در تنگوزئيل به خرج آمد ، در ايلان‌ئيل علاوه گرديده است .\r\n\r\n\r\n","description":"","footnote":"\r\n( 1 ) - بارز در اصطلاح استيفا و دفتردارى قديم قسمت سمت چپ ورق است و قسمت اول را صدر و قسمت دوم را حشو يا ميانه مىگفتند و رسم بوده است كه در برات يا قبض مبلغ و مقدار را در حشو به سياق و همان مبلغ يا مقدار را در طرف چپ يعنى در بارز با حروف مىنوشتند . گوشوار - در اصطلاح اهل دفتر قديم وسط عرض دفتر است ( مسعود سالور ) .\r\n","page_name":" 2772 ","page_number":160},
  {"content":"\r\n\r\n\r\nنمونهء توفير دخل\r\nمن يك فقره از توفير دخل امسال و سال گذشتهء آنها كه استبداد بود بنويسم . آقاى عماد السلطنه هزار و پانصد و شصت و شش تومان خودش و اولادش موروثا مقررى دارد ، به خرج طهران منظور است . پارسال يك حاكم بود ، يك وزير بيست و پنج تومان گرفته حواله كردند . امسال سى تومان وزير مىخواهد ، بيست تومان وزير وزير ، شانزده تومان برات‌نويس . درست شصت و شش تومان از حشو برات كم كرده باقى را مىگويند حواله مىدهيم تا آخر سال به قسط بدهند .\r\nهزار نفر بختيارى مرخص شد . فقط چهارصد نفر ماند . مجاهدين طهرانى هم به زور و رو مانده‌اند و مطابق آن اعلانها بايد اخراج شوند . آن وقت على مىماند و حوضش .\r\nدر محكمهء هيچ طبيبى صحيح نيست كه جمع كثيرى از مجاهد و بختيارى مبتلا به سوزاك و كوفت نباشد . زنها خوب دخلى كردند . سى نفر فاحشه يك شب در شهر نو منتصر الدوله براى مهمانى بعضى از محترمين مجاهدين دعوت كرده بود كرايهء درشكه را نداده بودند . شبانه درشكه‌چيها به يپرم تظلم كرده فرستاد اغلب را گرفتند ، بعد مخفى كردند . اما منتصر الدوله را بيست و چهار ساعت حبس كرد .\r\n\r\nحبس منتصر الدوله\r\nجمعهء گذشته مجاهدين در حضرت عبد العظيم ( ع ) هنگامه كردند . بقدرى تيراندازى بى جا كردند كه تمام خلق به ستوه آمد . در باغها ساز مىزدند ، رقاصى داشتند . مجاهدين ارمنى توى صحن مقدس در نهايت آزادى حركت مىكردند . مظهر الدوله ، اعظم الدوله و حاجى امير الدوله به چشم ديده و به من حكايت كردند . حتى در اطاق انتظار را باز كرده مردم را بيرون بردند . قدرى در روزنامهء « ايران نو » تكذيب كرد . اين جمعه خود يپرم آنجا رفت و الحمد لله مردم آسوده بودند . آخر اين يپرم را هم فرارى مىكنند ! متصل در روزنامه‌ها مىخواهند ما بين مجاهدين را اصلاح كنند . موعظه و نصيحت مىنويسند اما به خرج كسى نمىرود .\r\n\r\nسهراب ارمنى\r\nسهراب ارمنى كه در قرب‌خانهء دروازه قزوين من منزل داشت و چندين سال است او را مىشناسم حالا مجاهد شده . اين حضرت مجاهد تمام هرزگى و الواطى را داشت ، از جاكشى گرفته تا عكاسى . با گلين نام زن على اكبر رفيق بود . مردم كوچه فهميده بودند ،\r\n\r\n","description":"","footnote":"","page_name":" 2773 ","page_number":161},
  {"content":"\r\n\r\nزنش مىدانست . چندين دفعه مرافعه شد كه اگر در هر دفعه من نبودم چندين خون شده بود . زنش متصل خانهء كشيش عارض بود . متصل كشيش براى نصيحت آنجا مىآمد .\r\nمختصر يك تياترى بود . زنش اغلب خانهء من آمده متحصن مىشد .\r\nحالا از اين قبيل ارمنى ، مسلمان ، گرك ، قفقازى ، ايرانى داخل هم شده محال است آب آنها يك جوى برود . با اين غرور كه دارند ! هر قدر هم آدم خوب سالم وطن‌پرست ما بين آنها باشد در مقابل اين جمع كثير مضمحل است .\r\n\r\nوحيد الملك شيبانى\r\nدر بعضى از روزنامه‌جات خيلى از وحيد الملك تعريف مىنويسند و فصل به فصل برائت ذمه براى او حاصل مىكنند كه تبعهء ايران است نه خارجه .\r\nاعليحضرت محمد على ميرزا منتظر آمدن سفير روس است . اما ديروز شنيدم امپراطور تلگرافى كرده كه در روسيه و قرم و با است . من راضى نمىشوم در اين موقع ناخوشى تشريف بياوريد . پارسال هم آنجا و با بود در پطرزبورق شديدتر است .\r\n\r\nصاحب‌منصبان روسى در طهران\r\nبارونوسكى امروز با تجمل زياد شهر آمده در عمارت قصر ابيض هيئت مديره را ملاقات كرده از آنجا خانهء امير بهادر رفته . دو نفر مجاهد بود بيرون كرد ، بعد اميريه رفته از آنجا زرگنده . جمعى از صاحب‌منصبان روس هم در طهران ديده مىشود كه اغلب لباس كتان ماشى رنگ پوشيده ، حتى كلاه آنها هم ماشى رنگ و به شكل لباس آنهاست .\r\n\r\nفارس السلطنه و ليث الدوله\r\nجمعى از مجاهدين خانهء فارس السلطنه ، ليث الدوله اقوام امير بهادر منزل كرده بودند .\r\nنمىدانم با همه اين شيرها چرا روباه شد . همه را بيرون كردند . من باز قلمم را نمىتوانم نگاه دارم . زير اين كاسه‌ها نيم‌كاسه‌اى است . و الّا در دروازه قزوين خانه قحط نبود . در صورتى كه اغلب مردم ناهار و شام مجاهد را هم مجانا مىدادند چرا بايد در خانهء اين اشخاص كه از روز اول به سفارت رفته‌اند منزل نمايند . دو نفر مجاهد در خانهء امير بهادر چه كار دارد منزل كند و آنقدر بماند تا خود بارونوسكى رفته بيرون كند . همين‌طور در خانهء فارس السلطنه كه بيست قزاق روس آمده خارج كرد . بله ما نمىدانيم . اما آنها كه دستور العمل مىدهند خوب مىدهند . همينها را شب به شب به ساير سفارت‌خانه‌ها اعلام مىكنند و در اخبار تلگرافى و روزنامه‌هاى خارجه مىنويسند ثابت مىشود كه از\r\n\r\n","description":"","footnote":"","page_name":" 2774 ","page_number":162},
  {"content":"\r\n\r\nطرف ما نسبت به حقوق حضرات تعدى مىشود و لزوم قشون او براى رفع اين تعديات لازم بلكه واجب است .\r\nسه شنبه 14 - حاجى آقا شمران رفته بود امروز آمد . كاشف السلطنه رئيس محاكمات خارجه است . قرب باغ حضرت و الا باغ دارد . حاجى آقا هر وقت مىرود در لش‌كش « 1 » او و بار اوست . اما من بايد با يابوى لنگ خودم بروم .\r\nفرخ ميرزا از عماد السلطنه قهر كرده بود خانهء جدش مؤتمن الدوله پسر مرحوم ميرزا سعيد خان وزير رفته بود . رفتم و آوردم . گله و قهر براى پول است [ و 
  ] خرجى و لباس و يقه‌هاى نه سانتيمترى است .\r\nكار ما با افتخار التجار خيلى خراب است . نمىدانيم چه كنيم . هر چه به حضرت و الا گفتيم يعنى از سه سال قبل كه اين مرد شياد است و متقلب گوش نداد . حالا بسيار سخت دچار شده و متصل مىگويد شما گفتيد من باور نكردم .\r\n\r\nاعلان روسها\r\nمطلب خيلى خيلى تازه كه بعد از آن ملاقاتها منتظر بوديم امروز صبح در روزنامهء « ايران نو » به هوش و گوش اهالى ايران با نداى بلند بدون واهمهء توقيف روزنامه و ترس « موزر » مجاهدين اعلام كرد و انتشار داد . در صفحهء اول نمرهء 7 سه‌شنبه 14 شعبان : - اقدام كنسول روس - ديروز در قزوين كنسول روس بدين مضمون اعلانى به درب كنسولخانه چسبانيده است .\r\n« به عموم اهالى قزوين از تبعهء روس و ايران و ساير اتباع خارجه اعلام مىشود كه دفترخانهء كنسولگرى دولت امپراطورى به جهت پذيرش كليهء امور مفتوح است . بدون استثناء و در تمام ايام هفته از سه ساعت به ظهر مانده الى ظهر و از سه ساعت به غروب مانده تا غروب پذيرفته مىشود . معلوم است در كارهاى فورى و فوتى هر ساعت پذيرفته خواهد شد . كنسول دولت قوى شوكت روسيه مقيم قزوين . روسنسكى . »\r\nاين درست ، مداخلهء تام تمام به داخلهء مملكت ما است . شايد نظير اين اعلان در تبريز و رشت هم شده باشد . استراباد كه مدتى است ملك طلق آنها است .\r\nمنتصر السلطنه « 2 » هم نمىرود . عصرها با جمعيت زياد و همان هيئت عرض [ و 
  ] طول\r\n\r\n\r\n","description":"","footnote":"\r\n( 1 ) - مقصود كالسكه است .\r\n( 2 ) - كذا ، ظاهرا سهو القلم به جاى منتصر الدوله .\r\n","page_name":" 2775 ","page_number":163},
  {"content":"\r\n\r\nخيابان را طى مىكند و به مردم افاده مىفروشد . چنانچه ديروز ديدم تفنگ خود را به دوش گذاشته بود درست مثل اسكندرنامه [ كه 
  ] صورت ديوها كه دار شمشاد خود را به دوش گذاشته و در كتابهاى نقل شدهء رستم‌نامه و خسروپرويز مىكشند .\r\n\r\nشرف الدوله\r\nاما مزه دارد كه پريروز در اين روزنامهء « ايران نو » نوشته بود روسها عمارت مىسازند اما ما يقين داريم بدون اجازه از مركز است . امروز پس از نوشتن اين اعلان تقصيرات را گردن شرف الدوله حاكم غير معلوم قزوين مىگذارد . باز مىنويسد با تمام وعده‌هاى صريح بايد اين اعلان به ارادهء خود كنسول باشد . اين عمدا سهو كردن حضرات خيلى مزه دارد و مضحك است . آخر مىشود آنها بدون اجازه از مركز سربازخانه و مريضخانه بسازند ، يا همچو اعلانى بكنند . شرف الدوله چه تقصير دارد .\r\n\r\nمجد الاسلام\r\nبارى عصر گردش رفتم . امروز آب‌پاشى نشده بود . معلوم شد اجرت حضرات را نداده‌اند و چون مشروطه است خواسته‌اند از اول چشم ترس بدهند . اسد الله ميرزا وكيل مجلس مقدس ملاقات شد . گفت مؤيد السلطنه و مجد الاسلام كرمانى مدير سه روزنامه ، صدر الانام شيرازى و رضا بالا معتضد ديوان را كميته حكم به حبس كرده گرفته بردند باغ شاه و دور نيست از آنجا به جاهاى ديگر برده باشند . گفتم استنطاق شدند گفتند مشكل .\r\nگفتم پس به چه تقصير مؤيد السلطنه كه آن همه خدمت در استنطافات باغ شاه و مقصرين پلتيكى آن عهد كرد محبوس و تبعيد شد . گفت نمىدانم . اما فردا نهايت اهتمام را مىكنم كه مستخلص شود . براى آن‌كه من خدمات او را به مردم و مشروطه‌طلبها مىدانم . اين مجد الاسلام چوب هر دوسر . . . . . . « 1 » مشروطه مىشود تبعيد ، مستبد مىشود تبعيد .\r\nمعلوم مىشود آدم حق‌گوئى است . افخم الدوله آن وقت دنبال او افتاد و خيلى صحبت كرد . بعد برگشت گفت مىگويد تقىزاده اصرار در حبس و تبعيد حضرات دارد . اما اسد الله ميرزا صبح به جنگ مىرود .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2776 ","page_number":164},
  {"content":"\r\n\r\n\r\nمؤيد السلطنه\r\nاسد اللّه ميرزا مىگفت تقىزاده طرف است . اما نبايد هيچ عاقلى اين تصوّر را دربارهء او و مؤيد السلطنه بكند . مؤيد السلطنه براى آن اضافه تلگرافخانه و رقعه‌جات كه به مجلس شوراى سابق نوشت و پنجاه هزار تومان از آنچه سپهدار مىداد علاوه مىكرد امروز محبوس شده و تبعيد مىشود . براى اين‌كه اگر مجلس مفتوح مىشد باز عريضه مىكرد و مدعى سپهدار و سردار منصور مىشد . حرف در اين است كه مؤيد السلطنه با آن سه نفر كه گرفته‌اند ابدا هم‌مشرب و هم‌مسلك نيست كه جزو دسيسه و توطئهء آنها باشد .\r\nفقط به واسطهء غرض شخص سپهدار و آن عريضه‌ها و اضافهء پنجاه هزار تومان تلگرافخانه گرفتار شد . من پريروز عصر خانهء او بودم . قسم خورد از خانه بيرون نمىروم .\r\nمردى به اين محتاطى من قسم مىخورم در طهران پيدا نمىشود . او با اين اشخاص نشست [ و 
  ] برخاست كند ، به حق خدا محال است محال . عرض ايران را به باد داد ، حبس مؤيد السلطنه در مقابل آن جزئى است . از گرفتن اينها ، از دار زدن شيخ ايران منظم نمىشود . قونسل روس اعلان خود را تكذيب نمىكند . كار گذشت تمام شد . ديگر خوب است انتقام هم كفايت كند . وقتى كه ايران نيست تلگرافخانه كجا است كه مؤيد السلطنه مدعى شما بشود .\r\n\r\nزندانيها\r\nچهارشنبه 15 شعبان - عيد بزرگ اسلامى است . صبح باغ رفتيم . پرده‌هاى تخت مرمر را بالا كشيده گفتند سلام تخت مرمر است . دوستان جمع شدند . در هر گوشه جماعتى نشسته صحبت مىكردند و صحبت همه امروز از دو فقره كه تازه واقع شده بود ، يكى توقيف بيست نفر از اهالى طهران است كه سواى آن چهار نفر ديروز :\r\nامام جمعه ، ظهير الاسلام و سيد احمد بهبهانى رفيق سابق خودمان و ميرزا آقاى مجاهد وكيل سابق مجلس با جمعى ديگر باشد كه اسامى همه را من بعد از روى دقت خواهم نوشت . زيرا امروز درست معلوم نبود . بعضى امام جمعه و ظهير الاسلام را مىگفتند برخى تكذيب كردند .\r\n\r\nاعانه‌ها !\r\nديگرى رفعه‌جات اعانه بود كه براى مردم فرستاده ، من جمله براى يمين السلطان ناخوش بسترى چندين ساله ده هزار تومان ، حاجى معين السلطان فراش‌باشى تازه پانزده\r\n\r\n","description":"","footnote":"","page_name":" 2777 ","page_number":165},
  {"content":"\r\n\r\nهزار تومان ( درست همين مبلغ را از سپهدار طلب دارد و يكى از عماراتش نزد او بيع است . ) ، حاجى امين السلطنه پانزده هزار تومان . به همه‌جا و همه‌كس ، حتى ميرزا سلمان آدم ناصر الملك پنج هزار تومان ، تا برويم به آن پائين‌تر و از او خيلى خيلى بالاتر . گويا براى تجار و كسبه هم رقعه رفته باشد .\r\nپول نيست و اگر مردم پول داشتند يا ممكن بود راه بيندازند دور نبود با كمال رغبت بدهند . اما حالا نيست و صداى مردم بيرون مىآيد . نتيجه يك اعلانى خواهد بود كه اين دفعه سفارت روس در طهران نظير آن‌كه قزوين انتشار داده بكند . خصوصا كه تجار را داخل كرده باشند .\r\n\r\nديركتوار - تبعيد مؤيد السلطنه\r\nنشسته بوديم اسد الله ميرزا آمد گفت برحسب فرمايش شما و حق خودم رفتم كمسيون . اگرچه همه نبودند آنچه در باب مؤيد السلطنه ممكن بود تلاش كردم فايده نكرد . ليكن اطمينان دادند در اعدام آنها خيالى نيست . بعضى فرنگستان ، برخى به ممالك دور ايران تبعيد مىشوند . رو به عماد السلطنه كرده گفت مىدانيد اينها « ديركتوار » ند . « 1 » امروز تمام قوهء مملكت به دست آنها است . مىگويند اين اشخاص با تقصير يا بىتقصير به حكم ضرورت و اينكه ما آنها را مخالف اين اساس مىدانيم بايد تبعيد شوند . من گفتم پس ملاحظهء مكان تبعيد مؤيد السلطنه را بكنيد . اصفهان ملك دارد ، ملاير دارد ، همدان مسقط الرأس اوست . يكى از آن سه جا باشد . گفت نمىدانستم . ممكن است در اين خصوص گفتگو كنم . اما ما ميل خودش را نمىدانيم .\r\nهر چه دنبال محمد ميرزا پسرش فرستاديم پيدا نشد .\r\nبله « ديركتوار » در غيبت و انفصال مجلس شوراى ملى حق همه چيز دارد . همين « ديركتوار » بود كه بعد « كونسولا » « 2 » شد و ناپليون را به امپراطورى رسانيد . اما يك مطلب است كه نمىدانيم آن هيئت مديره يا « ديركتوار » را كه ملت بايد تا انعقاد مجلس حاكم كل و نفس نفيس سلطنت و كابينهء وزراء بداند انتخابشان به ميل ملت و از روى قاعده بوده يا نه .\r\n\r\nسلام\r\nدر گلستان باز شد . گفتند سلام از كثرت جمعيت در تخت مرمر ممكن نشد . اينجا هم بقدرى هجوم آوردند ، از مجاهد و غيره داخل شدند كه صداى فرياد قاپچى و غيره به\r\n\r\n\r\n","description":"","footnote":"\r\n( 1 ) .  Directoire  - هيئت مديره\r\n( 2 ) .  Consulat \r\n","page_name":" 2778 ","page_number":166},
  {"content":"\r\n\r\nآسمان مىرسيد . سپهدار هم نيامده بود . در اين بين من ديدم شيپورچى در جلوى حوض جلوى موزه شيپور شليك كشيد . گفتند اين ترتيب جديد چه بود . مخبر السلطان كه بعد از رفتن به سفارت انگليس صنيع الدوله پانصد تومان شاه داده بود و فرنگ رفته بود حالا با شأن و شوكتى آمده گفت از اين ترتيبات جديد خيلى خواهيد ديد . اين اعلان ورود باغ بود . من گفتم شما بهتر مىدانيد ، اما اين شيپور شليك بود نه چيز ديگر . گفت خير كه صداى توپ حرف مرا ثابت كرد . بعد گفتند فقط دفيله مىشود ، سلام منعقد نمىشود .\r\nبراى اين‌كه سپهدار نيست . باغ شلوغ [ است 
  ] . بعضيها هم خيال دارند در ميان سلام نطق كنند . اين سلام هم شبيه شد به سلام آخرى كه محمد على شاه در عيد خودش 14 ربيع الثانى در باغ شاه نشست .\r\n\r\nزار و زبونى عين الدوله\r\nبا آقاى عماد السلطنه آمديم منزل . دو ساعت و نيم به غروب مانده برحسب دعوت براى جشن وليعهدى رفتيم . در همان گالرى بود كه وليعهدى شاه حاليه را هم آنجا تهيه كردند . يادم هست جا كم بود و آقا سيد عبد الله توى بخارى نشسته بود . امروز نصف كمتر گالرى را شيرينى و عصرانه گذاشته و از آن به بعد را « چيق » قشنگى كشيده بودند نايب السلطنه و علما و شاهزادگان بزرگ آنجا بودند و دم درب ورود موثق الدوله وزير دربار ايستاده بود ، سپهدار نشسته . آن وقت عين الدوله بعد سردار اسعد . بدم نمىآيد كه عين الدوله را تا اين اندازه زار و زبون مىبينم . كسى كه خود را خداى اين باغ و دستگاه مىدانست . اين سپهدار روزى پنجاه بار تعظيم مىكرد . سردار اسعد پشت كالسكه‌اش سواره اسب تاخت مىكرد از اين خانه به آن خانه . بنازم قدرت خدا را .\r\n\r\nمراسم وليعهدى\r\nقدرى گذشت حضرت وليعهد تشريف آورد . سردارى مشكى مغزى دارى پوشيده بود . شلوار هم مشكى بود . كفش براقى با مهميز مشعشع كه صدا مىكرد . اما چهرهء حضرت معظم له عبوس و گرفته بود . يك مرتبه با سر به سمت راست و يك مرتبه به سمت چپ تا بالاى مجلس رسيد به همه تعارف مىكرد . فورا موثق الدوله وارد [ شد 
  ] .\r\nناظم خلوت ناصر الدين شاه قهوه سينى طلائى در دست پشت سر شاهزاده كه ميان آن ورقهء بزرگى بود . بردند جلوى نايب السلطنه . اجازه گرفته خطيب السلطان « 1 » برخاسته\r\n\r\n\r\n","description":"","footnote":"\r\n( 1 ) - من از خطيب بعد پرسيدم اين فرمان يا حكم يا قرارنامه به امضاء و مهر كى بود ، گفت هيچ مهر و\r\n","page_name":" 2779 ","page_number":167},
  {"content":"\r\n\r\nقرائت كرد . پس از حمد و ثنا و يكى دو آيه قريب اين مضمون نوشته شده بود .\r\nمطابق اصول عالم مىبايست سلاطين داراى وليعهدى باشند . موافق اصل دوم قانون اساسى ولايت‌عهد با حضرت اقدس و الا شاهزاده محمد حسن ميرزا است . لهذا عموم شاهزادگان عظام و امراء قاجار ، وزراى عظام ، علماى كرام صغير و كبير ، برنا و پير برادر خجسته اختر نامدار ، مصباح مشكوة روح ، مفتاح ابواب فتوح را وليعهد دولت عليه ايران دانسته شئونات اين مقام بلند را در عهده شناسند .\r\nشربت و بستنى صرف شد اما به ما نرسيد . بعد سيدى وارد شده به تمام اهل مجلس ورقهء عفو عمومى را داد كه تمام مشغول قرائت شدند و بىتماشا نبود .\r\n\r\nعفو عمومى\r\nبعد از شرح اولى كه از هيجان ملى و آمدن طهران و قتل چند نفر كه محارب و مهدور الدم بودند اگرچه انتقام ملت گرفته نشد ليكن در اين روز خجستهء عيد كه اعلان رسمى وليعهد مىشود مناسب ديده شد كه عفو عمومى شود ، عفى اللّه عما سلف گفته شود . اين عبارات بود . « به نام نامى اعليحضرت اقدس شاهنشاهى » .\r\n\r\nبه نام نامى اعليحضرت اقدس شاهنشاهى\r\nاز تاريخ ذيل عفو عمومى نسبت به تمام تقصيرات گذشته به عموم مقصرين سياسى شهر دار الخلافه به شروط و مستثنيات ذيل مرحمت مىشود . آن وقت مستثنيات را شرح مىدهد و من مختصر آن را مىنويسم . اشخاصى كه بعد از اين تاريخ بر ضد اين اساس افساد كنند فورا گرفته مجازات مىشوند . اين عفو عمومى شامل تقصيرات مدنى و ملكى نيست . اشخاصى كه به سفارت‌خانه‌ها پناه برده‌اند بايد از خاك ايران خارج شوند .\r\nكسانى را كه در طهران گرفته و در ساير ولايات به آنها اعلان شده بروند . اما دربارهء آنها آنچه احكام صادر شده به غير قتل و اعدام است . چون بعضيها قبل از اين به طيب خاطر ( مثل مجد الدوله و سايرين ) براى معاونت ماليه متقبل اداى وجه اعانه شده و از بعضى ديگر هم نيز بالضروره قبل از اين تاريخ كتبا وجه اعانه درخواست شده نظر به اينكه پس از اين تاريخ مطالبهء وجه اعانه يا غير آن ممنوع است آن اشخاص نبايد وجوه مقرره را جريمهء تقصير شمرده و به استناد اين اعلان در اداى آن وجه مسامحه كنند . در خصوص\r\n\r\n\r\n","description":"","footnote":"\r\nامضاء نداشت . يك صورتى بود مثل تمام كارها و صورتها و اشاره به اطاق برليان كرد يعنى مثل شاه .\r\n( يادداشت مؤلف )\r\n","page_name":" 2780 ","page_number":168},
  {"content":"\r\n . \r\n","description":"","footnote":"","page_name":" 2781 ","page_number":169},
  {"content":"\r\n\r\nعفو عمومى ولايات هم تلگرافى مخابره شد . 15 شعبان مولود حضرت ولى عصر عجل اللّه فرجه ، نايب السلطنه عليرضا قاجار\r\nحضرت اقدس وليعهد تشريف برد ، به همان آرامى و سكون و همان تعارف كه به چپ و راست مىكرد . بعد علماء رفتند . فقط كسى كه اسمى داشت صدر العلماء امامزاده بود .\r\n\r\nميزان تعارف عضد الملك\r\nآن وقت نايب السلطنه برخاست به همه تعارف مىكرد به فراخور و اعتبارات امروزهء آنها . مثلا به تقىزاده كه رسيد دو دست حضرت اشرف عمودى از كلاه بلند خودش گذشت . به وثوق الدوله و نواب كه رسيد دست حضرت اشرف از كلاه بالاتر نرفت . به من و عماد السلطنه و آصف السلطنه رسيد دست حضرت اشرف به لحيهء مبارك رسيد . از ما گذشته افخم الملك و مصدق الممالك نورى بودند ، با چشم و ابرو اظهار مراحم شد . در اين بين هر كس به جواب مراحم آقا تعظيم مفصلتر مىكرد آقا مجددا مثل بازيگرهاى تياتر تعارف را تجديد مىفرمود . امروز احدى براى شناسائى مقام كسى محتاج به ديدار البسهء رسميه و نشانهاى زياد و حمايلهاى رنگارنگ كه در ميان تمام دول معمول است نبود . دست مبارك آقا به هر آدم هوشيارى ميزان اعتبار و مقام و درجهء مردم را واضح و آشكار مىكرد كه مثل ميزان الحراره ( ترمومطر ) به حرارت و برودتى بالا و پائين مىآمد .\r\nدر باغ معين السلطان ملاقات شد . آقاى عماد السلطنه گفت جهت اوقات تلخى صبح شما را دانستم . گفت انشاء الله خدمت همگى مىرسد . آقا گفت چه ضرر دارد . من گفتم كار شما سهل است تمسك خودش را بده خلاص . با كمال تغير به من گفت آفرين بر شما . خوب مرا تسلى دادى . شيخ سيف الدين راه مىرفت و به هر كس مىرسيد مىگفت مؤيد السلطنه بىگناه است ، بى جا گرفته‌اند . اما به خرج كسى نمىرفت . يعنى امروز كسى نيست كه به او حالى كنند .\r\n\r\nشيخ الرئيس و تقىزاده\r\nجمعه 17 شعبان - منزل بودم . امام جمعه و ظهير الاسلام به سفارت روس رفته‌اند .\r\nمجد الاسلام را گفتند مرخص شد . تقىزاده گفته بود به شرط آن‌كه روزنامهء « محاكمات » را چاپ نكند . چون در اعلان ديروز بود كه اسامى آنها در روزنامه نوشته مىشود . من صبر مىكنم تا از روى آن به صحت بنويسم . شيخ الرئيس مدتى است عصرها منبر مىرود براى اين‌كه در انتخاب درجهء دوم منتخب و وكيل نشده . نزديك است دق كند .\r\nاول يك نفر فكلى كه مىگويند ميرزا غفار نام دارد منبر رفته پس از صحبتهاى او شيخ\r\n\r\n","description":"","footnote":"","page_name":" 2782 ","page_number":170},
  {"content":"\r\n\r\nمىرود . از اين ترتيبات بد مىگويد . يك روز هم شنيدم از تقىزاده بد گفته بود كه آخر به تمهيدات آنها را كه بايد وكيل كنند وكيل كردند . اين‌زاده ! آقازاده ! تقىزاده سيد است محترم بايد باشد . اما نه به اين پايه . كارها دارد ، بگويم نگويم . آن وقت بنا بر سبك موعظه‌اش از طهران و تقىزاده به هندوستان پرداخته بود . در ميان ساير مردم هم يعنى كسبه از تقىزاده شكايت شنيده مىشود . گفتند از تبريز هم تلگرافى آمده او را از وكالت و دخالت ساير امور ممانعت كنند . سن تقىزاده هم از سى كمتر است . بنابر قانون نبايد نماينده شود .\r\n\r\nفخر الملك پنج هزار تومان\r\nامروز معلوم شد براى اغلب مردم از نوكرباب و تجار و مالكين رقعهء اعانه رفته . براى فخر الملك پنج هزار تومان ، در صورتى كه در طهران آنچه كرد هزار تومان پول پيدا كند نشد . تلگراف به كردستان كرد هزار تومان حواله كردند تا اسباب رفتن را هم فراهم كند .\r\n\r\nديگر اعانه‌ها\r\nموثق الملك را نوشته‌اند با نهايت مراعات عدل شما بايد پنجاه هزار تومان بدهيد . به امين التجار كردستانى همسايهء ما پنج هزار تومان ، به حاجى ميرزا على صراف بيست هزار تومان . مختصر با وجود علم اليقين كه به نبودن اين شىء دارند اين حواله‌جات خيلى تازگى دارد . وانگهى تمام اصلاحات ايران را نبايد طهرانيها بكنند . چرا از جاى ديگر اعانه نمىخواهند . هر حكمى ، هر سختى ، هر ظلمى بايد به همين طهران بشود . پس ساير مردمان متمول ايران چه كاره‌اند . چه عيب دارد ما پول بدهيم سيستان منظم شود .\r\nپس خراسانى هم پول بدهد تبريز امنيت حاصل كند . اما خير فعلا طهران مملكت ايران و طهرانى گوسالهء بسته است . پس خوب است به هر شكل ممكن است درب بانك روس و انگليس را باز كرده تا مردم ملك ، خانه ، زن ، بچه ، آنچه دارند بفروشند يا گرو بدهند تا پول فراهم شود . و الّا امتحانى بهتر از مجد الدوله نبود كه كردند و تاكنون در خانهء نايب السلطنه براى دوازده هزار تومان محبوس است و پول نيست ، و الّا البته مىداد .\r\n\r\nعلل عفو عمومى\r\nامروز روزنامهء « ايران نو » شمارهء 9 را آوردند . معلوم شد اين عفو عمومى با آن مستثنيات بواسطهء تلگراف حجة الاسلام آخوند بود كه خواهش كرده بودند . ثانيا نوشته بود فهيم الملك در قزوين به قونسل روس پرتست كرد اعلان را برداشتند . ثالثا آمدن\r\n\r\n","description":"","footnote":"","page_name":" 2783 ","page_number":171},
  {"content":"\r\n\r\nبارونوسكى را نوشته بود براى اين بود كه ستار خان و باقر خان براى آسودگى و تأمين آذربايجان بايد از آنجا خارج شوند . رابعا يك دروغ بزرگى نوشته بود كه هر كس خوانده قاه قاه خنديد و آن اين بود مخبر السلطنه براى تبريز يك كرور پول نقد خواسته بود . هيئت مديره تصويب [ كرد 
  ] و فورا حواله شد !\r\n\r\nستار خان ، باقر خان\r\nاما اين ستار خان و باقر خان كه مملكت ايران تا باقى است به وجود آن دو بايد مباهات كند پس از تمام اين اقدامات وقتى كه مخبر السلطنه رسيد آنجا ، رفته گفتند مقصود ما اعادهء مشروطه و راحتى ملت ايران بود . شما را هم كه به آن خفت رفتيد به اين عزت عودت داديم . حالا من همان ستار و رفيقم باقر بنا است خداحافظ ، مرحمت شما زياد . ما احتياجى به مناصب و امتيازات و مواجب و مرسوم نداريم . باز اگر وجود ما براى خدمت ملت لازم شد البته شرفياب مىشويم . حالا سزاى آنها اين است كه از وطن خود هجرت كنند . هر دو دكانى باز كرده مشغول كاسبى بودند .\r\n\r\nعمليات مجاهدين\r\nمجاهدين خيلى بىمزگى مىكنند . قريب ده دوازده نفر هم از خود و بيگانه [ را 
  ] به خطا و عمد كشته‌اند . اين ايام در حضرت عبد العظيم خيلى جنجال مىشود و اينها هنگامه مىكنند ، خصوصا با خانمها . ارامنه كه در نهايت آزادى ميان صحن حركت مىكنند . در ماه رمضان ما تماشاى فوق العاده از مجاهدين و خانمها خواهيم كرد مگر غدغن شود .\r\nابو السادات با آن پز رئيس قشون فارس شده ، يعنى رسما نشنيده‌ام خودش مىگويد و از حركاتش پيداست . « 1 » دويست قزاق حركت كرد اما از مجاهدين معلوم نيست . مىگفت دستگاه بمب‌سازى بايد ببرم . بىمزه نيست برود و شيرازيها چيز تازه تماشا كنند . خوب است ، نه هيكل دارد نه زبان . متصل از قزاق به هر جا لازم شود روانه مىكنند ديگر قوهء نظامى ندارند . فردا براى طهران چه خواهند كرد .\r\n\r\n\r\n","description":"","footnote":"\r\n( 1 ) - با نهايت فلاكت و خوارى كه مستوجب اين قبيل مردم است چند سال بعد مرد . ( حاشيهء مؤلف در سالهاى بعد )\r\n","page_name":" 2784 ","page_number":172},
  {"content":"\r\n\r\n\r\nزنها طرفدار محمد على شاه\r\nزنها را مكرر نوشتيم عموما مستبد هستند و از شاه خوششان مىآيد ، خصوصا آن شاه هم جوان و خوشگل بود . چنانچه هنوز بعضى از پيرزنها اعتقاد دارند كه اگر سالى يك مرتبه شاه را زيارت نكنند روزه و نماز آن سال مقبول درگاه احديت نيست . هيچ خانه‌اى نيست كه آه و ناله از خلع شاه نباشد و ما بين آنها دعوا و نزاع نشود . جمعى پشتى شاه و برخى حامى سپهدار ، متصل جنگ و دعوا است . از ميان مردها اين صحبت برخاست حالا بين زنها است و نمىدانيد چه مىكنند . گاهى كتك كتك‌كارى مىشود .\r\n\r\nتحديد نه انحصار\r\nسوختهء ترياك هم غدغن شد ، يعنى مثل ترياك انحصار دادند . اما براى آن‌كه لفظ انحصار مخالف شرع است تحديد و محدود مىگويند مثلا كمپانى تحديد ترياك . مسيو يپرم با ترياكيها خيلى بد است و حقيقت بد هم هستند .\r\nمادر انوشيروان ميرزا شهر آمده بود مىگفت برادر شوكت خانم از خمسه كاغذ نوشته بود كه آخوند به تمام ولاياتى كه مقلد او بودند كاغذ نوشته تمام براى جهاد حاضرند . فعلا دو هزار و سيصد نفر در شهر زنجان حاضر است . براى ماه رمضان همه مىآيند و به طهران خواهيم آمد .\r\n\r\nزنجان\r\nمن از حاجى رضا قلى خان شنيدم قل قصه‌ها « 1 » و محمد خان ، قاسم خان اصانلو با هر چه اشرار در حوالى خمسه و خلخال است در زنجان آمده مشغول شرارت هستند .\r\nجهانشاه خان باطنا با آنها است . قاسم خان و محمد خان را هم او فرستاده . اما يك نفر افشار روانه نكرده از شدت شيطنت . خودش هم ميان راه را گرفته از مشروطه و مستبد اسب و تفنگ مىگيرند . بيشتر ماماقانيها را لخت كرده تفنگهاى « لوبل » را گرفت ، همين‌طور از مجاهدين كه فرار كردند يا مأمور بودند . جمعى از ماماقانيها در زنجان توقف كردند . آخوند نوشت جهانشاه خان اسب و تفنگ آنها را رد كرد .\r\n\r\n\r\n","description":"","footnote":"\r\n( 1 ) - تركى : قل به معنى بازو و قصه به معنى كوتاه نام طايفه‌ايست ( مسعود سالور ) .\r\n","page_name":" 2785 ","page_number":173},
  {"content":"\r\n\r\n\r\nقتل عظيم‌زاده و غارت\r\nتفصيل قتل يا شهادت عظيم‌زاده هم از اين قرار است . پس از داير كردن انجمن عظيم‌زاده در مسجد حاجى ميرزا ابى عبد الله برادر مرحوم آقا سيد ابو طالب منبر رفته نطق كرد . جمعيت زياد شد به مسجد شاه آمد . حاكم هم استشمام رايحهء شرّ كرده فرار كرده بود . آخوند براى عظيم‌زاده پيغام داد شما هم ديگر برويد قبول نكرد . گفت وعظ نكنيد قبول نكرد . يك روز كه مشغول موعظه بود از صف آخر سيد بشير ( كه كاملا او را مىشناسم ) برخاسته به زبان تركى گفت آخوند مىفرمايند وعظ و موعظه را بايد علما بكنند نه شما . مردم گوش به اين حرفها ندهيد . همين‌قدر كه از زبان سيد بشير اين حرف درآمد صف اول برخاست . صف دوم ، صف سيم تمام رفتند . كسى نماند مگر همان سيد بشير و چند نفر ديگر . عظيم‌زاده مثل مسلم تنها ماند . رفت به سمت دار الحكومه كه منزل داشت . مجاهدين كه همراه او رفته بودند با مجاهدين زنجانى جمع شدند . آخوند پيغام داد برو باز نرفت . آن وقت گفت بيرونش كنيد . قل قصه‌ها و جمعى ديگر از شهرى خانهء اسعد الدوله را سنگر كرده بناى منازعه شد . كم مانده بود شكست بخورند كه كمك جهانشاه خان كه محمد خان و قاسم خان باشند با پنجاه سوار رسيدند . گفتند حكم آخوند چيست . گفتند اخراج عظيم‌زاده . گفتند پس پائين بيائيد و جمعا به سمت عمارت حكومتى يورش برده در را آتش زده داخل شدند و يك نفر جان به در نبرد ، حتى نعشها را آتش زده و جلوى سگ انداخته . خانهء حاجى ذوالرياستين كه انجمن بود با خيلى از دكاكين و خانه‌هاى ديگر را غارت كردند .\r\n\r\nقاسم خان و محمد خان از اشرار\r\nاين قاسم خان و محمد خان از آن اشرار نمرهء اول هستند كه جهانشاه خان اسباب كار خود قرار داده . هر وقت هم كه در آن ايام مؤاخذه مىشد مىگفت اصانلو هستند و من خودم از دست آنها عاجزم . كسى هم زورش نرسيد . حالا هم آنها را فرستاده اگر واقعا كشته شدند آسوده شده ، نشدند به اسم غير مقصود خود را انجام داده . از اينجا هم نمىتوانند ايرادى بگيرند . چنانچه در دو سال كه ما آنجا بوديم هر كارى خواست به واسطهء اينها كرد و ما نتوانستيم ايرادى ظاهرا وارد بياوريم . آن قل قصه‌ايها از اينها شرورترند . چركرى و طارمى كه مشهور است .\r\nحكومت شهر را آخوند مىكند . خارج را جهانشاه خان غارت مىكند . سوار افشار در تمام دهات پراكنده . براى يك جوال‌دوز دويست تومان جريمه مىگيرند . براى يك\r\n\r\n","description":"","footnote":"","page_name":" 2786 ","page_number":174},
  {"content":"\r\n\r\nسرشكسته پانصد تومان و هزار تومان . براى شيخ هم سه روز ختم گذاشته و دكاكين بسته بود . معين الدوله فعلا بدون استعداد رفته يعنى ممكن نشد استعدادى فرستاده شود . الان قزوين است . اين حكام تا وارد مقر حكومت نشده ، يكى دو ماه از عمر حكومت آنها نگذرد نمىتوان باور كرد .\r\n\r\nشجرهء بختياريها\r\nيكشنبه 19 شعبان - رمضان دو اسبه تشريف مىآورد . روزها خوب بلند و گرم است . شجرهء اين بختياريها را افخم الملك از ضرغام پرسيده و نوشته بود ، براى مزيد اطلاع صورت آن درج مىشود . اولاد ذكور جعفر قلى خان ئيل خانى چهار نفر بودند كه هر چهار نفر فوت كرده‌اند از اين قرار :\r\nاول - حسينقلى « 1 » خان ايلخانى كه به دست ظل السلطان كشته شد و او چهار پسر داشت كه فعلا حيات دارند : صمصام السلطنه - عليقلى خان سردار اسعد - حاجى خسرو خان امير مجاهد - يوسف خان سالار حشمت\r\nدوم - حاجى امام قلى خان ايلخانى : غلامحسين خان سردار محتشم - لطفعلى خان امير مفخم - نصير خان سردار جنگ - سلطان محمد خان سالار جنگ - على اكبر خان سهام السلطنه - محمد رضا خان معين همايون . اينها دولتى بودند و حالا صلح كرده يزد را به سيورغال بردند .\r\nسوم - رضا قلى خان ايل بيگى : حاجى ابراهيم خان ضرغام السلطنه - عزيز الله خان كشتهء راه ملت در بادامك - امان الله خان حشمت الممالك - بهرام خان - داراب خان - هادى خان - سهراب خان - عبد الله خان - على محمد خان - اسد الله خان - باقر خان\r\nچهارم - مصطفى قلى خان : فتح الله خان ضيغم السلطنه\r\n\r\nخانهاى جوان فرنگىمآب\r\nمرشد آقاى صمصام حاج سيد احمد نوربخش است كه يك نفر را هم همراه ضرغام كرده . اما خانهاى جوان تمام فرنگىمآب و فرنگستان رفته‌اند . معلوم نيست با مرشد سروكارى داشته باشند .\r\n\r\n\r\n","description":"","footnote":"\r\n( 1 ) - اصل : حسنقلى .\r\n","page_name":" 2787 ","page_number":175},
  {"content":"\r\n\r\n\r\nدامهاى جشن نصرت ملى\r\nجشن نصرت ملى تمام نشده . تا 20 به همه جهت با همهء آن افتضاحات نه هزار تومان پول جمع شد كه پانصد تومانش را امام جمعه داد . يك شب يكصد تومان بليت تقسيم كردند كه چيز تازهء نوظهورى نشان بدهند ، آن وقت اين صد نفر را دنبال انداخته اين اطاقهاى خراب را يكى يكى مثل ورطهء هولناك گذر كرده داخل عمارات اندرون شده آن‌وقت محل اصابت گلولهء توپى را نشان دادند كه ملاحظه كنيد از اين تازه‌تر مىشود كه به خانهء آقا توپ ببندند . براى اين عبارت خنك بىمزه صد تومان از جيب مردم پريد . باز چهل نفر را دانه‌اى هشت هزار بليت تقسيم كردند . آن وقت لاطارى كشيده نمرهء چهار يك جليقه برد . مابقى را گفتند خبرى نيست . دويست تومان به زور و رو و سماجت از مردم گرفتند براى تماشاى جديدى . آن وقت يكى يكى را برده از دو سه اطاق گذرانده اطاق آخر كه درب خارج شدن داشت گفتند تماشا همين بود ، حالا برويد و اگر صدا كنيد سايرين نمىآيند و شما تنها خجل و بور مىشويد . بارى من هيچ نرفتم و زياد كنجكاوى نكردم . ليكن دامهاى خنك بىمزه خيلى براى مردم چيدند . آخر هم مبلغ غيرقابلى شد .\r\n\r\nآدم‌كشى شاگرد خياط مجاهد\r\nملك آرا و شريكه ناهار را اينجا بودند . عصر كه از خواب برخاستيم معلوم شد مهدى شاگرد خياط مجاهد طهرانى همه روزه ناهارش را به گردن استاد حسين خياط مىگذاشته ، امروز كه آمده بود گفته بود دير آمدى من نان و انگور گرفتم بيا بخوريم .\r\nمىگويد خير من چلوكباب لازم دارم . او اصرار مىكند مىگويد اگر نگيرى ترا مىكشم .\r\nجواب مىدهد مگر من شپشم . پس مهلت بده ناهارم تمام شود . او مهلت نداده « لوبل » بىانصاف را خالى مىكند . گلوله به گردن استاد خورده رد شده به سينهء شخص حمالى مىخورد از پشت او گذشته به دست حمال ديگرى مىخورد . دو نفر اولى جابه‌جا خوابيده و مقتول مىشوند . حمال سيمى مجروح است و انشاء الله خوب مىشود . اين هنگامه در بازار خياطها پشت امام‌زاده زيد قرب منزل ما واقع شد .\r\n\r\nمجاهد همان مشدى\r\nاز روز اول تا حال خيلى از اين شوخيها و جديها شده . چون هيچ كدام را مجازات ندادند روز به روز بيشتر مىشود ، و الّا چرا از دست سوار بختيارى و شوخيهاى آنها كسى كشته نشد ، يا در اين مدت قزاق از اين شوخيها نكرد . متصل اينها مشغول جلافت و\r\n\r\n","description":"","footnote":"","page_name":" 2788 ","page_number":176},
  {"content":"\r\n\r\nهرزگى هستند . اسم مجاهد هم كه اخلاق را عوض نمىكند . اينها همان مشديهاى طهران ، همان اشرار و الواط گيلان و رشت و قزوين و همه جا هستند . فقط تركها و بعضى قفقازيها حيثيتى دارند . مابقى تماما فعله مىباشند و هرزهء تمام ايران . هرچه مىكنند نظامى بگيرند مقدور نمىشود . اينها هم كم‌كم مثل همان ينگچريهاى عثمانى مىشوند كه همه را عاجز كرده بودند .\r\n\r\nظل السلطان\r\nاز ظل السلطان چيزها مىگويند . حقيقت را نمىدانم . گويا هيچ پول نداده باشد و خودش را به روسها برعكس تصور ما كه با انگليس بود سپرده ، اين شهرتها را براى خودنمائى دادند .\r\n\r\nمستبده - مشروطه\r\nاز حال محبوسين باغ شاه خبر ندارم . فقط براى آن‌كه پارسال در آنجا محبوسين مشروطه بود امسال محبوسين مستبد نباشد آنجا بردند . اما مجد الاسلام و معين العلما مدير « نيّر اعظم » و بعضى ديگر مثل ميرزا آقاى مجاهد وكيل آذربايجان هيچ وقت راضى نمىشوند مستبده باشند . حالا پشت سر هم مشروطه‌ها هستند كه مستبده شده قتل ، تبعيد و جريمه مىشوند ، تا برسيم به سركردگان و سرداران .\r\n\r\nپنجاه هزار تومان براى تبريز\r\nپول نيست كار پيشرفت نمىكند . متصل به گردن اين و آن مىگذارند . در روزنامهء « ايران نو » معذرت خواسته بود كه پنجاه هزار تومان تبريز فرستاده شد و مخبر ما يك صفر سهوا علاوه كرده يك كرور گفته بود . ديگر اين‌كه رحيم خان را سالدات [ هاى 
  ] روس كه به قراجه‌داغ رفته بودند دستگير كردند ( نمىشود باور كرد ) . عمارات مسعوديه و پارك ظل السلطان را مىفروشند .\r\nمعلوم شد اين روزنامه را دكتر بازيل ارمنى با دو نفر از ارامنهء ديگر شريك شده اجزاء و منشى و مدير ايرانى مستخدم نموده مىنويسند . همه تعجب داشتند ، حالا رفع تعجب همه مىشود . از ايرانى كارى ساخته نيست مگر چند چيز بخصوص . . . « 1 »\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2789 ","page_number":177},
  {"content":"\r\n\r\n\r\nروزنامه آدم ابو البشر\r\nروزنامهء ديگرى ديدم موسوم به « آدم ابو البشر » . يك نمره خريدم معلوم شد مدير ، منشى همه‌كاره صنيع الممالك زرگرباشى است . يك ورق خيلى كوچك ، بقدرى تلخ و بىمزه كه حساب نداشت . فقط تملق زياد كرده بود كه مشروطه را خدا به آدم ابو البشر امر فرمود .\r\n\r\nتملق‌گوئى\r\nما ايرانيها زبان چاپلوسيمان بسيار زياد است . حالا مشروطه را به گاو و ماهى رسانيده و مىگوئيم خدا به آدم حكم كرد مشروطه درست كند . بله عدل را گفت ، اما همه مىدانند اين ترتيب جديد است ، در قديم نبوده . مثل همان اسامى كه به سلاطين و صدور و حكام شرع و عرف مىنهاديم . حالا داريم اين كار را هم بواسطهء اين توقيرات دروغين و اين افترا و اسامى ضايع [ مى 
  ] كنيم ، چنانچه در آن دفعه كرديم . خود اين اساس براى نابودى و تباهى تملق است . ما بقدرى به آسانى تملق مىگوئيم تا ضايع مىشود و خراب . اين صفت از قديم در ايران بوده و هنوز باقى است . چنانچه وقتى كه اسكندر ايران را فتح كرد بقدرى به او سجده [ و 
  ] تعظيم كرده تملقات نموده اسامى بزرگ بزرگ گذاشتند كه تمام يونانيها را كنار گذاشته به ايرانيها چسبيد ، چنانچه تمام ادبيات و علوم حتى خط آنها يونانى شده و تا ششصد سال سلاطين ايران در سكه‌هاى خود و القاب خود « محب يونان » نوشتند . همين‌طور وقتى كه اعراب آمدند اوضاع ما تغيير كرد چنانچه تا حال باقى است .\r\n\r\nحالا اروپن‌ها\r\nو حالا اين غلبهء اروپئنها « 1 » دارد همه چيز ما را تغيير مىدهد ، حتى مذهب را . اما در نفس الامر و باطن كار همان ايرانى بوديم مقلد و شيطان و نادرست . نه يونانى شديم نه عرب ، نه حالا فرنگى خواهيم شد . تمام كارهاى بد آنها را ياد خواهيم گرفت و در ساير چيزها هم پيروى اسلاف خود را نمىكنيم .\r\n\r\n\r\n","description":"","footnote":"\r\n( 1 ) -  Europeens . \r\n","page_name":" 2790 ","page_number":178},
  {"content":"\r\n\r\n\r\nميرزا صالح خان و اعلانها\r\nما بين منتصر الدوله و ميرزا صالح خان حاكم طهران چنانچه مظنون بود بر هم خورد .\r\nمنتصر الدوله عزل شد . ميرزا صالح خان اعلانى كرد چهل و چند روز است حاكم طهرانم .\r\nهر كس از ده يك ده نيم چيزى داده به عدليه بگويد . يك تومان ده تومان داده مىشود .\r\nمنتصر نايب الحكومه اعلان مفصلى كرد كه من پس از زحمات خواستم خدمتى كرده باشم اما مسلك من با ميرزا صالح خان حاكم جدا بود استعفا كردم . حالا اين اعلان حاكم رويش به من است ، من هم اگر ده يك ده نيم گرفته‌ام به موجب قبض به ايشان داده‌ام .\r\nمحاكمه لازم دارد تا سيه‌روى شود . . . اعلان ديگرى حاكم به خط خيلى درشت به مضمون اولى كرده بود هنوز به ديوارها خشك نشده بود كه معزول شد و معتمد خاقان حاكم شد .\r\n\r\nالموت\r\nحاجى سيد آقا پول ما را نداد . رمضان نزديك بود لاعلاج امروز به عدليه متظلم شدم .\r\nروز سه‌شنبه بايد بروم .\r\nاز ابو القاسم خان كاغذ رسيد معلوم شد سپهدار از ما با همه مشغله بيشتر مواظب الموت است . زودتر يك نفر طالقانى را نايب الحكومه كرده و قزوين فرستاده . حكمى هم به شرف الدوله نوشته كه مومى اليه را روانه كند . حاكم به ابو القاسم خان گفته زود حكمى از وزير داخله برساند . ما با ابو القاسم جلودار اين حكم را فرستاده بوديم خواهد رسيد .\r\nشايد اثر كند . اما مشكل است و آن كار آخرى را كه لاعلاج بايد صورت داد .\r\nچهارشنبه 22 شعبان - كار هيچ نمىگذرد . سه روز است عدليه مىروم سيد آقا حاضر نمىشود . اگر من احضار شده بودم به ضرب چك چندين مرتبه برده بودند .\r\n\r\nملاقات تقىزاده و محمد على شاه دو برهم‌زنندهء ايران\r\nتقىزاده پريروز زرگنده رفت ترتيب رفتن شاه را به جائى رسانيد . از جلوى ايوان كه شاه آنجا راه مىرفت مىگذشت اعليحضرت صدا زده بودند . او هم اطاعت كرده به ايوان رفته بود و به قدر يك ربع يا نيم ساعت با شاه صحبت داشته بود . از آنچه گفتگو كردند خبر ندارم . صحبت اين دو خصم قديمى و دو برهم‌زنندهء ايران در حالى كه يكى غالب و ديگرى مغلوب ، خيلى يقينا شنيدنى و بامزه بايد باشد .\r\n\r\n","description":"","footnote":"","page_name":" 2791 ","page_number":179},
  {"content":"\r\n\r\n\r\nبرات القول ( پروتكل )\r\nامروز هيئتى مجددا از مديره رفت كه با سفراى روس و انگليس به قول روزنامهء « ايران نو » برات القولى ( پروتكل ) را امضاء نمايند و آن عبارت از اين است كه سالى صد هزار تومان نقد مادام الحيات به شاه بدهند و تمام املاكش را به عوض تمام قروضش دولت ايران بردارد و پس از اداى بيست و پنج هزار تومان قسط اول مقررى به فاصلهء چهل و هشت ساعت شاه محترما از خاك ايران خارج شود .\r\n\r\nقروض املاك محمد على شاه\r\nتقريبا قرض شاه از دو كرور متجاوز است . املاك شاه تمام در آذربايجان است . كليهء بلوك آلان برقوش « 1 » مال اوست . دو سه ملك هم در خمسه دارد . خرم‌دره ، شريف‌آباد كه همين سپهدار تقديم كرده است با نيك‌پى ، تقريبا فايده را شاه برد . براى اينكه املاك به اين مبلغ نمىارزد ، يعنى امروز هيچ فايده هم ندارد . اما چون روسها تصرف مىكردند و اسباب زحمت بود . به اين قرار رأى دادند و تا قبول قروض را نمىكردند او هم نمىرفت و اسباب زحمت فوق العاده بود .\r\n\r\nمعاهده\r\nمعاهده در ده فصل « در ايران نو » منتشر شد كه سفرا و وزراى ايران امضاء كرده بودند . فرانسهء آن سنديت داشت . قرض شاه دو كرور و چهارصد و سى و هشت هزار تومان بود . املاك آذربايجان را واگذار كرده بود . صد هزار تومان را سه ماه به سه ماه پيش بانك استقراضى بدهد . بعد از فوت شاه هم بيست و پنج هزار تومان به ورثه‌اش بدهند .\r\nشاه و وليعهد مستثنى هستند . در صورت فتنه و فساد به تصديق سفرا حقوقش قطع مىشود .\r\n\r\nاولين سفير\r\nحسيب بيك سفير كبير عثمانى پريروز شرفياب شد و اين اول سفيرى است كه به عهد اين پادشاه وارد شد . قبل از وقت اعلام كرده بودند اگر يكى از شرايط تشريفات ترك شود سفير « پرتست » خواهد كرد ، حتى از ده نفر شاهزاده كه بايد در سلام خاص حمل اسلحه كنند يكى كم باشد . شمشيرها فقط شش قبضه بيرون بود باقى در خزانه . به\r\n\r\n\r\n","description":"","footnote":"\r\n( 1 ) - آلان براغوش دهستانى است از توابع سراب .\r\n","page_name":" 2792 ","page_number":180},
  {"content":"\r\n\r\nهزار زحمت بيرون آوردند ساير تشريفات كه جزئيات آن متروك شده بود مجددا احياء شد . من دعوت نداشتم اما عماد السلطنه گفت شاه هيچ حرف نزد . سفير خطابهء تركى خواند كه ترجمه نكردند . نايب السلطنه هم خطابهء فارسى [ خواند 
  ] كه آن هم ترجمه نشد .\r\nهر دو نوشته بودند و قرائت كردند .\r\nامام جمعه زرگنده است . اما ظهير الاسلام نتوانسته بود فرار كند رفت حضرت عبد العظيم ( ع ) از آنجا عتبات . مؤيد السلطنه خانه‌اش آمد . مأمور دارد كه برود . از سايرين خبر ندارم . مجد الاسلام هم آفتابى نشده . گويا استخلاص او دروغ بود . پسر ديگر شيخ فضل الله سروپاى برهنه پياده به سفارت روس رفت . گفتند مهدى برادرش خواسته بود اين را هم بكشد .\r\n\r\nبخت « ايران نو »\r\n« ايران نو » تمام روزنامه‌ها را شكست داده . از خوش‌بختى « حبل المتين » و « نداى وطن » هم از ميانه رفتند . چون ارمنى هستند بخت دارند . « آرتيكل » بامزه امروز داشت كه عينا درج مىشود .\r\n\r\nمقالهء ايران نو\r\nشمارهء 13 چهارشنبه 23 شعبان - عايدات ايران - عايدات مملكت ايران در كجا و در كدام محل صرف مىشود . اولا بايد فهميد كه ايران عايدات دارد يا نه و عايدات ايران چه مقدار است و براى وصول اين عايدات چه قانونى دارند . بلى ايران عايدات از قبيل گمرك ، تلگرافخانه ، پست‌خانه دارد . اسما شانزده كرور است ولى رسما حساب اين عايدات را غير از مستوفيان درازنويس و عزب دفترهاى مصنوعى احدى نمىتواند بفهمد و سر در بياورد . بنا به عقيدهء نويسنده كرام الكاتبين نيز از محاسبه و در فهم اين افراد و دفاتر سر خجلت در پيش دارند . اين هم از اختراعات محير العقول مستوفيان ايرانى است كه عنان اختيار ماليهء يك دولت را در كف با كفايت خود گرفته‌اند . هر قسم جرح و تعديل در هر آنى از آنات بخواهند بدون فكر و تأمل مجرا مىدارند و با هر كس از ارباب حقوق موهومى دوستى و دشمنى داشته باشند بىآن‌كه كسى ملتفت بشود يا بفهمد بروز مىدهند . يك اسمى را مىتوانند در هفتصد جا به قلم بياورند . چندين اسامى را مىتوانند با كمال سهولت از قلم بيندازند . اين است اعجاز ، اين است كرامت ، اين است خارق عادت كه عقول بشرى را مات و از درك حقيقت اين مسئله قاصر نموده .\r\nپس بنابراين ما امروز بتوانيم بفهميم كه عايدات دولت ايران رسما چه مقدار است\r\n\r\n","description":"","footnote":"","page_name":" 2793 ","page_number":181},
  {"content":"\r\n\r\nكميت ما كه سهل است كميت تمام علماء حاضر هم لنگ است . از فهم اين مسئله ما عجالة چشم مىپوشيم منتظر مىمانيم به ظهور يك پيغمبر تازه ، شايد اين پيغمبر بقدرت يك معجزه حل اين معماى لاينحل را بنمايد [ و 
  ] ايرانيان را از كميّت عايدات دولتى مطلع سازد .\r\nاز اين مسئله صرف‌نظر كرده به شق دوم مىپردازيم كه آيا اين ماليات از روى چه قانون اخذ مىشود . از روى همان قانونى كه براى مصارف آن عايدات وضع شده . آن وقت واضع قانون را مىگويد همانها بودند كه هزار و هفتصد نفر اولاد بطنى و صلبى داشتند ( گويا مقصودش فتحعلى شاه است ) . واضع اين قانون همان وزرا ، همان امرا ، همان صدر اعظمها بودند ، تا الى آخر .\r\n\r\nدفتر ايران\r\nعماد السلطنه در خانهء سپهدار با حضور وزير داخله گفت كه شما تمام اين فتوحات را كرديد ، اگر دفتر ايران را فتح كرديد و تغيير داديد كارى صورت گرفته و الّا تمام فتوحات شما پيش آن ناقابل است . سپهدار سكوت كرده بود . اما سردار اسعد گفته بود و الله راست مىگوئيد و بايد حقيقة فكرى كرد . هيچ اين تغييرات تغييرى به حال دفتر نداده ، مثل ريگ پول مىگيرند و همانها هستند بدون ذره‌اى تغيير . هر كس هم وزير ماليه مىشود يك خصوصيتى با آنها پيدا مىكند كه حساب ندارد . براى هر وزارتخانه اسما تغييرى حاصل شد و روزى نيست اعلانى نشود مگر براى دفتر و حال آن‌كه متصل مىگويند براى وزارتخانه‌ها مستشار فرنگى بياورند . وزارت ماليه دو سال است مستشار دارد و سالى دوازده هزار تومان پول سواى خرج ييلاق و سوخت زمستان و كرايهء خانه دريافت مىكند . هيچ يك روز دفتر هم نمىآيد و اين همه وزير ماليه‌ها يك ساعت او را داخل كار نكردند .\r\n\r\nقصاص مهدى مجاهد\r\nمهدى مجاهد قاتل استاد حسين خياط و حمال را قصاص كردند . گفتند به مشار اليه گفته بودند مرخصى برو ، تا ميدان توپخانه آمده آن وقت يك نفر مجاهد ديگر كه از عقب مىآيد يك تير تپانچه به گوشش خالى كرده به زمين افتاد ، تير ديگرى به سينه‌اش زده او به خاك و خون مىغلتيد . ضارب مثل اين‌كه هيچ عملى از او ناشى نشده مراجعت كرد .\r\nقاتل حصيرباف معلوم نشد .\r\n\r\n","description":"","footnote":"","page_name":" 2794 ","page_number":182},
  {"content":"\r\n\r\n\r\nآتش‌سوزى بازار\r\nديشب شانزده باب از دكاكين كنار خندق و تيمچهء امين السلطان آتش گرفت . مقدار زيادى قالى ، چائى و اشياء ديگر سوخت . اين حريق نزديك صبح واقع شده و معلوم نيست باعث حرق و مقدار خسارت چه بوده . تا حال همچو چيزى در طهران و اين بازارهاى آجرى واقع نشده بود . خودم رفتم و شمردم چهل باب دكان و تيمچهء معظم امين السلطان آتش گرفته . از قرارى كه نظميه راپرت داده يكصد و پنجاه هزار تومان خسارت وارد شده [ است 
  ] و دستى آتش زده‌اند . ليكن مرتكب هنوز معلوم نيست .\r\nجمعى توقيف و استنطاق مىكنند ، من‌جمله عميد حضور على خان خواجه است .\r\n\r\nصاحب اختيار\r\nصاحب اختيار كه از كرمان مىآيد در رفسنجان يا پائين‌تر تمام اموالش را غارت و چپاول كردند . اشرار در كرمان هنگامه مىكنند . حكومت يزد هم كه همه گمان مىكردند زودتر مىرود هنوز در اصفهان و نزد صمصام است . آنجا هم ايلات‌نشين شيراز متصل مشغول دزدى و راه‌زنى مىباشند .\r\n\r\nهمدان - ظرف نقره‌كوب\r\nهمدان هم اغتشاش است . در يكى از دهات هم به قدر صد و هفتاد پارچه ظرف نقره و آهن و بعضى فلزات نقره‌كوب پيدا شده . درويشى متصل مرثيه براى شيخ فضل الله مىخوانده گرفته حبس كردند . شيخ باقر رئيس مشروطهء آنجا جمعيت فرستاده از حبس بيرون آورده و باز در كوچه و بازار مرثيه مىخواند و لعن مىكند . اول اين نغمه‌ها است .\r\nشيخ باقر تا حال به اسم مشروطه حكومت شرع و عرف مىكرد حالا كه مشروطه شده اندكى اقتدارات آقا كم شده شروع به نغمهء ديگر مىكند ، يك قوه كه جلوگيرى كند از كجا بياورند ! و تا آن درست نشود تمام اقدامات بىاثر و بىثمر است . مثلا معتمد الدوله حاكم آنجا است . اما خير مثل يكى از افراد همدانى است . براى آن‌كه يك قوه‌اى كه او بتواند با او خوب يا بد حكومت كند نيست . قدرت او مجاهد همدانى است كه شيخ باقر درست كرده .\r\nوقتى كه شيخ باقر مخالفت قانونى كند با چه چيز جلوگيرى كند ، مگر با نفرين ، مگر با دعا ، مگر با اورادى كه از آقاى ظهير الدوله ياد گرفته و از مرحوم معتمد الدوله به وديعه در تنگناى سينهء خود سالها مخفى داشته .\r\n\r\n","description":"","footnote":"","page_name":" 2795 ","page_number":183},
  {"content":"\r\n\r\n\r\nحبس پيشكار\r\nميرزا نصر الله پيشكار بهاء الملك و ضياء الملك را به جرم اين‌كه رعيت را حبس كرده كميتهء جنگ همدان كه معلوم نيست كى برقرار كرده برد نگاه داشت ، هفت هزار تومان گرفت . صد تلگراف از طهران شد احدى گوش نداد . همين‌طور از مردم پول مىگيرند و دادرسى نيست . خارج شهر هم دزد [ ها 
  ] دسته دسته با طبل و علم و شيپور حركت مىكنند .\r\n\r\nنظر روس\r\nمطلب تازه كه در روزنامه بود : وزراى دولت روس شورائى در باب ايران كرده و در آنجا مذكور داشته‌اند از اين تغيير و از اين تثبيت وزراى جديد ابدا كارى ساخته نشده مشكل است كارى صورت بگيرد . پس از آن آراى خود را نوشته براى شارژدفر انگليس مقيم پطرزبرق فرستاده‌اند . بايد منتظر اقدام جديدى شد .\r\n\r\nفخر الملك و پسرانش\r\nحكايت تازه ، فخر الملك روز دوشنبه نصف شب از طهران با دو پسرش فخر الممالك و عز الممالك به سمت اصفهان كه از آنجا به عربستان برود حركت كرد . پنج هزار تومان را هم به هزار تومان راضى شده بودند گفت ندارم و تمسك حاجى محمد اسمعيل را طهران گذاشت . راضى شدند آن را بدهند حالا مىگويند در قم توقيف شده . مقصود اينها نبود بلكه اين بود . از بين راه كاغذى به من نوشت ديروز اسب نيلهء سوارى مرا كه اين سفر در كردستان ظفر الملك داده بود فخر الممالك ديده بود عاصم الملك زنجانى سوار است . ديشب يك غاليچهء ابريشمى براى عاصم الملك روانه كردم . گفته بود امروز صبح مىفرستم . چون من زود حركت كردم خواهش دارم اسب را گرفته بلكه در حسن آباد به من برسانيد . پنج تومان انعام آدم شما است . يك كره عربى هم براى شما ارسال مىدارم . چون عاصم الملك با من دوست است نزد خودش بفرستيد و الّا خدمت وزير داخله و امير مجاهد عرض كرده‌ام اطلاع بدهيد جبرا خواهند گرفت .\r\n\r\nدزدى اسب و حرف عاصم الملك\r\nمن تقى را فرستادم و پيغام چرب و نرمى دادم . صبح نديده بود . بعد از ناهار بلافاصله رفت عصر آمد . مىگويد اسب پيش من است . صد و سى و پنج تومان از بابت توپچى خمسه طلب دارم بدهند اسب را ببرند . به وزير داخله گفتم به ميرزا على محمد خان\r\n\r\n","description":"","footnote":"","page_name":" 2796 ","page_number":184},
  {"content":"\r\n\r\nنوشت . او رجوع به كمسيون محاكمهء مجاهدين كرد . عاصم الملك را ديروز حاضر كردند . با وجود آن‌كه تقى اسب را در خانهء خودش ديده بود و خودش هم اقرار كرده بود روز ديگر هم در ميدان توپخانه ديده بود انكار كرد كه اسب نزد من نيست . تقى تفصيل را گفته بود ، اما معلوم است وقعى به حرفش نگذاشته بودند . عاصم الملك گفته بود اين از جانب كى حرف مىزند . تقى گفته بود از طرف عين السلطنه . او از جانب كى ، پاكت فخر الملك را نموده بود .\r\nبرادر تقىزاده « 1 » كه معاون رئيس محكمه است ( جوان بسيار زيباى هفده ساله ) كاغذ را پس از قرائت نگاه داشته بود كه مسئلهء ديگرى هم اينجا نوشته ( حكايت قاليچه ) . فردا بيائيد محاكمهء صحيح مىشود . آن وقت به تقى گفته بود شاهدت را بيار ، اگر دروغ بگوئى مجازات مىشوى . اسبها را آن روز غارت كردند ، شاهد كسى ندارد . حالا بد نيست تقى را مجازات هم بدهند .\r\n\r\nترور فاضل مجتهد\r\nخراسان يعنى فعلا شهر مشهد باز اغتشاش به هم زده . فاضل مجتهد شب هنگامى كه براى قضاى حاجت از اطاق خوابش بيرون آمده و به حياط داخل شده به ضرب سه گلوله كه از كمين‌گاه خالى شده مرحوم مىشود . صبح هم اعلانى در شهر منتشر مىشود كه دوازده نفر مثل قايم مقام ، نايب التوليه ، حاجى معاون و بعضى از علما را بايد كشت .\r\nحكومت نه قاتل فاضل ، نه انتشاردهندهء اعلان را مىتواند دستگير كند . در روزنامهء « ايران نو » تلگرافا خبر داده بود .\r\nپنجشنبه 23 شعبان المعظم - صبح من ديوانخانه [ رفتم . 
  ] تقى هم از ترس مجازات تنها نمىرفت . حاجى آقا تشريف بردند . حاجى سيد آقا با وجودى كه در محكمه جزو مصدقين بود و حاضر بود هر چه كردند گفت وكيل معين نموده‌ام و نمىآيم ، يعنى خجالت مىكشيد . وكيلش آمد از من خواهش كرد امروز من دو سه مأمور دارم روز شنبه تشريف بياوريد . من رو درمانده لاعلاج از بس اصرار كرد راضى شدم . آن وقت سند را نمودم كه ملاحظه كنيد اين سند مرافعهء شرعى عرفى ، چيزى دارد كه وكيل لازم داشته باشد . همه تصديق كردند . آمدم گلستان . آقاى نايب السلطنه دو روز است دوران سرى پيدا كرده نمىآيند . بانك هم چند محصل آنجا گذاشته مطالبهء شصت هفتاد هزار تومان طلبش را مىكند .\r\n\r\n\r\n","description":"","footnote":"\r\n( 1 ) - آيا جواد تقىزاده مراد است ( ا . ا . ) .\r\n","page_name":" 2797 ","page_number":185},
  {"content":"\r\n\r\n\r\nهمدان\r\nسردار اكرم پسر امير نظام آمد گفت صبح همدان مىروم . من خيلى التماس در باب رعايت مؤتمن ديوان و دهات خودمان كردم . مىگفت همدان خيلى شلوغ است . حالا پسر ضياء الملك را هم عزل كرده حسام الملك رئيس مجاهدين شده . رعايا هم خرمنها را برنمىدارند . چيزى مىخواهند به مالك ندهند . سپهدار هم هر قدر تلگراف مىكند از اين همه مجاهد همدانى صد نفر خمسه روانه كنيد مىگويند براى خودمان كم است .\r\nتمام الواط [ و 
  ] اشرار جمع شده مجاهد شده‌اند . گفتم همانها كه توپچى و سرباز شهرى شما بودند . خنده كرد . گفت همانها .\r\n\r\nحركت محمد على شاه\r\nاو گفت شاه [ را 
  ] امروز صبح زود با دويست قزاق ايرانى و جمعى قزاق روسى و سوار هندى با كالسكه و دستگاه سلطنتى از شهر فرستاده بودند به سمت فرنگستان حركت كرد . تلفن ملكه از شاه‌آباد براى شاه و وليعهد آمد . الان در اندرون مشغول گريه و زارى هستند . بيرون نيامدند . اين است معلمين و ملاباشيها كه ملاحظه مىكنيد . به انتظار خميازه مىكشند . شاه ماضى به اين شاه بسيار بسيار علاقه داشت و ملكه به محمد حسن ميرزا وليعهد . طورى كه يك ساعت بدون آنها سر نمىكردند . معلوم است علاقهء اين دو طفل هم به آنها خيلى بود و حالا بسيار سخت و صعب است ! اما ناچار عادت مىكنند .\r\nفعلا يك پسر چهارساله سلطان محمود ميرزا و خديجه خانم هشت نه ساله را دارند و همراه بردند . گويا يك دختر كوچك ديگر هم داشته باشند . « 1 »\r\n\r\nمحمد على شاه و طلسمات سيد مهدى جام زن\r\nديگر من از « سويت » و همراهان شاه خبرى ندارم . انشاء الله بعد مىنويسم . شاه بدبخت بىاقبال نادانى بود . خداوند هر جا هست به سلامتش بدارد . باز هم خوب زود دست كشيد و كف نفس كرد . نمىدانم حالا يقين كرد كه با دفن سگ و گربه در اطراف سلطنت‌آباد و حبس سى و يك نفر پادشاهزادگان پريان و طلسمات سيد مهدى جام زن نمىشود مملكت‌دارى كرد ، يا باز عقايد اب الزوجش نايب السلطنه را معتقد [ ست 
  ] و براى قصر و عمارت . . . « 2 » هم از دفن سگ و گربه و طلسم ساخلو و باستيان و سنگر قرار مىدهد .\r\n\r\n\r\n","description":"","footnote":"\r\n( 1 ) - آسيه خانم ( مسعود سالور )\r\n( 2 ) - يك كلمه ناخوانا .\r\n","page_name":" 2798 ","page_number":186},
  {"content":"\r\n\r\n\r\nاعتقاد كامران ميرزا به جادو\r\nبارى نايب السلطنه اعتقادات غريب به اين افسونها و جادوها دارد . چون در عهد ناصر الدين شاه كه امنيت بود و بر سبيل اتفاق از يك طلسم آقا مداخل يك كرورى مىكرد حالا هم به همان نيت و گمان بود . شاه را به اين كارها واداشت تا به اين‌جا رسيد .\r\nحضرت و الا مىفرمود در سفارت هم باز نزدش مىآمدند و صحبتها مىكرد . يك روز هم خدمت شاه با هم بوديم تقويم را نشان مىداد و از احكامات صفحهء اول آن تفسيرها مىكرد .\r\nآن شاههاى ما كه معلم نداشتند ، اما اين شاه از كثرت معلم من يقين دارم چيزى نمىشود . « 1 »\r\nخبر ديگرى نبود منزل آمدم . افخم الدوله هم خود عاصم الملك را ديده بود . دور نيست اسب را بدهد به همان قاليچه قناعت كند ، و الّا روز شنبه محاكمه است .\r\n\r\nحاجى ميرزا حبيب الله مشهدى\r\nنزديك غروب عين الملك آمد . معلوم شد او هم متصل ديوانخانه و دفتر است .\r\nمىگفت حاجى ميرزا حبيب الله كه از اعاظم و اجلهء محترمين مجتهد مشهد بلكه خراسان به شمار مىآيد تلگراف رسيده كه شبانه در خانه‌اش به ضرب گلولهء مجاهدين مقتول شده . از اين جهت و از جهت قتل فاضل شهر بر هم خورده و بلوا شده . ركن الدوله هم از شهر خارج است و جلوگيرى ممكن نيست . هزار نفر سالدات روس در شهر حاضر بود ، چهار هزار نفر هم در سرحد حاضر كرده بودند ، دور نيست آمده باشند .\r\nباز مىگفت سهام الدوله را ما بين كاشان و اصفهان دزد زده اسبابش را برده [ اند . 
  ] گفتم اينها كه اسبابى همراه نمىبرند . گفت همان چمدان و دوسيه كه مىخواهند با اين دو مملكت را منظم كنند . گفتم پس كتابچهء رمز تلگرافى را هم علاوه كن .\r\n\r\nرمز\r\nمزه داشت ، عز الممالك رفته بود در كابينهء وزارت داخله نوشتن و انكشاف رمز را ياد بگيرد . اول چيزى را كه محرر نوشته بود و حل كرده بود اين عبارت بود : « ماليات نمىدهند ، مردم جرى شده‌اند ، تكليف چيست . » عز الممالك گفته بود از حالا . گفته بود بله ، اين مطلبى است كه از روز خروج تا ورود بايد تلگراف كنيد . پس از حالا مشق كنيد\r\n\r\n\r\n","description":"","footnote":"\r\n( 1 ) - همين قسم هم شد . 1341 ( حاشيهء مؤلف ) مقصودش احمد شاه است .\r\n","page_name":" 2799 ","page_number":187},
  {"content":"\r\n\r\nروان شويد بهتر است .\r\n\r\nتحصن در سفارتخانه‌ها - داد از بىپولى\r\nاز اعانه و اعانه بگير و بده چند روز است صحبتى نيست . الا اين‌كه صدر السلطنه به محض رؤيت مكتوب رفت به سفارت عثمانى و مهمان مشير السلطنه شد .\r\nميرزا ابو القاسم خان نورى هم رفت به سفارت روس . درب سفارتها براى پذيرائى باز است . « هر كه خواهد گو بيا و هر كه خواهد گو برو . »\r\nعين الملك مىگفت هيئت مديره چون ديد اين بروات اعانه به غير عدل و مساوات بوده كمسيونى ترتيب داد به رياست عين الدوله تا تعديلى شود . عين الدوله پايش درد مىكند . نير الدوله را به جاى خودش فرستاد . فعلا مشغول تعديل هستند . پس از آن به سختى مطالبه مىكنند .\r\nاز عين الملك بعد شنيدم كه نير الدوله گفته بود من هر چه كردم كه دو كرور و پنجاه هزار تومان از هشتاد نفر كه تقسيم كرده‌ايد وصول نمىشود و پول نيست كسى قبول نكرد . گفتند به زور خواهيم گرفت . در صورتى كه نمىتوانند . مثل ظل السلطان كه نمىدهد ، اگر هم بدهد جزئى است .\r\nبه هر كس اعانه حواله شده وقتى كه سؤال مىكنى چه خواهيد كرد با كمال متانت مىگويند جان و مال ما از ملت است ، اما پول نيست . ملك ، اسباب ، عمارت آنچه داريم تقويم كرده ببرند . حقيقة هم درست مىگويند پول نيست . مگر به التماس بانكها را باز كنند ، يعنى راضى به دادن قرض كنند . آن وقت مردم چاره براى اين اعانه و گذران خود از رهن و فروش املاك و غيره بكنند .\r\nجمعه 24 شعبان المعظم 1327 - خبير همايون ناهار حضرت عبد العظيم ( ع ) من و حاجى آقا را مهمان كرد . ناهار خورده چرت مختصرى زده با ماشين به حضرت عبد العظيم . اولا بچه‌هاى من خانهء فخر الملك بودند كه با حاجيه واليه زيارت بروند .\r\nگفتند جار زده‌اند زن نرود . معلوم شد دروغ است . تمام زنهاى طهران حضرت عبد العظيم بودند . حالا شب مرافعه خواهد بود !\r\n\r\nمجاهد قلدر\r\nيك ساعت و نيم به غروب مانده آنجا رسيديم . پس از زيارت و نماز آمديم « گار » .\r\nجمعيت زياد بود . غروب به ترن سوار شديم . در اطاق جا نبود ميان ايوان ايستاديم . در اين بين دو مجاهد يكى با كلاه نمد كلاغى بسته خيلى قطور و كلفت كه قطارهاى زياد با\r\n\r\n","description":"","footnote":"","page_name":" 2800 ","page_number":188},
  {"content":"\r\n\r\nيك خنجر بسته بود . ديگرى قفقازى نازك با كت و قطار و تفنگ . به محض ورود به ايوان كه از جمعيت پر بود صداى آن قفقازى به هق هق بلند شد . اول همه خيال كرديم مست است و اين صدا از روى مستى است . بعد معلوم شد هر وقت آن مجاهد قطور كردى بسته دست خودش را به پهلوى او مىزند اين صدا را مىكند كم‌كم ديگران دست زدند ، صدا و كار بالا گرفت و خنده بلند شد . اين مجاهد هم متصل مىخواست در اين فضاى كم دفاع كرده و بگريزد به سر و صورت اين و آن مىخورد .\r\n\r\nهمراهان مجاهد\r\nاطاق پشت اين ايوان را يك نفر از شيادها براى خود و يك دوجين . . . كه از ضيق مكان روى هم سوار شده بودند [ اختصاص داده بود 
  ] مانع از دخول غير مىبود . هرطور بود در را مجاهد باز كرد و گفتيم برو آنجا و تماشا كن . داخل شد . از ايوان من دراز شده به يكى از آن . . . گفتم يك دست به پهلوى او بزنيد . او رئيس را خبر كرد آمد از من پرسيد فورا دستى اشاره كرد صداى مجاهد بلند شد . . . . تعاقب كردند و ما از شكاف در نگاه مىكرديم .\r\nمجاهد از شدت شوق صدايش بيرون نمىآمد . با چشم گشاده و دهن باز نگاه به حضرات مىكرد .\r\nترن حركت كرد رئيس حضرات را جابه‌جا كرد . بناى خواندن تصنيف و زدن دست به ترتيب صحيح شد . گاهى هم در بين دستى به مجاهد مىزدند و هق مىكرد . آخر الامر مجاهد را مثل خرس به رقص درآوردند . اما هر وقت خوب گرم كار بود ما در را قدرى باز كرده كلاه كردى را مىكشيديم سرش را داخل اطاق مىكرد كه فى الفور بساط برهم مىخورد ، عيش منقص مىگرديد و بسيار خنده داشت . دفعهء سيم و چهارم بود كه مجاهد قفقازى سخت از دخول كلاه كردى ممانعت كرده فشنگ توى تفنگ گذاشت . ما ديديم به عشق حضرات نه آن يك نفر بلكه همه را خواهد كشت ، به التماس اين يكى را ساكت كرديم . اما محقق شد اين قطور كردى بسته و پستك پوشيده با آن همه قطار و آن خنجر خيلى پيزى شل و مثل مشهدى اكبر خودمان و هومان خان است . تا شهر ما از نغمه سرائى و تصنيف و آواز حضرات خوش بوديم . حقيقة اين جمع را آن مرد كه خوب جمع كرده بود . ميرزا محمود خان پسر حاجى ميرزا على اكبر مرحوم مىگفت . . . فرنگىمآبى است . . . در شهر پياده شد دست هر يك را به دست ديگرى داده آخرى را خودش گرفت و جلو افتاد . ميرزا محمود گفت دست شما را كه بگيرد بدهيد به من . گفت خدا خدا ، و بيرون رفتند .\r\nعصرها در خيابان لاله‌زار ، هنگامه است زنها ميان درشكه متصل از پائين خيابان بالا و\r\n\r\n","description":"","footnote":"","page_name":" 2801 ","page_number":189},
  {"content":"\r\n\r\nاز بالا پائين مىآيند . اين . . . هم زلفها را فر كرده با كلاههاى كوچك و براق و كراواتهاى اعلاى سرخ متصل در حركت . بالاخانه‌هاى مطبعهء فاروس كه روسى خان « سينه‌ماتوگراف » داير كرده از عصر باز ، بستنى و ميوه و آبجو مىدهند . تا دو ساعت از شب رفته . اين . . . با وجود گرانى آبجو كه يك بطر را سه نفر شريك شده مىخورند .\r\nبعضى شبها مست بازار مىكردند كه روسى خان چندين شب تعطيل كرد و بيشتر اسباب مرافعه حسن خان نامى است كه مثل ماه مىماند و عينك مىگذارد . . . اين بالاخانه‌هاى فاروس را كه محل بوفه و سينماتوگراف است « دربار فكليها » مىگويند . . .\r\n\r\nرواج كت\r\nپس از آمدن مجاهدين كت پوشيدن رواج گرفته . در ماه رمضان زيادتر خواهد شد .\r\nالبته « اكونومى » و صرفه‌جوئى آن بهتر است نسبة هم خيلى راحت‌تر .\r\n\r\nصحبت بختياريها و فكليها\r\nسه چهار نفر خان بختيارى در اين ايوان و ايوان مقابل ما بودند با فكليها صحبت از اغتشاش مىكردند . يكى از خانها گفت هركس هرجا را گرفته ماليات را نمىدهد و خواهد خورد . فكلى مىگفت نمىشود . پاسخ داد اگر ايما ( يعنى ما ) كه اصفهان را گرفتيم يك قران داديم ديگران هم خواهند داد . فكلى به كلى مقهور شد . اين چند نفر خان تبريز هم بودند ، بعد طهران آمده و اصفهان رفته مجددا با سردار اسعد آمده بودند .\r\nشرف الدوله را عزل كردند . مىگويند صدق الدوله حاكم قزوين شده ، اما درست محقق نيست . معين الدوله حاكم قزوين شده اما درست محقق نيست . معين الدوله هنوز قزوين است .\r\n\r\nمحمد على شاه به سوى ادسا\r\nشاه با سيزده كالسكهء سلطنتى و ده گارى و سى اسب براى مستخدمين حركت كرد .\r\nقاطر زياد هم ديروز و امروز بنه مىبردند . چادر و دستگاه هم تازه از شهر با گاريهاى متعدد بردند . كشتى مخصوص و مهماندار در انزلى حاضر است . از قرار معلوم در شهر ادسا يك عمارت سلطنتى براى شاه معين شده با بيرق روس و انگليس . شاه پس از آن‌كه اين خوارى و مذلت و ننگ را بر خود هموار كرد حالا آسوده شده ديگر نه علاقه در اينجا دارد ، نه زحمت نگاه‌دارى املاك و قرض . مادرزاد با يك مؤونهء صحيح آن هم سه ماه به سه ماه پيش در ادسا راحت زندگى خواهد كرد . البته خودش هم جواهرات و پول نقد و\r\n\r\n","description":"","footnote":"","page_name":" 2802 ","page_number":190},
  {"content":"\r\n\r\nاشياء عتيقه بسيار دارد . اين همه اسباب هم كه همراه مىبرد ، براى مبل هم آسوده است .\r\n« سويت » شاه فعلا امير بهادر ، مجلل ، حميد الملك ناظر ، جمعى از اقوام امير بهادر با چند نفر پيشخدمت هستند . اما ساير متحصنين هم در آن قرارنامه حكم تبعيدشان شده به شرط آن‌كه وكيل مطلق براى خود بگذارند و اگر هم رجعت كردند در اين دو سفارتخانه به آنها راه ندهند .\r\n\r\nمحبوسين\r\nمحمد ميرزا پسر مؤيد السلطنه را آنجا ديدم . گفت نيم ساعت قبل مؤيد السلطنه با يك درشكهء كرايه و يك نوكر به سمت كرمانشاهان و از آنجا به عتبات حركت كرد . ساير محبوسين باغ شاه را خبر ندارم . اما شهرت دارد چند نفر از الواط مثل جليل و حسين و غيره را كشته [ اند 
  ] ساير را اخراج مىكنند . شاطر حسين آن شبى ما با جمعى خمسه رفته و خدمت محمد خان و قاسم خان است گرفتار نشده . اين جليل تركه و حسين را مىگويند قاتل يعنى جزو قتلهء ميرزا مصطفى بودند . در اين‌كه در باغ شاه آدم كشته‌اند حرفى نيست .\r\n\r\nمدير اقيانوس\r\nشيخ عيسى چاله ميدانى قاتل پاى « 1 » امين دربار و ميرزا عبد الرحيم الهى مدير روزنامهء « اقيانوس » و ميرزا مطلب هم جزو محبوسين بودند . من ميرزا مطلب را نمىشناسم اما ميرزا عبد الرحيم آدم عالمى بود . جز اين‌كه دو نمره روزنامه بعد از ختم مجلس نوشت كه تمام نسخهء آن حاضر است و على الظاهر به مذاق آن عهد بد ننوشته تقصير ديگرى نداشت .\r\n\r\nآتشبازى مفلوك و بىدماغى مردم\r\nدوشنبه 27 - مولود مبارك اعليحضرت بود . ديشب با وجود جارى كه به حكم سپهدار اعظم زدند هر كس دكانش بسته باشد و چراغان نكند خودش مىداند چه خواهد شد . بازارها بسته ، فقط چند دكانى يكى دو چراغ گذاشته بودند . حتى ادارات دولتى مثل تلگرافخانه ، پست‌خانه ، گمرك و غيره هيچ چراغان نبود . اما بانك خوب چراغان كرده بود با توپخانه . آتش‌بازى هم خيلى مسكين و مفلوك بود . مردم فقير شده‌اند ، نان شب را در نهايت زحمت فراهم مىكنند ، از كجا چراغان كنند . هميشه كه\r\n\r\n\r\n","description":"","footnote":"\r\n( 1 ) - قاتل پا - محافظ .\r\n","page_name":" 2803 ","page_number":191},
  {"content":"\r\n\r\nآتش‌بازى بود از شدت جمعيت تمام درهاى ارگ بسته مىشد و در تمام آن خيابان سوزن به زمين نمىافتاد . ديشب از بىدماغى به قدر پانصد نفر جمعيت نبود .\r\n\r\nبيمارى عضد الملك\r\nنايب السلطنه ناخوش است . پيرمرد است . به آن مقامى كه گمان نمىكرد برسد رسيد .\r\nدور نيست اسباب زحمتى بشود ! با وجود ناخوشى ناچار از آمدن و پذيرائى سفراى دول متحابه شد و خطابهء آنها را جواب گفت . سلام منعقد شد . باز جمعيت از مجاهد زياد بود .\r\nخانهء عين الملك ناهار رفتيم . كاشف السلطنه هم بود . مىگفت سپهدار در پاى چراغ ايستاده بود و فكر مىكرد كه باز من اين پائين بايد بايستم . قرضها هم به جاى خود است و براى من گشايشى نشد . مجاهدين به قدر دويست سيصد نفر در خانهء سپهدار بست نشسته مواجب مىخواهند . بختيارى چهارصد نفر بيشتر نمانده . آنها هم صداى بىپوليشان به آسمان رسيده و متصل فحش مىدهند .\r\n\r\nفوج شجاع السلطنه - مقررى مجاهد\r\nشجاع السلطنه هم كه داوطلبانه رفته بود از افواج جمعى خود چهل روز دو فوج بياورد و در روزنامه شاهنامه‌ها خوانده بود ابدا محل اعتنا نشده احدى نزدش نرفته و جواب كرده‌اند كه ما به اين مواجبها نوكرى نمىكنيم . اين مقررى كه به مجاهد دادند هر ماهش به قدر سه سال آنها است و بسيار سرمشق بدى بود . ابدا اطاعت نمىكنند ، مگر مقررى كلى بدهند . اين مجاهدين از قشون آلمان و انگليس زيادتر گرفتند و باز لند لند دارند .\r\n\r\nانفصال هيأت مديره - قهر سپهدار\r\n« هيئت مديره » ديروز منفصل شد و مجددا « كمسيون عالى » برقرار شد . وزرا در كارهاى خود مسؤول شدند . انفصال هيئت مديره براى اين شد كه همه بد گفتند كه باز مثل ايام استبداد محرمانه و به غير قاعده كارها مىگذرد . كميسيون عالى باز جمعيتش زيادتر بود و بهتر بود . صد مرتبه تغيير بدهند باز همان است كه بود . تغيير لفظ است نه معنى . يك مشاجره و گفتگوى ناخوشى هم پريروز شده بود كه همان اسباب انفصال هيئت مديره شد . سپهدار هم روزى نيست كه هفتاد مرتبه قهر نكند . اين طبيعت آقا را هم نمىدانستيم كه متصل قهر مىكند .\r\n\r\n","description":"","footnote":"","page_name":" 2804 ","page_number":192},
  {"content":"\r\n\r\n\r\nسپهدار از زبان كشور سلطان\r\nكشور سلطان كه از طفوليت خانهء ما بود اين آخر هم نزد من بود و حالا دو سال است رفته مادرش و خودش در اندرون سپهدار هستند . ( سپهدار سواى زن تنكابونى . . . كه والدهء پسرهايش هست يك صيغهء تجريشى دارد كه يك پسر كوچك دارد . و اينها هم چون تجريشى هستند آنجا خدمت مىكنند ) . مىگفت سپهدار از سايهء خودش مىترسد .\r\nگربه صدا كند چندين ذرع جستن مىكند . متصل هم آرام آرام مىگويد چه غلطى بود كردم ، چه گهى بود خوردم . پنجاه نفر شب بايد كشيك بكشد . هيچ كسى جز زن و مادرزنش نزدش نمىرود . غذايش را بايد اول آنها بخورند . مختصر يك زندگانى مىكند بدتر از سگ و پشيمان است ، بيشتر براى اين ترتيب زندگى و جان خودش . اين بود عين تقرير كشور .\r\n\r\nمحمد على شاه به سوى گيلان\r\nمحمد على شاه كه عصر پنجشنبه حركت كرد تا ديروز در كرج بود . مىگويند بيست و دو روزه تا گيلان خواهد رفت ، و زن و مرد بيست و دو نفر همراهش مىروند . اختر الدوله هم جزو « سويت » است كه زن سردار ارشد باشد . . .\r\n عراق و فارس گرفنى به شعر خود حافظ * بيا كه نوبت بغداد و وقت تبريز است \r\nتاج السلطنه حالا . . . ركن السلطنه همشيرهء معتمد الدوله را پس از آن‌كه اموالش را تمام كرد طلاق داده توران فاحشه را گرفته . اين « منتشا منتشا » « 1 » حركت كردن شاه را نمىتوانم حدس بزنم براى چيست .\r\n\r\nحكومت قزوين قونسل روس است\r\nصدق الدوله را گفتند حاكم قزوين شده . افخم الدوله در باغ ديد گفت به سلامتى كى تشريف مىبريد . گفت پوست كنده به شما مىگويم كه نمىروم . چرا ؟ براى اين‌كه حاكم قزوين قونسل روس است . پريروز هم اعلانى سخت‌تر و مفصل‌تر از سابق كرد . با اين حال مگر سفيه شده‌ام .\r\n\r\n\r\n","description":"","footnote":"\r\n( 1 ) - منتشا چوبدست گره‌دار دراويش است و منتشا منتشا حركت كردن كنايه از راه رفتن آرام و يواش است ( ا . ا . ) .\r\n","page_name":" 2805 ","page_number":193},
  {"content":"\r\n\r\n\r\nستار خان مأمور اردبيل\r\nستار خان را در روزنامه نوشته بود مأمور نظم اردبيل كردند و از تبريز آنجا رفت .\r\nباقر خان را نمىدانم كجا روانه خواهند كرد تا از شر روسها آسوده شوند . كرمانشاهان را نوشته بود منظم شد و طرفين اصلاح كردند سهام الدوله در آباده است و شيراز مىرود .\r\nقوام الملك را تدبير كرده حاكم كرمان كردند . اما از كرمان خيلى خيلى بد نوشته بود .\r\n\r\nظل السلطان حبس نظر\r\nظل السلطان در خانهء محتشم الملك در شهر رشت حبس نظر است . جمعى مجاهد قراول دارد . كسى آمد و رفت نمىكند . پول را هنوز نداده و مشكل است بدهد . مىگويند به فرنگستان خواهد رفت . در يك نمره از « خرنامه » هاى سابق اين شعر را از زبان حضرت و الا نوشته بود .\r\n كدام مدرسه رفتم كه خادم متولى * مرا چو سگ ندوانيد و من چو سگ ندويدم \r\n\r\nاعتضاد ديوان\r\nاز خانهء عين الملك رفتم خانهء عاصم الملك كه در عمارت مخروبهء غارت شدهء سابق بانوى عظمى منزل دارد . خودش باز نبود . اعتضاد ديوان قوشى بود . تب داشت مريض بود . خيلى شاهنامه از كارها و رشادتهاى خودش خواند كه من گمان كردم از اثر تب است . مىگفت ديگر مجاهد كار نمىكند براى آن‌كه مواجب ندادند كار و شغل ندادند .\r\nماها كه پيش جنگ بوديم حالا اسب مىفروشيم و خرج مىكنيم .\r\n\r\nمقام مجاهد\r\nمتصل در روزنامه‌ها مىنويسند و زبانى مىگويند مزد مجاهد آزادى وطن است . مقام مجاهد رفيع است . پس چرا تمام مجاهدين به اين اكتفا نكرده صاحب اعتبارات و مناصب شدند . حالا كه آنها شده‌اند البته ما هم مىخواهيم كه از آنها مقدم و پيش جنگ بوديم .\r\nيا مىبايست تمام مجاهدين كار قبول نكنند و يك‌سان باشند به همين زنده‌بادها و بيانات روزنامه‌ها قناعت كنند يا وقتى كه ديگران داخل كار شدند سايرين هم كه استحقاق دارند بايد بشوند . به همين جهات ما بين اينها مشاجره و گفتگو برخاسته .\r\n\r\n","description":"","footnote":"","page_name":" 2806 ","page_number":194},
  {"content":"\r\n\r\n« ايران نو » محض خصوصيت با تقىزاده كه برادرزاده‌اش ميرزا على محمد خان « 1 » رئيس آنها شده هر قدر مقالات شيرين و عبارات نمكين مىنويسد به خرج ديگران نمىرود .\r\n\r\nمجاهد هم خرج دارد\r\nمقام مجاهد منيع است شب براى آنها شام نمىشود . مزد مجاهد حريت وطن است قند و چاى نمىشود . مجاهد بايد چنين و چنان باشد كاه و جو يابو نمىشود ! اين قبيل مجاهد از جنس اين مردم ممكن نمىشود ، بايد پرى و ملائكه باشد كه محتاج خورد و خوراك و پوشاك نباشد . يابو سوار نشود ، طيران كند . به هر چه ميل دارد اراده كند حاضر شود . نوكر نخواهد و الّا اين مجاهد از جنس همين مردم است نه پرى و ملائكه . آن يك نفر هم كه از ينگى دنيا [ ى 
  ] تبريز آمده بود كه در روزنامه مىنويسد مجاهد آن است كه از ينگى دنيا بيابد و به عالم انسانيت خدمت كند اگر پول نداشت و خرج عيال و اولاد را نداده بود خودش هم مبلغى نياورده بود هرگز از جاى خود تكان نمىخورد و هيچ وقت تبريز نمىآمد ! اينها هم گذران دارند خرج دارند . اين خيلى توقع بى جا است كه به آنها مواجب هم ندهيد . پس همه كس بايد مفت كار كند . اين طور بود انگليسها ، فرانسه‌ها خيلى حب وطن را بيشتر دارند ، پس اين همه پول براى چه از دولت خود دريافت مىكنند . آن هم روز به روز ، هفته به هفته . بارى من نمىدانم چه ترتيبى است ، چه « علم سراتى » « 2 » است . يك مملكت به اين وسعت را ، يك دولت را مىشود مگر بدون پول بدون استعداد نظامى راه برد .\r\n\r\nفوت افجه‌اى\r\nچهارشنبه 29 - عدليه رفتم . طفرهء بزرگ امروزى فوت آقا سيد جمال افجه‌اى بود كه پريشب در سن نود و اند سالگى دنيا را وداع گفت . اين حجة الاسلام افجه‌اى پس از فوت مرحوم حاجى ميرزا حسين ديگر آن رونق را نداشت . فوت حاجى ميرزا حبيب الله را در روزنامهء « ايران نو » نوشته بود جهت رفع كسالت از شهر خارج شده بودند و غفلة وفات كردند . دكاكين مشهد براى احترام آقا بسته است .\r\n\r\n\r\n","description":"","footnote":"\r\n( 1 ) - اشتباه است . حاشيهء صفحهء 2760 ديده شود .\r\n( 2 ) - كذا .\r\n","page_name":" 2807 ","page_number":195},
  {"content":"\r\n\r\n\r\nهيأت مديره\r\nاز قرار معلوم تغيير هيئت مديره به واسطهء اصرار مردم و حمايت ضرغام السلطنه و آقاى آقا سيد محمد شد كه گفتند ما به اين هيئت اطمينان نداريم . در طهران فعلا سى و دو نفر وكيل حاضر است . اينها بنشينند چند نفرى هم از علماء و تجار ضميمه شود تا انعقاد مجلس اينها نظارت به امور وزراء بكنند و وزراء مسئول در كار باشند . اين مكتوب كه به [ هيأت 
  ] مديره مىرود از بس حسابى بود نمىتوانند قبول نكنند . اما امروز بنا بود وكلا و جمعى حاضر شده به جاى هيئت مديره ساكن شوند . بدبختانه شب به خانهء اغلب وكلا فرستاده و تهديد سخت كرده‌اند . امروز نه هيئت مديره بود نه آن‌كه بنا بود باشد !\r\n\r\nخلع سلاح\r\nمطلب مهم ديگر خلع سلاح آقايان مجاهدين است كه امروز واقع شد . عصرخانهء نسقچى باشى رفتم دو سه نفرى بودند ، تمام صحبت راجع به همين دو مطلب بود .\r\nپنجشنبه سلخ شعبان المعظم - باز عدليه رفتم قرار به روز يكشنبه شد . تمامش را طفره مىزند . خودش كه از خجلت حاضر نمىشود .\r\n\r\nمحبوسين باغ شاه\r\nامروز روزنامهء « ايران نو » و « نجات » را خريدم . اولا اسامى محبوسين باغ شاه را از اين قرار نوشته بود : مجد الاسلام كرمانى - سيد محمد يزدى - ميرزا آقاى مجاهد - ميرزا مطلب يزدى مدير روزنامهء آدميت و نداى ملت - معين العلما مدير روزنامهء نير اعظم - ميرزا عبد الرحيم الهى مدير اقيانوس - ميرزا مسعود خلف ميرزا حسن آقا مجتهد تبريز - حسن همدانى - مير جبار برادر مير هاشم - حسين عابدين - عبد الله خادم مدرسهء خان - رضا بالا معتضد ديوان - ابراهيم - عباسعلى - جليل تركه . اين چند نفر اخير را حتى معتضد ديوان را مىگويند از زحمت زندگى خلاص كرده‌اند ، الله اعلم .\r\n\r\nتلگراف دربارهء سيد عبد الحسين لارى\r\nثانيا شرح مفصلى از سيد عبد الحسين لارى نوشته بود . اين حجة الاسلام لارى مشروطهء ما حالا خيلى خيلى . . . ( كه از اول من مىدانستم مقصود او چيز ديگر است ) . از آن جمله تلگراف تجار و اهالى بندر عباس بود كه آقا داعيهء سلطنت دارد و به شاه حاليه بد مىگويد . سپهسالار درست كرده لقب سردار افخم ، سردار اكرم مىدهد و ما عين\r\n\r\n","description":"","footnote":"","page_name":" 2808 ","page_number":196},
  {"content":"\r\n\r\nدستخط او را كه حاضر است مخابره مىكنيم كه مسبوق باشيد . احدى از آقايان حجج اسلام و نواب امام و الا مقام ، گذشته چهل كرور نفوس اسلام زيربار بت‌پرستى . . . « 1 » زاده . . . . « 1 » نمىروند . نرفته و نخواهند رفت ! . . . . « 1 » در امضاى اجازهء سلطنت و حكومت باطلهء چنين كافران ! محاربان ! منافى مشروطهء مشروعهء مليهء اسلاميه و داخل در « من لا به حكم بما انزل اليه فاولئك هم الكافرون » . . . . « 1 » از گرفتارى دعاگويان مستحضر خواهيد شد .\r\nاقدامات فورى لازم است و الّا رهسپار خارجه مىشويم ! . . . . « 1 » تجار و عموم طبقات بندر عباس .\r\nاين نقطه‌ها و علامات به عين در روزنامه بود كه معانى آن مفهوم نشد و آن زاده مقصود تقىزاده است يا ديگرى .\r\nحالا هر چه به دريا بيگى تلگراف مىكنند برود و حال آن‌كه فايده ندارد او جواب مىدهد پارسال من به جنگ فلان سيد رفتم مردود ملت شدم . حالا چطور به جنگ اين يكى بروم . پول هم لازم است حواله كنيد تدارك ديده شود . پسرهاى قوام پارسال خوب جلوى آقاى لارى درآمدند از بس ملت بد گفت و بد نوشت كار را تمام نكرده مراجعت كردند . آقا قوت تازه گرفت .\r\n\r\nخلع سلاح مجاهد\r\nدر روزنامه خلع سلاح مجاهدين را صراحة نوشته بود كه ديروز در ميدان مدرسهء نظامى خلع سلاح شده و براى مواجب خود گفتگو داشتند . گفته شد به « عمارت خورشيد » بروند . اما اين سلاح بيشتر مال خودشان است . خوب حالا ايران و شهر طهران چه قوه‌اى دارد . اگر امشب صد نفر سوار اينانلو يا مثلا كلكو « 2 » وارد شهر شد با چه چيز او را دفع مىكنند . به ولايات متصل تلگراف مىكردند مجاهد روانه مىكنيم حالا چه مىكنند .\r\nاين مجاهد كه بيشتر به اميد يغما و غارت و پس از غلبه به اميد كار و ، شغل ، اضافه مواجب آمدند . آنها كه نشد و به اين احترام و مواجب ساخته بودند آن هم اين شكل بشود در طهران ساكت خواهند نشست و هيچ اسباب اغتشاش و زحمتى نمىشوند ، عقل باور نمىكند . اگر اين طور بشود اينها همان ملائكه و پرى هستند و هزار كرور بايد ممنون و متشكر آنها بود .\r\n\r\n\r\n","description":"","footnote":"\r\n( 1 ) - نقطه‌چينها در اصل است .\r\n( 2 ) - طايفه‌اى از على اللهى .\r\n","page_name":" 2809 ","page_number":197},
  {"content":"\r\n\r\n\r\nدو شاه به جاى يك شاه\r\nاز عدليه باغ رفتم خيلى خلوت بود . اعليحضرت هم سوار شده بودند و اين دفعهء اول سوارى شاه است . نايب السلطنه هم نبود منزل آمدم . ملك آراء ، شعاع الدين ميرزا بودند .\r\nضرغام السلطنه به ملك آراء گفته بود شاه سابق كه از قزوين گذشت اول مرافعهء من است با سپهدار و سردار اسعد . مىروم در بهارستان مىنشينم تا وكلا حاضر شوند . من اين همه زحمت براى سپهدار و سردار اسعد نكشيدم كه به جاى يك شاه دو شاه درست بكنم .\r\n\r\nتقىزاده\r\nعقلها حيران است از اين تدبير آقايان . صراحة مردم مىگويند كه دستورالعمل روس است و حالا تقىزاده و چند نفرى هم ضميمه شده‌اند . اينها در مشورت هم خبط و خطا مىكنند و خودشان را متصل رسوا مىكنند .\r\n\r\nوزارت خارجه و رفتن محمد على شاه\r\nپس از سه روز مشورت عميد السلطان و اعتلاء الملك از اجزاء وزارت خارجه را با جمعى مجاهد به سمت اردوى شاه روانه مىكنند كه محصلى كرده شاه را به عجلهء تمام به سمت گيلان حركت بدهد . بعد از رفتن او از دو سفارت روس و انگليس « پرتست » بسيار سخت بدى مىشود كه اعليحضرت محمد على ميرزا در تحت حمايت ما است و ما او را ضمانت كرده روانه كنيم . به شما چه ربطى و دخلى دارد كه عميد السلطان را روانه مىكنيد محصل باشد . آن وقت آقايان به گه خوردم و غلط كردم كه افتادند تلگراف مىشود مراجعت كنند .\r\nچادر براى او خواستند ندادند . مجددا آمده گفتند اينها تمام خانوادهء سلطنت شما هستند ، باز ندادند . آن وقت سفرا خودشان چادر خواستند روانه كنند . ديدند خيلى بد شد باز با « پاردون » « 1 » زياد ايرانى و فرنگى ، چادر دستگاه دادند . حالا هم در روزنامهء « نجات » ديدم مفخم الدوله تلگراف كرده در خصوص پذيرائى و عدم پذيرائى شاه .\r\nجواب زدند محمد على ميرزا يك نفر ايرانى است كه به روسيه سفر مىكند هر قسم از يك نفر ايرانى پذيرائى مىكرديد بكنيد . از ينگى امام حركت كرده . به ملكه از همه سخت‌تر مىگذرد . گذشته از مفارقت از دو پسرش كه آنقدر به آنها علاقه داشت از پدر و\r\n\r\n\r\n","description":"","footnote":"\r\n( 1 ) .  Pardonne  - معذرت\r\n","page_name":" 2810 ","page_number":198},
  {"content":"\r\n\r\nمادر ، برادر ، خواهر هم دور شد .\r\n\r\nپول براى آذربايجان\r\nمطلب بامزهء ديگر در اين نمرهء هفده « نجات » نوشته بود پنجاه هزار تومان كه بنا بود براى مخبر السلطنه روانه شود قرار داده شد از وجوه ضرابخانه روانه كنند ، اين همان يك كرور است كه در « ايران نو » نوشته بود بعد پنجاه تا شد . حالا معلوم مىشود آن هم روانه نشده است .\r\nيك مطلب بامزهء ديگر هم داشت كه اين عقلاى مملكت ما هنوز نفهميده بودند .\r\nجناب حاجى سيد نصر الله با معتمد خاقان هيئت كمسيون اعانه توضيحات خود را به هيئت مديره اظهار داشتند و جناب سيد نصر الله صراحة اظهار داشت كه به غير عين الدوله و نير الدوله ديگرى حاضر نيست از روى رضا و رغبت اعانه بدهد !\r\n\r\nكتابدار\r\nآقاى نايب السلطنه هم حكمى مرقوم داشته بودند كه شيخ اسمعيل دزفولى معلم آقازادگان خود را كتابدار قرار داده بودند . قرار بر اين شد حاجى سيد نصر الله خدمت حضرت اشرف رسيده اهميت كتابدارى و كتابخانه را توضيحات بدهند و رأى حضرت اشرف را از اجراى حكم مزبور منصرف فرمايند . بعد از هرگز خواست حكم كند آن هم به اين شكل . لسان الدوله خوب كتابها را خورده بود ، حالا حبس بود . ندانستم چه شد .\r\n\r\nتقليدهاى بچه‌ها\r\nبچه‌هاى طهران تقليد همه چيز را درمىآوردند . سابقا پادشاه وزيرى بود ، بعد مجلس و انجمن بود . اين ايام دو تقليد ديگر درآوردند يك روز مستبد و مشروطه شده دولتيها شش توپ داشتند ملتيها نارنجكهاى كوچك درست كرده بمب آنها شده بود . ملتيها هجوم آورده چهار عرابه توپ دولت را مىبرند . پسره قزاقى در آن ميان بود دست به ششلول مىكند و دو سه نفر از بچه‌هاى ملتى را مجروح مىكند و توپها مسترد مىشود .\r\nتقليد ديگر - يك طفل بيچاره را صنيع حضرت كرده به دار مىزنند آن وقت ته فشنگها را باروت ريخته قدرى هم شن و ريگ داخل آن كرده بودند به پروپاى مصلوب مىزنند . طفل بيچاره دردش مىآيد و تغوط مىكند ، ريسمان خفت به گردنش افتاده تا بزرگها مىرسند هلاك شده بوده است .\r\nامشب شب اول نيت است . تكليف به كلى برهم خورده معلوم نيست چه بايد كرد .\r\n\r\n","description":"","footnote":"","page_name":" 2811 ","page_number":199},
  {"content":"\r\n\r\nخيلى سخت خواهد گذشت . شبها ده ساعت و ربع بالا است . روزها خيلى بلند و گرم است .\r\n\r\nرفتن عثمانيها\r\nدر آخر روزنامهء « نجات » بشارت داده بود كه قشون عثمانى تمام نقاط متصرفهء خاك ايران را تخليه كرده و رفت . از قرارى كه شنيدم چند نفر كه مثل تعزيه‌خوانهاى دهات هر ساعت به يك شكل و به يك اسم خود را مىنامند سفير كبير را واسطه قرار دادند و سفارت روس گفته است خود شما چرا خارج نمىشويد ، اين بود كه رفتند . حالا راست باشد يا دروغ ، رفته باشند يا نرفته مراجعت كنند يا نكنند معلوم نيست .\r\n\r\nپيل دادم - حرف فكلى\r\nجمعه غره - با شعاع الدين ميرزا حضرت عبد العظيم مشرف شديم . جمعيت كم بود .\r\nيك بختيارى در اطاق درجهء اول نشسته بود . مستخدم اطاق اصرار داشت كه بلندش كند و ببرد اطاق درجهء دوم . خان مىگفت من « پيل » دادم . مىخواست بگويد يك قران بده و برنمىخاست . اصرار طرف زياد شد . روز رمضان ، خان هم يك كارد ناقلائى به كمر بسته و گاه‌گاه به خشم به مرد كه نگاه مىكرد . معلوم شد هر دفعه ماشين سوار شويم دچار يك خطرى بايد شد . جوان فكلى در اين اطاق بود به زبان خيلى ملايم گفت قربان چرا بىقانونى مىكنى برو جايت . بختيارى هيچ جواب نداد . اين دفعه گفت آخر شما كه جان خود را براى قانون خواستيد نثار كنيد نبايد بىقانونى كنيد . اين‌جا سكوت را شكسته گفته « ايماگه خورديم ، نمىدانستيم اين‌طور به سرمان مىآورند » . خندهء ملايمى همه كردند مبادا اسباب تغيّر خان شود و كارد را بكشد . آن وقت فكلى گفت اجازه مىدهيد من پنج شاهى را بدهم . گفت نه و كيسهء خود را بيرون آورده مبلغى پول نشان داد . آخر از ايوان پنج شاهى را ديگرى داده گماشتهء راه ما را و بختيارى را رها كرد .\r\n\r\nبه اسم مجاهد\r\nارمنى از اجزاء يفرم آنجا نشسته بود پرسيديم براى چه مجاهدين را خارج كردند .\r\nگفت خارج نكردند ، گفتند لازم نيست اين همه فشنگ به خود ببنديد و بسيارى از مردم هم به اسم آنها هرزگى مىكردند و اسباب زحمت شده بودند . نشان و علامت مخصوص نداشتند . هر كس جوراب خود را بالا كشيده تفنگ و فشنگى مىبست مجاهد بود .\r\n\r\n","description":"","footnote":"","page_name":" 2812 ","page_number":200},
  {"content":"\r\n\r\n\r\nعايدى نظميه از عوارض\r\nپرسيدم از عمل مشروبات و ترياك ماهى چه مبلغ عايد نظميه مىشود . گفت چهار هزار تومان از ترياك و سه هزار تومان از مشروبات عايد شد . اما ماه به ماه از ترياك كم مىشود ولى مشروب علاوه خواهد شد . حشيش را هم انحصار دادند . قپان‌دارى را هم مشغول است ، همين‌طور دخانيات را .\r\n\r\nيپرم مرد كار\r\nاين يفرم حقيقة مرد كار است و از همه بهتر كار مىكند . مىگفت از بس پليس را خوار كرده بودند و مردمان پست دنى از جاكشها ، ترياكيهاى پست و فعله‌ها شده بودند حالا كه پليس جديد در كار گرفتن هستيم باز همين قبيل مردم مىآيند . چنانچه پريروز از محلهء سنگلج نود نفر پليس جديد آوردند ، از ميان نود نفر پنج نفر انتخاب شد مابقى را رد كرديم .\r\nمراجعت ما در اطاق بوديم ، افخم الدوله و جمعى در ايوان . چند نفر مجاهد بودند با يك آخوند مباحثه داشتند و تمام تقصيرات اين مدت را به گردن علما مىگذاشتند . اگر آنها گفته بودند قند نخوريد ما نمىخورديم ، اگر گفته بودند ماهوت نپوشيد كسى نمىپوشيد . ديگر احدى را مقصر نمىدانستند . حالا مجاهد از همان كت و كلاه و زنگالهاى چكمه شناخته مىشود . بعد از مباحثهء زياد يكى از آنها گفت من تپانچهء خودم را حاضر كرده‌ام ، هر وقت قشون روس وارد طهران شد خودم را هلاك مىكنم . اما به شما مىگويم تا موقع داريد چند شرط لازم را از قبيل آزادى ، بعضى كارهاى مذهبى و اسلامى و غيره بكنيد كه حالا روس از شما به خوبى مىپذيرد . اما چند ماه ديگر وقت مىگذرد و يك شرط از شما قبول نخواهد كرد .\r\n\r\nخلع سلاح\r\nبارى اين خلع سلاح و اخراج مجاهدين را سه وجه گفتند : يكى آن‌كه حضرات به اغواى بعضى خيال افساد و قتل جمعى را داشتند . جز سيصد نفر كه مردمان كارى آنها است تتمه را بيرون كردند . اين سيصد نفر هم فعلا بايد بىسلاح حركت كنند . ديگر اين كه شارژدفر روس مسيو سابلان در جواب پيغامات گفته است اگر طهران نظم دارد اين همه آدم چرا با اين همه اسلحه و تفنگ حركت مىكنند . محض استقرار نظم و رفع حرف شارژدفر خلع سلاح حضرات را كردند و چون پول هم نداشتند جمعى را عذر خواسته\r\n\r\n","description":"","footnote":"","page_name":" 2813 ","page_number":201},
  {"content":"\r\n\r\nخارج كردند . شق ثالث اين است پول نداشتند و هر ماه به مقررى آنها علاوه مىشد . روز آخر يك اسباب دردسر كلى بود . بهتر ديدند تا زود است عذر حضرات را بخواهند .\r\nكارها هم الحمد لله منظم است !\r\n\r\nتقىزاده ، وثوق الدوله . . .\r\nآن روزى را كه من قبل از اين حدس زده بودم درست امروز است . نه ما سلطنت مستقله و پادشاهى داريم نه مشروطه و قانونى . قشون قديم ما از ميان رفت ، اين هم مآل و نتيجهء قشون جديد كه « مجاهد » اسم گذاشته بودند . آن پارلمانى را هم كه مىخواستيم يا برقرار نمىشود يا اگر بشود يك چيز ناقص ناقابل بىثمرى خواهد بود . براى اين‌كه تقىزاده ، وثوق الدوله ، حسينقلى « 1 » خان نواب ، سپهدار اعظم مثلا وحيد الملك روزنامه‌نويس يا ديگرى امروز يفعل ما يشاء يحكم ما يريدند . هيچ ميل ندارند يك رأى مقابل صد و نوزده رأى داشته باشند . يا مردم از افكار و افعال آنها مطلع شده ايراد بگيرند و مانع شوند بزنند و بكشند . انسان چيز غريبى است تا به آن مقام فعاليت نرسيده خيلى نرم و ملايم است ، وقتى كه رسيد خيلى مشكل است دست بردارد .\r\n\r\nسيد على آقا يزدى\r\nدر بازار جار زدند كه حجة الاسلام يزدى ( سيد على آقا ) در مسجد معير الممالك نماز و موعظه خواهد كرد . اين مسجد بدبخت هميشه دچار مردمان مذبذب بايد باشد .\r\nحاجى آقا على اكبر امام راتبش را بردند سيد على آقا جانشين شد و صاحب مسجد و محرابى گرديد و براى همين بود اين همه ضديت و مرافعه . و الّا آقايان فوج و سوار و حكومت كه لازم ندارند .\r\n\r\nعكس ساختگى شيخ الرئيس\r\nجناب شيخ الرئيس هم به آرزوى خود رسيد وكيل مازندران شد . هر كس خواست وكيل شود شد . هيچ از روى نظامنامهء به آن دقت عمل نشده است . اما باز خيلى از آن دفعه بهتر است . آقاى شيخ عكاسى را در اين مدت كه روضه مىخواندند دم خانهء خودشان نشانيده بودند و عكس زنجير به گردن شيخ را مىفروخت و حال آن‌كه همچو چيزى نبود . شيخ را دو سه روز زنجير و حبس كردند تمامش نزد مستشار الدوله و\r\n\r\n\r\n","description":"","footnote":"\r\n( 1 ) - اصل : حسنقلى .\r\n","page_name":" 2814 ","page_number":202},
  {"content":"\r\n\r\nميرزا سليمان خان بود . « 1 » و هيچ عكس آنها را نينداختند . اگر انداخته بودند بايد با هم باشند نه تنها . ديگر اين‌كه اين عكس چرا تا حالا ديده نشده و تا امروز كجا بود . از همه بامزه‌تر پردهء دورنماى عكاسى است كه عكاس احمق و شيخ بافضل نفهميده‌اند . واضح مىدارد كه باغ شاه نيست و در خانهء خود شيخ يا مرد عكاس است . شيخ هم با آن وقار و خاطر آسوده خيلى متين و آرام مثل وقتى كه در مجلس مهمانى نشسته باشد نه محبس با هزار خيال كتك خورده و لباسها پاره شده ، آقا سيد عبد الله انجير مىخورد و شيخ زنجير .\r\nبه اين حقه‌بازى وكالت را برد .\r\n\r\nمناصب رسمى روحانيون\r\nآقاى امام‌زاده الحمد لله امام شد . اين هم به آرزوى خود رسيد . امروز هم مسجد رفت و نماز جمعه را به جماعت گذاشت . نظام الاسلام هم مشغول ترتيبات بود .\r\nظهير الاسلام هم به توسط امام تقديس شد نمىرود ، اما امام سابق خواهد رفت . يك نفر باقى است آقاى صدر العلماء نمىدانم كدام مسجد را زير سر گذاشته . مسجد سپهسالار جديد بد نبود ، اما مىگويند موقوفات را به حاجى صدر الدوله سپردند . وعظ را هم كه البته شيخ الرئيس مىكند . امام هم آنجا لازم ندارد به جهت آن‌كه تا امروز من نديدم پشت سر امام آنجا كسى نماز كند ! اگرچه تمام مساجد طهران شكل آنجا شده . يك نفر حاجى آخوند را داشتيم او هم امسال جرأت نكرد از رستم آباد شهر بيايد . حجره و مسكن او را هم در مدرسهء خان مروى به ديگرى داده‌اند . مناصب روحانيون ما هم الحمد لله معلوم شد .\r\nيكشنبه 3 رمضان المبارك - از سحر تا هنگام افطار درست پانزده ساعت مىشود بلكه زيادتر . به بزرگ و كوچك سخت مىگذرد . ساعت سه و نيم به غروب مانده عدليه رفتم . بعد از اين مدت طفره‌هاى وكيل و التزام پى التزام امروز از جواب عاجز ماند . خود حاجى سيد آقا را به هزار ماجرا از اطاق ديگر كه جزو مصدقين است به اين محكمه آوردند . من غير رسم خواست صحبت بدارد . اول كاغذ امجد الدوله نشان [ داد 
  ] و تمسك نايب السلطنه و پاكت سپهدار . على الظاهر كاغذها را خواندند اما متصل گفتند اينها در مقابل سند شما تمسكى نمىشود كه طرف را ملزم كرد . آخر از من خواهش كردند از\r\n\r\n\r\n","description":"","footnote":"\r\n( 1 ) - اين ميرزا سليمان خان در جنگ بين المللى 1914 معاون وزارت داخله بود . به واسطهء پول آلمان لطمه‌اى به ايران زد كه پانصد سال جبران نمىشود و نيز مستشار الدوله بمب‌ساز در قسمت خود . ( نوشتهء بعدى مؤلف در حاشيه ) .\r\n","page_name":" 2815 ","page_number":203},
  {"content":"\r\n\r\nمحكمه بروم خودشان تنها با آقا سيد آقا صحبت بدارند . روز سه‌شنبه جواب صحيح يا حكم بدهند .\r\n\r\nمقالهء ايران نو\r\nدر روزنامهء « ايران نو » مقالهء مفصلى بود تمام راجع به دو چيز كلى : وحدت آراى ايرانيان ، ديگر جديت در كارها . تا امورات ماجدى نشود ، تملق و خصوصيت در كار باشد و آرايمان مختلف باشد از اين بهتر نمىشود .\r\n\r\nمحاكم تجارت\r\nتمسك من ثابت است . همه تصديق دارند اما خصوصيت مانع اجراى حكم به حق است « 1 » حالا اين نه منحصر به محاكمهء من است ، آنچه آنجا نشسته مىبينم و مىشنوم تمام همين‌طور است . اگرچه در اين محكمه كه هفته‌اى دو روزش كه نوبت محاكمهء من شده آقا اسد الله ارباب و آقا عبد الرحيم ارباب ( كه در شوراى مملكتى هم بودند ) ، با حاجى ميرزا على محمد اصفهانى مصدق هستند گمان نمىكنم صد دينار حق كسى پايمال يا اغماض شود . اما مراعات و خصوصيت و همكارى را اندكى باز منظور مىدارند و همين محاكم تجارت يا ديگران عليحده بودنش خود اول ناحسابى و ظلم است . پس براى طلاب و امراء و شاهزادگان يا علاف و بقال هم محكمهء جدا لازم است . اگر بگويم تجار بجهات مختلف محاكمشان بايد جدا باشد حرفى است غلط و هيچ عنوانى ندارد مگر آن‌كه از سابق با عدليه جدا بوده است . و الّا در همان‌جا كه تمام مردم محاكمه مىشوند يك مسئلهء تجارتى كه محل اشكال شود چهار نفر مصدق از تجار بياورند و رفع مشكل كنند .\r\n\r\nحساب كوره . . .\r\nشب با ميرزا اسمعيل خان گردش رفتيم . امسال بواسطهء بىدماغى و بىپولى هنوز كسى اقدام به مهمانى نكرده . سال به سال سخت‌تر مىشود . امر معيشت با وجود ارزانى همه چيز آن به آن مشكل‌تر است . به امثال ما خيلى خيلى سخت شده و هيچ نمىدانيم\r\n\r\n\r\n","description":"","footnote":"\r\n( 1 ) - هزار رحمت به آن عدليه . عدالت‌خانهء ما روز به روز بدتر شد تا امروز كه صد هزار رحمت به ديوان بلخ . احدى هم در فكر اصلاح آن نشد . حق هر كس پايمال است جز ظالم و جانى و بدكار ، 41 [ 13 
  ] هجرى رجوع به مجلدات بعد شود . ( يادداشت بعدى مؤلف در حاشيه ) .\r\n","page_name":" 2816 ","page_number":204},
  {"content":"\r\n\r\nچه چاره كنيم !\r\nبارى براى خريد روزنامه به دكان كتابفروشى وارد شدم . ديدم يك نفر با اندوه بسيار روى نيمكت نشسته . مشغول روزنامه شدم . به صاحب كتابخانه گفت پس آن مقالهء من مىماند . گفت چرا . گفت براى اين‌كه صد سطر است و پنج تومان بايد بدهم تا بنويسند .\r\nمن گفتم همچو چيزى نمىشود . اگر مقاله مفيد باشد اداره پول هم دستى مىدهد . گفت بسيار مفيد است ، چطور فرموديد ؟ گفتم شما سهو كرده‌ايد اگر قبل از درج در روزنامه به من مطلب آن را خواهيد گفت الآن رفع اشتباه كرده شما را از غصه نجات مىدهم . گفت اطاعت مىكنم . من فورا روزنامهء « ايران نو » را باز كرده سطر اول را نشان دادم كه براى درج اعلان پول خواهند گرفت نه مقاله . آن وقت صاحب مقاله نفس راحتى كشيد . من مضمون مقاله را جويا شدم . گفت كرور پول بواسطهء اين مقاله براى دولت حاضر مىشود . گفتم به‌به بسيار خوب مطلبى فرموديد ، خوب چطور . گفت ايران نظير شما چقدر جمعيت دارد . گفتم مىگويند سى كرور و فورا ملتفت مطلب شدم . گفت دو كرور فقير ، ده كرور زن و بچه ، ده كرور متمول يعنى به قدر يك تومان كه دارد . گفتم البته البته .\r\nنفرى يك تومان بدهند ده كرور مىشود . ديدم از همان مقاله و حسابهاى سابق است كه متصل در روزنامه مىكردند و بالاى منبر مىگفتند و براى بانك ملى پول تهيه مىشد . اين شخص تازه سر افتاده مثل كوره حساب . . . « 1 » نموده است . بعد گفت ما خودمان « 2 » دويست نفر هستيم كه مىدهيم . گفتم خيلى خيلى زود مقاله را بدهيد درج كنند كه ملت نهايت احتياج به اين پول دارد و از كتابخانه بيرون آمدم .\r\n\r\nكاشف السلطنه\r\nدوشنبه چهارم رمضان المبارك - اطاق براى خوابيدن گرم است . در زيرزمين هم آنقدر وقت را نمىشود خوابيد ، صدمه مىزند . چهار به غروب مانده خانهء كاشف السلطنه رفتم . سهام ورثهء بگم خانم را از فيلستان خريده تا بعد با ورثهء حكيم الملك جوال برود . حالا براى ضابطى اسناد حقى [ كه 
  ] بايد به شاهزاده خانم بدهد جان مىكند . « 3 »\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - در اصل با خودتان .\r\n( 3 ) - بالاخره كارى انجام نداد . فيلستان در يد تمليك ورثهء حكيم الملك باقى است مثل املاك مرحوم حاجى كه به جائى نرسيد و نمىرسد . 41 [ 13 
  ] ( يادداشت بعدى مؤلف در حاشيه )\r\n","page_name":" 2817 ","page_number":205},
  {"content":"\r\n\r\n\r\nوعظ شيخ الرئيس\r\nدر درشكهء او نشسته رفتيم مسجد سپهسالار . خيلى خلوت بود . شيخ الرئيس بالاى منبر بود . قدرى بد از مشير السلطنه گفت ، قدرى از وضع امروز و گرفتن اعانه كه مساوات اين است . حاجى صدر السلطنه اگر دو هزار دارد يك هزار آن را بدهد ، نه تمام دارائى خودش را . آن هم به فتواى فلان‌زاده . آن وقت آب پاكى به دست مردم ريخت كه من از بقاى ايران نااميدم . اين ترتيب هم پايدار نيست و خوش نخواهد بود .\r\nامام مسجد را گفتند آقا سيد كمال الدين بهبهانى برادر آقاى سيد عبد الله است ، ولى تا امروز نيامده و نماز نخوانده است . اين آقا تازه آمده و مىخواهد صاحب مسجد و منبرى بشود .\r\n\r\nحرفهاى صدر السلطنه - نايب السلطنهء دو ساله\r\nبعد از موعظه بيرون آمديم . صدر السلطنه را زيارت كردم . خيلى خوش و بش كرد .\r\nسيدى پول مىخواست خطيب الممالك هى حواله به صدر السلطنه مىكرد . يك مرتبه برآشفت كه شما هم به من اعانه حواله مىدهيد . مىخواهيد همان جوابى را كه به آنها گفتم به شما هم بگويم . من آرام پرسيدم چه جواب گفتيد . گفت هيچ از روزى كه وارد شده‌اند متصل گفته‌اند ما شماها را لازم نداريم . كهنه پرستيد ، مستبديد ، پير شده‌ايد ، به درد نمىخوريد . من هم جواب دادم شما كه ما را لازم نداريد ديگر چه از جان ما مىخواهيد . اعانه را ما بدهيم كارها را ديگران ببرند و مداخل كنند . آن وقت فردا به گدائى بيفتم . هر كس را لازم داريد چشمش كور شود اعانه هم بدهد . قبل از رفتن سفارت جرأت نداشت ازين حرفها بزند . آن وقت گفت شما را به خدا همچو مملكتى مىشود .\r\nشاه ده ساله ، وليعهد هشت ساله ، نايب السلطنه دو ساله ! ما را كه لازم ندارند بيرون كردند . تا بوديم استقلال مملكت را از دست نداديم . حالا نشسته تماشا مىكنيم اين با علمها ، تربيت شده‌ها ، وطن‌پرستها ، ملت‌دوستها چند وقت نگاه مىدارند . ديدم علنى بد مىگويد . زود گفتم بايد مفصلا خدمت شما برسم . گفت البته البته خيلى صحبتها دارم و رد شدم .\r\n\r\nعوارض كالسكه\r\nدر روزنامه اعلانى نظميه كرده بود از كالسكه‌ها پانزده هزار ، از درشكه يك تومان ، از يك اسبه پنج هزار ماهانه گرفته مىشود . كم مانده اهل طهران از تحميلات نظميه فرار\r\n\r\n","description":"","footnote":"","page_name":" 2818 ","page_number":206},
  {"content":"\r\n\r\nكنند . اينها را بايد بلديه بگيرد . اما بلديه نيست تمام رايفرم مىگيرد . همين ماليات كالسكه و درشكهء اربابى ماهى مبلغ كلى خواهد شد .\r\n\r\nضرابخانه\r\nباز تفصيلى در روزنامه از ملاقات مخبر خودش با مسيو اكتاو ليكونت مفتش ضرابخانه نوشته بود كه از اين ترتيبات نااميد صرف بوده و گفته است پارسال من بواسطهء تقلبات حاجى محمد اسمعيل آقا از عمل ضرابخانه كناره كردم . در اين تجديد كتابچه نوشته و به مسيو « بيزو » دادم . او هم تغييراتى داده پانزده روز است به كمسيون ماليه برده‌اند جواب ندادند و شروع به عمل ضرابخانه به همان تفصيلات قديم كردند . اين آدمهاى امروزى همان ديروزيها هستند . حاجى محمد اسمعيل از كرسى ضرابخانه برخاسته مخبر الملك نشسته . روزنامه‌نگار مىگويد وضع امروز مملكت ما خيلى با گذشته تغيير دارد . جواب مىدهد خير هيچ تغييرى نكرده ، آدمهايش عوض شده [ اند : 
  ] حاجى اسمعيل آقا ، مخبر الملك . مخبر الملك ، حاجى اسمعيل آقا . باز مىگويد با اين حال من متحيرم دولت ما را براى چه اجير كرده و اينجا آورده . در اين بىپولى سالى پنجاه هزار فرانك به مسيو « بيزو » و بيست و پنج هزار فرانك به من مىدهد . « 1 »\r\n\r\nمخبر الملك\r\nمن متحير بودم كه چرا مخبر الملك وكالت را استعفا داد و قبول نكرد . معلوم شد لقمهء لذيذترى به چنگ آورده بود . چنان لذيذ كه حاجى محمد اسمعيل را به پايهء دار رسانيد .\r\n\r\nاعانه - قرض براى نجات ايران\r\nروز شنبه در اطاقهاى وزارت داخله كسانى را كه رقعهء اعانه بر ايشان رفته بود دعوت كرده بودند . تفصيل مجلس را از بهاء الدوله كه جزو مدعوين و پنج هزار تومان اعانه گفته‌اند بدهد بعد پرسيدم . گفت بعد از حضور مردم سپهدار نطق مفصلى كرد : ايران در خطر است . ما فرزندان ايران بايد او را از خطر نجات بدهيم و امروز نجات آن منحصر به كمك نقدى است . استراباد در شرف اضمحلال است . ده هزار تومان پول لازم است يك عده قشونى روانه شود نداريم . خيلى از اين مقوله حرف زد . لام تا كام كسى جواب نداد .\r\n\r\n\r\n","description":"","footnote":"\r\n( 1 ) - بيزو را گفتند گوساله است تا گاو بشود كار نمىكند . بالاخره بزرگ نشد كار نكرد . پس از اخذ مبلغها پول رفت ( بيزو به زبان تركى يعنى گوساله ) ( يادداشت بعدى مؤلف در حاشيه )\r\n","page_name":" 2819 ","page_number":207},
  {"content":"\r\n\r\nاز ديوار صدا درآمد و از مردم بلند نشد . باز مختصرى از آن مطوّل را تجديد كرد . اين دفعه معين بوشهر [ ى 
  ] گفت خوب است عنوان قرض بكنيد تا شايد به عنوان قرض مردم چيزى بدهند . ديگرى گفت شما عفو عمومى كرديد پس اين جريمه‌ها چه چيز است .\r\nآخر گفتند ما بايد برويم جواب شما را فكر كنيم و بعد عرض كنيم . مجلس متفرق گرديد .\r\n\r\nقهر عضد الملك\r\nنايب السلطنه شبها درب خانه نمىآيد . آشپزخانهء خودش را هم برده است . بد نيست براى آن كارهاى بزرگ كه واقع شد قهر نكرد و چيزى نگفت . حالا براى خاطر حاجى اسمعيل دزفولى و كتابخانه قهر مفصلى بكند .\r\n\r\nگريهء زنها براى محمد على شاه\r\nشاه قزوين رسيده از خارج شهر به سلطان آباد رفت . قزاق روس به كلى مانع تماشاى مردم بودند . از روزى كه مىرفت در زرگنده تمام جمعيت شمرانى جمع شده بود .\r\nصداى گريه تا تجريش رفته بوده است . همين‌طور زنهاى شهر طهران اغلبى در امامزاده حسن و امامزاده معصوم جمع شده بودند . كالسكهء شاه را كه مىبينند صدا به گريه و شيون بلند مىكنند . آخر شاه آنها را بواسطهء پيغام كه به توسط قزاق روسى فرستاده بود ساكت مىكند و رد مىشود .\r\n\r\nآش پشت پا براى شاه مخلوع\r\nدر اغلب خانه‌ها زنها آش پشت پا براى شاه درست كردند . در خانهء من هم تازه گل درست كرده و از چند جا هم براى او آورده بودند . اينها يك جمعى هستند همه مستبد [ اند 
  ] و شاه را دوست داشتند . دو ثلث زنهاى طهران اين ترتيب جديد را بد مىگويند ، خصوصا از وقتى كه شاه خلع شده است .\r\nدر روزنامهء « ايران نو » برو بروهاى خيلى ناقلائى براى شاه نوشته بود . اما من اگر به جاى او بودم قدرى صبر مىكردم تا اين لاف و گزافها يك مصداق خارجى هم پيدا مىكرد ، و الّا امروز ايران مغشوش‌تر از آن ايام است .\r\n\r\nجواهرات سلطنتى نزد كامران ميرزا\r\nصنيع الممالك زرگرباشى را در عدليه ديدم پرسيدم از جواهرات چقدر كسر بود .\r\nگفت تقريبا چهار كرور تومان كه ششصد هزار تومانش فقط مرواريد است ، بعضى از آنها\r\n\r\n","description":"","footnote":"","page_name":" 2820 ","page_number":208},
  {"content":"\r\n\r\nنزد بانك گرو است كه جزو آن قرض منظور شد . تتمه را شاه به خط خودش با حضور نمايندگان روس و انگليس دستخط كرده نزد كامران ميرزا است . بعضيها را هم نوشته نمىدانم تحقيق شود . گفتم كامران ميرزا چه جواب داد . گفت نمىدانم . گويا هنوز با او جواب و سؤالى نشده باشد . اما آنچه من مىدانم اينها از اميريه پريده و رفته .\r\n\r\nقطب شمال\r\nاين ايام در باب اكتشاف قطب شمال ما بين كماندان پيرى « 1 » و كاپيتن كوك « 2 » منازعهء سختى است . هر يك ادعاى اكتشاف قطب را مىكنند و هر يك در دعوى خود همراهان و گواهان دارند . هنوز صدق قول يكى يا دروغ هر دو محقق نشده است .\r\n\r\nمسابقهء آيروپلان\r\nمسابقهء « آيروپلن » در فرانسه خيلى مفصل بود . مسيو فارمان « 3 » مسافت را از همه بيشتر طى كرد . يكصد و هشتاد كيلومتر طيران كرد و پنجاه هزار فرانك به مشار اليه دادند .\r\nدر تندى و سرعت مسيو كورتيس آمريكائى سبق برد . مسيو لاطان « 4 » سبق ارتفاع را برد كه يكصد و پنجاه و پنج متر بالا رفته بود ده هزار فرانك گرفت . مسيو بله ريو « 5 » سبق چرخ خوردن به دور خود و چرخيدن را برد و هفت هزار فرانك برد و متصل پول است كه براى آنها جمع مىشود . هر كدام بهتر از عهده برآيند مىبرند و اين درست همان اسب چوبى است كه در « الف ليله نوشته » مىپريد يا همان بالهاى جالينوس است كه در اسكندرنامه نوشته . هيچ به درد فرنگستان نمىخورد ، فقط براى مملكت ما خوب است كه مسافرت صد هزار اشكالات دارد ، خصوصا اين ايام كه راهها مخوف و دهات و منزلگاهها هم كلا غارت شده . ازينجا بپريم برويم قزوين . ديگر نه گرفتار دزد شويم نه غارتگر ، نه اين كاروانسراهاى پرپهن كثيف .\r\n\r\nتمبر عدليه\r\nپنجشنبه هفتم رمضان - آخر سنبله است فردا اول ميزان است . هوا بد نيست اما هيچ بارندگى نشده . عدليه رفتم تجار خيلى از هم رعايت مىكنند . امروز مخصوصا آقا اسد اللّه نيامده بود كه محكمه رأى ندهد . بماند به روز يكشنبه تا بلكه سيد آقا چاره بكند يا تهيهء\r\n\r\n\r\n","description":"","footnote":"\r\n( 1 ) -  Robert Peary \r\n( 2 ) -  Fredrick A . Cooke \r\n( 3 ) -  Henri Farmman \r\n( 4 ) -  Hubert Latham \r\n( 5 ) -  Louis Bleriot \r\n","page_name":" 2821 ","page_number":209},
  {"content":"\r\n\r\nپولى . من هم امروز سخت گفتم كه ناچارم از شما به محكمهء بالائى شكايت كنم . بارى عدليه اين روزها دخل خوبى از بابت وجوه تمبر دارد . گفتند تا روزى هشتصد تومان ادارهء تمبر عمل كرده است . هر كسى هم توانسته به يك وسيله در عدليه خودى جا كرده . براى تمام اجزاء هم مواجب قرار داده‌اند . سابقا مردم وسايل ديگر براى دخول ادارات و گرفتن كار و شغل داشتند . امروز آن وسايل تغيير به شكل ديگر كرده . هر كس خودى به مشروطه چسبانده بود يا صنيع الدوله يا ديگران را داشت يا قوم بود داخل كار شده . خواه آن شخص عالم باشد يا جاهل ، خادم باشد يا خائن فرق نمىكند .\r\n\r\nمجلس تازه\r\nشب سه شنبه وكلا را بردند بهارستان . آن مجالس در باغ گلستان خواهى نخواهى موقوف شد . هفته‌اى سه شب گفته‌اند اين عده وكيل حاضره نشسته در امورات شور كنند تا ساير وكلا رسيده و مجلس رسما مفتوح شود .\r\n\r\nبىپولى و مهمانى\r\nدورهء مهمانى امسال ما مثل وضع دولتمان و خودمان خيلى مسكين و مفلوك است .\r\nديشب منزل من بودند . اولا عده خيلى كم است . قمار آقايان هم منحصر به يك تختهء مختصرى بود كه شعاع الدين ميرزا با نديم السلطان شريك شده دو قران ، دو قران با عين الملك بازى كردند و تا صبح برد و باخت آقايان يك تومان شد . آن تهيه و تداركات خوردنى هم كه اقلا سه چهار روز تهيهء آن طول مىكشيد و ده پانزده تومان اقلا خرج مىشد به سه دانه هندوانه و دو دانه خربوزه و يك دورى زلوبيا كه چشم مدعوين را خيره كرده بود طى شد . دل من به حال جناب قوزى مىسوزد كه اين بينوا يك سال قرض مىكرد براى ماه رمضان ، سال به سال عايدى او كمتر شد تا امسال كه از خجالت ابدا دعوتش نكرديم .\r\n\r\nمحبوسين باغشاه\r\nامام جمعه و سعد الدوله به سمت فرنگستان رفتند . گويا امام جمعه در شامات اقامت كند . شيخ محمود ورامينى هم با اردوى شاه رفت . محبوسين باغ شاه تشريف دارند .\r\nمعتضد ديوان رضا بالا زنده است و كشتن او دروغ است .\r\nسه شنبه 12 رمضان المبارك - من همه روزه مستخدم عدليه مىباشم و باز طلب مرا وصول نمىكنند . اين پول مقررى قوىئيل است كه هزار و هفتصد تومان به هزار و\r\n\r\n","description":"","footnote":"","page_name":" 2822 ","page_number":210},
  {"content":"\r\n\r\nدويست ، پس از آن همه مرافعه و دوندگى صلح شد و تمسك صراف دادند . حالا هم عارض شديم و باز وصول نمىشود .\r\n\r\nظهير السلطان و ديگران\r\nديشب خانهء عميد الدوله مهمان بوديم به همان اختصار . ظهير السلطان و آجودان باشى سابق كه حالا يار محمد خان اسمش را مىگويند سرشب آنجا بودند . اولى را معاون و نايب الايالهء خراسان كرده‌اند و ماهى پانصد تومان مواجب ، دومى را رئيس قشون سالى پنج هزار تومان . مىروند به جان ركن الدوله [ مىافتند . 
  ] حالا ظهير السلطان باز چند روزى باغ شاه حبس و زنجير بود . اين يار محمد خان پسر وزير نظام با جمعى ديگر از قبيل امير اعظم ، معتمد خاقان حاكم طهران و آنها كه در سفارتها متحصن شدند اين مدت فرنگستان و مشغول عيش بودند . پس از فتح طهران و امنيت و خلع شاه به يك ماه آمدند ، چه امتياز و تفوقى دارند كه همه بايد داراى كار و شغل شوند .\r\nامير اعظم ده روز قبل از خرابى مجلس رفت يك ماه پس از فتح طهران آمد . حالا يك باد و بروتى ور مىدارد كه حكومت استرآباد ، سمنان دامغان ، شاهرود ، بسطام باز نمىرود . بارى من يك نفر كه بخل نمىكنم . مملكت ما خوب و منظم بشود به دست هر كس باشد متشكر و ممنون هستم .\r\n\r\nگروگذارى جواهرات\r\nسيصد و شصت هزار تومان پول فورى براى اصلاحات جزئى لازم شده بود . قبل از جلوس وكلا هيئت مديره رأى داده بود از جواهرات گرو بگذارند . بعد وكلا دو دسته شده يك دسته كه نواب و آقا سيد نصر الله جزو اعظم بودند مخالفت داشتند . تقىزاده و اتباع او ميل داشتند . وزرا هم در استقراض رأى مىدادند . اين بود دو شب حضرات قهر كرده حاضر نشدند و مىگفتند اين همه مذمت به محمد على ميرزا براى گرو گذاشتن جواهرات و آن همه بدگوئى پس براى چه بود . اين پول گويا قرض نشد و امورات كماكان به حال خرابى باقى است و هيچ آثار بهبودى و رفاه هويدا نيست .\r\n\r\nسفير تازهء روس\r\nسفير روس پريروز شرفياب شد . من نبودم آقاى عماد السلطنه رفته بود . اما توى كالسكه سفير را ديدم ، مرد قوى هيكل درشتى است . گفتند چهل و دو سال دارد . صورت را مىتراشد . مستشار سفارت روس در انگليس بوده .\r\n\r\n","description":"","footnote":"","page_name":" 2823 ","page_number":211},
  {"content":"\r\n\r\n\r\nايران نو\r\nدر روزنامهء « ايران نو » مختصرى از سپهدار گله كرده بود كه چرا به مخبر روزنامهء روس گفته است من علامت بهبودى در وضع حاليهء ايران نمىبينم و اين ترتيب مخالفت با استقلال مملكت دارد و نمىشود اداره كرد . اين « ايران نو » خيلى خوب روزنامه‌اى شده و همه را از ساير جرايد مزخرف مستغنى كرده .\r\n\r\nشاهسون\r\nاسب فخر الملك را هنوز نگرفته‌ايم . حاجى رضا قلى خان پريشب اينجا آمد ، حكايت ورود جهانشاه خان را به زنجان و تفصيلات را تمام گفت . افسوس كه اين روزنامه تمام شد . انشاء الله اگر زنده ماندم در مجلد ديگر شرح مىدهم كه اين شاهسون چقدر بد ذات است .\r\n\r\nقشون روس در قزوين\r\nقشون روس در قزوين مىگويند زيادتر شده . به اين نزديكى ما از كم و كيف آن خبر نداريم . حتى نمىدانيم سركرده‌اش كيست و كدام فوج است و چه مىكند . دختر امير الدوله از قزوين آمده بود براى همشيره‌ها حكايت كرده بود كه همه يك شكل و يك لباس هستند . همه روزه مشق مىكنند . در ميان چادرها سرداب درست كرده‌اند . هيچ شرارت و هرزگى نمىكنند . خيار چنبر بزرگ در بازار ديده بودند چند دانه خريده نزد جنرال برده بودند كه اين چيست ، مىشود خورد يا نه ؟ جنرال پس از مداقه اجازهء خوردن داده بوده است . خيار چنبر آنجا خيلى بزرگ مىشود . « هندوانه » را مثل سيب پوست كنده مىخورند .\r\nحاكم قزوين به اصرار و ابرام باز صدق الدوله شد و گفته بود مىروم . سهام الدوله وارد شيراز شده . ديگر نمىدانم به چه شكل حكومت مىكند . حجة الاسلام لارى كه هنگامه دارد .\r\nحاجى سيد على آقا با وجود آن جار مسجد شيخ را از شيخ عباس اجاره كرده ، خودش است و چند نفر از متملقين . اما دو مكبّر دارد . هر كس از بازار بگذرد گمان مىكند در مسجد راه نيست . وعظ هم نمىكند . شيخ على زرندى در مسجد شاه موعظه مىكند خيلى خنك و بد . ما به جاى آن‌كه بالا برويم پائين آمديم . از سيد جمال شكايت داشتيم حالا معلوم مىشود مثل او واعظى نخواهد آمد . حالا از عقيدهء او و رشوه گرفتن او مردم\r\n\r\n","description":"","footnote":"","page_name":" 2824 ","page_number":212},
  {"content":"\r\n\r\nشكايت داشتند كه يكى از آنها خودم بودم مطلبى بود عليحده . اما خير حالا قدر او معلوم مىشود و مىفهميم چقدر به درد امروز ما مىخورد . كارها را برهم زد و خراب كرد . حالا كه مىبايست باشد بلكه بواسطهء زبانش آسايش دست دهد نيست .\r\n\r\nظل السلطان و حوالهء پول\r\nدر « ايران نو » نوشته بود ظل السلطان صد هزار تومان نقد حوالهء طهران داد . تلگرافاتى درج كرده بود . من جمله تلگرافى از آقا سيد محمد و رسول‌زاده بود كه پوست ما كنده شد و جانمان به لب رسيد تا اين پول را از شاهزاده وصول كرديم . شما را به خدا نگذاريد به مصرفهاى بىمعنى برسد . با كمال حزم و احتياط خرج كنند .\r\n\r\nعين الدوله و ده هزار تومان\r\nشنيده مىشود عين الدوله فقط ده هزار تومان داده پول او را رد كنيد . ما چند نفر هستيم اين ده هزار تومان او را از خود مىدهيم .\r\n\r\nخيرات مسعوديه\r\nتلگرافى هم از خود ظل السلطان بود كه دوازده هزار تومان مواجب خودم را به معارف و مريض‌خانهء گيلان بخشيدم . هيئت مديره يا كمسيون عالى اگر تصويب كند ، جمع گيلان منظور شود . اسمش را هم « خيرات مسعوديه » گذاشتم . سابقا در همين روزنامه نوشته بودم شاهزاده سيصد و هفتاد هزار تومان نقد داد براى تتمه توقيف است .\r\nحالا اين‌طور مىنويسد و گويا اين صدق باشد .\r\n\r\nپرداختى عين الدوله و نير الدوله\r\nاما آنچه نوشته شده بود عين الدوله و نير الدوله و امام جمعه داده‌اند كذب محض بود .\r\nفقط ده تا عين الدوله و سه هزار تومان نير الدوله داده . حالا اگر در به دو ورود هم چيزى داده باشند علنى و رسمى نبوده . اين دو فقره رسمى است از خفا خبرى ندارم .\r\n\r\nفارس\r\nاز شيراز هم تلگرافاتى درج بود كه حضورى به سيد يعقوب « 1 » و سيد محمد رضا\r\n\r\n\r\n","description":"","footnote":"\r\n( 1 ) - انوار\r\n","page_name":" 2825 ","page_number":213},
  {"content":"\r\n\r\nمساوات مخابره شده . همه جا را شلوغ نوشته . شرق و غرب ، جنوب و شمال را ميان اشرار و عشاير تقسيم كرده كه هر سمت را يك طايفه مشغول چپاول هستند .\r\n\r\nبىپولى\r\nرمضان تلخى از بىپولى به تمام مردم مىگذرد . خدا مىداند يك نفر در بازار پنج هزار نديدم خريد كند . اغلب دكاكين تيمچهء امين السلطان هم بسته است . آنها هم كه هستند تمام چرت مىزنند . راه معامله كسب و كاسبى مسدود ، مثل راه نوكرى . تمام مردم متحير ، متفكر . براى شام شب محتاج .\r\nفقط در نظميه و خدمت مسيو يپرم پول پيدا مىشود كه ماه گذشته قريب هشت هزار تومان دخل اداره شده و خرج كرده . ديگر در هيچ جا پول نيست .\r\n\r\nبىپولى وزارت جنگ\r\nاسد الله ميرزا كابينهء وزارت جنگ مىرود . مىگفت كاغذ و پاكت نداريم و يك ماه است كتابچهء ثبت نداريم و پول نيست بخرند .\r\nشهر رمضان المبارك تخاقوى ئيل 1327 - 6 درجهء ميزان - عين السلطنه قهرمان قاجار - طهران\r\n\r\n","description":"","footnote":"","page_name":" 2826 ","page_number":214},
  {"content":"\r\n\r\n\r\nضمائم جلد پنجم پس از مشروطه\r\n\r\n1 - سواد دستخط جهان مطاع اعليحضرت همايونى\r\nمربوط به شنبه دوم رجب 1327 جناب مستطاب اشرف نايب السلطنه . از آنجائى كه خداوند متعال نعمت سلطنت به ما عطا فرمود و وجود ما را در حفظ ناموس اسلام ظل عاطفت خود قرار داد به شكرانهء اين نعمت عظمى بايد هر چه زودتر خاطر خطير ملوكانهء ما در نظم امورات مملكت و آسودگى ملت و نشر عدالت كه به واسطهء تشكيل مجلس شوراى ملى خواهد بود ساعى باشد ، لهذا مقرر مىفرمائيم كه همين دستخط ما را به جنابان وزير جنگ و وزير داخله ارائه داده در تشكيل مجلس شوراى ملى و سنا كه از تمام امورات لازم و به حال ملت مفيدتر است اقدامات مجدانه نمايند و از طرف ما به عموم ملت كه فرزندان ما هستند بگوئيد كه انشاء الله خداوند عمرى كرامت فرمايد جبران خدمات چندين سالهء شماها را خواهم فرمود .\r\nسلطان احمد شاه قاجار .\r\n\r\n2 - اسامى منتخبين درجهء اول طهران\r\nمربوط به پنجشنبه 2 شعبان 1327 عدهء منتخبين درجه اول دار الخلافه بنابر قانون چهل و پنج نفرند ولى به ملاحظهء آنكه شايد بعضى از آقايان استعفا بدهند يا محذورى داشته باشند پنجاه و پنج نفر ذيل به اكثريت نسبى انتخاب و معين شده‌اند .\r\n\r\n","description":"","footnote":"","page_name":" 2827 ","page_number":215},
  {"content":"\r\n\r\n1 - حاج سيد نصر الله 3615\r\n2 - احتشام السلطنه 2933\r\n3 - حسينقلى خان نواب 2102\r\n4 - ممتاز الدوله 2093\r\n5 - ذكاء الملك 2089\r\n6 - مخبر الملك 2045\r\n7 - آقا شيخ محمد حسين 1703 يزدى\r\n8 - حكيم الملك 1635\r\n9 - مستشار الدوله 1575\r\n10 - دكتر ولى الله خان 1555\r\n11 - صنيع الدوله 1513\r\n12 - حاج امين الضرب 1343\r\n13 - وثوق الدوله 1045\r\n14 - حاج امام جمعه 1032 خوئى\r\n15 - صديق حضرت 986\r\n16 - شيخ الرئيس 834\r\n17 - اسد الله ميرزا 764\r\n18 - معز السلطان 669\r\n19 - ميرزا حسين خان 502 كسمائى\r\n20 - ميرزا سيد محمد بهبهانى 492\r\n21 - محتشم السلطنه 461\r\n22 - مشير الدوله 457\r\n23 - حسينعلى خان 395\r\n24 - مؤتمن الملك 372\r\n25 - تقىزاده 350\r\n26 - معاضد السلطنه 326\r\n27 - دكتر امير خان 293\r\n28 - مستوفى الممالك 289\r\n29 - لسان الحكماء 279\r\n30 - وحيد الملك 274\r\n31 - حاج على حاج حبيب 265\r\n32 - ظهير الدوله 257\r\n33 - آقا شيخ مهدى نجم آبادى 253\r\n34 - رضا قلى خان رئيس 248\r\n35 - آقا شيخ على نجم آبادى 240\r\n36 - آقا شيخ على نورى 236\r\n37 - آقا حسين نجم آبادى 226\r\n38 - فخر الاسلام 225\r\n39 - ميرزا على محمد خان مجاهد 213\r\n40 - حاج شيخ مرتضى آشتيانى 208\r\n41 - ناصر الملك 200\r\n42 - دكتر حيدر ميرزا 195\r\n43 - سليمان ميرزا 187\r\n44 - حاجى سيد محمد امام‌زاده 187\r\n45 - يحيى ميرزا 175\r\n46 - ممتاز السلطنه 174\r\n47 - ميرزا داود خان على آبادى 170\r\n48 - آقا شيخ محمد تقى گرگانى 166\r\n49 - حاج محمد تقى شاهرودى 163\r\n50 - ملا اسد الله فقيه التجار 157\r\n51 - صدر العلماء 156\r\n52 - مستشار السلطان 153\r\n53 - آقا سيد محمد رضاى مساوات 153\r\n54 - آقا ميرزا سيد محمد طباطبايى 150\r\n55 - حاج سيد على آقا يزدى 148\r\n\r\n3 - بشارت زنده‌باد دار الشوراى ايران - اسامى پانزده نفر وكلاى طهران\r\n1 - حاجى سيد نصر الله 2 - احتشام السلطنه 3 - وثوق الدوله 4 - حكيم الملك 5 - صديق حضرت 6 - تقىزاده 7 - مستشار الدوله 8 - ذكاء الملك 9 - صنيع الدوله 10 - حسينقلى خان نواب 11 - اسد الله ميرزا 12 - آقا شيخ حسين يزدى 13 - يحيى ميرزا 14 - مؤتمن الملك 15 - وحيد الملك\r\n\r\n","description":"","footnote":"","page_name":" 2828 ","page_number":216},
  {"content":"\r\n\r\n\r\n4 - اعلان رسمى مربوط به 15 شعبان 1327 عفى الله عما سلف و من عاد فينتقم منه\r\nبه مباركى و ميمنت ولادت با سعادت حضرت اقدس ولى عصر ارواحنا فداه و حسن تصادف اعلان رسمى ولايت‌عهد حضرت اقدس اسعد و الا شاهزاده محمد حسن ميرزا به عموم اهالى شهر دار الخلافه طهران اعلان مىشود .\r\nاز يك سال و نيم به اين طرف كه مملكت ايران به دست مفسدين و خائنين افتاده و صفحهء خونين و مظهر اعمال وحشيانهء فوق العادهء ايشان شد جهاد حريت و قيام مشروع در اين كشور شروع و روز به روز هر چند شرارت جلادان مركزى بيشتر گرديد بر زبانهء غيظ ملى افزوده گشت تا آن‌كه عناد در مخالفت با ملت را به نتايج وخيمه منجر كرده عموم ملت ايران و رؤساى روحانى اسلام را به فداكارى آخرى و ابراز شجاعت يأس مجبور ساختند تا آن‌كه دو ماه پيش كه شرارت اشرار بالاتر گرفت پيمانهء صبر ملت لبريز و به تبديل سلطنت و تجديد اساس دولت و دفع هر نوع اشكالات از پيش پاى ملت تصميم شد .\r\nو بالاخره به توجه اولياء حق به مقصود اصلى نائل آمد . و اگرچه كافهء ملت مظلوم از اطراف منتظر بودند كه انتقام ملت و وطن از خائنين و ظالمين گرفته و اعوان ظلم و جور به سزاى خود رسيده مملكت از شر مفسدين آسوده شود لكن اولياء دولت و امناء ملت از به دو اين مظفريت پس از آن‌كه چند نفر از اشخاص محارب و مهدور الدم به جزاى اعمالشان رسيدند . رحم و مروت را پيش گرفته و عفو و رأفت را پيشهء خود ساختند و در صدد به دست آوردن موقع مناسب براى اعلان عفو عمومى و رفع تزلزل قلوب و وحشت خائفين بوده و در اين باب عجله داشتند تا آنكه پس از زمانى تدقيق نظر در شرايط عفو عمومى از حسن اتفاق اين موقع مبارك و روز خجسته كه تصادف عيد مذهبى و دولتى و از ايام فرخندهء ملى است براى عفو ما سلف و تجديد اخوت ميان رعاياى مملكت پس از مدتها كينه‌ورزى و مباغضت انتخاب شد . اينك به موجب همين اعلان .\r\nبنام نامى اعليحضرت اقدس شاهنشاهى از تاريخ ذيل عفو عمومى نسبت به تمام تقصيرات گذشته به عموم مقصرين سياسى شهر دار الخلافه به شروط و مستثنيات ذيل مرحمت مىشود و اشخاصى كه بعد از اين\r\n\r\n","description":"","footnote":"","page_name":" 2829 ","page_number":217},
  {"content":"\r\n\r\nتاريخ بر ضد اصول ادارهء حاضره افساد يا مشغول دسائس و اقدامات محل امنيت مملكت باشند فورا دستگير و به مجازات خيلى سخت محكوم خواهند شد .\r\nاولا اين عفو عمومى به هيچ‌وجه شامل تقصيرات مدنى و ملكى نبوده فقط منحصر به تقصيرات سياسى خواهد بود ( توضيح : تقصيرات سياسى اقدامات بر ضد اساس حريت و مشروطيت است و تقصيرات مدنى و ملكى جنحه و جنايات و تعديات به حقوق و اموال و اعراض اشخاص است بدون مقصد سياسى ) .\r\nثانيا - بعضى از مقصرين كه محض استخلاص از مجازات سوء اعمال خود به بعضى از سفارتخانه‌هاى محترم پناهنده شده‌اند و به رعايت احترام سفارتها از مجازات و محاكمهء حضورى آنها صرف نظر و فقط مقرر شده است از خاك ايران تبعيد شوند و لزوم تبعيد آنها به سفارتخانه‌هائى كه محل تحصن آنها است اطلاع داده شده .\r\nثالثا - متصديان جنايات كبيره و تقصيرات غير قابل عفو اعم از آنها كه در طهران بوده و قبل از تاريخ اين اعلان توقيف و محكوم به مجازات شده‌اند يا آنهائى كه نظر به غيبت فعلى آنها از طهران حكم مجازات غيابى دربارهء آنها صادر و اسامى آنها در جرايد منتشر مىشود ( توضيح : احكام صادره در حق اشخاصى كه توقيف شده‌اند غير از قتل و اعدام خواهد بود ) .\r\nرابعا - اشخاصى كه نظر به مصالح مملكت يا اصلاح شخصى خود آنها قبل از تاريخ اين اعلان كتبا به آنها اظهار شده است كه از طهران مسافرت كرده يا به ساير نقاط ايران بروند .\r\nتتميم - چون بعضى از غيرتمندان قبل از تاريخ اين اعلان به طيب خاطر براى معاونت ماليهء دولت متقبل اداى وجه اعانه شده و از بعضى ديگر نيز بالضروره قبل از تاريخ اين اعلان كتبا وجه اعانه درخواست شده است و نظر به اين‌كه بعد از اين تاريخ مطالبهء وجوه غير معمول به عنوان اعانه يا غير آن جدا ممنوع است آن اشخاص نبايد وجوه مقرره را جريمهء تقصير شمرده يا به استناد اين اعلان در اداى آن وجوه مسامحه كنند .\r\n( در خصوص عفو عمومى ولايات نيز تلگرافى متحد المال به عموم فرمانفرمايان و حكام ايالات و ولايات مخابره شده است )\r\nبه تاريخ پانزدهم شعبان مولود مسعود حضرت ولى عصر عجل الله فرجه\r\nنايب السلطنه ، عليرضا قاجار\r\n\r\n","description":"","footnote":"","page_name":" 2830 ","page_number":218},
  {"content":"\r\n\r\n\r\nجلد ششم ( پس از مشروطه ) 14 رمضان 1327 تا 8 ذى الحجهء 1327\r\n\r\n","description":"","footnote":"","page_name":" 2831 ","page_number":219},
  {"content":"\r\n . \r\n","description":"","footnote":"","page_name":" 2832 ","page_number":220},
  {"content":"\r\n\r\n\r\nاردو براى زنجان « 1 »\r\nبسم الله الرحمن الرحيم پنجشنبه 14 شهر رمضان المبارك 1327 هجرى - ششم درجهء ميزان ، 30 سپتامبر 1909 ميلادى ، 13 مهر ماه 831 جلالى - براى زنجان تدارك اردو ديده مىشود كه از مجاهد و سوار دولتى با توپ فرستاده شود . پول هيچ ندارند . عمل استقراض يكصد و پنجاه هزار تومان كه جواهر رهن بگذارند صورت نگرفت . ناچار جمعى از اعانه بده‌ها را كه نقدتر از ديگران بودند از ميانه جدا كرده پريشب در خانهء منتصر الدوله حبس كرده مبلغى جبرا قهرا گرفتند . آنچه از اسامى آنها شنيدم از اين قرار است :\r\n\r\nاعانه‌ها\r\nآقاى حاجى معين السلطان ده هزار تومان . شش و پانصد تمسك سپهدار ، باقى حوالهء صراف .\r\nمعاون السلطان وزير لشكر پارسال ميرزا عباس خان پانزده هزار تومان .\r\nنظام السلطنه سى هزار تومان .\r\nسعد الملك بيست هزار تومان .\r\nحاجى مشير خلوت پنج هزار تومان .\r\nاينها از اشخاص پولدار طهران هستند يعنى نقدينه دارند .\r\nبهاء الدوله مىگفت فردا شب هم نوبهء من است و همين‌طور شد . او را ساعد الدوله فرستاده بود . چهار هزار تومان تمسك كمپانى ورشكست عراق كه از مرحوم حاجى بهاء الدوله ارث رسيده بود مال صغار بيچاره است داد ، با يك تقديم نقدى به ساعد الدوله . اما معلوم نيست قبول شود .\r\nامروز شنيدم جمعى از قبيل سردار ناصر ، حاجى سيد رضى گيلانى ، موثق الدوله ،\r\n\r\n\r\n","description":"","footnote":"\r\n( 1 ) - در حاشيه - غارت‌گرهاى من آنقدر دنى بودند كه به يك صفحه كاغذ سفيد كتاب هم دست رد نگذاشتند . آخر حوت 1303 - 19 شعبان 1343 . ع . سالور\r\n","page_name":" 2833 ","page_number":221},
  {"content":"\r\n\r\nافتخار التجار ، حاجى باقر و غيره خانهء سپهدار اعظم متحصن شده [ اند 
  ] كه ما نداريم بدهيم . عين الدوله هم از آن هفتاد هزار تومان كه به قسط بنا بود ماهى ده تا بدهد فقط ده تا داده . شنيدم كاغذ بسيار سخت بدى سپهدار نوشته و چند نفر مجاهد مأمور كرده تتمه را وصول كنند .\r\nباز امروز شنيدم حكما از همه خواهند گرفت ، اما دور نيست به بعضى تخفيف بدهند . خوب حالا شهر ديگرى شلوغ شد چه خواهند كرد . باز طهرانى بايد جريمه بدهد . اگر اين شكل بگذرد نوبت ماها هم مىرسد . براى اين كه كار به آدمى پنجاه و صد خواهد رسيد . اما آنچه از اعيان و نوكر باب بگيرند صدائى بلند نمىشود . سراغ كسبه و تجار اگر بروند هنگامه مىشود .\r\n\r\nروزنامهء شرق - سيد ضياء الدين ژون پرسان\r\nروزنامهء موسوم به « شرق » از عالم مطبوعات جلوه‌گر شد ، يوميه در كاغذ بزرگ ، تك نمره سه شاهى . هم قيمتا ، هم از حيث كاغذ از « ايران نو » برترى دارد . اين روزنامه را جمعى شريك شده ، دير زمانى بود انتظار داشتيم . « ژون پرسان » ها داخل هستند و انشاء الله خوب مىشود . اما در اين نمره قدرى از استقراض اين مبلغ جزئى و گرو گذاشتن جواهر بد نوشته بود كه براى اين وجه نالايق ناقابل هيچ شايسته نيست يك وزيرى بگويد جواهرات سلطنتى گرو گذاشته شود .\r\n« اى آقايان عظام كه محل ناموس و پشت ملت و يك مشت بيچارگان هستيد آيا هيچ انصاف نداريد يا هيچ از خدا نمىترسيد ، هيچ از وظايف مكلفهء انسانيت خود خجالت نمىكشيد ، هيچ از حقارت و پايمال كردن آبروى ملت ملاحظه نمىكنيد . » گفتند آن وزيرى كه گفته بود فرمانفرما بود .\r\n\r\nشكايت شرق\r\nباز در اين نمره در تلو مصيبت و دردهاى بىدرمان شرحى از وضع حاليه شكايت مىكند كه ابدا فرقى با سابق ندارد : « بدبختانه با كمال تأسف مشاهده مىشود كه هيچ فرقى با ايام استبداد حاصل نكرده ، منتهى از حكم انفرادى خاقان مخلوع خلاصى جسته و دچار احكام و آراء خواقين متكثرهء متعدده گرديديم . » مقصود اين بود . فورا شهرت توقيف شرق شايع شده اسباب تعجب همه شد .\r\n\r\n","description":"","footnote":"","page_name":" 2834 ","page_number":222},
  {"content":"\r\n\r\n\r\nهيكل استبداد\r\nتلگرافى روزنامهء « ايران نو » شايع كرد كه اعليحضرت محمد على ميرزا امروز چهاردهم قبل از ظهر رهسپار روسيه شد . هيكل استبداد رفت عموم را تبريك مىگوئيم .\r\n\r\nنصرة الدوله و دوندگى\r\nوزير عدليه استعفا داد . اما مشكل است قبول شود . نصرت الدوله پسرش را گفتند برود فرنگستان . يك ماه مىشود رفته . از بس در طهران دوندگى بى جا مىكرد . من از عربعلى شنيدم كه فرمانفرما هشت نفر درشكه‌چى دارد ، ده زوج اسب درشكه ، با وجود آن روزى نيست كه خودش و پسرش مبلغى پول كرايهء درشكه ندهند .\r\n\r\nماليات همدان\r\nاز همدان مؤتمن ديوان نوشته بود معتمد الدوله در جواب مطالبهء مقررى مىگويد همدان امسال سى و پنج هزار تومان خرج نظميه و ضبطيه پيدا كرده ، همين قدر هم مخارج عدليه و غيره مىشود . همان ماليات دهات حضرت و الا را من نگيرم خيلى قانع باشيد . امسال ماليات ايران هيچ عايد نخواهد شد . مبلغ كلى اول سال سرداران و قشون طرفين گرفته‌اند . آنجاها هم كه نمىدهد يا حاكم ندارد صرف‌نظر بايد كرد . چند شهر هم كه مطيع است و ماليات داده از اين قبيل مخارج [ دارد 
  ] ، حكام با اهل شهر هم دست شده و فراهم نموده است . همدان به همه جهت هفتاد هزار تومان ماليات مىدهد . اگر بنا باشد سى و پنج هزار تومان خرج نظميهء دروغى آنجا يا راستى آنجا كنند پس يك مبلغ كلى هم كسر خواهد آمد و از طهران بايد فرستاد .\r\nشنبه 16 رمضان - پريروز در عدليه وقتى كه ديدم صاف پوست كنده مصدقين حمايت مىكنند و مرا « دول » مىدهند از ميرزا كريم خان رئيس محاكم تجارت هم كار ساخته نيست ( براى اين‌كه اين يك نفر ثبات در وزارت تجارت بود و دو سال قبل جلوى فخر الملك اذن جلوس نداشت . حالا رئيس شده دوام و ثبات خودش را در اين مصدر به حمايت و همراهى تجار مىداند . همين‌طور حسنعلى ميرزا نويسندهء فخر الملك كه حالا رئيس اين محكمه است ) . افخم الدوله رفت در ادارهء تفتيش مخبر السلطان را از كم و كيف مخبر كرد آمد آنجا قدرى سرزنش كرد . آن وقت قرار دادند امروز با حضور او و يكى دو نفر تحقيقات شود . به عبارت ساده اين دو سه نفر تجار از گردن خودشان بيندازند ، اگر\r\n\r\n","description":"","footnote":"","page_name":" 2835 ","page_number":223},
  {"content":"\r\n\r\nسيد آقا گله كند بگويند ديگران حكم دادند .\r\nدر آخر دوسيه پريروز ديدم نوشتند تشتت آرا دست داد ماند به روز شنبه و حال آن كه سه نفر بودند و هيچ تشتت نداشت . امروز مخبر السلطان رئيس تفتيش ناقص عدليه با ركن الممالك رئيس استيناف « 1 » و ميرزا كريم خان آمدند دوسيه خوانده شد . اولا چندين ايراد كردند كه محكمه چرا به حرف وكيل وكالت نامه مىخواهد يا آنقدر گوش به معاذير مىدهد . بعد سند را ديدند . حاجى سيد آقا در مقابل پاكت امجد الدوله و كاغذى كه به او نوشته درمىآورد . آخر هم تمسك امجد الدوله را بيرون آورد كه نوشته بود شما اين مبلغ را تمسك بدهيد ، حضرت اشرف صدر اعظم فرموده‌اند بيست روزه من اين پول را از انتصار السلطان گرفته مىرسانم . خيلى اسباب خندهء همه شد و گفتند از عنوان كاغذ تا هزار و سيصد و بيست و هفت تمام غلط است . شما اگر طلبى داريد عارض بشويد خواهند گرفت .\r\n\r\nجواب محكمهء تجارت\r\nمن هم ديگر آنچه خواستم گفتم . من جمله حضرات را مخاطب كرده گفتم آنچه در اين مدت ديدم عرض مىكنم . در اين محكمه ابطال حقوق مردم مىشود ، يعنى اگر تجار طلب‌كار باشند و بىسند و به همان دستك و دفتر باشد فورى حكم مىدهند ، اما اگر از تاجر طلب‌كار باشند همين‌طور امروز و فردا مىكنند و حكم نمىدهند . حالا من يك آدمى بودم كه هم شأن داشتم ، هم از قانون فعلى عدليه مخبر ، به يك اندازه هم حرف مىزدم و از من احتياط مىكردند آنقدر « دول » دادند و مسامحه كردند تا شماها را جمع كردم . حال يك مسلمان ديگرى كه هيچ اين مراتب و اين اطلاعات را ندارد ملاحظه كنيد كه به كلى حقش پايمال مىشود . تمام اين مرافعه‌ها و انقلابها ، شاه خلع كردنها همه مىدانيد براى يك عدالت‌خانه شد . شما را به خدا ، شما را به رسول اينك كه به دست خودتان افتاده قدرى دقت كنيد ، قدرى مواظب باشيد . نگذاريد به اين اندازه مردم مظلوم واقع شوند . مثلا يكى از مصدقين محكمهء دوم تجارت همين آقاى آقا سيد آقا است . اين كه خودش زيربار عدالت نمىرود و از همه ظالم‌تر است ، چطور به مسلمين حاكم باشد و حكم كند .\r\n\r\n\r\n","description":"","footnote":"\r\n( 1 ) - حسينقلى ركن الممالك سنجر داراى خاطراتى است كه خويش او مرحوم مهندس عبد الحميد كسمايى آن را در اختيارم گذارد كه به چاپ برسانم . متأسفانه هنوز آن امكان پيدا نشده . اما بعضى از اسناد متفرقه‌اش را در مجلهء آينده چاپ كرده‌ام ( ايرج افشار )\r\n","page_name":" 2836 ","page_number":224},
  {"content":"\r\n\r\nپس از اين حرفها از من خواهش كردند بروم بعد از احياء به محكمهء اجرا و پول را بگيرم . ما كه رفتيم مخبر السلطان خيلى به حضرات به دو سخت گفته بود . اما من مىدانم به ايرانى جماعت اين حرفها مؤثر نيست . با چوب و چماق ، كند و زنجير ، قطع يد و زبان از عهده برنيامدند ، حالا به طريق اولى برنمىآيند .\r\n\r\nكتك خوردن امير بهادر\r\nدر روزنامهء « ايران نو » تلگرافى نشر كرده بود كه شاه امير بهادر را در لب دريا با چوب دست خودش كتك مفصلى زد و خيلى فحش داد كه تمام اين بلاها را تو به سر من آوردى . حالا هم دست برنمىدارى . اينجا در زرگنده به شاه عرض كرده بود غصه ندارد ، پسرت شاه است و خودت شاهنشاه .\r\nهمه مىگفتند شاه فرار مىكند يا از زنجان جمعى آمده مىبرندش . اما من يقين داشتم اولا خودش جبون بود و از جانش خيلى مىترسيد نمىرفت . براى اين‌كه شجاعت و جلادت او را ديديم و به خوبى دانستيم ندارد و الّا چهارده هزار قشون و يك سلطنت داشت و نكرد . ثانيا اگر مىآمدند و او را مىخواستند ببرند هرگز روسها نمىگذاشتند . به چنگ آنها به اين سهلى افتاده بود هيچ عاقلى باور نبايد بكند كه رايگان مىدادند . نه حالا بلكه هيچ وقت نمىگذارند قدم به سمت ايران بردارد . كمند غزالى بود كه شيرى به آن افتاده چطور از دست مىدادند .\r\n\r\nواعظ بجنوردى\r\nشبها مهمانى مىرويم ، اما همانطور مختصر و خيلى مسكين . امسال روزه‌خور زيادتر است . چند دكان منحصر آنها است . هر وقت تشنه مىشوند يا سيگارى [ مىخواهند بكشند 
  ] آنجا مىروند . مسجدها هم رونقى ندارد . وعظ تازه ، واعظ تازه نيست . آن طفل پارسالى را هم نياوردند . گويا شهر ديگرى برده باشند . سيد يعقوب شيرازى در مسجد شاه ايستاده بالاى منبر نطقى مىكند ليكن جمعيتى جمع نمىشود و تازگى ندارد . يك نفر بجنوردى همراه آقاى آقا سيد محمد آمده كلاه بزرگى به سر دارد كه تمام صورت دراز لاغرش را مستور مىدارد ، عينك هم مىگذارد . با كت بالاى منبر وعظ مىكند . از بس كه آرام صحبت مىدارد من هر چه ايستادم چون قدرى دور بودم هيچ استماع نكردم . اما پز آن بجنوردى با كلاه بزرگ و كت و آن صورت تراشيده خيلى خيلى لاغر و آن لهجه بىتماشا نيست ، اغلبى براى تماشا جمع مىشوند\r\n\r\n","description":"","footnote":"","page_name":" 2837 ","page_number":225},
  {"content":"\r\n\r\n\r\nآقاى سيد محمد طباطبايى\r\nآقاى آقا سيد محمد از روزى كه آمده ابدا دخيل در امرى نيست ، نه كميسيون رفته ، نه بهارستان . به كلى كناره كرده مشغول مباحثه و تكاليف شرعى است . اما آقا سيد عبد الله .\r\nاولا تعجب است كه نيامد . ثانيا هرگز اگر بود آرام نمىنشست . هزار گربه عروس مىكرد و همه را به هم ريخته بود . . .\r\n\r\nسپهدار مغرور\r\nبالاى حرف سپهدار آن وقتها نمىشد حرفى زد . يك آدم مغرور خودخواه مستبدى بود كه حساب و اندازه نداشت . حالا ديگر جاى خود دارد به قول شاعر\r\n حريف مجلس ما خود هميشه دل مىبرد * على الخصوص كه پيرايه‌اى بر او بستند \r\n\r\nقهر سپهدار\r\nروزى نيست كه قهر نكند و دعوا نكند . ناصر الملك هم كه نيامد . علاء السلطنه وزير خارجه شد . سپهدار رئيس الوزرا هم شده . تا قهر مىكند فورا يكى دو ساعت بعد سردار اسعد چند نفرى را برداشته مىروند خانه‌اش حضرت سپهدار كجاست . قدرى كسالت دارند . اندرون تشريف دارند . زود زود اطلاع بدهيد فلانى با جمعى از آقايان آمده‌اند .\r\nراضى نيستيم بيرون تشريف بياورند ، همان اندرون خدمت مىرسيم . بعد مىروند اندرون . سپهدار اشتلم زيادى مىكند و هر قدر حضورا فحش نداده در غياب مىدهد .\r\nسردار اسعد هم كه باطنا ساختگى دارد قدرى تصديق مىكند ، قدرى دلدارى مىدهد .\r\nبه هزار التماس آقاى سپهدار را آشتى مىدهند و هر چه گفته يا خواسته طوعا و كرها ، جبرا و قهرا بايد قبول شود . اين هم ترتيب انجام مقاصد آقايان است كه بر خلاف آراى عمومى باشد .\r\nهر كدام هم يك سياههء بالا بلندى در جوف جيب دارند ، از هر جا پولى گرفته شود نصف را اين براى مخارج مجاهدين از گذشته و حاليه برمىدارد ، نصف را آن يكى براى بختياريها . خيلى خيلى ترحم كنند يكى دو هزار تومان هم مىدهند به وزارت ماليه .\r\n\r\nعلتهاى سردار اسعد\r\nسردار اسعد چشمش خوب نمىديد ، حرف هم كم و آرام مىزد . حالا يك چيز ديگرى كه صدمه‌اش به مردم بيشتر مىخورد مزيد علت شده گوش آقا هم سنگين\r\n\r\n","description":"","footnote":"","page_name":" 2838 ","page_number":226},
  {"content":"\r\n\r\nشده است .\r\n\r\nوضع عضد الملك\r\nآقاى نايب السلطنه هر شب در حال سكرات است ، اما تا مىگويند فلان سفير مىآيد جانى گرفته و خطابه مىخواند . با سر و دست و چشم و ابرو تعارفات مىكند و غمزات به خرج مىدهد . ملك آرا شب از خانهء شيخ سيف الدين آمد گفت آقا سكته كرد . الان هم تلفن كرديم نزديك مردن است . صبح سفير روس آمد آقا در سلام حاضر ، زنده و گنده بود .\r\n\r\nسؤال و جواب با سفير روس\r\nحضرت و الا ديدن سفير رفته بود . چهل و دو سال دارد و هفت سال انگليس و پنج سال ژاپن بوده . خيلى هم متمول است ، سالى ششصد هزار منات دخل ملكى دارد . از حضرت و الا پرسيده بود به شما كه تحميلى نشده ، فرمودند خير . آن وقت گفته بود امورات سركار ان شاء اللّه منظم مىشود و قدرى از الموت سؤال كرده بود . نقطهء تاريخى است . فرنگيها هم ميل دارند بدانند . بعد پرسيده بود آيا به نظر شما مىآيد كه ايران امن و منظم شود . حضرت و الا جواب داده بودند به نظر اشكال دارد و نظم آن قدرى منوط به همراهى شما است . آن وقت گفته بود من گمان ندارم و اميدوار نيستم بتوانند نظم بدهند .\r\nافخم الدوله شمران رفته بود من از قول او نوشتم .\r\n\r\nوضع خانه و زندگى مؤلف\r\nهمه ساله در رمضان معقول ما آدمى بوديم . خريد مىكرديم . بخشش مىكرديم . انعام مىداديم . امسال پاك و صاف گدا شديم و مثل آن كهنه ورشكسته‌ها بازار كم مىرويم .\r\nاگر هم برويم با گردن كج گوشهء يك دكانى نشسته مشغول ذكر خدا مىشويم . خيلى خيلى كارها خراب است . من با وجودى كه عيال ندارم از ماه محرم امسال براى بچه‌ها هيچ رخت نخريدم . خودم كه دو سال است با همان لباسهاى كهنهء سابق راه مىروم . اما از خورد و خوراك ، نوكر و كلفت هيچ ممكن نشده كم كنيم . براى آن‌كه هر چه كم كردنى بوده تا حال كم شده ، ديگر ذره‌اى ، خورده‌اى گنجايش تخفيف ندارد . به آن چيزها كه لازم و نفعش عام است احدى دست نزده و اسباب تسهيل آن را فراهم نكرده .\r\n\r\n","description":"","footnote":"","page_name":" 2839 ","page_number":227},
  {"content":"\r\n\r\n\r\nآشپزخانه\r\nآشپزخانهء ما همان آشپزخانهء عهد دقيانوس است كه پنج من هيزم آتش مىزنند يك چارك برنج طبخ كنند كه نشود خورد . نوكر نداشته باشيم ، داراى هيچ چيز نيستيم . شب مىآيند تمام مايملك آدمى را مىبرند . تا ده نفر نوكر نباشد ميرآب از خدا بىخبر آب به خانهء من نمىدهد . هفتاد روز اگر نوكر من درب دكان خياطى نرود رخت مرا نمىدهد .\r\nيك كاغذ بخواهم آن سمت شهر بفرستم نوكر لازم است . پست نيست ببرد . دو خروار زغال بخواهم ده روز تا سه نفر نوكر نرود نمىتوانم بياورم و بخرم . نوكر نداشته باشيم تمام درخت ، تير و تخته ، آجر و گچ يوسفيه را همان باغبانهايمان مىبرند .\r\n\r\nبيست و پنج كلفت و نوكر\r\nكلفتها نسبة بىتربيت‌ترند و از نوكرها بداخلاق‌تر . هرگز دوتاشان در يك اطاق مسكن نمىكنند . متصل با هم نزاع مىكنند . آن‌كه رخت‌شوئى مىكند ممكن نيست اطاق جارو كند . آن‌كه اطاق جاروب مىكند هرگز حياط را جاروب نمىكند . آن‌كه حياط جاروب مىكند ممكن نيست دالان و خلا را پاك كند . هميشه دو تا بچه كلفت براى آفتابه گذاشتن و كارهاى پست كردن لازم داريم . از بچهء بيست ساله تا شيرخواره هميشه در خانه هست .\r\nمدرسه نيست برود . هر طفل را يك نفر بايد نگاه‌دارى كند . هيچ وقت كار اين طفل را آن يكى نمىكند . تعجب در اين است خود بچه هم نمىگذارد كلفت آن يكى كارش را بكند .\r\nمن ديده‌ام كه يك ساعت ملكه سر چاه نشسته هر كس آمده طهارت بگيرد نگذاشته . تا نه‌نهء خودش پيدا شده و آمده ! من يك نفر بايد براى همين كارهاى مهمل در اين بىپولى بيست و پنج نفر را شام و ناهار ، رخت و لباس بدهم . حالا هر كه بامش بيش برفش بيشتر .\r\n\r\nقهوه‌چى\r\nآنها كه دستگاه دارند از بىترتيبى امورات بايد خيلى خيلى زيادتر نگاه دارند . اين نوكر و كلفت هم آقاها را خر كرده هيچ كدام دو تا كار را نمىكنند . آبدار ممكن نيست قليان هم چاق كند . حكما قهوه‌چى لازم است . قهوه‌چى آب قليان را مىدهد به شاگرد قهوه‌چى بريزد . آن وقت يك نفر ديگر كه پيشخدمت مىگويند به اطاق مىبرد . آشپز ظرف [ را 
  ] خودش پاك نمىكند شاگرد آشپز بايد پاك كند . هيچ كدام خرج نمىآورند .\r\nناظر يا خرج بيار بايد بخرد و بياورد .\r\n\r\n","description":"","footnote":"","page_name":" 2840 ","page_number":228},
  {"content":"\r\n\r\n\r\nحمام - دست و پاساب\r\nمزه دارد حمام خارج كه به روى دلاك تمام بدن آدم را كيسه مىكشد اما دست و پا را نمىكشد . آن وقت يك نفر ديگر مىآيد دست و پا ساب است\r\nهيچ كارها اصلاح نشده و دم از بالا بالاها مىزنيم . آنجاها اول اين كارهاى سهل و آسان روبه راه شده آن وقت دنبال ساير كارها افتاده‌اند . ما شب و روزمان صرف اين مهملات مىشود ، ديگر وقت براى ساير كارها نداريم .\r\n\r\nوضع خانهء ايرانى\r\nمختصر در ايران هر كس نوكر نداشته باشد كلفت نداشته باشد . اسب و درشكه ، آبدارخانه ، باغ ، خانه جزو آدم محسوب نيست و به كلى از آدميت كم كم خارج مىشود .\r\nحالا آنها كه بعد از اين بيايند و انشاء الله از اين جهات آسوده و راحت شده‌اند به ما خنده كنند كه چه آدمهاى وحشى غريبى بوديم . حق است ما هم مىخواهيم كم كنيم و نداشته باشيم اما ممكن نيست . ترتيب مملكت و اساس امورات مغشوش و خراب است كه چاره نداريم . احدى هم در فكر چاره و تدارك اين كارها نيست .\r\nايرانى بايد در خانهء خودش از سفيدى گچ تا سياهى زغال داشته باشد . براى آن‌كه در غير موقع پيدا نمىشود . دو اطاق نشستن اگر ما داريم ده اطاق براى ذخيرهء زغال ، هيزم ، كشك ، نخود ، لپه ، آب‌غوره ، سركه چيزهاى ديگر بايد داشته باشيم . پنجاه دست رختخواب بايد باشد ، شايد يك شب در عمر بيست نفر مهمان آمد . ده « گنج » ظرف بايد ، متصل در سال بشكنند براى يك مهمانى . وقتى كه معتبر بشويم تمام اينها بايد در بيرون و اندرون جدا جدا تهيه شود و دو دستگاه باشد .\r\nماحصل كلام آنچه در سال بلكه در عمر خود از دزدى و دغلى ، مال مردم خورى ، بدحسابى گيرمان بيايد صرف همين چيزها مىشود . آخر الامر هيچ نداريم . كار اگر فى الجمله ترتيبى داشته باشد براى من يك نفر ، يك نوكر و يك كلفت كافى است و ماهى پنجاه تومان پول . حالا سيصد تومان بايد خرج كنم و تمام را به خورد اينها بدهم براى آن كه كلاهم را كسى برندارد . سرداريم را از خياط بتوانم بگيرم . از بىآبى خانه‌ام خشك نشود . زمستان از نداشتن زغال هلاك نشوم . دزد مالم را نبرد . يا وجود اين كسى نيست كه در هر سال دچار و گرفتار اين محظورات و مشكلات هم نشود ، مثل خودم كه هر ساله دچار بودم .\r\nحال بايد ديد با اين همه خدم و حشم كار هم مىكنند ، نه و الله ، نه به خدا . به قدر يك\r\n\r\n","description":"","footnote":"","page_name":" 2841 ","page_number":229},
  {"content":"\r\n\r\nنوكر و كلفت كه در ممالك خارجه است از آنها كار ساخته نيست . هميشه حياط ما جاروب نكرده و پر از زبيل است . اطاق پاك نيست . خورش خوب باشد چلو دم نكشيده است . چلو دم كشيده باشد خورش پخته نيست . بچه‌ها كثيف هستند ، رختها چرك . پس آن همه كارها را كه مختصر به آن اشاره شد كى مىكند . همانها ، چطور به ضرب فحش ، به ضرب چوب ، به ضرب دگنك . اگر يك دقيقه غفلت بشود يا ده روز نگوئى و نزنى ممكن نيست كار بكنند . حالا آنها كه صاحب كارند مثلا فرمانفرما هفت نفر ، هشت نفر نوكر معزز محترم نگاه داشته و به قدر چهل تاى ديگر به خورد آنها مىدهد به جاى خودش مشغول تنظيمات خانهء او هستند . ما كه نداريم خودمان بايد بكنيم . تمام اين صدمات و زحمات برمىگردد به بىعلمى طرفين ، زيرا همين نوكرها را فرنگيها در مملكت ما تربيت كرده‌اند كه در نهايت خوبى از عهدهء خدمات آنها برمىآيند .\r\nمن ميان تمام كلفت و نوكر خودم و اقوامم يك مرحومه خديجه را ديدم كه تمام كار راجع به خودش را نگفته مىكرد و از هيچ كارى سرپيچ نبود . يكى ميرزا يحيى كه الحمد لله سلامت و باقى است ، همه كار مىكند بدون آن‌كه من متصل يادآورى كنم ، يا فحش بدهم و مرافعه كنم . هيچ تكبر هم ندارد . خلا را هم اگر روزى چهار دفعه لازم شود جاروب مىكند .\r\nاما امان از دست سايرين . مثلا فاطمه خوب بچه‌دارى مىكرد اما يك خلقى داشت كه روزى بيست مرتبه دعوا مىكرد و به كلى اين يكى خدمت او را ضايع [ مىكرد 
  ] و از ميان مىبرد . چنانچه ناچار جوابش كردم .\r\n\r\nعوارض كالسكه\r\nسه شنبه 19 رمضان المبارك - مسيويپرم اعلان كرده [ از 
  ] كالسكه ، درشكه چه در كار باشد چه بيكار ماليات گرفته مىشود . حتى به آدم ما گفته بودند از اسكلت درشكه پول گرفته مىشود و اين يك ناحسابى بزرگى است . درشكهء من سه سال است خراب [ است 
  ] و آنجا افتاده ، براى چه پول بدهم .\r\n\r\nعوارض قپاندارى\r\nگمرك جديدى هم به بار بسته ، بارى ده شاهى از شتر و قاطر ، پنج شاهى از الاغى به اسم قپان دارى در كاروانسراها و ميدانها و همين مبلغ هم درب دروازه از عموم بار ، چه مال التجاره ، چه ارزاق ، چه چيزهاى ديگر يپرم دريافت مىكند . حتى مرد كه جاروب آورده بود دانه‌اى صد دينار گرفته بودند . پشكل و پهن آورده بودند پنج شاهى گرفته‌اند .\r\n\r\n","description":"","footnote":"","page_name":" 2842 ","page_number":230},
  {"content":"\r\n\r\nاينها هم درب دروازه پول ندارند بدهند ، متصل مرافعه است . آخر ماه هم كه مىشود در روزنامه وارد و صادر خود را مىنويسد به ميل و ارادهء خودش ، ديگر نه رسيدگى به دخل او كسى كرده نه به خرج . ابدا پاى وزارت ماليه يا كسى ديگرى در ميان نيست . خودش است و چندين نفر ارمنى .\r\nمثل اين‌كه من در راه‌آهن از يك نفر ارمنى كه عامل او بود جويا شدم گفت از ترياك چهار هزار تومان و از مسكرات سه هزار تومان در ماه شعبان عايد شد . در محاسبهء ماه شعبان كه در « ايران نو » درج كرده بود هر دو به هزار تومان نمىرسيد . از قرار معلوم بسيار بسيار خوب مداخل مىكند . عما قريب صاحب الآف و الوف مىشود .\r\n\r\nقيمت ترياك\r\nاين ترياك را براى اين‌كه نكشند با شرايطى گران كردند ، از آن جمله بود گرفتن بليت و نفروختن به غير صاحبان بليت . حالا معلوم مىشود فقط براى عايدى آن بود كه ده شاهى را سى شاهى علاوه فروخته مبلغى ببرند ، و الآ يك صندوق ترياك بخواهى در مثقالى دو هزار مىفروشند .\r\n\r\nضرغام السلطنه و فحشهاى او\r\nشب خانهء نسقچى باشى رفتيم . ضرغام السلطنه آنجا بود . اولا ترياك را ترك كرده . من از افخم الملك شنيده بودم امشب هم خودش گفت . يك نفر كاشى كه اسمش يادم رفته همراهش بود ، جوان و به يك اندازه تربيت شده . سال اول مشروطه هم مىگفت رئيس دفتر مجلس بودم « 1 » ، با يك نفر سيد اصفهانى كه مدير روزنامهء « جهاد اكبر » اصفهان بود .\r\nبقدرى اينها مذمت از وضع و ترتيب حاليه كردند كه حد و اندازه نداشت و به ما نويد مىدادند پايدار نخواهد بود . آقاى ضرغام ساكت نخواهند نشست . علنى بدون ذره‌اى تقيه فحشى بود نثار روح مبارك سپهدار و سردار اسعد و تقىزاده وثوق الدوله و سايرين مىكردند و مىگفتند تمام به دستور العمل روس رفتار مىكنند و شب به شب از آنها درس مىگيرند .\r\n\r\n\r\n","description":"","footnote":"\r\n( 1 ) - اين شخص بىترديد ميرزا حسن خان شيبانى است كه منشى و خوش خط و ربط بود و دفترهاى يادداشت و اوراق او را كه مطالبى از دورهء اول و دوم مجلس دارد و در اختيار آقاى مصطفى فيضى بود براى كتابخانهء مركزى و مركز اسناد دانشگاه تهران خريدم و در آنجا نگاه‌دارى مىشود . ( ايرج افشار )\r\n","page_name":" 2843 ","page_number":231},
  {"content":"\r\n\r\n\r\nخوبان وكلا\r\nآخر من خسته شده گفتم پس كدام يك از اين وكلا خوب‌اند . گفتند حاجى سيد نصر الله ، مستشار الدوله اگر آنقدر غرور نكنند . من گفتم صنيع الدوله‌ايها چطور .\r\nگفتند خودش بد نيست اما اين طايفه پول قلبى هستند كه رواج شده . خيلى كار دارد تا از ميان مردم جمع كنند . گفتند در انتخاب درجهء دوم ( من اين را مكرر شنيدم و شيخ الرئيس هم بالاى منبر گفته بود باز هر كه را خواستند وكيل كردند ) مخبر السلطنه و دكتر ولى الله خان منتخب شده بودند به جاى اسم مخبر السلطنه ، تقىزاده را نوشتند و به جاى اسم دكتر كه استعفا داد وحيد الملك را .\r\nضرغام مذمت به ما مىكرد كه شما ايلى هستيد چرا حركتى نمىكنيد . بعد مجددا گفت حالا زود است از طرف قاجاريه اقدامى بشود . اما اگر لازم شد و موقع رسيد حاضريد . آن وقت گفت من به واسطهء اشارهء غيبى از مسكن خودم با صد و پانزده سوار حركت كرده اصفهان را در چهار ساعت گرفتم . بعد اينها پيدا شدند كه حالا مرا داخل موجودات حساب نمىكنند .\r\n\r\nقلعهء ياسين\r\nقونسل روس در ميان ميدان نقش جهان به من رسيد . سواره دست داد و اشاره به سردر على قاپى كرد كه بيرق را نصب كرده بودم . گفت بيست و پنج هزار قشون لازم بود كه اين شهر را بگيرد . آفرين بر شما . اما اين لشكر را بد نگاه مىداريد ، لباس ندارند ، غذا نمىدهيد ، اسلحهء خوب ندارند . اگر دست ما باشد آن وقت تماشا دارد . دست كرد از جيبش يك « قلعهء ياسين » درآورد . گفت از اين گذشتم و براى كفن خودم در جيب نهادم چنانچه الآن مشاهده مىكنيد . كار من هنوز تمام نيست .\r\nآن كاشى خيلى خيلى حرارتش بيش از ضرغام بود . مىگفت اى مسلمانان از عين الدوله صد هزار تومان به اين خوارى و خفت مىگيرند ، مىدهد اما ده هزار تومان نمىدهد . ما اساس را تغيير داده تمام را برهم بزنيم . از احتشام الدوله هم شنيده بودم كه ضرغام منتظر پول است . افخم الدوله گفت آن وقت از كجا گدائى كنيم . ده تاى ديگر پول بگيريم عين الدوله را از ميان برداريم . نكته اينجا است و الآ پول پيدا مىشود .\r\n\r\nخوك گيلان و خرس بختيارى\r\nضرغام مىگفت اين زحمت را مردم كشيدند كه يك خوك از مازندران و گيلان ، يك\r\n\r\n","description":"","footnote":"","page_name":" 2844 ","page_number":232},
  {"content":"\r\n\r\nخرس از كوهستان چهارمحال و بختيارى بيايد مملكت را به باد بدهد . نه اين‌طور نمىشود . آخوند ملا كاظم سه كاغذش ديشب به من رسيد . صراحة نوشته دخيل كار بودن آنها ، صاحب منصب و مسند شدن آنها به كلى بر خلاف حزم و احتياط است .\r\nنسقچىباشى گفت همين‌طور به آقاى صدر العلماء نوشته بود من خواندم و قرار شد در روزنامه چاپ كنند ، نمىدانم چه شد كه نكردند .\r\nيك مقدار زيادى هم به محمد على شاه بد گفتند كه چرا فرار كرد يا چرا پارسال مملكت را قانونى نكرد .\r\n\r\nتجربهء خلع محمد على شاه\r\nآن وقت من مختصرى نصيحت كردم كه و الله بالله هرچه نفاق بيشتر كنيد و نزاع زيادتر نتيجه نصيب ديگران است و آخر الامر مملكت مىرود . اگر آنها نيامده بودند باز آنقدر مضر نبود ، اما حالا سم است و نتيجه ندارد . هركس روى كار بيايد دست از نيّت و خودخواهى و استبداد برنخواهد داشت . تجربه از خلع محمد على شاه و نصب اينها بهتر نمىشود . دو ماه نيست گذشته و شما اين‌طور مىگوئيد . گفتند لازم نيست ما جنگ و دعوا كنيم . ميان مسجد شاه نشسته در كمال سكوت اينها را از ميان برمىداريم . گفتم همان نشستن شما با كمال سكون و آرامى اسباب انقلاب ساير شهرها و راهها مىشود .\r\nوقت تنگ بود برخاستيم . ضرغام گفت فراموش نكنيد در موقع حاضر شويد . حق شما بيشتر ضايع شده . جواب داده شد فرمايشات را ذخيرهء گوش و هوش كرده انشاء الله حاضريم .\r\nآن سيد مىگفت قونسل روس در اصفهان به ما مىگفت من خيرخواه روس نيستم ، خيرخواه ايران نيستم ، من مىگويم انسان شريف است و بايد آزاد باشد .\r\n\r\nترس از موش انگليسى\r\nآن كاشى مىگفت در اينجا با قونسل قزوين روس ملاقات كردم . اطاق خلوت بود باز در حرف زدن احتياط مىكرد . من گفتم ديگر اين همه احتياط زيادى است . گفت من از موش انگليسى مىترسم . اينها جائى نيست كه براى ما جاسوس تعيين نكرده باشند .\r\nمن آنچه فهميدم ضرغام السلطنه را آخر الامر مردم وادار به يك حركتى مىكنند ، اما انتظارى دارد . گويا يكى آن باشد كه پسرها و نوكرهايش به خانه‌اش برسند و از آنجا مطمئن باشد . ديگرى پول است كه هروقت تدارك شد در ميان مسجد شاه علم را بلند مىكند .\r\n\r\n","description":"","footnote":"","page_name":" 2845 ","page_number":233},
  {"content":"\r\n\r\n\r\nمترس سردار اسعد\r\nيك مطلب ديگر كه مكرر شنيده بودم باز آنجا مذاكره شد كه سردار اسعد براى خاطر « مترس » فرانسوى خودش به ايران آمد و با برادرش بيعت كرد . خودش در مجمعى كه اغلب وزرا و وكلا بودند اظهار داشته من مترسى داشتم در پاريس كه بسيار او را دوست داشتم . يك شب به من گفت شما كه همه كار از دستتان مىآيد برويد و آزادى مملكت خود را برقرار كنيد و به من قسم داد . من هم عهد كردم به ايران بروم و صبح آن شب حركت كردم . اين هم عكس آن « مترس » آزاديخواه مهربان من است و از بغل خود عكس خانم را بيرون آورده نشان داد .\r\n\r\nروزنامهء شرق ضد ايران نو\r\nروزنامهء « شرق » به كلى بر خلاف « ايران نو » است ، يعنى ضد مسلك حاليه ، بر خلاف حزب تقىزاده و آنها است . در نمرهء چهار كاغذى از ميرزا ابو القاسم خان برادر معتمد ديوان شيرازى درج كرده بود كه سردار فيروز پارسال در فارس چنين و چنان به من كرده به عدليه عارض شدم . بعد از حاضر شدن و سه مرتبه طرح دعوا كردن به حكم سپهدار اعظم به عرض من رسيدگى نكردند . آن وقت عين مرقومهء سپهدار [ را 
  ] كه به رئيس محكمه نوشته در روزنامه درج كرده كه مىنويسد چون ميرزا ابو القاسم نايب الحكومه بوده در مقر حكومتش قتل و غارت شده او را سردار فيروز اگر حبس كرده تقصيرى ندارد . وانگهى در مجلس وزراء قرار بر اين شد كه به دعاوى هتك شرف و تنبيهات ايام استبداد عدليه رسيدگى نكند . آن وقت شرح مفصلى « شرق » ايرادات مىكند و بد مىنويسد كه چه حق دارد يك نفر وزير به وزارتخانهء ديگر حكم بنويسد ، آن هم به رئيس محكمه . شب به حكم سردار اسعد مسيو يپرم روزنامه را توقيف مىكند . فورا اين اعلان كه ذيلا نوشته مىشود ادارهء « شرق » چاپ و منتشر كرد .\r\n\r\nسيد ضياء الدين طباطبائى - اولين جنجال او\r\n« استبداد ايران را اعلام مىكنيم . روزنامهء شرق كه آئينهء حقيقت‌نماى ملت ايران بود بواسطهء استقلال‌طلبى و وطن‌دوستى و راست‌گوئى و درست‌نويسى مخالف ميل وزراء مشروطه آمده بدون محاكمه ، بدون استنطاق ، بدون اطلاع و استحضار هيئت عدليه از جانب وزير داخله توقيف گرديد . سواد حكم نظميه - 19 رمضان 1327 نمرهء 8194\r\n\r\n","description":"","footnote":"","page_name":" 2846 ","page_number":234},
  {"content":"\r\n\r\nمدير محترم روزنامهء شرق\r\nخاطر مبارك آن مدير محترم را مستحضر نموده ابلاغ حضرت اجل اكرم آقاى وزير داخله را خدمت شما مىرسانم كه حسب المرقوم معظم اليه روزنامهء شرق از اين روز توقيف است و على العجاله كه تكليف ايشان معين نيست حق طبع و توزيع ندارند تا تكليف معين شود . زياده زحمتى ندارد . يپرم .\r\nاگر مشروطه‌خواه در ايران هست ، اگر استقلال‌طلب هست ، اگر ترقىخواه وجود دارد وظيفهء مملكتى و ملتى و وطن‌خواهى خود را از اين ساعت با اين وزراى معلوم الحال بايد بداند . خادم وطن\r\nسيد ضياء الدين الطباطبائى\r\nاين توقيفها اسباب اعتبار روزنامه مىشود و بهتر طالب به هم مىزند . اين سيد ضياء پسر آقا سيد على آقاى معروف خودمان است . آن جمع اين را مدير قرار داده‌اند تا هر مجازاتى لازم شود خودشان داخل نباشند . اين آقازاده هم براى همان اسم مدير ممنون و متشكر شده پيه تمام صدمات را به خودش ماليده است .\r\n\r\nآخوند رنجانى و قفقاز\r\nسردار فيروز را مىخواستند خمسه روانه كنند و سپهدار از آن غرورى كه دارد خودش حكم كرد عدليه ممانعت نكند . از قرار معلوم مجاهد به خمسه نمىرود . گفته‌اند آخوند ديگر شاه نيست كه مستبد باشد ، البته حرف حساب دارد . با او بايد گفتگو كرد نه دعوا و نصف اهل قفقاز هم مقلد آخوند هستند . ما برويم اسباب حرف مىشود . بهتر هم شد مجاهد روانه نكردند . اگر اينها مىرفتند فورا آخوند حكم دفاع مىداد و اينها را محارب مىگفت ، مسئله بالا مىگرفت . آخوند مفسد نيست ديگران او را اسباب كار خود قرار داده‌اند و ترسانده‌اند و هزار دروغ گفته‌اند . بايد آنها را چاره كنند . آخوند تقصيرى ندارد .\r\n\r\nخبر از محمد على شاه\r\nشاه از سرحد گذشت . تلگراف مخبر روزنامهء « ايران نو » اين است : « محمد على ميرزا را با حرم در دستگاه پيله اگنت قونسل روس واقعه در غازيان منزل دادند . باقى ملتزمين هر يك در يك گوشه‌اى خزيده ، در مدت توقف هر روز با نمايندگان روس و انگليس گردش مىرفتند . از امير بهادر و مجلل و غيره هم سخت آزرده خاطر شده و از خود\r\n\r\n","description":"","footnote":"","page_name":" 2847 ","page_number":235},
  {"content":"\r\n\r\nدور كرده . سيزدهم با كشتى تجارتى عازم شدند ، چهاردهم دو ساعت به ظهر مانده عده‌اى قزاق و سرباز بحرى روس سرپل صف نظام بسته نمايندگان روس و انگليس و فرانسه حاضر بودند . حرم كه عبارت از هفت زن و يك معلمهء روسى ( شايد زيبا خانم باشد ) و دو طفل در سه كالسكه وارد و داخل « باركاز » شدند . متعاقب محمد على ميرزا سواره رسيد و پياده شد . قزاقان سلام رسمى داده و داخل همان « باركاز » شد . عده‌اى از قزاق توى « باركاز » دف‌زنان و كف‌زنان هورا كشان از پل دور شدند و به دريا رفتند ، با كشتى اسكوبلف عازم پتراوسكى شدند . در اين جمله اهالى كلا بىطرف ، عدهء قليلى براى تماشا حاضر بودند . »\r\nرفت و مملكت را در آشوب گذاشت . در حقيقت وداع ابدى با ايران نمود . آن دو طفل سلطان محمود ميرزا و خديجه خانم است . دو طفل كوچكتر خود را « 1 » نزد آقاى نايب السلطنهء قديم گذاشته است و همراه نبرده . خود آقا هنوز زرگنده است . خانه‌اى اجاره كرده . هم بيرق زده ، هم دو قزاق نگاه داشته . تمام اسبابش را هم حراج مىكند .\r\nهر كس صد تومان پول نقد ببرد پانصد تومان اسباب خريد مىكند . اين دفعهء دوم است آقا اسباب زيادى خود را حراج مىكند .\r\nشنبه 23 رمضان - دو شب احياء در مسجد خازن الملك مرحوم رفتيم . آقاى آقا شيخ مرتضى نماز مىكند . شيخ محمد وعظ مىكند ( كه تمام اين هنگامه سرگرفتارى او برخاست ) . آقا خودش هم منبر مىرود . ديشب نزديك بود كه تمام روضه منحصر به ذكر مصيبت و شهادت ميرزا مصطفى بشود ، لله الحمد به خير گذشت . اينها رفته بودند آقا سيد على آقا را بكشند آن بيچاره‌ها شهيد شدند . چرا اينطور شد . شايد مكافات و قصاص بود كه ميرزا مصطفى در ايام استقلال پدرش با اين آصف السلطان لشكرنويس توپخانه در راه بهجت آباد درشكه‌چى را كشته بودند و آن وقت ناصر الدين شاه هم نتوانست حرف بزند و خون درشكه‌چى پامال شد . فقط آصف السلطان جريمهء مخفى به نايب السلطنه داد .\r\n\r\nالموت\r\nغروب امروز پاكت ابو القاسم خان آمد كه چهاردهم با دو نفر آدم قونسل و دو نفر مجاهد ، اولى ماهى هفت تومان ، دومى نفرى پانزده تومان ، روزانه پنج هزار با حكم حكومت و عدليه عازم الموت شديم . دو ساعت از شب رفته پاكت ابو القاسم جلودار\r\n\r\n\r\n","description":"","footnote":"\r\n( 1 ) - يك دختر يك پسر به اسامى آسيه خانم و سلطان مجيد ميرزا . ( م . سالور )\r\n","page_name":" 2848 ","page_number":236},
  {"content":"\r\n\r\nرسيد . ميرزا على خان نايب الحكومه سپهدار مانع ورود ما شد . اما غفلة ما به قلعه وارد شديم . رعيتها را چوب زد و آذوقه را به روى ما بست . مىگويد حكم احدى را جز سپهدار نمىخوانم . من آمدم قزوين . حاكم مىگويد خوب است مراجعت كنيد تا با طهران مذاكره شود ، تكليف را معلوم كند . من قزوين آمدم . بعد از چهار ماه كه آنها را فرستادند باز اين طور شد . افخم الدوله رفت نزد وزير داخله . معلوم شد فهيم الملك كارگزار تلگرافى كرده .\r\nوزير گفت چرا آدم قونسل را برده‌اند . افخم الدوله جوابهاى زياد داده بود . من جمله گفته بود براى شهادت كه اين مرتبه هفت نفر نكشند هر چه هست ببرند و ما از ثبوت عاجز باشيم . شاهزاده ديگر كار نمىخواهد . مواجب هم كه نيست . احترام هم نيست . زيربار آنقدر زور ديگر نمىرود . به كدام قانون سپهدار آدم سر ملك و مال من روانه مىكند . اگر اين مرتبه آنها بيايند سالدات خواهد رفت . شما به جاى اين حرفها يك كلمه به سپهدار بگوئيد سر ملك ديگرى آدم روانه نكند سهل‌تر است . تا كى زور بايد شنيد . با كمال اوقات تلخى خانهء اعظم الدوله و مظهر الدوله بنى اعمام گرامى رفتيم .\r\n\r\nمقاصد سپهسالار\r\nروزنامهء « شرق » به التماس جمعى با وجود تمام بىقانونيها كه شده بود از توقيف پس از يك شبانه‌روز درآمد . اين مردم خيال مىكنند همان مشروطهء سابق است و اينها هم همان ورزا . اما خير بسيار توفير است . سپهدار تمام اين كارها را براى رياست و دخل خودش كرد .\r\n اين زمان پنج پنج مىگيرد * تا شده عابد و مسلمانا \r\n\r\nوعظ سيد يعقوب - وجود علماء\r\nديشب سيد يعقوب در مسجد سپهسالار بالاى منبر گفته است كارها وقتى درست مىشود كه آخوند ملا قربانعلى را در خمسه ، سيد ابراهيم را در شيراز به اجازهء آقاى ضرغام ( كه پائين منبر بوده ) ، آقا نجفى را در اصفهان با دو سه نفر از شاهزادگان را در طهران به دار بزنند .\r\nاسد الله ميرزا مىگفت وقتى كه پائين آمد جمعى بد گفتند . بعضى رويش را بوسيدند كه خوب گفتى . نزاع ما بين اينها درگرفت . من آمدم . امروز بايد همه را مثل زنجير به هم وصل و متفق كنند . اينها بدتر همه را منزجر و منافق مىكنند . همه اگر بد باشند يعنى آقا نجفى هم براى آنها كار نكرده . او نبود اين بختيارى چطور چهار ساعته اصفهان به آن عظمت را صاحب مىشد . امروز در صورتى كه سپاه اجانب در ملك ما نشسته وجود\r\n\r\n","description":"","footnote":"","page_name":" 2849 ","page_number":237},
  {"content":"\r\n\r\nعلما مغتنم است . اگر آنها را نداشته باشند ديگر هيچ ندارند . اما خير سيد يعقوب تلافى نان خشكهاى . . . « 1 » را بايد به سينهء مرغ بكند . ملك المتكلمين در ظرف آن مدت كه صاحب همه چيز شد ، اين نشود خيلى بد خواهد بود .\r\nيك نفر آخوندى هست بعد از شيخ على وعظ مىكند ، يا اصفهانى است يا همدانى .\r\nمتصل بالاى منبر تكان مىخورد . گاهى بقدرى خم مىشود كه سرش ميان دو پايش مىرسد . دستش به اشكال غريب عجيب حركت مىكند . دهن بسيار بزرگى دارد ، مثل غار باز مىكند . بسيار بسيار وعظ او تماشائى است . ديروز در صدر منبر كه از سلاطين سلف بد مىگفت به ناصر الدين شاه رسيد گفت روح ناصر الدين شاه . . . گور پدر محمد على شاه . . .\r\nدر مسجد سپهسالار شب آن بجنوردى وحدت نام با يك « ياپنچى » كلفتى روى صندلى نشسته وعظ مىكرد . گرمش شد به جاى كندن « ياپنچى » كلاه را برداشت . آن وقت گفته بود من غريبم يك سيگارد به من بدهيد . يك نفر داده بود . با اين حال موعظه مىكرد و بسيار بسيار مضحك بود . يعنى سر برهنه با « ياپنچى » و سيگار به دهان .\r\n\r\nوثوق الدوله وزير عدليه - صديق حضرت\r\nوثوق الدوله وزير عدليهء اعظم شد . در روزنامه نوشته بود ، به انتخاب ساير وزراء ابدا نايب السلطنه دخيل نيست . صديق حضرت هم گفتند رئيس صندوق طهران كه خيال دارند براى مقررى برقرار كنند شد . به جاى اين‌كه وكلا را جمع كنند متفرق مىشوند .\r\nالبته شغل وزارت آن هم عدليه كه آنقدر مسئوليت ندارد و ماهى پانصد تومان از انقد وجوه تمبر و غيره و مداخلهاى ديگر ارجح است از چانه زدن مفت در مجلس شوراى ملى . چهار نفر هم از وكلاى طهران را تبريز منتخب كردند و چون ناز آقايان مىچربد مسئول آنها پذيرفته شد .\r\n\r\nوضع عز الدوله\r\nكارهاى خيلى خراب است دو محل براى گذران بود : يكى مواجب نيست ، ديگرى ملك چيزى نمىدهد . يك توكل هم داشتيم كه مشاغل ديوانى باشد آن هم از بين رفته .\r\nمگر خداوند خودش ترحم كند . از مواجب سه ساله همان هزار و دويست قزوين و حاجى سيد آقا است كه شايد برسد . ديگر دينارى وصول نشد . از امسال هم خبرى\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 2850 ","page_number":238},
  {"content":"\r\n\r\nنيست . آن هم حال دهات . از همه بدتر افتخار التجار است كه يك شاهى خيال دادن ندارد . در آخر عمر حضرت و الا با اين همه مخارج چه كند معلوم نيست .\r\n\r\nوفات ميرزا ربيع على آبادى\r\nسه شنبه 26 - ديروز عصر دوست گرامى عزيز ما ميرزا ربيع آقا مستوفى سركارات در سن پنجاه و دو سالگى مرحوم شد . اين بيچاره يكى از آدمهاى خوب مهربان درست اين زمان بود . از طفوليت با عميد الدوله و شعاع الدين ميرزا دوست بود و ماها از روزى كه خود را شناخته‌ايم با او دوست [ بوديم 
  ] و آمد و شد داشتيم . طرف شوخى و مزاح ما بود و هيچ وقت در مجلسى كه او بود به ما بد نمىگذشت . خوش‌مشرب ، خوش‌صحبت و صديق بود . از هر كدام از ما نيست كه چندين مرتبه گول و فريب نخورده باشد و اقسام اذيتها را به سرش درنياورده باشيم . خدا رحمتش كند ، خيلى خيلى حيف شد . يكى از عزيزترين دوستان بود كه وداع زندگى گفت و بر دل ما غم گذاشت . اولاد ذكور ندارد . دو سه برادر دارد كه قابل نبودند . رئيس طايفه بود . اينها على آبادى هستند و ميرزا ربيع آقا پسر ميرزا زكى آقا « 1 » بود . براى اين‌كه برات نويس شاهزادگان بودند تا پدر بود با پدرهاى ما دوست بود ، بعد پسرش با پسرها . چندى بود عليل شده بود . امسال تابستان يك ترسى كرد و ناخوش شد ، ديگر جان به در نبرد . از شمران مىآمد بين راه چند نفر مجاهد بناى تيراندازى را گذاشته بودند و در جلوى آقا يك نفر خركچى گلوله خورده مرد . ميرزاى بينوا ناخوش بود ، بيشتر واهمه كرده ديگر معالجه نشد .\r\nديشب را خانهء شعاع الدين ميرزا بوديم . هر وقت مجلس دعوتى نباشد قرار گذاشته‌ايم آنجا برويم ، او هم دو هزار بيشتر صرف مخارج شب چره نمىكند . امشب به زور علاوه كرديم . همه غمگين و كدر بوديم ، براى آن‌كه چندين سال بود در تمام مهمانيهاى ما اين مرد حاضر و نقل مجلس بود . خوب هم قمار مىكرد خصوصا تخته را .\r\n\r\nوكلاى طهران - مستفرنگى\r\nاخبارات تازه يكى اجتماع مجاهدين است در پارك مرحوم امين السلطان . از قرار معلوم نطقهاى مهيج مىكنند و با همه سر دعوا دارند . چهار نفر از پانزده نفر وكيل طهران جزو وكلاى تبريز محسوب شدند كه تقىزاده ، احتشام السلطنه ، حكيم الملك ،\r\n\r\n\r\n","description":"","footnote":"\r\n( 1 ) - اين ميرزا زكى منشى و مترجم در دورهء ناصر الدين شاه بود و هموست كه تاريخ عثمانى تأليف هامرپورگشتال را به فارسى ترجمه كرد و اخيرا توسط آقاى جمشيد كيانفر چاپ شده است ( ايرج افشار )\r\n","page_name":" 2851 ","page_number":239},
  {"content":"\r\n\r\nمستشار الدوله باشد . امروز سايرين را در مدرسهء دار الفنون حاضر كرده اين چهار نفر به اكثريت انتخاب شدند . شاهزاده لسان الحكما ، دكتر امير خان « 1 » ، ميرزا داود خان على آبادى ، حسنعلى خان « 2 » پسر مخبر الدولهء حاليه . چيزى كه هست در اين انتخابات ثانى آخوند و تاجر زياد منتخب نشده بيشتر نوكر باب و مردمان بصيرند . حالا در عقايد آنها و مستفرنگى آنها مردم خيلى صحبتها مىدارند . از موضوع مسئله شايد خارج باشد .\r\n\r\nايرادات بر من\r\nيعنى من هم ديگر ايراد نمىكنم به جهت آن‌كه هر كه را تف و لعنت مىفرستادند ، بابى و كافر مىگفتند و صد هزار ناسزا مىگفتند ، مردود خدا و رسول و خلق مىشمردند امروز توقير و احترام مىكنند ، با دين و ديانت مىدانند . شهيد سعيد ، روح مقدس ، جسد مطهر مىنويسند . آن حرفهاى آن ايام چه بود ، اين مذاكرات حاليه براى چيست . الّا اين‌كه براى من يك اسباب زحمتى شد و بعد از اين هم قارئين گرامى آنها را دروغ و افترا و ياوه بدانند فايدهء ديگرى نداشت . اما خير باز در اين عهد بر ما و آنها كه حالا مىگويند و مىنويسند پوشيده نيست ، ليكن بعد از اين فراموش مىشود و تاريخ نشان نخواهد داد .\r\nانشاء الله ايران ما منظم شود . من هم شرط مىكنم فراموش كنم و همه آنها را با سلام و صلوات اسمشان را ببرم و طلب مغفرت كنم . البته يك نفر ايرانىنژاد به هر طريقه و مذهب باشد براى ما بهتر است تا صد نفر روس و انگليس كه مسلمان و زاهد و عابد باشد .\r\n« ايران نو » و « شرق » باز دو حكم وزير داخله را كه به محكمهء عدليه كرده است در روزنامه درج و بسيار مذمت كرده بودند ، اما ديگر توقيف نشدند .\r\n\r\nتصور غلط محمد على شاه\r\nدر « ايران نو » شمارهء 34 در ذيل عنوان پشيمانى محمد على بعد از مذمت زياد اين شرح را نوشته بود : « يكى از اخبار نگارهاى فرنگ نزد محمد على ميرزا در زرگنده موقع خلوتى مىرود و سؤال مىكند آيا اعليحضرت شما مىدانستيد كه بعد از التجاء به سفارت روس بالطبيعه تخت و تاج را از دست خواهيد داد يا نه . محمد على شاه از اين سؤال بر خود لرزيد و گفت به عكس من گمان مىكردم كه وقتى خود را در تحت حمايت روس و انگليس قرار دادم بهتر مىتوانم تخت سلطنت را نگاه‌دارى نموده ، ولى حالا\r\n\r\n\r\n","description":"","footnote":"\r\n( 1 ) - دكتر امير اعلم .\r\n( 2 ) - لقب او نصر الملك هدايت بود ( ا . ا . )\r\n","page_name":" 2852 ","page_number":240},
  {"content":"\r\n\r\nمىبينيد تصورات من خطا بوده . بالفعل محبوس هستم و اگرچه خيلى صدمه به من وارد مىشود و دچار رنج و تعب هستم اما ديگر كار از كار گذشته . فقط از شما مىپرسم آيا براى ايران وضع بهتر خواهد شد ؟ بعد از اندكى تأمل مثل اين‌كه خودش به خودش جواب مىداد گفت خير ! زيرا تمام آنهائى كه جانشين من خواهند شد همه فداى دسايس و دستخوش نفوذ و اقتدار اينها مىشوند . آن وقت با دست اشاره به دفترخانهء سفارت كرده گفت شما بدانيد ما ايرانيها وطن خودمان را دوست مىداريم . من هم حاضر بودم كه با كمال درستى و صداقت در راه ترقى وطن خدمت بكنم و شروع به پيروى آن خيال كرده بودم . ولى آنچه از من خواستند به كلى منافى با اين مسئله بود . اصل مطلب اينجا است كه ما رأى مستقل و آزادى نداريم كه بتوانيم با كمال نفوذ به مصلحت وقت خويش رفتار كنيم . به عبارت اخرى در اين مملكت ما حكومت نمىكنيم بلكه سايرين ما را اداره مىكنند . « 1 »\r\nاين بود بيانات محمد على . حالا ما به توضيح و تشريح اين بيانات نمىخواهيم بپردازيم و با تطبيق آنها به احوال ، روحيه و اطلاقيهء امروز خود كار نداريم . فقط نظر دقت اشخاص را كه نيك و بد اين مملكت بسته به اقدامات آنها و آتيهء ايران در دست آنان است به اين كلمات جلب نموده و مىگوئيم كه خود معناى اين كلمات را سنجيده و در آن درست دقت و تعمق كنيد . »\r\n\r\nهمراهان محمد على شاه\r\nفعلا شاه ماضى با تشريفات سلطنتى به وطن ثانى خود ادسا وارد شد . از قرار معلوم با امپراطور كه حالا براى معالجهء امپراطريس در قصر و عمارت ليواديا است ملاقاتى خواهد كرد . امير بهادر و كسانش با موقر السلطنه ، مجلل السلطان ، سردار ارشد از همراهان شاه خارج [ شدند 
  ] و گفتند اطريش رفتند . اختر الدوله را عباد شيروانى قوام التجار شياد شيطان در درشكه گذاشته . . . تسليم سردار ارشد با غيرت ما كرد . فقط از خدمتگزاران باوفاى شاه همان مختار الدولهء كاشى « 2 » است . آقا عبد الله خواجه و يكى دو نفر\r\n\r\n\r\n","description":"","footnote":"\r\n( 1 ) - اين بيانات اخير شاه پس از آن‌كه در چند ورق ديگر راپرتهاى پلكنيك لياخف قرائت شود به خوبى مسئله را واضح مىكند و صدق قول اعليحضرت را مدلل مىدارد . ( يادداشت مؤلف در حاشيه )\r\n( 2 ) - ميرزا ابو تراب خان كه خانوادهء او اكنون نام خانوادگى مختار معصومى دارند ( م . سالور )\r\nخوشبختانه در سال 1375 مقاديرى از اسناد مختار الدوله كه غالبا بازمانده از دستگاه محمد على شاه و مربوط به اوست توسط يكى از افراد اين خاندان به كتابخانهء مركزى و مركز اسناد دانشگاه تهران رسيد و دكتر اصغر مهدوى و اينجانب مصدق ضرورت تهيهء آنها شديم . ( ايرج افشار ) .\r\n","page_name":" 2853 ","page_number":241},
  {"content":"\r\n\r\nديگر كه اسم آنها را نمىدانم . حاجب الدوله فريب خورده از زرگنده فرارا به شهر آمد بلكه طلبها را وصول كند و شغل را بگيرد اما نشد . حميد الملك ناظر هم شهر است ، اما مىگويد مىروم لكن مشكل است . حشمت الدوله هم مثل همه نظام العلمائيها بيكار است . ديگران هم متفرق در شهرند . در حقيقت اجزاء شخصى كاره نداشت . اينها هم كه اين بلاها را به سرش مىآوردند همان ودايع مظفر شاه كبير بودند . پدر را آنطور كردند ، از پسر هم دست برنداشتند . در حقيقت مظفر الدين شاه دو سال زود مرد و الّا اين بلا را سر او مىآوردند كه آنى و دقيقه‌اى هم طاقت نداشت . ايران خراب اوست . حالا هم كبير است .\r\nبراى بريگاد قزاق يك نفر جنرال مىآيد . ما از يك سرهنگ به تنگ آمده بوديم حالا سرتيپ روانه مىكنند و حال آن‌كه مخالف عهدنامه است .\r\n\r\nعكس يپرم و سوابق او\r\nما هيچ عكس مسيو يپرم را در ميان اين همه عكس مجاهدين هيچ نمىديديم . يك روز من همين حرف را مىزدم نوكر ( محمد حسين ميرزا ) « 1 » گفت يپرم نمىگذارد كسى عكس او را بردارد . گفتم چرا . گفت مىترسد ببرند روسيه . چون حرفهاى نوكر گاهى محل اطمينان نيست من ديگر سؤال را مكرر نكردم . حالا در روزنامه ديدم نوشته از روسيه عكس يپرم را خواسته بودند . پل پلكنيك ( نايب پلكنيك ) يك قطعه عكس يپرم را به زحمت زياد ، به قيمت سى تومان خريدارى كرده و ارسال داشته است . مىگويند از مقصرين پلتيكى است . اما من از خواجه ابراهيم پرسيدم گفت هم عثمانى است ، هم قفقازى ، هم ايرانى ، هم بلغارى ، هم گرك . ليكن بعضى از ارامنه در مدرسهء قفقاز با او هم درس بودند مىگويند قفقازى است . ليكن خودش با آنها آشنائى نداده و ميل هم ندارد آشنائى بدهند . احتشام الدوله قسم مىخورد با شاه كه به سمت گيلان مىرفتم كه او فرنگستان برود در انزلى اين يپرم را ديدم خشت‌مالى مىكرد . ديگران هم در راه شوسهء قزوين و گيلان ديده‌اند عملگى مىكرده . از اينها هم كه حالا ادعا مىكنند رعيت ايران است باز بعضى سلماسى ، برخى جلفائى ، جمعى اروميه‌اى مىگويند . اصل و نسب ، شغل و كسب او يكى از اسرار شده احدى سر در نبرده ، شايد خودش هم نداند .\r\n\r\n\r\n","description":"","footnote":"\r\n( 1 ) - محمد حسين ميرزا فرزند محمد ميرزا ملك آرا مرحوم پدرم او را نوكر خطاب مىكرد ( مسعود سالور )\r\n","page_name":" 2854 ","page_number":242},
  {"content":"\r\n\r\n\r\nپانف بلغارى\r\nپانف هم گرفتار روسها بود ، در ادسا بردند . بعد شهرت كرد به عثمانى رفته . آن شب در خانهء نسقچى باشى آن كاشى « 1 » قدرى از شرح حال او گفت . بسيار باغيرت و رشيد است ، به درد ما مىخورد . من وقتى كه ايران بود و مخبر روزنامهء روس بود آشنا بودم .\r\nمىگفت مرا در سرحد معرفى كرده بودند بلكه عكس مرا هم داشتند . گرفتند . در موقع استنطاق خودم را فلج كرده مثل يك آدم مفلوج كه مدتهاست ناخوش است دست و پا همه كج ، حتى دماغ و دهن . در اين چند روز كه آنجا بودم و استنطاق مىكردند با اين شكل خودم را درست كرده بودم و بطورى مجنونانه جواب دادم كه حكم به جنون من كرده مرخص كردند و به ايران آمدم . مىگفت با يپرم و سپهدار در گيلان نزاع داشت . هر دو را تهديد به قتل كرد . از ترس او را روانهء استراباد و سارى كردند . آنجا كارش پيشرفت نكرد دچار روسها مجددا شد . از اين شيادها ، شارلاتانها ، قاچاقها ، مفسدها ، از خدا بىخبرها هرجا بوده فعلا در طهران و ايران تشريف دارند . جمعشان خوب جمع است و جزو احرار محسوب هستند .\r\nپنجشنبه 28 - مسجد سپهسالار رفتم . عميد الدوله ، ملك آرا ، شعاع الدين ميرزا ، محمد حسين ميرزا بودند . شيخ الرئيس كمتر حرف مىزند . كار دارد ، وكيل سى كرور مردم است .\r\n\r\nاجتماع مجاهدين\r\nامروز اعلان كرده بودند مجاهدين در بهارستان مجتمع شده نطق مىكنند ، اما نيامدند و در همان باغ امين السلطان بودند . ديروز افخم الملك منزل من آمد درشكه داشت ، با اسد الله ميرزا نشسته گفتم گردش برويم بدون آن‌كه از اجتماع مجاهدين متذكر شوم .\r\nرفتيم پارك داخل شديم . ديدم صداى حرف مىآيد ، آن وقت ملتفت شده قدرى ترديد در رفتن كرديم . آخر حرص كسب اخبار مرا وادار به رفتن كرد . دم عمارت جمع بودند .\r\nرفته نشستيم . يك نفر حرف مىزد ، فارس بود . عبا در دوش داشت . تمام مذمت از اين ترتيب حاليه بود كه ما براى اين‌كه آقايان را به مسند وزارت برسانيم نيامديم . مقصود ما [ قلع 
  ] مادهء ظلم بود كه حالا بدتر ظلم مىشود . يكى رفته چندين نفر به جاى او آمده .\r\nما در بيرون خوب بوديم اينجا كه آمديم بد شديم . اينها كه به صرف يك كرور پول در ايام استبداد به اين مقامها نمىرسيدند به زور ما رسيدند و حالا ما را نمىشناسند . خواستيم\r\n\r\n\r\n","description":"","footnote":"\r\n( 1 ) - مراد ميرزا حسن خان شيبانى است كه در دورهء اول رئيس دفتر مجلس بود . ( ايرج افشار )\r\n","page_name":" 2855 ","page_number":243},
  {"content":"\r\n\r\nكار خوب كنيم حالا خودمان بد شديم . تهمتها مىزنند ، دروغها مىگويند . حتى آخوند از عتبات بد نوشته .\r\n\r\nحرف مجاهد\r\nآن وقت يك نفر به لباس قفقازى برخاست اسمش را گفتند مير تيمور ، خيلى حزين و خوب تركى فارسى حرف زد . سيد بود از آن كهنه مجاهدها بود . او از اين گرفتن اعانه بسيار بد گفت : كه به اسم ما از اول تا حال پول گرفته‌اند . كتابچهء حقوق ما معلوم است ، اسامى ما معلوم است ، به اسم ما ظلم مىكنند . بايد حساب اين پولها را بدهند تا به ما و مردم معلوم شود چه داده‌اند و نزد كيست . سپهدار در بيرون با ما يكى بود حالا هم انشاء الله يكى است . اما خير ما راضى نمىشويم به نام ما ، به اسم ما اين همه تعدى بشود . ما عهد كرده‌ايم ظالم را دفع كنيم هر كه مىخواهد باشد . مقصود ما شاه به تنهائى نبود . اينها را نياورديم وزير شوند ، حاكم شوند . مجلس برقرار نشده اگر هم بشود از كجا ضايع و خراب نباشد . ما بايد ناظر باشيم ، چرا خلع سلاح كنيم . كار ما تمام نشده . كى گفته تمام شده . مگر كار ما همان برداشتن يك نفر شاه بود .\r\nمختصر خيلى حرف زده شد . پسر شيخ فضل الله هم نطق مختصرى كرد .\r\nنظام السلطان ميرزا حسن پسر شيخ الاسلام ، ابو القاسم خان پسر ضرغام بودند . اما اينها براى كسب خبر آمده بودند نه براى همراهى .\r\n\r\n« هارت و پورت »\r\nاما خير ، ديگر چنانچه مكرر نوشته‌ام از اينها كارى ساخته نمىشود . فقط قال و مقال و اغتشاش است . چطور كه يك نفر زنجان نرفت ، شيراز نرفت ، استر اباد نرفت . اينها ديگر از دروازهء طهران خارج شو نيستند . حدت و حرارتى هم امروز چندان نداشتند .\r\nدرست نطق اينها مثل نطق علاء الدوله بود در « مجمع قاجار » .\r\nامروز در روزنامه خواندم آقايان دو مقصود دارند : يك نظارت در امورات تا مجلس برقرار نشده . يكى حساب تنخواهى كه تا حال از مردم به اسم اعانه ( جريمه ) گرفته‌اند .\r\nيكى ديگر هم كه خودم آن روز استنباط كردم در تحت سلاح بروند تا روى دماغ و مچ پا فشنگ بسته باز مشغول ولگردى و خودنمائى شوند . اگرچه حالا هم باز خيلى تفنگ و قطار بسته ديده مىشود و متصل در عبور و مرور و خانهء جنده‌ها تشريف دارند .\r\n\r\n","description":"","footnote":"","page_name":" 2856 ","page_number":244},
  {"content":"\r\n\r\n\r\nحرفهاى سپهدار\r\nباز در روزنامه نوشته بود سپهدار اعظم آنجا رفت . بعد از اظهار مكرمت گفت شما در تحت ادارهء خودم هستيد . دوازده نفر وكيل از ميان خود انتخاب كنيد بيايند وزارت جنگ رسدبندى ، دسته‌بندى شما را بكنند ، مرسوم عقب افتادهء شما را بدهند .\r\nآنها صورت اعانه را نوشته بودند و گفتند حساب اين داده شود ، نظارت بايد بكنيم . تا شما بىقانونى نكرده‌ايد قبول داريم ، و الّا شما هم يك نفر هستيد و مسئول .\r\n\r\nمجاهد روز شنبه\r\nامروز نشسته وكيل انتخاب مىكنند . اما سپهدار از اين حرفها ، از اينها خيلى شنيده رام و اهليشان خواهد كرد . به همان دادن حقوق ساكت خواهند شد . مكرر رفته و آنجا گفته‌اند ما نمىرويم . مگر آنها را كه با خود آورديم همراه برده آنها را كه بيرون كرده‌ايم بياوريم . باز رفته و گفته‌اند شما را مىبريم بادامك مىگذاريم ، اگر توانستيد خودتان به شهر تشريف بياوريد و هر دفعه او يك جوابى داده كه هيچ مربوط به هم نبوده . اينها روزى كه آمدند هشتصد نفر يا هزار نفر بودند ، امروز خيلى كمترند . طهرانى هم كه مجاهد روز شنبه هستند .\r\nاين صحبت در ميانه هست ، دور هم نيست بالا بگيرد . براى اين‌كه از اطراف انگشت مىرسانند و افساد مىكنند . نه ايرانيها تنها ، بلكه دو همسايهء معزز محترم ما آنى و دقيقه‌اى از افساد و شرّ كوتاهى نمىكنند . مثل ريگ پول خرج مىكنند . از . . . گرفته و وكيل مجلس ، خطيب و روزنامه‌نويس و سركردگان ايلات تا شاگرد ديزى پز موظف است و شهريه دارد .\r\nافخم الدوله از شيخ سيف الدين شنيده بود كه من يقين دارم از صنيع الدوله و آن خانواده شنيده‌ام روسها از دخول قشون خودشان پشيمان هستند و مىگويند اگر قشون ما نيامده و داخل نشده بود دو چندان اغتشاش و آدم‌كشى و نهب و غارت مىشد . امروز كه سپاه ما اينجا است هر كسى هر كارى مىكند تا طرفش مىخواهد فرياد كند مىگويد قشون اجانب اينجا است ، موقع اغتشاش نيست . هر كس هم مىخواهد اغتشاش بكند زود مىگويند يا تلگراف مىكنند و مردم ايران به واسطهء بودن ما ساكت مىشوند و ناچاريم يك عده از قشون خود را ببريم يا همه را ، و آن وقت البته صد البته اغتشاش و ناامنى ايران چندين مقابل حاليه خواهد شد .\r\n\r\n","description":"","footnote":"","page_name":" 2857 ","page_number":245},
  {"content":"\r\n\r\n\r\nكمى خونريزى\r\nبه اين مطالب عقل ما مثل آنها قبل از وقت نمىرسد ، ليكن بعد از چندى يقين و محققمان مىشود كه همين طور است . مثل اين‌كه وقتى كه در روزنامه خواندم ايزولسكى وزير خارجهء روس به مخبر « ديلى تلگراف » مىگويد ورود قشون ما به تبريز باعث آن شد كه قشون شاهى قتل و غارت را موقوف كردند خنده مىكردم و تمسخر مىنمودم ، ليكن حالا مىبينم كه همان‌طور [ شد 
  ] كه او گفته بود ، براى اين‌كه من از جماعتى شنيدم و شايد بعد هم بشنوم كه مىگويند خونريزى كم شد و بر پدر روسها لعنت . اگر نيامده بودند و كشتار زيادتر مىكرديم مشروطه مستحكم‌تر مىگرديد .\r\nمخصوصا پريشب ساعتى خانهء عميد الدوله بودم يكى از اخوان كه اسمش را نمىدانم و حالا مأمور حاجى ترخان شده قونسل آنجا است افسوس مىخورد و نهايت تألم را داشت كه خونريزى آنقدر نشد و اين‌كه حالا منظم نيست براى آن است كه آدم كم كشتند . روسها نمىگذارند و خيلى بد شد .\r\n\r\nبلبشو - مشروطه سر نمىگيرد مگر . . .\r\nبله در يك صورت مىشود اين حرف را زد كه از طهران به خارج طهران مىپرداختند و آنهائى [ را 
  ] كه من مىدانم دستگير مىكردند كه اينها قوه و قدرت خارج شدن از طهران و پرداختن به آنجاها را ندارند ، همان گوسالهء بسته را به دست دارند و جور تمام اهل ايران را . حالا اين يكى دو شهر خصوصا طهران بايد بكشد . در اينجا هم اگر به جاى صد نفر پنج هزار نفر را به دار بزنند ديركوند و سگوند و قوچه بيگلو ، رحيم خان و امثال آن تأديب نمىشوند سهل است جرىتر مىشوند . مگر شيخ را به دار نزدند . آخوند ملا قربانعلى مطيع شد يا آجودانباشى را به دار زدند رحيم خان ترسيد . ما امثال اينها بسيار داريم . هر طرف باد بيايد باد مىدهند و به اقسام و اسامى مختلف شرارت مىكنند .\r\nيك پادشاهى مثل نادر يا آقا محمد خان لازم دارد ، اول مطيع كند آن وقت مقيد به قانون ، بعد به مشروطه و حريت . صد نفر مثل محمد على شاه را عزل و خلع [ كنند 
  ] و دار بزنند تا امنيت را به عنف و جبر جارى نكنند و قهرا قانونى نكنند امكان ندارد مشروطه سر بگيرد . اين وكلا خودشان را از حلق آويزان كنند هيچ كس به حرف آنها گوش نخواهد داد مگر به صلاح و صرفهء خودشان صد هزار تومان ماليات را تخفيف بدهند فورا پذيرفته است . صد دينار علاوه بخواهند احدى زيربار نخواهد رفت . تا زور نباشد و قشون نباشد ! و ما هيچ مملكتى را هم سراغ نداريم يك مرتبه از بربريت وحشيگرى به\r\n\r\n","description":"","footnote":"","page_name":" 2858 ","page_number":246},
  {"content":"\r\n\r\nآزادى و حريت و مشروطهء به اين بالا بلندى پرواز كند آن هم به اين جلدى ، به اين چالاكى .\r\n\r\nبىپولى مؤلف\r\nبگذريم از اين مطالب . شب آخر رمضان است اميدوارم روزه و نمازهاى اين ماه مبارك قبول بشود . به عقيدهء خود كه روزه بوديم و نماز كرديم اما سخت رمضانى به مردم اين شهر گذشت . جز معدودى همه در عسرت و تنگى بودند . يكى از آنها خودم بودم كه بىاندازه تلخ گذاران كردم . خدا مىداند براى من مقدور نشد ده شاهى در اين ماه انفاق و احسان كنم تا برسد به خريد بازار و ولنگاريهاى ديگر ، و هيچ رمضانى به اين عسرت من طى نكرده بودم . هيچ سالى نبود كه در اين ماه مبلغى خرج من نشود . امسال دريغ از يك قران . خدا پدر حسين را رحمت كند و خودش را به سلامت بدارد . شام و ناهار و مخارج لازمه را او راه مىاندازد و الان مبلغ كلى از من طلب دارد . دو سه تكه جواهر هم دادم ببرد گرو بگذارد . در صورتى كه گمان مىكردم اقلا صد يا صد و پنجاه بانك مىدهد ، آمد گفت بيست تومان مىدهد . بردم بانك يهوديها ( كه تمام منافع اين سه ساله را از دزدى ، دغلى ، غارت ، فروش اشياء گرو ، جواهر و غيره اينها بردند ) سى تومان دادند . كار آنقدر سخت شده . من سراغ دارم بسى مردم را كه در اين ماه از اين روز تا روز ديگر خود و عيالشان روزه بودند و نان خشك گيرشان نيامد . آدم هست كه گوشت در اين ماه نخورده ، هندوانه و خربوزه كه يك من پنج شاهى است نچشيده .\r\n\r\nكاروانسراى حاج حسن\r\nيك روز رفتم كاروانسراى حاج حسن . شعاع الدين ميرزا هم بود ، سراغ ملا اسد الله و ساير همقطارهاى شوراى مملكتى پوچ‌مان ! شيخ ابو القاسم فقط ملاقات شد . در ضمن صحبت مىگفت اين كاروانسرا مركز داد و ستد و تجارت ايران بود . يك دقيقه صحن كاروانسرا از ورود مال التجاره يا خروج آن [ و 
  ] داد و بيداد جمعيت خالى و آسوده نبود .\r\nحالا ملاحظه كنيد احدى تردد نمىكند و هيچ كس نيست . اگر يك ساعت زودتر آمده بوديد مشاهده مىكرديد مثل وقتى كه نفخ صور مىدمد تمام مردگان سر از قبر بيرون مىآورند . از تمام حجرات و غرفات سرى و كله‌اى بيرون است ، مات و متحير به صحن كاروانسرا نگاه مىكند .\r\n\r\n","description":"","footnote":"","page_name":" 2859 ","page_number":247},
  {"content":"\r\n\r\n\r\nكاروان سه هزار شترى\r\nمىگفت يك مطلب و خبر عجيبى به تجار رسيده . مدتها بود تمام مال التجاره كه از هندوستان و انگلستان حمل مىشود در شهر يزد مانده بود . اين ايام شتردارهاى نائينى و اناركى جمع شده به سمت يزد مىروند كه مال التجاره را حمل كنند . سارقين فارسى خبر شده چهارصد سوار حركت مىكند به قافله مىرسند . سه هزار نفر شتر و ششصد ساربان را سرقت كرده معلوم نيست كجا برده‌اند . در روزنامه هم اين تفصيل را نوشته است ، اما قدرى گيج كه عوام ملتفت نمىشوند .\r\n\r\nجنگ مريوان\r\nنظير آن سرقت در اورامان و مريوان جنگى شده و صد نفر آدم مقتول گرديده است .\r\nآن سرقت كه سه هزار شتر و ششصد مرد را كه خود يك اردوى بزرگى است ، اين هم قتل كه در تمام اين جنگ از گيلان تا طهران واقع نشده . آن هم فقر و مسكنت مردم . اين چه مملكت و ولايتى است كه من باز در اين شب آخر رمضان و دم سحر آرزو و دعا كنم سال ديگر زنده بمانم ! مردن براى مردم اين مملكت سواى معدودى عروسى است . پس خدايا به حق ارواح مقدس تمام انبياء و اولياء يا مرا مرگ بده يا مملكت ما را حالا خوب‌تر نمىكنى اقلا مثل گذشته و سابق كن . به اين ترتيب كه نمىشود زندگانى كرد ، خودت مىدانى .\r\n\r\nآرزوى مرگ\r\nشخصى در مسجد خازن الملك نزديك ما نشسته بود به رفيقش مىگفت اين قبا مال پارسال من است . درست امشب كه آمدم تنم كنم يك وجب گشاد شده بود . ديگرى مىگفت وقتى كه ما به اين دنيا رجعت كنيم تمام معاملات با صلوات است . اين يكى گفت اى برادر چيزها كه ما در اين عهد ديديم هرگز هرگز خيال رجعت را نداريم . بس است .\r\nهمين يك مرتبه و اين عمر قليل . و الا تمام مردم آرزوى مرگ مىكنند براى آنكه احدى راحت نيست . روز به روز به جاى خوب شدن بدتر مىشود .\r\n\r\nشنبه غرهء شوال المكرم\r\n روز عيد است و من امروز در آن تدبيرم * كه دهم حاصل سى روزه و ساغر گيرم \r\nرمضان تمام شد روسياهى به روزه‌خورها باقى ماند . ديشب تا صبح خوابم نبرد . پنج\r\n\r\n","description":"","footnote":"","page_name":" 2860 ","page_number":248},
  {"content":"\r\n\r\nاز دسته رفته برخاستم درب خانه رفتم . لدى الورود سلام منعقد شد . سفير كبير عثمانى حسيب بيك بود . شعاع الدين ميرزا ، ملك آرا منزل ما آمدند .\r\n\r\nسر قبر ميرزا جهانگير خان\r\nبعد از ناهار و صرف چاى حضرت عبد العظيم سواره از راه جوانمرد قصاب رفتيم .\r\nجمعيت كم بود . مردم تمام سر قبر ملك المتكلمين و ميرزا جهانگير و قاضى رفته بودند پشت باغ شاه . در سر مزار آنها چادر زده صورت قبر درست كرده ، دستجات سينه زن علم و كتل از شهر مىرفت . من تقى را با دوچرخه فرستادم براى ما اخبارات بياورد . هنوز او را نديده‌ام .\r\n\r\nمنشور الملك\r\nكيف منشور الملك رئيس كابينهء وزارت جنگ در ميان درشكهء كرايه مانده و مفقود شده . مىگويند خيلى اسناد در آن بوده . هر قدر مژدگانى مىدهند پيدا نمىشود . گويا به دست كسانى افتاده كه با آن اسناد كارها دارند . اين منشور الملك از تربيت شده‌هاى ما است . اسد الله ميرزا نزد او در كابينه است . مىگويد تا حال پنجاه مرتبه ترتيب كابينه را تغيير داده باز منظم نمىشود ، زيرا علم اين كار را ندارد . هر ترتيبى من درآوردى مىدهد غلطتر مىشود .\r\n\r\nسفيد مهر تقىزاده و نواب و حكيم الملك\r\nيك چيز ديگرى هم سرقت شده كه خيلى تازگى دارد . كاغذى يا معاهده‌اى است به مهر تقىزاده و حسينقلى خان نواب و حكيم الملك كه بسيار اهميت دارد . از قرار معلوم به چنگ سپهدار آمده . حالا در روزنامه ديدم اعلان مىكنند سفيد مهرى به مهر جنابان تقىزاده و نواب و حكيم الملك مفقود شده لهذا از درجهء اعتبار ساقط است . براى آن‌كه اگر بيرون بياورند آنچه نوشته‌اند منكر شوند و حال آن‌كه سفيد مهر سه نفرى معنى ندارد و هيچ شنيده و ديده نشده است .\r\n\r\nوضع فارس\r\nسهام الدوله در فارس مشغول قصابى است . متصل آدم مىكشد ، دست مىبرد ، مهار مىكند .\r\n\r\n","description":"","footnote":"","page_name":" 2861 ","page_number":249},
  {"content":"\r\n\r\n\r\nخمسه و جهانشاه خان\r\nعمل خمسه هم شايد به اين ترتيب گذشته كه حاكم بدون يك نفر مجاهد و استعداد دولتى به شهر داخل شود . در حقيقت مطيع اوامر آنها باشد . قل قصه‌ها را سيف الممالك چاپيد ، لهذا به سمت اوطان خود رفته آنچه مانده محافظت كنند . محمد خان و قاسم خان را هم امير « 1 » مرخص كردند رفتند . مقصود جهانشاه خان قتل اسعد الدوله و نايب الصدر بود . خدا نخواست و كشته نشدند ، ديگر اصرارى نكرد و مردم را متفرق نمود . اما سوارهاى او ديگر هيچ چيز براى مردم باقى نگذاشتند . خمسه هم صورت آذربايجان شد . حالا تسلط جهانشاه خان دو برابر شده ، ديگر شمر جلودارش نخواهد شد . از دهات حاجى رضا قلى خان شبى پانزده خروار جو گرفتند ، سواى چيزهاى ديگر . اسم مشروطه را هم كسى تا حال در آنجا نياورده و جرأت نمىكند بياورد .\r\n\r\nآذربايجان\r\nشاهزاده مقتدر الدوله پسر مرحوم ضياء الدوله كه اغلب حاكم تبريز بود در باغ ديده شد . مىگفت مملكت آذربايجان به كلى خراب شده ، ديگر چيزى نيست كه غارت كنند و يك نفر سرباز هم بخواهند نخواهد آمد . ديگر آذربايجان هيچ آبادى ندارد و چيزى باقى نمانده . از گرفتارى رحيم خان سؤال شد گفت دروغ است . خودش رفت در اردوى روسها گفت براى چه اينجا آمديد . گفتند براى اخذ خسارت . گفت چه مبلغ است . گفتند دويست و هشتاد شتر و بيست و پنج هزار تومان نقد . فورا تسليم كرد و بعد از چهار ساعت توقف به سمت اهر رفت و دو برابر به دهات و خوانين و تجار حواله كرده گرفت .\r\nمىگفت اهل تبريز خيلى خيلى مايل بودند جمعى را علنى به دار بزنند . ورود قشون روس مانع اين قصد شد و نهايت دلگيرى را از اين جهت پيدا كردند . پرسيدم اردبيليها چه مىكنند . گفت ديگر در اردبيل و مشكين چيزى نيست بروند ببرند . شجاع السلطنه برادر سردار شجاع كه رفته بود چهل روزه دو فوج بياورد آمد ، بدون آن‌كه يك نفر سرباز بياورد .\r\n\r\nامير اعظم\r\nامير اعظم به سمت شاهرود و بسطام حركت كرد ، تا بتواند « 2 » استر اباد برود يا همان جا بماند . زنش را هم طلاق داد . از قرار معلوم باغ بيرون خودش را به برادرش در چهل هزار تومان فروخت كه قروض خود را بدهد . علاء الدوله شنيد و حواله را رد كرد . چون\r\n\r\n\r\n","description":"","footnote":"\r\n( 1 ) - جهانشاه خان افشار منظورست .\r\n( 2 ) - اصل : بتوانم ( سهو القلم )\r\n","page_name":" 2862 ","page_number":250},
  {"content":"\r\n\r\nقيم صغار است . امير اعظم مدعى شد اينها كبير شده‌اند . حتى در مجمع وزرا گفته بود هر كس مىگويد اينها صغيرند بخوابد تا معلوم شود كبيرند . با علاء الدوله كه بد بود و در فرنگستان هم دو مرتبه نزاع كرده بود . عمل ثلث را به ميان آورده . آخر پول را گرفت و علاء الدوله مجبور شد بيست هزار تومان از ثلث را به رسم اعانه يا مخارج مجلس داد .\r\nآن وقت دخترش را هم طلاق داد به خانهء علاء الدوله فرستاد و رفت .\r\n\r\nانتخاب قرعه‌اى\r\nحيدر ميرزا دكتر كه در خانهء دروازه قزوين من مىنشيند وكيل قم شد . ممتاز الدوله و سليمان ميرزا برادر يحيى ميرزا هم وكيل عراق . هر جا عالم به انتخاب نباشند يا بدانند آدم قابلى ندارند از اينجا تلگراف مىكنند و چند نفر را معين مىكنند ، آنها قرعه كشيده يكى يا دو تا منتخب مىشود . و الّا عراقى هيچ اينها را نمىشناسند ، همين‌طور قمى .\r\n\r\nبدهى امين الضرب و حاجى معين\r\nاز دو مشروطه برپاكن ما و اسّ اساس مجلس شوراى ملى ، امين ضرب و معين بوشهر هيچ حرفى در ميان نيست ، مگر اين‌كه اولى پنج كرور مقروض بانك است و تمام املاكش رهن . ديگرى هم مجير السلطنه برادر نظام السلطنه شصت هزار تومان علاوه مىدهد كه جزيرهء هرمز و قشم را به او بدهند با شراكت سپهدار اعظم . از قرار معلوم عايدى اين جزاير خيلى خيلى زيادتر از اينهاست و اين مدت معين مىخورد . تا خواست عين الدوله عنوان كند آن هنگامه را برپا كردند و حالا گريبان خودش را باز گرفتند .\r\nدر طهران براى وكلاى بلديه تعرفه مىدهند . چند اخطار هم كرده‌اند كه چه اشخاصى تعيين شود . مردم خيلى كم تعرفه گرفتند . بعضيها هم كه تقدس دارند نه براى وكالت شورا نه براى بلديه تعرفه گرفته و هيچ راى ندادند .\r\n\r\nذكاء الملك معلم احمد شاه\r\nناصر الملك مىآيد . دور نيست در انعقاد مجلس نايب السلطنه بشود . براى اينكه اين نايب السلطنه هيچ آگاه به حقوق خود نيست و به درد نمىخورد . زن ملا باشى ناصر الملكى به شاهزاده نصير الدوله گفته بود وليعهد خيلى باهوش‌تر از شاه است . آنچه ما به شاه درس مىدهيم او ياد مىگيرد . ذكاء الملك معلم علوم جديد آنهاست .\r\n\r\n","description":"","footnote":"","page_name":" 2863 ","page_number":251},
  {"content":"\r\n\r\n\r\nمحمد على شاه و روسها\r\nمن از يك چيز تعجب دارم كه چرا شاه سابق ما اعتضاد السلطنه را همراه خودش نبرد . ما شاء الله بزرگ است ، هم تربيت مىشد ، هم به درد شاه مىخورد . در روزنامه نوشته بودند شاه مهمان امپراطور روس است . بيست و پنج هزار تومان هم لياخف براى قزاقها فرستاده [ است . 
  ] در روزنامه تعقيب كرده بود كه بايد فهميد اين پول از كجا و براى چه مصرف فرستاده شده .\r\n\r\nالموت\r\nبرويم باز الموت . ابو القاسم خان به قزوين مراجعت كرد . از سفارت به خود سپهدار سخت نوشتند . لهذا يك تلگراف به توسط سفارت يكى به توسط وزير داخله به ما رسيد كه حكم فرمودند ميرزا على خان مراجعت كند . حالا يا من يا افخم الدوله يكى خواهيم رفت براى آن‌كه از شر امير اسعد آنجا حفظ شود .\r\n\r\nرعيت مجاهد\r\nجلال پدر سوخته هم به قدر هزار تومان از ماليات گرفته مىگويد هشتصد تومان آن را به امير اسعد داده . مابقى را خورده ، مطالبهء قبض كرده بود . حكم كرد بيرون كردند .\r\nطهران آمده مجاهد است . يكى دو دفعه هم اينجا آمده ، اما ما راه نداديم . ديروز از در حياط خواستم خارج شوم يك مجاهد قفقازى پرپاقرص ديدم سلامى نظامى داد .\r\nپرسيدم چه مىخواهى . گفت محمد على را مىخواهم . من رد شدم سواره با تفنگ « لوبل » از عقب به من رسيد . گفت يك دستخطى التفات كنيد بروم ده . من با تعجب تمام گفتم مگر رعيت ما هستى . با تركى خيلى خيلى غليظ گفت بله كوريحانى هستم . گفتم فردا بيا . بعد جويا شدم ديدم اين پدر سوخته از بس آنجا دزدى و هرزگى كرده در دوازده سال قبل چوب خورده و خارجش كرده‌اند ، حالا اينجا در جزو مجاهدين پيدا شده كه روسى حرف مىزند و قفقازى است و از جملهء احرار است .\r\n\r\nسيد على آقا يزدى\r\nسيد على آقاى خودمان از تنهائى از مسجد شيخ فرار كرد . معقول سال اول جمعيتى داشت . از بس تلون به خرج داد گاهى بالاى توپ نشست از مشروطه بد گفت ، گاهى حضرت عبد العظيم تحصن [ رفت 
  ] و مشروطه خواست مردم امسال جمع نشدند مسجد\r\n\r\n","description":"","footnote":"","page_name":" 2864 ","page_number":252},
  {"content":"\r\n\r\nشاه و امام هم همين‌طور بود ، كسى حاضر نمىشد .\r\nشيخ على ديروز از قوهء غضبيه و شهويه مىگفت . يكى را به سپهدار ديگرى را به حاجى عليقلى خان مثل مىزد . آن شيخ محمد على مىگفت اعتقاد به زاهد چاق و طبيب لاغر نداشته باشيد ، مىبينى گردنش كلفت است . . . اين واعظين و نطاقين امروز ما حقيقة كفش كهنهء سيد جمال و ملك نمىشوند . حقيقة سيد جمال كه با علم هم بود .\r\nدوشنبه سيم - حاجى آقا شمران رفت ، من هم حياط كوچكى مال آقا اسد الله ارباب ديده‌ام نزديك در كوچهء فراش باشى است . انشاء الله اجاره شود حضرت و الا شهر تشريف بياورند . هر چه كردم پولى پيدا نشد حياط خلوت را بسازم ، يا يوسفيه را . ناچار از اجاره شديم . من حالا چند سال است در به درم . هيچ قسم هم ممكن نشد بيرونى در دروازه قزوين درست كنم . بلكه دو جا رهن رفته .\r\n\r\nعلى آباديهاى عدليه\r\nبارى حكايت عرض عدليه بعد از هفتاد روز و آن همه مرافعه مزه پيدا كرد . راپرت را كه دادند معلوم شد آقايان رأى داده‌اند دويست تومان نقد ، هشتصد تومان چهل روز ديگر . تنزيل هم هيچ ندهد . اولا به محكمه شكايت كرديم . گفتند شرعى نيست رأى نمىدهند . مثل اين‌كه تمام كارها از روى شرع است . تمبر شرعى ، ده يك شرعى ، اكثريت آراء شرعى ، فقط آن يكى شرعى نيست . جواب داديم دو كلمه مرقوم داريد براى آن‌كه تجار از ما بيشتر تنزيل مىگيرند ، ما هم نمىدهيم . گفتند نمىدهيم . بعد معلوم شد هر كس تاجر باشد حكم به دادن فرع مىكنند ، نباشد دلال مظلمه نمىشوند . رفتيم اطاق ، رياست تجارت بناى شكايت را گذاشت و در ضمن صحبتهاى ديگر كه مىنمود كه رئيس اجرا على آبادى است ( ميرزا داود خان كه حالا وكيل سى كرور ملت غيور است ) ، رئيس تمبر على آبادى ، رئيس صندوق عايدى عدليه على آبادى . احدى از حساب آنها سر در نمىبرد و تمام عايدى را مىخورند .\r\n\r\nعدليه ، ظلميه\r\nاسد الله ميرزا را خدمت سيد محمد رضا روانه كرديم . گفته بود نمىتوانم بگويم بگيريد و نمىتوانم حكم كنم نگيريد ! گفته بود اين‌كه مطلب معلوم نمىشود . شما چه وقت اعلان كرديد كه فرع داده نمىشود يا دستور العملى براى اسناد تجارتى داريد ، كسى از آن رو سند نگرفت تنزيل رايج المعامله و از باقلوا حلال‌تر است . تجار تومانى چهارصد دينار پانصد دينار هر قدر زورشان برسد دريافت مىكنند . چطور نبايد بدهند .\r\n\r\n","description":"","footnote":"","page_name":" 2865 ","page_number":253},
  {"content":"\r\n\r\nباز جواب اولى را داده بود . افخم الدوله رفت ادارهء تفتيش آنجا مباحثهء زياد كرد . رفتند در محكمه آنجا ايراد سختى كردند كه خوب رأى در گرفتن نداديد در ندادن چرا داديد .\r\nمىخواستيد مسكوت عنه بگذاريد و هيچ متذكر نشويد . فعلا معوق مانده زيرا صد تومان ضرر است سواى ضررهاى ديگر كه صورت آن از قرار تفصيل ذيل است :\r\nاين مرد معتبر و معترف بود . منتهى مسامحه مىكرد و خودش تنزيل قرار داده بود عرض كرديم و حالا بد اندر بدتر شده . شايد در رأس وعده باز محتاج يك عرض و عرض ديگر هم بشود .\r\nتمبر عريضه تمبر برات تمبر سواد تمسك تمبر اجرا 2 قران 2 تومان 3 قران دو تومان انعام ده يك ضرر تنزيل تمبر وكالت نامچه دو تومان يا صد يا هفتاد تومان صد تومان شش قران دوندگى سه چهار نفرى هفتاد روز .\r\nاز يك صراف معتبر كه آدم عارض بشود اين‌طور است ، واى به حال كسى كه طرفش مفلس يا خيلى معتبر باشد و معزز باشد . افتخار التجار مىگفت پانصد تومان به شما تقديم مىكنم از دست من عارض شويد و ما نمىدانستيم مقصود او چيست .\r\nلله الحمد حالا مستحضر شده و هرگز هرگز تظلم نمىكنيم ولو تمام طلب را ندهد . اين بود ترتيب عدليه يا ظلميهء ما .\r\nامجد الدوله اين‌طور اين پول را مىدهد . اما عميد الملك و احتشام الدوله دو پسرش دو شب قبل از رمضان اولى هفتصد تومان ، دومى دويست تومان در هوتل دفرانس « 1 » به يك ارمنى باخت و در ماه رمضان سه چهار مقابل آن به سايرين .\r\n\r\nالموت\r\nحاجى آقا آمد معلوم شد من بايد الموت بروم . براى آن‌كه او در طهران بهتر دوندگى مىكند و كار اينجا هم زياد است . اما براى رفتن پول لازم است . حضرت و الا فرموده‌اند از هزار تومان كه در فوق تفصيل داده شد ششصد مال عين السلطنه ، چهار صد مال تو . برود هيچ نگويد . با اين پول نقد انشاء الله دو روز ديگر من البته عازم مىشوم .\r\n\r\n\r\n","description":"","footnote":"\r\n( 1 ) -  Hotel de France \r\n","page_name":" 2866 ","page_number":254},
  {"content":"\r\n\r\n\r\nچهارشنبه پنجم شوال\r\n خيزيد و خز آريد كه ايام خزان است * باد خنك از جانب خوارزم وزان است\r\nآن برگ رزان است كه بر شاخ وزان است * گوئى به مثل پيرهن رنگرزان است\r\nدهقان به تعجب سرانگشت گزان است * كاندر چمن و باغ نه گل ماند و نه گلزار \r\nباد مىآيد . باران نيامده خيلى خاك است و بسيار كثيف . از اين همه پول هم كه مىگيرند خيابانها همان است كه بود ، فقط بعضى روزها آب‌پاشى مختصرى . گل نم گل نم مىشود . الموت رفتن من هم در اين فصل بىتماشا نيست .\r\n\r\nمقبرهء ملك المتكلمين\r\nتقى كه سر مقبرهء ملك المتكلمين رفته بود دوچرخه را در چادر قهوه‌چى گذاشته بود .\r\nقضا را قهوه‌چى چادر خود را جاى ديگر مىبرد . يك درشكه‌چى دوچرخه را توى درشكه گذاشته و مىبرد . تقى تمام را دنبال دوچرخه بود . آخر يك نفر ژاندارم مىگويد درشكه‌چى برد ، پنج هزار پول درشكه داده و پيدا مىكند . ديگر تفصيلى جز حكايت خودش نمىدانست كه بگويد .\r\nاسد الله ميرزا آمد كه آنجا رفته بود . مىگفت سر قبر را چوب بست كرده چراغ و گل آويخته بودند . عكس ميرزا جهانگير و ملك را نصب كرده بودند . شيخ الرئيس و ميرزا حسين خان كسمائى و يكى ديگر تا من بودم نطق كردند ، تمام از اتفاق و اتحاد بود .\r\nديگر هيچ صحبت گوشه‌دارى نكردند و مضمونى نگفتند .\r\n\r\nترس تقىزاده\r\nميرزا حسين خان گفت قبر مرحوم قاضى بيست قدم يا كمتر يا بيشتر با قبر اين دو فاصله دارد . قاضى را هم جزو شهدا مىگويند و حال آن‌كه از زخم سرش و اسهال كبدى مرد . كسى او را مسموم نكرد و به دار نزد . مىگفت تقىزاده آمد اما هيچ آن احترامات را كسى نكرد و خودش هم بسيار ملول و محزون بود . از چهرهء او كسالت هويدا بود و خودش از خودش واهمه داشت . اشعارى در روزنامهء « شرق » بود كه ميرزا يحيى خان سرخوش گفته .\r\n\r\n","description":"","footnote":"","page_name":" 2867 ","page_number":255},
  {"content":"\r\n\r\n\r\nشعر سرخوش\r\n خواجه تا مفت‌خوار و قلاش است * پيشوا تا شريك اوباش است\r\nعدل تا زار و ظلم بشاش است * ريش ما تا به دست فراش است\r\nباز آن كاسه و همان آش است * تا صدارت غرض به كار برد\r\nتا وزارت مرض به كار برد * تا كه جوهر عرض به كار برد\r\nجوهرى تا عوض به كار برد * باز آن كاسه و همان آش است\r\nتا كه قصد وكيل جلب زر است * تا رياست‌پرست و حيله‌گر است\r\nتا زبانش دگر ، دلش دگر است * كى اميد خلاص از خطر است\r\nباز آن كاسه و همان آش است * هديه و رشوه تا بود مرغوب\r\nغمزه و عشوه تا بود مطلوب * بانگ نوت است تا كه در مكتوب\r\nوضع ما تا بود بدين اسلوب * باز آن كاسه و همان آش است\r\nتا مجاهد ز جنس اشرار است * پيرو نفس دون غدار است\r\nمتعدى و مردم آزار است * راست گويم كه كار ما زار است\r\nباز آن كاسه و همان آش است * تا كه رمال عالم الغيب است\r\nتا كه نقال سارق البيت است * تا معبّر مروج الريب است\r\nنقص در نقص و عيب در عيب است * باز آن كاسه و همان آش است\r\nفكل ، عمامه ، مولوى ، همه رنگ * تاج و تسبيح و خرقه ، چرم پلنگ\r\nتا بود ، دام كيد و حيله و رنگ * تا به ضد وطن كنند آهنگ\r\nباز آن كاسه و همان آش است * ديو تا مقتداى ما باشد\r\nغول تا رهنماى ما باشد * جهل تا پيشواى ما باشد\r\nظلم تا در قفاى ما باشد * باز آن كاسه و همان آش است\r\nتا كه اخلاق ما دگرگون است * تا تقلب مجاز و مأذون است\r\nكار ما تا چو ديو وارون است * گر بپرسى كه حال ما چون است\r\nباز آن كاسه و همان آش است * تا كه كذب و نفاق عادت ماست\r\nعادت زشت ما رشادت ماست \r\n\r\n","description":"","footnote":"","page_name":" 2868 ","page_number":256},
  {"content":"\r\n\r\n شبهه در قدمت سيادت ما است * قطع اميد از سعادت ماست\r\nباز آن كاسه و همان آش است * تا كه اوصاف بىسبب داريم\r\nتا كه القاب بو العجب داريم * جاى هر چيز تا لقب داريم\r\nتركى و هندى و عرب داريم * باز آن كاسه و همان آش است\r\nتا بجز ما و من نمىدانيم * تا بجز مكر و فن نمىدانيم\r\nتا قبيح از حسن نمىدانيم * تا كه قدر وطن نمىدانيم\r\nباز آن كاسه و همان آش است * تا نباشيم از براى وطن\r\nتا نكوشيم در بقاى وطن * تا نگرديم خاك پاى وطن\r\nتا نسازيم جان فداى وطن * باز آن كاسه و همان آش است\r\nبيش از اين گفتنم غلط باشد * هر چه گويم سپس سقط باشد\r\nبعد از اين دردم اين فقط باشد * تا كه اعمال از اين نمط باشد\r\nباز آن كاسه و همان آش است * « سرخوش » از اين ترانه لب دربند\r\nبيش از اين درد و غم به خود مپسند * گوش كو تا كه در پذيرد پند\r\nتا وطن راست همچو ما فرزند * باز آن كاسه و همان آش است \r\n\r\nمدرسه‌هاى دختران و پسران\r\nدر مشروطهء سابق يكى دو مدرسه براى دخترها باز شد ، خيلى با تشدد و با تغيّر مجلس ممانعت كرد كه بر خلاف شرع است و حال آن‌كه تا زنها تربيت نشوند مردها عالم نمىشوند . اما اين دفعه تاكنون چند مدرسه باز شده : دبستان عفاف ، دبستان دوشيزگان و چند تاى ديگر . اما گويا هيچ ترتيب صحيح نداشته باشد . براى اين‌كه مدارس ابتدائى پسرها هنوز ترتيب ندارد ، پرگرام ندارد . دكانى است براى دخل باز كرده [ اند 
  ] و به انواع و اقسام مختلفه پول درمىآورند . فلان آدم خانهء خودش را مدرسه كرده و خودش مدير است ، برادرش معلم فرانسه ، شوهر خواهرش معلم حساب ، برادر ديگرش معلم فارسى . آن وقت چهار نفر سيصد چهارصد شاگرد را مىخواهند درس بدهند و مدرسه را اداره كنند و مثل اطبا كه دواى دواخانهء خود را مىخواهند فروش بدهند نه معالجه . هر چه كتاب در كتابخانه است اين شاگرد بايد بخرد و به هزار اسم بايد پول بدهد . هر كدام هم از اين محله به آن محله برود كه محتاج مدرسهء نزديك‌تر بشود\r\n\r\n","description":"","footnote":"","page_name":" 2869 ","page_number":257},
  {"content":"\r\n\r\nتمام آنچه را در مدرسهء قبل خوانده بايد كنار گذاشته از روى پرگرام اين مدرسه كه به ميل مدير است شروع به درس كند . هفته‌اى هم نيست كه يكى دو روز به يك عنوانى بسته نشود . مثلا فلان آدم مرده ، يا زن مدير غش كرده ، يا معلم عربى حمام رفته . انواع هرزگى هم مىشود و آخر هم اگر سواد و جزئى خط فارسى شاگرد ياد بگيرد نهايت تشكر را بايد داشت . شرح اين مدارس مفصل است . در روزنامه اغلب ذكر شده .\r\n\r\nام المدارس\r\nدار الفنون ما ، مدرسهء سياسى ما خراب است و مغشوش چه رسد به ساير مدارس .\r\nاما مدارس اهالى خارجه كه اينجا داير است نهايت نظم را دارد . يك مدرسهء آليانس از دولت سر يك نفر فرانسوى چنان مرتب و منظم است كه از پير هفتاد ساله تا بچهء ده ساله صبح و عصر به قدر پانصد نفر درس مىدهند و صدا از يكى بيرون نمىآيد . حتى مدرسهء يهوديهاى ما ترتيب و پرگرام دارد و مال ايرانيها از دولتى و ملتى نظم و پرگرام ندارد .\r\nدرس نمىدهند ، مثل ساير كارها تمام بازى است و جيب‌كنى و كلاشى . بارى يك مدرسه در روزنامه اعلان شده بود « ام المدارس » و آن وقت تمام علوم را ذكر كرده بود در اين مدرسه به خانمها درس داده مىشود و مدرسهء عالى است .\r\n\r\nدختران مدرسهء مولوى سبز پيچيده\r\nمن در خانهء حيدر ميرزا ديدن رفته بودم . سيد مولوى سبز پيچيده كه مكرر در عبور ديده بودم پيدا شد . گفت امام الحكما است . سلام و تعارفى كرده به حيدر ميرزا گفت امروز مرا رضا قلى خان رئيس مدرسهء دار الفنون « 1 » معاون وزارت علوم احضار كرده بود و گفت اين اعلان چه چيز است كرده‌اى . اولا مدرسهء شما بايد ابتدائى باشد نه عالى .\r\nزنهاى ايران كه الف با اغلب نمىدانند ابتدائى لازم است . ثانيا اين علومات را صباياى شما از كجا بلد هستند ! و بعضى الفاظ ركيك گفت و سخت مرا ممانعت كرده و رنجانيد .\r\nمن حالا چه بكنم . حيدر ميرزا گفت نقلى نيست رفع مىشود . گفت پس من شرحى نوشته‌ام بدهيم در روزنامه درج كنند ملاحظه كنيد . آن وقت من گفتم خوب راستى پر بد نگفته : فيزيولوژى و فيزيونومى زنهاى ما مىخواهند چه كنند حالا بدانند . گفت من\r\n\r\n\r\n","description":"","footnote":"\r\n( 1 ) - اگر همين يك مدرسهء دار الفنون را مثل اولش و چهل سال قبل نگاه داشته بودند حالا ما خيلى مردمان با علم داشتيم . مثل آن‌كه شاگردهاى آن مدرسه الآن از نمره اول تربيت شده‌هاى عهد هستند . ( يادداشت مؤلف در حاشيه )\r\n","page_name":" 2870 ","page_number":258},
  {"content":"\r\n\r\nحكما نمىگويم بخوانند . آن وقت ورقه را خواند .\r\nاول شرحى [ گفت 
  ] از خسارت وارده به قدر چهل تومان [ نوشته بود 
  ] كه آنقدر قابل نبود كه به اين شرح و بسط بنويسد ، آن وقت شرحى از زحمات خودش كه در وزارت خارجه ثابت كردم من تبعهء انگليس نيستم فقط در هند بودم و هندى . آن وقت تفصيل جواب و سؤال با رئيس مدرسه كه دو دختر مرا اگر مىگوئيد اين علوم را ندارند از رئيس مدرسهء ينگى دنيائى سؤال كنيد .\r\nبعد از اتمام من گفتم اينها چند سال در مدرسهء ينگى دنيائى درس خوانده‌اند . گفت شش سال و هفت سال . گفتم ديپلم دارند . گفت خير ، يك سال و دو سال ديگر لازم داشت و بيرون آمدند . گفتم اين همه علوم را آنجا ياد گرفتند . گفت بلى . گفتم نبايد اين طور باشد . خيلى خوب فقه و اصول و حكمت و معانى و بيان و عروض را كجا خوانده‌اند . در اين‌جا ديگر جواب مسكت نداشت . به اين شاخ و آن شاخ پريد . از سن آنها جويا شدم . گفت يكى بيست و يكى كمتر . بعد گفت مدرسه دو ماه است باز است و من اعتنا به اين حرفها ندارم . من گفتم آخوندهاى ما هفتاد سال درس مىخوانند فقه به تنهائى را كامل نمىكنند ، اين صباياى شما حقيقة اعجاز كرده‌اند كه اين همه علوم قديم و جديد را در اين مدت كم و عمر قليل تحصيل كرده‌اند . به شما تهنيت و تبريك مىگويم .\r\nخيلى ممنون و متشكر من شد . گمان كرد همه را راست گفتم . برخاست برود لايحه را در روزنامه چاپ كند .\r\n\r\nامام الحكماء\r\nهيچ كس گوش به حرف حساب نمىدهد . حالا اين آقاى امام الحكما مىخواهد با آن دو دخترش كه فىالجمله تحصيلى در مدرسهء ينگى دنيائى كرده [ اند 
  ] كه بيشتر آن مذهبى است و زبان انگليسى و دو سه اعلان پانصد دختر ايرانى را مدتى سرگردان كند و دخل ببرد و آخر هم آنها نه فارسى ياد گرفته‌اند نه چيز ديگر . مدرسه بسيار خوب است و از آن خوب‌تر چيزى نيست خصوصا براى زنها . اما به ترتيب صحيح ، نه اين شكل .\r\nمدارس مردانهء ما كه آن طور باشد كه چهارده سال است داير و مفتوح است مال زنها چه مىشود .\r\nديدم يك اعلانى خانمى كرده بود در روزنامهء « ايران نو » كه يا از اين مدارس جلوگيرى كنيد يا اگر به شر آن درمانديد بر گذشته افسوس نخوريد .\r\n\r\n","description":"","footnote":"","page_name":" 2871 ","page_number":259},
  {"content":"\r\n\r\n\r\nختنه و پوست ختنه شده\r\nچهارشنبه پنجم - خانهء فخر الملك به ختنه سوران حاجى عليقلى خان دعوت داشتيم . قبل از رسيدن ما دلاك بىمروت كار خودش را صورت داده بود . هفتاد سال داشت . هنوز نفهميده بود سوخته كهنه و خاكستر نيم گرم اسباب صدمهء طفل است . خون خيلى آمده بود آخر فرستاديم طبيب آمد و مذمت زياد به دلاك كرديم . بعد از آن‌كه تا عصر نتوانسته بود خون را با خاكستر بند بياورد با پنبهء گازت و اسيد بوريك شسته و خون ساكت شد . مىگفت شما گمان كرديد از اين آبها و پنبه‌ها بند آمد . خير بند مىآمد كم فرصتى كرديد .\r\nمن بزرگ بودم ختنه شدم . هنوز يادم مىآيد از آن صدمات لرز مىكنم . اما حالا بيشتر در طفوليت و آنوقت كه شير مىخورند ختنه مىكنند مگر بعضيها كه آرزو دارند - كه انشاء الله نداشته باشند - پدر بچه درمىآيد . من وقتى كه دلاك را ديدم مثل اين بود مير غضب را ديده باشم . يادم هست دو روز و دو شب كه مهمانى كردند خانم مرحومه سى تومان خرج كرده بود و حال آن‌كه صد نفر مهمان بود . آن وقت آن قدر ارزانى داشتيم حالا يك ناهار نمىشود و من مبلغى دخل كردم كه نزد آقا عبد الباقى ارباب مرحوم به مرابحه دادند . نامزد من هم دختر عفت الدولهء مرحوم از نظام الدولهء نورى بود . پوست يارو را نزد او بردند ، انعام مفصلى داد .\r\n\r\nنامزدهاى عين السلطنه\r\nآن دختر بتول خانم مرد و من گير زنهاى عجيب غريب افتادم و باز هم مثل همان روز مىمانم و زن ندارم . اگرچه همان مهرماه خانم را محرمانه نامزد كرده‌ام اما حالا مدعى خيلى خيلى بزرگى شنيدم پيدا شده . حضرت و الا فرمانفرما متصل آدم روانه مىكند ، كالسكه ، درشكه ، پارك ، جواهر ، پول نشان مىدهد . من هيچ زنى نگرفتم كه يك مدعى نداشته باشد . گلين خانم و كوكب خانم هر دو را ناصر الدين شاه خواسته بود . اولى را نگذاشتند ، دومى را من سبقت كرده تا او خواست شروع كند من تمام كرده بودم و متصل به خانم مرحومه مرافعه داشت .\r\n\r\nسالدات\r\nآقاى عماد السلطنه صبح را نزد وزير داخله رفته بود . گفت سيد على آقا آنجا بود ( چون در « شرق » از حكايت رفتن سالدات روس در قزوين به سر عيال شخص باغبانى اعلانى\r\n\r\n","description":"","footnote":"","page_name":" 2872 ","page_number":260},
  {"content":"\r\n\r\nمنتشر كرده بود كه جمعى از وطن‌پرستان از شنيدن اين قضيه خواب و خوراك را بر خود حرام كرده مىخواهند اقدامات نافعهء فورى بكنند ، لهذا روز جمعه در مدرسهء سپهسالار جديد جمع شويد نطق و لوايح سودمند قرائت شود ) . علنى و واضح مىگفت اين حرفها ثمر ندارد . ما آنچه ممكن بود در اينجا و سفراى ما در خارجه اقدامات كردند قشون روس نمىرود . هر چه ساير دول هم همراهى كردند نشد . اين است ترجمهء روزنامهء فرانسه ببريد چاپ كنند . با اين حال فايده نكرد . در اين بين سپهدار رئيس الوزرا وارد شد . تا ديد من روزنامه مىخوانم گفت باز حضرت و الا روزنامه مىخواند . من گفتم كى شما ديديد من روزنامه مىخوانم جز حالا . سه نفرى اطاق ديگر رفته خلوت نمودند من آمدم .\r\n\r\nسپهدار و مشروطه\r\nافخم الدوله مىگفت سپهدار به مدير « شرق » پيغام داده مىخواهى بگويم سرت را ببرند . پريروز هم شمران رفته بود . ميرزا على خان باغبانباشى نزدش رفته و شرحى از مشروطه گفته بود . جواب داده بود چه مشروطه ، چه مستبده . محمد على شاه قدرى زياد فضولى مىكرد آمديم او را خلع كرديم ، برو پى كارت .\r\nاز قرارى كه در روزنامه نوشته بود پلكنيك لياخف اين پول را براى مدرسهء پسران صاحب‌منصبان قزاق كه در قزاقخانه است داده و از مقررى چند سالهء خودش صرفه‌جوئى كرده . اين بريگاد و قزاق اول همان سوار بود و تا چندين سال هشتاد هزار تومان مىگرفت . بعد هى زياد شد تا حالا كه چهارصد هزار تومان است و پنجاه كرور پول تاكنون گرفته‌اند . آخر هم لياخف شاهنشاه ايران را برده تسليم سفارت روس كرد ! چون بسيار خوب از عهدهء خدمات مرجوعه برآمد الان هم سركردهء فوج سوارهء پنجاهم شده و بر اعتبارش افزوده شده است .\r\nعصر يوسفيه رفتم . باران ديشب كه اول باران پائيز بود طراوتى داده بود . كوه را برف زده است . اين باغ را اگر چند سال قبل داشتيم صد هزار عيش و راحتى در آنجا مىشد ، حالا از بىدماغى و بىپولى ماه به ماه رنگش را نمىبينيم . چه بد روزگارى شده . اميد بهبودى هم نيست .\r\n\r\nسفير شكارچى\r\nپنجشنبه ششم شوال - ديشب باران مفصلى آمد ، هوا را غنيمت شمرده به سمت شمران رفتم . راه مصفا و بىگرد و خاك بود . حضرت و الا لله الحمد سلامت بودند . بهرام ميرزا آبله كوبيده بود حال نداشت . حضرت و الا از سفير مىفرمودند كه بسيار شكارچى\r\n\r\n","description":"","footnote":"","page_name":" 2873 ","page_number":261},
  {"content":"\r\n\r\nاست . همه روزه عصر سوار مىشود . در لشكرك يك بز شكار كرده . در سلطنت آباد يك روباه زده . در كامرانيه يك خرگوش نصيب آقا [ شده 
  ] و چند نفر شكارچيهاى چركرى « 1 » كه مال شاه بودند دورش جمع شده [ اند 
  ] و اسباب شكار مرتبى دارد ، ديروز هم همه شهر رفتند .\r\nفرمودند سفير به من گفت نايب السلطنه كامران ميرزا خيلى خيلى كار دارد . مثل شما نيست . حالا هم كامرانيه رفت زمستان آنجا باشد . مشير السلطنه و قوام الدوله هم در سفارت عثمانى ماندند ، چون در شهر جا براى اقامت آنها نبود . مىگويند مكه مىرود .\r\n\r\nوضع همدان\r\nمؤتمن ديوان از همدان آمده تفصيلاتى بيان مىكرد كه خيلى خنده داشت . جريمهء زياد گرفته مىشود آن هم از روى ساعت ، خرج‌تراشى هم از آن زيادتر . خوانين همه در خارج شهرند . روزها در مسجد جامع شيپور مىكشيدند يك مرتبه مجاهدين تفنگها را زمين گذاشته نماز جماعت مىكردند . در صورتى كه يك ماه بود كفش و چكمه از پاى آنها درنيامده بود . روز اول كه شيپور كشيدند مردم وحشت كرده حتى دكاكين بسته شد .\r\nپرسيدم محمودزاده كه رئيس است كيست . گفت پسر حاجى عباسقلى .\r\n\r\nزاده و تقىزاده\r\nاين لقب « زاده » خيلى آدم را به اشتباه دچار مىكند . مثلا من گمان مىكردم اين يكى از رؤساى قفقازى است و حال آن‌كه همدانى است . حالا اين لقب بسيار شده و يك احترامى پيدا كرده و اسباب شبهه شده و چندين مقابل لقب سردارى و امير تومانى بيشتر ابهت دارد . تاريخش از اين قرار است . وقتى تقىاف وكيل تبريز شد و طهران آمد « 2 » ديدند اين اسم روسى خوب نيست . شوراى سابق ما نشست و پس از گفتگوى زياد كار آكادمى را كرده اين « زاده » را وضع كرد و تقىزاده شد . چون خيلى محترم و معزز شد همه گمان كردند در اين لفظ « زاده » اثرى است . پر بدهم تصور نكردند ، چنانچه همين‌طور هم شده . حالا هر كس دنبال اسم خود زاده بسته و كاره‌اى شده . عما قريب يكى از القاب\r\n\r\n\r\n","description":"","footnote":"\r\n( 1 ) - چركر - از قراء بلوك ابهر زنجان كه غالبا شكارچى بودند . ( مسعود سالور )\r\n( 2 ) - تقىزاده تهران بود كه وكيل تبريز شد . اينكه به تقىاف مشهور بوده است تازگى دارد . پشت رسالهء « تحقيق احوال كنونى ايران با محاكمات تاريخى » نامش سيد حسن تقىزادهء تبريزى آمده است . آن رساله كه در قاهره ( 1323 ق ) چاپ مىشود در تبريز تجديد چاپ شده بود . ( ايرج افشار )\r\n","page_name":" 2874 ","page_number":262},
  {"content":"\r\n\r\nخيلى خيلى بزرگ مىشود كه هر كس آرزوى او را [ مى 
  ] كند .\r\n\r\nاستبدادى به رسم مشروطه\r\nامام جمعهء همدان كاغذى سرتاپا شكايت براى حضرت و الا نوشته بود كه پدر ما را اين الواطهاى همدان درآوردند . استبداد خيلى بزرگى است به اسم مشروطه . عكس من از نظر مبارك مىگذرد ملاحظه كنيد احوال ما چون است . عكس با قطار فشنگ و تفنگ با حالت ضعف و ناتوانى بود . در خاتمه استدعا كرده بود يك كارى كنيد من تبعهء روس بشوم . شايد آخر عمر بگذارند در خانه بمانم و راحت باشم .\r\nحضرت و الا فرمودند شاه يك دختر خودش را از بين راه نزد نايب السلطنه فرستاد .\r\nسلطان محمود ميرزا ، سلطان مجيد ميرزا شيرخواره با خديجه خانم رفتند . از يوسفيه پرسيدند خيلى خيلى تعريف كردم . هر وقت اسم آنجا مىآيد ناچار نهايت تعريف را بايد كرد . بيست هزار تومان پول داده دوازده من « به » برايش از آنجا فرستاده‌اند با قدرى خيار چنبر .\r\nرفتن قزوين فعلا قدرى تعويق افتاد تا خبر ثانى برسد .\r\n\r\nمقررى مجاهدين\r\nدر روزنامهء « ايران نو » مقررى ماه شعبان مجاهدين طهران را نوشته بود . و حال آنكه عدد آنها آنقدر زياد نبود . پانزده هزار و يكصد و بيست و پنج تومان و هفت هزار و سيصد دينار شده بود . معلوم شد بعد از آن قال و مرافعه بردند و مقررى آنها را دادند . بعد هم گفتند مىدهيم در صورتى كه بىثمر است . از اينها كار ساخته نيست . عدهء سوار كه جمع زده شد 455 نفر ، پياده 137 نفر . يك مبلغى هم خرج مجروحين و مرخصين ، نفرى بيست و يك تومان سوار ، پانزده تومان پياده گفتند مىدهند . خيلى گزاف است و به قدر سر سوزنى از آنها ديگر كار ساخته نيست . اينها آقا هستند . خودشان را از سپهدار و حاجى عليقلى خان معتبرتر مىدانند و تمام اين پولها را خرج خانمها كرده مشغول عيش هستند .\r\n\r\nولايات\r\nعمل زنجان نگذشت و حال آن‌كه هر چه گفتند بيچاره‌ها در طهران قبول كردند و از همه تقصيرات آنها چشم‌پوشى كردند . كار اردبيل شلوغ‌تر شده ، قوجه بگلو با رحيم خان بيعت كرده چون ديگر در بيرون اردبيل چيزى يافت نمىشود . مىخواهند به شهر داخل\r\n\r\n","description":"","footnote":"","page_name":" 2875 ","page_number":263},
  {"content":"\r\n\r\nشوند و غارت كنند . از قرارى كه آن روز حيدر ميرزا گفت قشقائى را هم اين‌طور ساكت كردند و قول دادند كه بختيارى و حاجى عليقلى خان ايران مدار نخواهد شد . به محض برقرارى مجلس هم او و هم سپهدار عزل مىشوند . اينها هم ميل ندارند معزول شوند و دور نيست قشقائى از سر بگيرد .\r\n\r\nسردار اسعد و سپهدار اعظم\r\nاما من مكرر شنيده‌ام حاجى عليقلى خان سردار اسعد گفته به محض انعقاد مجلس من استعفا مىكنم يا وكيل مىشوم يا مىروم فرنگستان . اما سپهدار ممكن نيست مگر جبرا . باز از جاى صحيحى شنيدم سردار اسعد گفته من از بس سپهدار را مايل به وزارت جنگ ديدم ناچار از قبول كار شدم ، زيرا اگر من قبول نمىكردم او هم ناچار از رد كردن بود و باعث ملال و كدورت كلى او مىشد و مفاسد بيشمار داشت .\r\n\r\nحرفهاى حيدر ميرزا\r\nاز حيدر ميرزا پرسيدم چند نفر وكيل حاضر شده . گفت پنجاه نفر . گفتم وزير عدليه و وزير علوم چه حالت دارند . گفت مىگويند وكيل هستيم و در انعقاد مجلس استعفا از وزارت مىدهيم . گفتم بعد از انعقاد . گفت پول فراهم شود اميدى هست . نشود مثل امروز خواهد بود . پرسيدم از كجا استقراض مىشود . گفت مشكل است بگذارند و حال آن‌كه سايرين مىدهند . گفتم در اين مجالس كه منعقد مىشود چه صحبت مىكنيد . گفت لاطايل ! پرسيدم روسها چه مىكنند . گفت نهايت افساد و تحكم ، مثل يك حاكم مطلق .\r\n\r\nسفيد مهر تقىزاده و نواب\r\nاز سفيد مهر تقىزاده و نواب و حكيم الملك هم صحبت زياد شد . مىگفت اينها يا از فرط اطمينان به طرف كاغذى را مهر كرده [ اند 
  ] كه هر چه ميل دارد بنويسد يا خودشان نوشته‌اند . بعد پشيمان شده خواسته‌اند مسترد دارند طرف نداده . على اى حال صحبت سفيد مهر بالا گرفته و توضيح خواسته‌اند . گفتم چه توضيح داد . گفت نمىدانم .\r\n\r\nاعانه\r\nكسانى كه براى ندادن اعانه خانهء سپهدار بست رفته بودند كم و كسر شده دادند . در اين صورت وارد و صادر كمسيون مجاهدين هم به اسم فرمانفرما ده هزار تومان بود . از ظهير الاسلام هم ده تا محرمانه سپهدار گرفته . حاجى ميرزا لطف الله خانهء صدر العلماء\r\n\r\n","description":"","footnote":"","page_name":" 2876 ","page_number":264},
  {"content":"\r\n\r\nبست بود پنج هزار تومان داد . اين پولها هم تلف شده و به مصرف بى جا رسيد . ديگر هم پول نيست خوردند بردند . بارى ده شاهى از مال التجاره [ را 
  ] كه سواى قپان در دروازه‌ها مىگرفتند از ترس تجار موقوف كردند ، اما از امتعهء داخله و هر چه وارد شود دهشاهى ، پنجشاهى دم دروازه ، همين‌قدر هم در ميدان و كاروانسرا دريافت مىكنند و يك مبلغ بسيار عمده است و گمرك بزرگى .\r\n\r\nمقرريها\r\nحاجى موقر الدوله وزير طهران سه روز قبل فرستاد نزد عماد السلطنه حالا كه مقرريها را غدغن كردند ندهند و چون شما احكام ماقبل مستحكم داريد چهارصد تومان كم كنيد باقى را نقد مىدهم . عماد السلطنه ناچار شد و داد و به عقيدهء من باز خيلى خيلى خوب جست و كلاهش را آسمان بيندازد . امسال يك شاهى به كسى نخواهد رسيد . هيچ مساوات در ميانه نيست . چه علت دارد آن‌كه در گيلان ، قزوين ، اصفهان ، كاشان مقررى داشته براى اين‌كه قشون دولتى و ملتى پول را گرفته تومانى سه هزار و دو ريال ببرند . آنها كه در ركاب شيراز ، كرمان ، خمسه ، لرستان دارند هيچ نبرند . اما كسانى كه در خراسان ، سمنان ، دامغان ، كردستان دارند تمام را بگيرند . من مىدانم و همه مىدانند ماليات كسى نمىدهد . هر جا هم بدهند مصرف لازمتر دارند . اما گفتن و نوشتن و اعلان اين قرارداد خود بىانصافى و عدم مساوات و مواسات است . ظلم بالسويه عدل است . من كه تقصيرى ندارم ، مواجبم جزو ركاب است يا اصفهان . اينجا خرج مجاهد است از آنجا اردو گذشته . پس چرا مستوفى بىمروت همان تومانى يك عباسى را از همه مىگيرد و حاشيه مىكند . يك شعبده‌بازى است . يك چشم‌بندى كه حد و حصر ندارد . تمام مردم متحير [ ند 
  ] و نمىدانند كجا دادخواهى كنند . مثل رسيدن به حساب حكام ، مىگردند ميانه هر كه اعتبار يا پولى دارد زود حلقوم او را مىچسبند . حالا مال عهد ناصر الدين شاه است باشد ، مال عهد محمد شاه است باشد . اما آن‌كه مىدانند چيز ندارد يا زور دارد و مشت به سندان زدن است ، اگر مال پارسال باشد حرفى ندارند . باز من روده‌درازى مىكنم . به همان اتفاقات و اخبارات قناعت شود خودش تمام مطالب را بهتر واضح و آشكار مىكند .\r\n\r\nتمجمج قوام السلطنه\r\nحاجى عليقلى خان سردار اسعد به قوام السلطنه مىگفت به خراسان و نجد السلطنهء وزير تلگراف كن مواجب سه سالهء معاون الدوله را تلگرافا برات كند . او گفت خوب است\r\n\r\n","description":"","footnote":"","page_name":" 2877 ","page_number":265},
  {"content":"\r\n\r\nاز وزارت ماليه تلگراف شود . جواب گفت خير خودت بكن . من دربارهء دوستانم از هيچ چيز مضايقه نمىكنم . اگر ندهد يك انتقام سختى خواهم كشيد . همين‌طور تلگراف كن ! باز تمجمج كرد . گفت همان بود كه گفتم . من دوستان خود را دوست دارم و بايد به آنها خدمت كنم . معاون الدوله برادر قائم مقام و كاشى است كه به خون آنها ملت تشنه است و در فرنگستان است . آنجا با سردار رفيق ميكده و بوستان بوده و حالا بايد مقررى سه ساله را نقد بگيرد .\r\n\r\nاردبيل - شاهسون\r\nجمعه هفتم - ابر بود . ديشب هم باران آمد حالا ديگر متصل باران است . شهرت دارد عمل خمسه نگذشت . اردبيل از آنجا مغشوش‌تر است . ستار خان سردار ملى را محاصره كرده‌اند در شرف هلاكت است . اين شاهسون اردبيل خيلى ئيل بزرگ معتبر صاحب مكنتى است . سى و دو تيره است . اما رئيس هر تيره كه كدخدا مىگويند هميشه به انتخاب حاكم آنجا بود . حاكم هم ما بين آنها اختلاف مىانداخت و هر سال يكى را كدخدا و رئيس مىكرد . اين نفاق بين آنها اسباب نظم و امنيت بود . حالا چند تيرهء معظم معتبر پرجمعيت آن با هم در غارت مال مردم و اغتشاش اتحادى كرده‌اند .\r\n\r\nباز دربارهء شاهسون\r\nاين است كه نظم مدتى است گسيخته شده و مشكل به زودى بشود ترتيبى داد . براى اين‌كه اين شاهسون خيلى شجاع است خيلى رشيد است و عدد آنها خيلى زياد است .\r\nشايد از قشقائى هم زيادتر باشد . اسلحهء اعلى ممتاز دارند . يك شبانه روز گردهء اسب باشد يا چندين شبانه روز خسته نمىشود . يك تكه نان خشك سيرش مىكند . توى برف مىخوابد . در باران استراحت مىكند . از صد نفر نود نفر كشته شود ده نفر ديگرش جنگ مىكند تا دانهء آخر و برنمىگردد . اينها يك خلقت غريبى هستند . اگر فشنگ داشته باشند و يك نفر رئيس و سركردهء قابل تا هندوستان مىروند و يقينا فتح مىكنند . از اين‌جا مىخواهند براى سركوبى و قلع و قمع اين شاهسون فوج زرند و صد نفر توپچى خرقان و دويست نفر مجاهد روانه دارند ، اول خمسه را نظم داده بعد آنجا را .\r\nامروز عصر براى اصغاى نطق و خطابه‌ها خانهء عميد الدوله كه به مسجد سپهسالار نزديك است رفتيم . آدم فرستاديم معلوم شد چنانچه گمان هم نموده بوديم اعلان كردند كه چون در فكر اين تعديات هستند لازم اجتماع و خطابه نيست . خوب هم شد براى اين كه مخالف نزاكت بين الملل بود و هر قدر اين كارها را علنى نكنند بهتر است . براى اين‌كه\r\n\r\n","description":"","footnote":"","page_name":" 2878 ","page_number":266},
  {"content":"\r\n\r\nما متمدن نيستيم . آن وقت يك حركتى مىشود كه به كلى بر خلاف انتظار خواهد بود . آن وقت خر بيار باقالى بار كن .\r\n\r\nخلاف سالدات روس\r\nحالا ببينيم اين سالدات روس كه كارى نكرده بود فقط راست يا دروغ به سر زن آن باغبان رفت . . . و اين همه زنها و بچه‌هاى طهران را كه . . . پس چرا هيچ نطق و لايحه لازم ندارد . مگر اينها اجنبى و ملت ديگرى نمىباشند . يك بام و دو هوا است كه كارها خراب است . و الّا روس و بلغار براى ايرانى يكى است . فقط به اسم آن‌كه به حمايت شما آمديم بايد حرفى نزد بلكه راهنمائى كرد و پول هم داد . ديروز بود كه آن مجاهد خودش را كشت و از بغل او كاغذى درآمد كه من براى عشق فلان . . . خود را كشتم .\r\nدر روزنامه نوشته بود تمام كارها بىترتيب مىگذرد و آنها كه بايد اطلاع داشته باشند ندارند . ما براى تحقيق عدهء نفرات و سؤالهاى چندى از قشون روس نزد همانها كه مىبايست اطلاع و اخبار داشته باشند رفتيم . همانها ابدا چيزى نمىدانستند و اطلاعى نداشتند .\r\nدر « شرق » نوشته بود از كار مهمانهاى نخوانده متحيريم . يك وقت مىروند از رحيم خان كه مردود ملت است شتر و پول جريمه مىكنند ما مىگوئيم آفرين بر آنها . يك روز خبر مىشويم رحيم خان از قونسل روس طبيب خواسته و او يك نفر طبيب با دوا براى معالجهء او روانه مىكند . مثل اين‌كه براى اهل تبريز و قحطزدگان آذوقه بردند و ديگر مراجعت نكردند .\r\n\r\nسردار دم‌كل\r\nجريمهء وزير نظام سردار دم‌كل شجاع ما را سى هزار تومان معين كرده بودند .\r\nيار محمد خان پسرش آجودانباشى سابق را گول زد . آنقدر رفت و آمد تا به پنج هزار تومان رسانيد . آن وقت مأمور خراسان شد . گفتند اين پول را بگير و برو . يار محمد خان دو تا هم تخفيف داد سه هزار تومان خواست . اينجا سردار كل متغيّر شده يار محمد خان از تغير او تب كرد ناخوش شد . بعد از هزار مرافعه سه هزار تومان را داد . اما خودش و مادرش او را عاق كرده از ارث خود بىنصيب كردند . گويا پس فردا با ظهير السلطان ( عاقين و مردودين پدر ) و شانزده نفر ديگر براى عدليه ، نظميه ، ذخيره و غيره بروند .\r\n\r\n","description":"","footnote":"","page_name":" 2879 ","page_number":267},
  {"content":"\r\n\r\n\r\nخراسان و ركن الدوله\r\nورود اين جماعت به سر ركن الدوله تماشا دارد . دور نيست خراسان به هوى و هوس اين جوانهاى بىتجربه كه به كلى بر خلاف سليقهء ركن الدوله و تمام خراسانى است برود ، يعنى تمام عقلا اين‌طور حدس مىزنند . شايد صائب نشود كه ما بين حضرات با ركن الدوله برهم خواهد خورد و كار به مشاجره مىكشد و چون ركن الدوله را روسها حاكم آنجا كرده‌اند و هر چه خواستند عزل كنند مانع شده حمايت از او مىكنند و كم كم تسلط آنها زياد مىشود . ركن الدوله استعفا مىكند و اين آقايان به هم افتاده يك انقلابى مىشود كه دخالت روس را لازم خواهد داشت . قشون روس آنجا هست بلكه در تمام شهرهاى خراسان مثل قوچان ، تربت ، درجز و غيره .\r\n\r\nطلب حاجى سيد آقا\r\nيكشنبه نهم شوال المكرم - بعد از صدور حكم از عدليه به ميل و دلخواه حاجى سيد آقا من غير دويست تومان نقد مابقى چهل روزه ، ده روز است محكمهء اجرا را سرگردان كرده يعنى مأمور روانه مىكند اما عرضه ندارد . تا حاجى سيد آقا مىگويد استيناف داده‌ام مراجعت مىكند . پس از شكايت زياد امروز رئيس اجرا صراحة مىگويد استيناف داده است . پنجاه تومان امجد الدوله داده كه حاجى سيد آقا استيناف بدهد و حال آن كه رئيس استيناف در محكمهء آخرى ما بود و تصديق كرده . خود سيد آقا هم به شيخ سيف الدين گفته اصرار امجد الدوله است . من آنجا هم نمىتوانم انكار كنم . اين هم بالاى قمار ماه رمضان آقازادگان . حالا چه روز احضاريه بيايد ، چند روز وكيل او طول بدهد و در هر مورد بگويد خبر ندارم بايد بروم بپرسم و چه موانع در بين وارد شود خدا عالم است .\r\n\r\nشكايت از عدليه\r\nدر روزنامهء « ايران نو » و « شرق » شرحى شكوه از عدليه شده بود . من هم ناچارم آرتيكلى بنويسم . اين هزار تومان مال من نبود كه گرفته در جعبه بگذارم ، مال پنجاه نفر ديگر است . حالا ملاحظه كنيد به آنها چه ستمى مىشود . مثلا رزّاز برنج داده بود اگر من پول او را داده بودم برنج پيش خر مىكرد و نفع مىبرد حالا نكرده و بلكه او هم به طلب كار خودش مثل من مسامحه مىكند و نمىدهد . همين‌طور قصاب ، بقال . ملا قاسم كرايهء خانه طلب دارد به اميد اين پول خانهء خودش را بيع گذاشت و داد . حالا خانه‌اش دارد بيع شرط مىشود . يك نفر سراج از شخصى طلب داشت او حواله به احمد خان\r\n\r\n","description":"","footnote":"","page_name":" 2880 ","page_number":268},
  {"content":"\r\n\r\nنامى كرد . احمد خان از عيال مظفر الممالك طلب داشت حوالهء ملا قاسم از كرايهء خانه كرد . ملا قاسم حوالهء من كرده . من موكول به وصول پول آقا سيد آقا نمودم . از همه بدتر اين سراج دكانش در جزو آن دكاكين آتش گرفته واجب الرعايه است . ملاحظه مىشود از يك ظلم و عدم اجراى عدالت چندين نفر دچار و گرفتار [ مىشوند 
  ] و به اغلب آنها ضرر و خسارت وارد آمده و وارد مىآيد . اين است كه تا عدالت در مملكت جارى نشود كارها سامان نخواهد گرفت .\r\n شاه را به بود از طاعت صد ساله و زهد * قدر يك ساعت عمرى كه در او داد كند \r\nاين محكوميت سيد آقا را جزو كارهاى گذشتهء عدليه در « ايران نو » نوشته بود . همان روزنامه را برده و شكايت خواهم كرد . اما خدا گوش شنوا بدهد .\r\n\r\nمجاهدين\r\nافتخار التجار دو هزار تومان مىگفت از علاء السلطنه طلب دارم ، قبول كند حواله مىكنم . افخم الدوله با اين يك وزير كار نداشت الحمد لله پيدا كرد . ديشب رفت آنجا .\r\nلدى الورود صحبت حضرت و الا را كرده بود كه چرا به حمايت روسها رفته . افخم الدوله هم حكايات را من البدو الى الختم گفته بود و قرار شد خودش حضرت و الا را ملاقات كند . آن وقت صحبتهاى ديگر كرده بود . وحيد الملك هم بود . بيشتر شكايت از اين مجاهدين بود و گفته بود عذر اينها را اين چند روزه خواسته و تا اين اشخاص در طهران بلكه شهرهاى ايران هستند هيچ كارى مرتب و منظم نخواهد شد .\r\n\r\nبلديه\r\nانتخاب بلديه تمام شد . چون حكومت طهران در اعلان اول به هوش و گوش اهالى طهران رسانيده بود براى بلديه مردمان با علم ضرور نيست بلكه معمار و طبيب و مهندس لازم است . چون مهندس نداشتند بيشتر طبيب و معمار [ و 
  ] مقنى منتخب كردند .\r\nصورت اعضاء را ندارم بعد مىنويسم . فعلا رئيس عنايت السلطنهء همدانى شد كه در اين مدت رئيس احتساب بود . چند سقا و چند سپور داشت كه دو سه خيابان را پاك مىكردند .\r\nبعد از چند روز نزاع اينها با نظميه و مسيو يپرم درخواهد گرفت و تماشا دارد .\r\n\r\nنظام السلطان\r\nحكومت طهران كه با معتمد خاقان است و نوشتيم . رفيق او نظام السلطان بيكار بود رئيس قورخانه شده . اين نظام السلطان اگرچه با من دوست و رفيق بود و شايد حالا هم\r\n\r\n","description":"","footnote":"","page_name":" 2881 ","page_number":269},
  {"content":"\r\n\r\nمنكر نباشد آدم خوبى است و در دوستى ثابت قدم . شايد از خيليها بهتر باشد . اما اين دوستى من با او كه از چهار سال قبل شروع شد و حالا معلوم نيست چه حالت دارد با خوبى او سرپوشى براى تذكرهء زندگانى وى نخواهد بود . كسى نيست او را نشناسد و از بطون كار او مطلع نباشد . اين جوان خوش تركيب سيه‌چهره با قد بلندى [ كه 
  ] دارد باريك اندام است ، با موهاى سياه و صورت موزون [ و 
  ] دماغ كشيده و بسيار آرام حرف مىزند .\r\nخيلى متين است . سه‌تار خوب مىزند . آواز دو دانگى دارد . خيلى عياش بود و طرف پرستش خانمها . نوهء نظام الدوله ميرزا ابراهيم خان نورى است و از طرف پدر نوهء ميرزا آقا خان صدر اعظم نورى . نظام الدوله مرحوم تمام مايملك خود را كه خيلى زياد بود پس از فوت دخترى كه از عفت الدوله داشت به يك نفر پسرش غلامعلى خان مصالحه كرد . تقريبا مادر اينها را بىنصيب گذاشت . خدا نخواست آن پسر مرد . عفت الدوله عمهء ما مرد و تمام مال به دخترش زن ميرزا محمد خان پسر ميرزا آقا خان عموى نظام الملك حاليه رسيد . پدر و مادر نظام السلطان به فاصلهء يك سال مرحوم شدند . كليهء مكنت به نظام السلطان و برادرش مؤيد خاقان رسيد . داخل خلوت مظفر الدين شاه شدند كه از . . .\r\nبدتر بود . نظام السلطان به موهبت قادر متعال داراى اين همه مكنت و داراى دو خصلت و سرمايهء نيكو بود . يكى وجاهت ، ديگرى . . . كه مىتوانست با اين دو سرمايه داراى كرورات بشود . برعكس همه را تمام كرد . باز تا داراى اين و آن بود كرّ و فرّى داشت . . . .\r\nمسجود شاه و عملهء خلوت . تا وقتى كه حلق داودى متغير و چون به گردى بر زنخدانش نشست با معتمد خاقان در فرح آباد چوب مفصلى خورده تبعيد مازندران شد . پس از فوت شاه آمد . در آخر مشروطه اول حاكم مازندران شد . در اواسط استبداد صغير آمد .\r\nچون با سپهسالار رفيق بود شمشير بسته جزو سران سپاه شد و خودى هم از چنگال فراشان دفتر و مستوفيان نجات داد . بعد از حركت سردار اسعد و ورود قم بواسطهء آن‌كه با معتمد خاقان با هم چوب خورده بودند تا على آباد يا قم استقبالى كرد . ورود طهران تفنگ و فشنگ بسته جزو مجاهدين غيور شد ، داخل مجلس عالى و كمسيون و ديركتوار گرديد . تا حالا كه رئيس قورخانه شده و بعد چه شود ، حاكم خراسان يا فارس . امّا . . .\r\n\r\nمقالهء كسمايى\r\nسه شنبه يازدهم شوال - روزنامهء « شرق » شمارهء 18 امروز خواندنى بود . اولا شرحى در باب مدارس داشت ، چنانچه شمه‌اى از آن را من نوشتم . ديگرى مرقومه ميرزا حسين خان كسمائى بود بر ضد سپهدار و سايرين ، منتهى به كنايه و به اين مضمون : به كدام انصاف اشخاص معينهء مالك الرقاب هستى برادران وطن بايد باشند و در عوض\r\n\r\n","description":"","footnote":"","page_name":" 2882 ","page_number":270},
  {"content":"\r\n\r\nدفاع از حملات زنجان يا اردبيل به بيع و شرط و اجاره و استجارهء اجبارى و هرگونه دست‌اندازى غير مشروع در اموال و املاك بدبخت مردم مشغول يا حكومت نقاطى را كه هيچ وقت در خواب نمىديدند دارا شده يا به رياست و دفتردارى و مستشارى ادارات وضع شى در غير ما وضع له مصداق مىدهند . هيچكس هم حق اظهار و تظلم و اندوه و تألم را نخواهد داشت .\r\n\r\nشرح حال كسمايى\r\nاين ميرزا حسين خان اول معمم بود . يك روز ريش خودش را زده خدمت آقاى خمامى رفته بود ، تشدد كرده بود كه چرا همچو حركتى كردى . فردا ريش خود را تراشيده رفته بود . باز تغيّر شنيده بود پس فردا سبيل خود را هم تراشيده با كلاه و كت رفته بود . خمامى بيشتر تغير [ كرده بود 
  ] و كسمائى گفته بود من خيال مىكردم اختيار خودم را دارم . حالا كه ندارم از اين شهر گيلان هم مىروم . جلاى وطن كرده روسيه رفت .\r\nآنجا تحصيلات علوم جديد را كرده نمىدانم چه وقت آمد . فعلا جزو مجاهدين است .\r\nاول خيلى محل وثوق شد اما حالا چندان تقربى ندارد ، شايد براى همين لايحه‌ها است !\r\n\r\nتلگراف جهانشاه خان\r\nتلگراف جهانشاه خان هم بود كه حاكم را وارد شهر كرديم مرا مرخص كنيد به خانه‌ام بروم . سردار فيروز خيلى خدمتگزار است . زنجانيها و خود جهانشاه خان سه چهار مقصود داشتند : يكى آن‌كه از تمام آن قتلها صرف‌نظر شود و كسى مؤاخذه نكند . ديگر اين‌كه آنچه از ماليات گرفته‌اند پس ندهند . سيم آن‌كه حاكم بىاستعداد و مجاهد وارد شود نوكر خودشان باشد . چهارم اين‌كه جهانشاه خان در اين تغيير مصون و محفوظ بماند و مثل آن دفعه پاپيچ او نشوند . تمام را از لاعلاجى قبول كردند . باز هم آنها ممنون نمىباشند .\r\nديگرى تلگراف مخبر السلطنه بود كه قسمت اخير سپاه روس با جنرال ايساريسكى رفتند و كمك به اردبيل روانه مىشود .\r\n\r\nسه راپرت لياخف\r\nمطلب بامزهء ديگر سه راپرت پلكنيك لياخف است كه نوشته و مىنويسد . جناب مسيو پانف در ايام حبس خود استخراج كرده . اگرچه نمىشود باور كرد پانف در حبس\r\n\r\n","description":"","footnote":"","page_name":" 2883 ","page_number":271},
  {"content":"\r\n\r\nدزديده باشد ، اما چون مطابق با واقع است عيبى ندارد . « 1 »\r\nمورخهء 9 ژون 1908 - محرمانه است .\r\nرياست حربيهء قفقاز - خدمت مدير اركان حرب .\r\nدر روز 26 ژون شاه بنده را با ترجمان اول سفارت دعوت كرده با اظهارات دوستانه موافقت خودش را به تكليف قبل ما كه سابقا معروض خاطرنشان ما نمود به اين شرط كه تدبيرى براى استخلاص از اعتراضات دول فرنگ در خصوص تبديل سلطنت مشروطه به استبداد سابق به كار برده شود و همواره درخواست اين را مىنمود كه حتى الامكان خونريزى و كشتار كمتر شود ولى بنده در جواب خواهش او عرض نمودم كه خونريزى از ضروريات اين جنگ است و كشتار اجبارى خواهد بود .\r\nپس از مراجعت از باغ شاه شب را در سفارت با ترجمان اول رفتار آينده را نسبت به آشيانهء دزدان كه در اين شهر مجلس ناميده مىشود معين نموديم ( ترجمان اول مسيو بارنوسكى است ) . در اين نقشه كه اساس اجراى اقدامات آينده است نخستين قرارش بر اين است كه تا دم واپسين مجلس و طرفداران آن را اغفال نموده نگذاريم بر سفارتها نيز چيزى معلوم شود . تا اين‌كه عاقبت امر را به مخالفت رسانيده به استعمال قوهء عسكريه منظمهء اين آشيانهء سارقين و رشوه‌گيران را منهدم و طرفدارانش را كه ايستادگى و مقاومت نمايند معدوم كنيم و آنهائى را كه زنده ماندند در عدليه محكوم و با سياستهاى سخت مجازات شوند .\r\nاز آنجائى كه شاه و اجزاء تماما طبيعتشان در دست است و هميشه در هر اقدامى خوب يا بد خورده‌گيرى و تسامح نموده كارها را ناتمام مىگذارند لهذا لازم ديديم پس از آن‌كه نقشهء ما قبول شد در اجراى آن از طرف شاه آزادى مطلقه به شخص بنده داده شود كه هيچ حكمى را از هر كه داده شود در اين مورد قبول ننمايم تا اين كه عمل ختم شود .\r\nهر چند احكامات و تعليمات حضرت اجل اقتدار و حدود بنده را كاملا معين مىنمايد ليكن جسارت نموده تمنا مىكنم بنده را در اين ترتيبى كه پيش دارم غير از خدمات سرى كه در وقت خود مجرا خواهم داشت بدانيد . پس از آن‌كه نقشهء اقدامات را سفير و شاه تصديق نمودند سواد آن را فورا ارسال حضور مىدارم . لياخوف .\r\n\r\n\r\n","description":"","footnote":"\r\n( 1 ) - ترجمهء ديگرى ازين نوشته‌ها جزو اوراق تقىزاده به دست آمد كه ترجمهء شيخ حسن تبريزى است و من آنها را در كتاب « نامه‌هاى ادوارد براون به سيد حسن تقىزاده » ( تهران ، 1354 ) صفحات 179 - 182 چاپ كرده‌ام . شيخ حسن نوشته است راپورتها به خط خود لياخوف در دست پانوف بلغارى بوده و او آنها را به دوستى انگليسى در پطرزبورغ داده و اين شخص از روسى به انگليسى ترجمه كرده و به ادوارد براون رسانيده است . ( ايرج افشار )\r\n","page_name":" 2884 ","page_number":272},
  {"content":"\r\n\r\n\r\nايضا مورخه 13 ژون 1908\r\nنقشه‌اى كه از طرف بنده و ترجمان اول پيشنهاد شده بود سفير به پترزبورق مخابره نمود و از آنجا تقريبا با اندكى اصلاحات صوابديد شد و ايشان قبول نمودند . ولى شاه مثل ايرانيها مردد بود و ترس از خون‌ريزى داشت و شروع به بعضى تصورات موهومه كرد يعنى از صلح و غيره دم زد . چون اين‌طور ملاحظه كرديم مجبور به استمداد آخرين وسيلهء قطعى خود شده گفتيم اين نقشه از طرف دولت روسيه تصديق شده و از براى اصلاح وضع امروزه نيكوترين اقدامى مشاهده شده است . پس اگر شما قبول ننمائيد دولت روس ديگر حامى شما نخواهد بود . خود را مسئول آنچه من بعد بر شما وارد شود نخواهد دانست . اين اظهار ما كسب اهميت فوق العاده نموده بسيار مؤثر افتاد و شاه فورا قبول كرده آزادى مطلق نيز براى اجرا و انجام ترتيبات داد و مواد اساسى آن از اين قرار است .\r\n1 - از وجهى كه شاه و سفارت مىدهند به وكلاى مقتدر مجلس و وزراء رشوه داده شود تا در اجلاس آخر دستور العمل كه به آنها داده مىشود قبول كرده و از همان قرار رفتار نمايند .\r\n2 - تا دقيقهء آخر كه تمام ترتيبات آماده شود با مجلس دوستانه رفتار كرد و طورى ظاهرسازى نمود كه شاه ارادهء صلح با مجلس را دارد و نيز شروع گفتگوى صلح را نمود .\r\n3 - از مجلس و مسجد و انجمنهاى نزديك اشخاص مسلح را كوشش كرد كه با رشوه يا وسيلهء ديگرى خارج شوند .\r\n4 - رؤساى انجمنها را با رشوه يا وسيلهء ديگر طرفدار خود نمودن كه در روز موعود اعضاء را در انجمن نگاه داشته مانع بيرون رفتن شوند .\r\n5 - روز قبل و يا در همان روز اجراى كار قزاقها به تبديل شكل در مجلس و مسجد فرستاده شوند براى اين‌كه از آنجا به هوا شليك كنند كه هم بهانه هجوم و انهدام مجلس به دست آيد و هم اشخاصى را كه در اين دو محل مقاومت خواهند نمود بكشند .\r\n6 - كمال سعى و مراقبت منظور گردد كه كسى به سفارت‌خانه‌هاى دول اروپ عموما و سفارت‌خانهء انگليس خصوصا پناهنده نشوند .\r\n7 - پس از آن‌كه ترتيبات لازمه فراهم شد در روز معينى اطراف مجلس را با بريگاد قزاق و توپ محاصره كرده آنجا را خراب نمود و اشخاصى را كه مقاومت كنند كشت .\r\n8 - بعد از انهدام مجلس خانه‌هاى رؤساى مشروطه‌خواهان و وكلا و هواخواهان مجلس را براى غارت تسليم سرباز و عوام الناس نمود .\r\n9 - رؤساى مشروطه‌خواهان و وكلا و طرفداران مجلس را دستگير كردن و بر حسب\r\n\r\n","description":"","footnote":"","page_name":" 2885 ","page_number":273},
  {"content":"\r\n\r\nاهميت شخصى هر يك را به دار زدن و نفى بلد كردن .\r\n10 - براى آسايش خيال عموم و دول فرنگ انتشار دادن اعلانى كه افتتاح مجلس را مجددا خاطرنشان نمايد .\r\nشاه تصديق خود را به اين ترتيبات اظهار نمود . گفت بهتر آن است كه سرباز و سوار ايرانى نيز همراهى كند . ولى بنده نظر به اهميت موقع و ملاحظهء اين‌كه بهترين وقتى است كه براى بريگاد قزاق رسيده است تا اين‌كه وظيفهء معنوى خود را پيش برده در ميدان سياسى ايران رسوخ تام خود را مستحكم سازند و اجراى مقاصد آينده را سهل و آسان‌تر كنند جد كرده با اصرار امتناع نمودم .\r\nدر باب دخالت شخصى و عملى بنده در روز توپ بستن سفير از بيم اعتراض ساير دول راضى نمىشد . ولى بنده نظر به امر حضرت اجل براى اين‌كه كار را به دست صاحب‌منصبان ايرانى ندهم ( هر چند آنها صداقت خالصانه به روسيه مىورزند ولى باز ايرانىاند و محتمل است هنگام اجراى كار حسّ مليت آنها مانع از اجراى مقصود شده كار را خراب كنند ) قرار بر مداخلهء شخصى دادم . اين بنده به حضرت اجل كاملا اطمينان مىدهم كه در بريگاد قزاق كه در ادارهء من است از صاحب‌منصب و غير نظام صدق مخصوص را براى كار دارا هستند . چنانچه مانع و عايق خارجى ظاهر نگردد مسئول نيل به مقصود مىباشد . لياخف .\r\n\r\nراپرت محرمانهء ديگر مورخهء 28 ژون است\r\nپس از بر هم خوردن مجلس در تشكر از تلگراف امپراطور روس ( آفرين قزاق‌ها - امتنان به صاحب‌منصبان دلير ) و اين‌كه پس از تبليغ تا مدتى انعكاس صداى زنده‌باد آنها مىآمد صاحب‌منصبان همگى با جان و دل در انجام فرمانهاى تاجدار روسيه بىدريغ‌اند .\r\nلياخف .\r\nروزنامه‌نويس شرحى بر بىگناهى قزاقها مىنويسد كه آنها از روى ديسيپلين نظامى اطاعت فرمان صاحب منصب را كرده آنها هم اطاعت امر فرمانده كل را . اما خوب است در چند ماده آن اعتراض كرده عموم ملت را از انتظار بيرون بياوريد . ( ليكن فراموش كرده يا خجالت كشيده عموم ملت را به اعتراض ديگرى وادارد كه به وكلاى مقتدر و وزراى آن عهد باشد كه امروز هم دچار همان وكلاى مقتدر و همان وزراء هستند به استثناء چند نفرى كه البته اسامى آنها را در اين « مموار » مكرر خوانده‌اند . )\r\nمن روزى كه حيدر ميرزا را ديدم مىگفت چند راپرت لياخف از روى ميز فرمانفرماى\r\n\r\n","description":"","footnote":"","page_name":" 2886 ","page_number":274},
  {"content":"\r\n\r\nقفقاز سرقت شده و آنها را شخص انگليسى خريدارى كرده ترجمهء آنها به ايران آمده مناسب نديدند درج در روزنامه شود ، حالا معلوم مىشود مناسب ديدند ( اما اين‌كه پانف در محبس استخراج كرده به نظر لغو مىآيد . )\r\nدر اين روزنامه باز تلگرافى بود كه وكلاى آذربايجان وارد طهران شدند . مردم واهمه دارند حزب تقىزاده زياد شده رئيس مجلس شود . از اين جهت بر ضد او نطق‌ها شده و لوايح مىدهند .\r\nچهارشنبه 12 شوال - چهارم درجهء عقرب . بارانهاى خوب آمد ، اما حاصل امسال كم بود . دور نيست قدرى ترقى نمايد . خيلى هم در ايران كشت كم شده بود .\r\n\r\nخر ملّى\r\nصبح را براى اداى شهادتى با افخم الدوله خانهء امام تازه رفتيم كه منزلش قرب بازار كهنه چينهاست و من اين كوچه را تا امروز نديده بودم . سيد جواد نوكر تازهء عماد السلطنه سيصد تومان ادعاى طلب كرده و حال آن‌كه ده شاهى طلب ندارد و هيچ مصدر كارى نبوده . اول مباحثه داشتند . ما را اطاق ديگر بردند . صداى قال بقدرى بلند بود كه تا توى كوچه صدا مىرفت و ما هر دقيقه خيال مىكرديم جنگ و نزاعى است و از تمام اين مرافعه فقط فهميديم صحبت در صحت و فساد است . ديگر از شدت قال چيزى دستگير نشد . من گمان مىكردم وقتى كه آنجا بروم با اين همه زد و خورد البته از هم قهرند ، اما خير هيچ از تمام اين حرفها رنجش نداشتند . اين است ترتيب مباحثهء علماى ما .\r\nبعد از سلام عليك و تعارفات و اداى شهادت كه قبول نشد براى يك كلمه كه گفتيم مديون نيست و نفى بود سيدى به صداى بلند گفت در عهد محمد على شاه متصل مىگفتند امروز مجلس افتتاح مىشود ، فردا مىشود ، اين ماه ، آن ماه ، حالا هم ما مىبينيم همان آش است و همان كاسه . من الآن مىروم « خر ملّى » خود را سوار شده تمام بازار را برهم مىزنم .\r\nامام فرمودند جواب را بشنويد . آن وقت اگر ميل كرديد برويد . فقط شصت و سه نفر از وكلا حاضر است و چندين نفر آنها را مىگويند تقلبى است ، بايد به اعتبارنامهء آنها رسيدگى كرد . خوب نمىشود پس از افتتاح چند نفر آنها خلع شوند و چون عده كم مىشود و مجددا مجلس منفصل شود بايد صبر كرد تا جمعى ديگر هم حاضر شوند كه اگر برخى خلع شوند مجلس تا شصت و يك نفر را دارا باشد و منفصل نشود .\r\nديگر اين‌كه شيخ حسن خان ( اين همان شيخ حسن خان است كه عبد الكريم را به قتل شيخ فضل الله وادار كرده بود . عبد الكريم هم مرخص شده طهران است ) . مىگويد\r\n\r\n","description":"","footnote":"","page_name":" 2887 ","page_number":275},
  {"content":"\r\n\r\nترتيبات مجلس مرتب نشده چون روز افتتاح شاه و تمام رجال و سفراى دول بايد حاضر باشند بد خواهد بود .\r\n\r\nمدير « نجات »\r\nآن وقت آخوندى از گوشهء مجلس گفت « خر ملى » آقا لنگ شد . خنده كردند . اسم آقا را پرسيدم گفتند سيد محمد رضاى كاشانى . بعد گفتند يكى از وكلاى تقلبى شيخ غلامحسين است . گذشته از آن‌كه انتخاب خراسانيها نكرده‌اند سنش بيست و دو سال است و اين را مدير « نجات » ميرزا محمد خراسانى توصيه كرده كه خودش هم وكيل تبريز است . همين‌طور جمعى ديگر كه بعد معلوم مىشود .\r\nمجاهدين دو تيره شده : يكى مهاجر ، ديگرى انصار . دستهء اول در پارك امين السلطان متصل اجلاس دارند . دستهء ثانى جاهاى ديگر . اگر زود مجلس منعقد شود تا يكى دو ماه ديگر مردم سرگرم آن مىشوند ، و الّا ده روز ديگر اهل شهر بلوا يا اين مجاهدين نزاع [ مىكنند 
  ] يا هر دو . مرافعه‌اى برپا خواهد شد . اما مجلس تا يكى دو سه ماه اسباب اسكات است .\r\n\r\nتكاليف مجلس\r\nماه اول ترتيب دفتر و كمسيونها و بعضى نطقهاى معين است . تعيين نايب السلطنه ، استعفاى وزرا و عدم قبول مجلس . ماه دوم وجوب قرض اين‌كه از داخله يا خارجه بشود و معلوم شدن اين‌كه در داخله پول نيست ، حكما از خارجه از كدام دولت . عزل وزراء و نصب كابينهء جديد . ماه سيم دولتى جز روس و انگليس پول نمىدهند ، چه بايد رهن داد .\r\nآخر الامر ماليه را ، اما هيچ كدام جرأت دادن راى را نمىكنند و كارها معوق مىماند . آخر سال است مىرويم براى سال نو . ديگر بيش از چند ماه از حالا نمىتوانم حدس بزنم .\r\nاين هم در صورتى است كه وضع مملكت به همين منوال باشد و الّا به تغيير اوضاع در هر كدام آن تغييرى حاصل مىشود .\r\n\r\nهمدان\r\nميرزا عبد الباقى پسر حاجى محمد مهدى تاجر معتبر همدانى آمد كه پنج هزار تومان از من جرم گرفته‌اند ، آمده طهران عرض كنم . شما را به خدا اگر كارى مىتوانيد براى من بكنيد . از اوضاع همدان جويا شدم گفت دو هزار نفر الواط به جان مردم افتاده .\r\nمعتمد الدوله هم رئيس آنها شده و عما قريب همدان بر هم خواهد خورد و از تمام جاها\r\n\r\n","description":"","footnote":"","page_name":" 2888 ","page_number":276},
  {"content":"\r\n\r\nسخت‌تر است .\r\n\r\nميرزا رضا كوزره\r\nاين محمودزاده اصلا گركانى كه مدتها طايفهء اينها مقيم « تشر » اند ، و قوم ميرزا رضاى كوزره دزد شرير است كه سالها مردم دچار آن بودند و آخر اردو فرستادند از همدان ، طهران ، ملاير جمعيت رفت تا كشته شد ، برادرزن ميرزا عباسقلى نوكر بهاء الملك و ضياء الملك است و حالا همدان مدار شده . در سنهء 1308 كه ما همدان رفتيم اول طلوع ميرزا رضا بود . افتخار نظام رفت و تأمين داده شهر آورد . جوان خوش تركيب سواركارى بود . تا ما بوديم شهر بود بعد رفت و اسباب فتنه‌ها و فساد كلى شد .\r\n\r\nاعلان عليه سيد مساوات\r\nاعلان مفصلى امروز مجانا دادند در ورقهء پرتقالى رنگ .\r\n\r\nدادخواهى از وزراء عظام و وكلاى محترم .\r\nچرا يك وطن‌پرست سؤال نمىكند از آقا سيد محمد رضا معاون وزارت عدليه شما چه خدمتى به مشروطيت كرديد كه سايرين نكردند كه امروز بايد فعال مايشاء باشيد .\r\nيعنى هر كس را مىخواهيد بدون استحقاق وارد عدليه مىكنيد و كسانى كه سالهاى سال به درستى و راستى خدمت كرده‌اند بدون خيانت و محاكمه خارج مىكنيد . جز اين‌كه يك سال قبل روزنامه به اسم روزنامهء « مساوات » نوشتيد ، آن را هم اول خود شما ننوشتيد يك هيئتى بود كه نوشتند و به اسم مبارك تمام شد . ثانيا مجانا به مردم مرحمت نمىفرموديد و در ازاى آن قيمتش را مىگرفتيد . ثالثا نتيجهء فحشهائى كه در آن روزنامه و ساير روزنامه‌هاى ديگر نوشتيد بهانه به دست اجانب و شاه مخلوع داديد كه مجلس مقدس كه كعبهء آرزوى ايرانيان بود به باد فنا رفت كه هنوز هم گرفتار آن بليّات هستيم .\r\nنمىدانم چرا يك وطن‌پرستى از آقا سؤال نمىكند شما كه يك روزنامه‌نويس بيشتر نبوديد بواسطهء حسن ظن كه مردم به شما پيدا كردند شما را از مقام روزنامه‌نويسى به معاونت وزارت عدليه و وكالت انتخاب نمودند ( وكيل تبريز شده ) . حالا كارى مىكنيد كه خداى نكرده اين حسن‌ظنهاى مردم تبديل به سوءظن شود ، آن وقت عاقبت وخيمى دارد .\r\n پند گير از معايب دگران * تا بگيرند ديگران ز تو پند \r\nچرا يك نفر از آقا سؤال نمىكند به موجب اصل هشتاد و يك از قانون اساسى هيچ حاكم عدليه را نمىتوان از شغل خود موقة يا دائما بدون محاكمه و ثبوت تقصير تغيير داد\r\n\r\n","description":"","footnote":"","page_name":" 2889 ","page_number":277},
  {"content":"\r\n\r\nمگر اين‌كه خودش استعفا نمايد .\r\nميرزا كريم خان كه قريب هفت سال است در وزارت‌هاى تجارت [ است 
  ] ، شرحى از خدمات او مىنويسد و آن وقت تاريخ مفصل از مشروطه‌خواهى خودش كه همه مرا مىشناسيد . آن وقت كه احدى ياراى تكلم نداشت چنين و چنان گفتم . با وجود داشتن تأمين از سفارت عثمانى مرا باغ شاه بردند و به توسط نايب سفير مستخلص شدم و رفتم .\r\nامضاء . ميرزا حسين خان مستخدم پست‌خانهء مباركه\r\n\r\nانتظارهاى اشخاص\r\nتمام آنچه ما مىخوانيم و مىشنويم اگر ده كلمه‌اش صحيح و خواندنى است صد كلمهء ديگرش غرض و توصيف و خودستائى بايد باشد . مثل اين‌كه در روزنامهء « شرق » آرتيكلى ديدم كه آخر آن نوشته بود چه گرفتار شده‌ايم . هركس در عهد محمد على ميرزا براى مشروطه آهى كشيده مىخواهد مستشار وزارت‌خانه باشد . هر كس سيگارد مجاهدى را روشن كرده مىخواهد رئيس محكمه ، هركس فرنگستان رفته و عيش كرده حاكم چندين ولايت ؛ هركس ساعتى در باغ شاه توقيف شده وزير مملكتى .\r\n\r\nوفات اعتماد الدوله\r\nپنجشنبه 13 شوال - صبح ملك آراء و شعاع الدين ميرزا آمدند كه سر ختم مرحوم اعتماد الدوله پسر عمه برويم . بيچاره از شدت عرق و ترياك تشريفات را برد و از صدمات روزگار خلاص شد . پسر عزت الدوله از عين الملك مرحوم بود . عصر هم مجددا رفته تشييع جنازه كرديم به قم روانه شد .\r\n\r\nعوارض توتون\r\nامروز اعلانى از طرف حكومت طهران همه‌جا چسبانيده بودند كه از هر يك من توتون و تنباكو و توتون چپق بعبارة اخرى دخان سى شاهى گرفته مىشود . چون اين كار ماسبق بزرگى دارد باز خيلى ملاحظه كرده و قرار داده بودند تا دو خروار از اين ماليات معاف است . ليكن عصر معلوم شد تمام اعلانات را كسبه و تجار و مردم پاره پاره كرده رفتند به عدليه كه ما نمىتوانيم هر روز يك ماليات جديدى بدون اجازهء مجلس شوراى ملى بدهيم و هر كس چند روز از تجار در سفارت متحصن بوده حالا به توسط يك اداره كنترات جديدى براى خود درست كند . آن دو را هم كه داديم ، ترياك و عرق ، يكى اسباب اتلاف نوع ، ديگر مى حرام بود . فورى نسخ قانون شد . معلوم شد حكومت هم در\r\n\r\n","description":"","footnote":"","page_name":" 2890 ","page_number":278},
  {"content":"\r\n\r\nفكر عايدى جديد از روى نقشهء مسيو يپرم افتاده بود اما افسوس كه نشد .\r\n\r\nقرض رژى\r\nاينها ماليات صحيح است اما بايد از روى قاعدهء صحيح و اجازه مجلس بشود . آن هم در تمام مملكت نه فقط طهران ، و الّا نتيجه كلى نخواهد داشت . ملت ايران مبلغها قرض رژى را داده و هنوز مبلغها به عهده دارد . كار عمدهء پرمنفعت بىضررى است كه از روى اسلوب و قاعدهء فرنگستان بايد معمول شود نه به اين اختصار بلكه ادارهء بزرگى است .\r\nروزنامهء « شرق » قرائت شد . اولا صورت اعانه بده‌ها را نوشته بود . اما معلوم نبود كدام داده كدام نداده‌اند . امروز مجددا براى آنها كه نداده‌اند رقعه آمده بود . من جمله در سر ختم رقعه براى امجد الدولهء نامرد آمد ، پنج هزار تومان زر مسكوك و هر قدر دير برسد بر عدهء جواب بگيرها علاوه مىشود . ( معلوم شد اسم مأمور هم « جواب بگير » است مثل جريمه كه اعانه است ) تمام را هم وكيل الرعايا وكيل همدان امضاء كرده بود .\r\n\r\nارامنه\r\nديگر صورت حساب شهر صيام نظميه بود . يازده هزار تومان دارد . همين‌قدر بىكم و زياد حساب صادر بود . مثل اين‌كه از پيش مىدانست يازده تا وارد است كه همان‌قدر خرج كرده بودند . در صورتى كه ماه شعبان هفت هزار تومان خرج و باز هفت هزار تومان دخل بود . اين حسابها نامعلوم است . به ميل خودش و سياههء دست خودش [ است 
  ] .\r\nوزارت ماليه دخالت ندارد . مفتش ندارد . فرد فرد مردم هم كه نمىتوانند دخالت كنند ! پس اين حسابها را نمىشود صحيح دانست ! تمام اين ادارات هم به دست ارمنيها است .\r\nحتى پليس و ژاندارم ، ارمنى هم هست . يپرم مىداند و آنها . فقط يپرم مجاهد و آدم خوبى است ، همه را بايد قبول كرد .\r\n\r\nژاندارم\r\nژاندارمها را لباس تازه داده كلاه آنها فرم كلاههاى اطريش است . رنگ لباس و كلاه آبى از پارچه‌هاى ايرانى . اين ژاندارمها را ده سال قبل كه گرفتند همه جوان [ بودند 
  ] و لباسهاى خوب داشتند . عوام « جان‌دار » « 1 » گفتند . بعد از آن‌كه لباسها كثيف شد و ريش آنها كثيف‌تر درآمد « بىجون » گفتند . حالا باز جان دارند .\r\n\r\n\r\n","description":"","footnote":"\r\n( 1 ) - جاندار ( نه به معنى ژاندارم ) در دوره‌هاى تاريخ ايران مصطلح بوده و در متون آمده است . ( ايرج افشار )\r\n","page_name":" 2891 ","page_number":279},
  {"content":"\r\n\r\nجمعه 14 شوال المكرم - تا عصر منزل بودم . اخبارات جديد اغتشاش همدان و بستن دكاكين و قتل چند نفر در پشت خانهء شيخ باقر [ ست 
  ] . خداوند به خير بگذراند .\r\n\r\nتبعيد مجد الاسلام\r\nمجد الاسلام و اين چند نفر روزنامه‌نويس ديگر و ساير [ ين 
  ] را كه در باغ شاه حبس بودند حكم تبعيد شد ، من جمله مجد الاسلام پنج سال در كلات محبوس . چون يكى از بندگان يا دوستان وزير داخله بود همان‌طور كه خودش گفته بود وقتى كه با سايرين ممكن نشد در مجازات او تخفيفى بدهد از نايب السلطنه حكمى گرفت كه من حبس كلات مجد الاسلام را بخشيدم ، فقط از طهران تبعيد شود و همين‌طور اجرا شد . مابقى را كه اسامى آنها را سابقا نوشتم مجازاتشان علنى نشده و نمىدانم ، جز مجد الاسلام .\r\n\r\nامجد الملك\r\nعصر سوار شده خانهء معتضد السلطنه رفتم . گفتند فردا مىآيد . راستى امجد الملك را به اسم رياست عدليهء گيلان آنجا فرستادند . گيلانيها هم به حضرت و الا اعتنائى نكرده خواست بيايد مانع شدند . فعلا آنجا مثل محبوس است .\r\n\r\nوضع اردبيل\r\nكار اردبيل اندكى بالا گرفته . ستار خان و شهر محاصره است . سيمهاى تلگراف را پاره كرده‌اند . اخبار صحيح نمىرسد . از تبريز استعداد روانه شده ، از طهران هم اردوئى مركب از هزار نفر روانه شد .\r\n\r\nفرار مجاهدين\r\nخودم از خانهء معتضد باغ شاه رفتم . در همان مكان جلوى باغ وزير دربار اندرون شاه چادرها زده شده بود . سيصد قزاق ، سيصد نفر از سرباز فوج زرند . بيچاره‌ها را پس از چهار سال ساخلو ، پس از هشت ماه مرخصى باز آوردند با همان سالى هفت تومان .\r\nصد نفر توپچى با چهار عرابه توپ ، سيصد نفر مجاهد . سردار معتضد ، بهجت الملك با معز السلطان سردار محيى مىروند . اما من ديدم كه چند نفر از مجاهدين در خيابانها سواره تاخت مىكردند و متصل مىپرسيدند آنها كجا رفتند . معلوم شد مجاهدين بعضى فرار كرده‌اند و اينها عقب آنها مىروند . اما اينها تا آنجا برسند آنچه بايد بشود شده .\r\n\r\n","description":"","footnote":"","page_name":" 2892 ","page_number":280},
  {"content":"\r\n\r\n\r\nرحيم خان\r\nشاهسون به مغان رفته و مىماند براى بهار سال نو . افخم الدوله مىگفت قاپچى باشى ديروز در باغ گلستان بلند بلند مىگفت كه روسها چون در تبريز نتوانستند كارى كنند به عنوان گرفتن جريمه نزد رحيم خان رفتند . به عوض گرفتن جريمه مبلغى هم به او دادند كه او به طوايف شاهسون بدهد و اتحاد كنند . چون ديدند خوب از عهده برنيامد به عنوان نقاهت او يك نفر دكتر و چند نفر ديگر آنجا فرستادند كه معلم او باشد . حالا آنچه پيش آمده و مىآيد به دستور العمل آن دكتر ديپلومات است . از حق نبايد گذشت بسيار حدس صحيحى زده است و راست گفته .\r\n\r\nاوضاع خارجه\r\nشنبه 15 شوال - برويم به سراغ از ما بهتران - امپراطور روس با امپراطريس در قرم « 1 » و قصر لواديا هستند و امپراطريس غالبا براى معالجه در دريا . رفعت پاشا وزير خارجهء عثمانى با هيئتى آنجا رفته لزوم ملاقات امپراطور و سلطان را ثابت مىكند كه با همه نقاهت امپراطريس نبايد عذر آورد . پادشاه عثمانى منتظر است . لذا امپراطور از لواديا به رم و ملاقات پادشاه ايتاليا رفته و از آنجا به اسلامبول شايد برود .\r\nاسپانيل در مارك فتوحات مىكند و پيش مىرود . اما در اسپانيل خيلى اغتشاش است خصوصا براى قتل مسيو فرر كه نه تنها در آنجا بلكه در تمام اروپ پرتستهاى سخت كرده اغلب آزادىطلبان شورش نموده‌اند كه همه جا محتاج به دخالت پليس بلكه استعمال اسلحه شده .\r\nدر انگليس براى بودجهء سنهء آتيه ما بين دو اطاق مخالفت برخاسته حكم به انفصال اطاق مبعوثين شده انتخاب جديد مىكنند . از قرارى كه در روزنامهء « پتى پاريزين » « 2 » نوشته بود در اين مدت هيچ وقت دورهء وكلاى انگليس كه هفت سال است به انتها نرسيده . فقط يك دفعه به شش سال و يك ماه رسيده است . مابقى از چهار سال تجاوز نكرده است . مطلب غريبش اين بود كه مخارج هر تجديد انتخاب از سه چهار كرور ليره علاوه است . خديو مصر مكهء معظمه مىرود .\r\nنامزد شدن دختر سلطان محمد خامس را به سلطان احمد شاه ما روزنامه‌جات ارپ اعلان مىكنند . در روزنامه‌هاى روس پرتست مىكنند در حالى كه ما خبر نداريم ! شاه مخلوع ما از ادسا خيلى خوشش آمده متصل با اتومبيل تفرج مىكند .\r\n\r\n\r\n","description":"","footnote":"\r\n( 1 ) - شبه جزيرهء كريمه .\r\n( 2 ) -  Petit Parisien \r\n","page_name":" 2893 ","page_number":281},
  {"content":"\r\n\r\nچينيها مثل برق پيش مىروند و قوانين جديد را جارى مىكنند . عما قريب يكى از دول معتبر به شمار مىآيد و بعد از چندى اول دولت مىشود . مارك از فرانسه پول مىخواهد به شرط تخليهء كاسه بلانكا . ما پول مىخواهيم به شرط دادن مملكت .\r\nكنت زپپلن « 1 » به هوا رفت و چهل ساعت طول كشيده به هر نقطه كه وعده كرده بود بدون دقيقه‌اى تخلف ورود و بعد صعود كرد و ساعتى هفتاد و چهار كيلومتر در هوا طيران كرد . در زيپلن خود استراحت و خواب كرد . پهلوانان هوائى ما برلريو ، فارمان ، روژيه ، رايت ، كورتيس « 2 » متصل با آيروپلن مسابقه و امتحانات مىكنند از شهر لندن تا شهر منچستر رفته ، از شهر برلن مىگذرند . يكصد و پنجاه و هشت متر بالا رفته . يكى از آنها گويا روژيه يا رايت براى سرعت و تندى و ارتفاع از زمين چهل هزار مارك و ده هزار مارك تقديم گرفته‌اند . بالن رپبليك « 3 » فرانسه از چهار هزار ذرعى شكافته و به زمين افتاد .\r\nچهار نفر از صاحب‌منصبان تلف شد [ ند 
  ] .\r\nما بين حكماى سابق اختلاف بود كه آلت طيار بايد ثقيل‌تر از جرم هوا باشد يا سبك‌تر . بعضى سنگين‌تر و برخى سبك‌تر را ترجيح مىدادند . اما قول اولى سنگين‌تر را بيشتر مايهء استقامت مىدانستند . اما چون بالن بود و سبك‌تر حرف آنها وقعى نداشت .\r\nحال كه ائروپلن اختراع شده تماما متفق شده‌اند كه سنگين‌تر از جرم هوا باشد لايق‌تر است . اما كنت زپلين هنوز به عقيدهء خود است چنانچه فعلا از سايرين گوى سبقت برده .\r\n\r\nافتتاح مجلس و پنج پارتى\r\nيكشنبه 16 شوال - قبل از آن‌كه معلوم شود چه وقت مجلس افتتاح مىشود براى آن كه دنبال هر وكيلى راست يا دروغ يك تلگراف آمده كه فلان آدم وكيل تقلبى است . پنج پارتى براى نيابت سلطنت در طهران منعقد است : 1 - براى عين الدوله 2 - براى تقىزاده 3 - فرمانفرما كه براى اين كار و يا بعد از عزل سپهدار از وزارت جنگ استعفا داد . 4 - ممتاز الدوله . 5 - ناصر الملك . جناب معظم له هم وارد طهران شدند . در روزنامهء « ايران نو » و « شرق » ورود او را از جلوس نادر شاه افشار به تخت سلطنت ايران در مغان بيشتر توصيف كرده بودند و حال آن‌كه آن بيچاره خودش هزار دفعه گفته و مىگويد صد مثل من آدمى تا اتحاد و علم در ايران نباشد وجودش بىفايده است .\r\n\r\n\r\n","description":"","footnote":"\r\n( 1 ) - معمولا در ايران زيپلن نوشته‌اند ولى زپلين درست است .  F . Von Zeppelin  ( ا . ا . )\r\n( 2 ) - صورت لاتينى يكى يافته شد  H . Farman  .\r\n( 3 ) -  Republique \r\n","page_name":" 2894 ","page_number":282},
  {"content":"\r\n\r\n\r\nمقالات روزنامه‌ها\r\nاين روزنامه‌هاى ما كه فعلا همين دوتا است با « مجلس » و « نجات » خيلى تماشا دارد .\r\nدر يك شماره يا ده شماره غلو مىكنند كه ايران آزاد است و حقوق خود را آگاه ، دخالت ديگرى غير مشروع و اسباب ضرر . همانا روس از اين دخالت نتيجهء وخيم خواهد ديد . ما ايرانيان به تمام عالم و عالميان هنر و رشادت و نجابت خود را معلوم كرديم . اگر بيش از اين اصرار در توقف كند عالم خواهد شوريد و دوست چندين سالهء خود را خواهد رنجانيد . دوستى ما براى منافع روس چنين و چنان است . آن وقت يا در همان روزنامه ستون ديگر يا در نمرهء بعد مقالاتى خوانده مىشود كه خير اين مطالب فايده ندارد بايد تحصيل زور كرد . اگر صلح‌جوئى جنگجو باش و مىرود توى تواريخ قديم تمام ملل و ثابت مىكند بىزور و پول هيچ كارى صورت نخواهد گرفت .\r\nدر يك شماره از آگاهى ايرانيان و تعريف آنها و اتحاد و اتفاق آنها مىنويسد كه صد هزارها نفوس فداى آزادى شده ، كرورها مال تلف آزادى شده . در ستون ديگر مىنويسد ما علم نداريم ، ما فهم نداريم ، ما انسانيت نمىدانيم ، ما كسى را فداى حريت نكرديم ، ما خونى نريختيم ، ما مالى بذل نكرديم . در يك شماره بقدرى تعريف از مجاهدين مىكند كه حساب ندارد ، در همان روزنامه چند مقابل ذم [ و 
  ] دق مىكند كه اينها مشروطه‌نما ، مجاهدنما هستند و براى يك آب يخ دادن به يك مجاهد مىخواهند حاكم مملكتى يا امير قبيله‌اى شوند . بارى بسيار بسيار مضحك و خنده‌دار است . ديروز ديدم گله نوشته بود ما ملك المتكلمينها ، ميرزا جهانگيرها ، قاضى قزوينيها فداى مملكت كرديم كسى حرف نزد . اما براى مسيو فرر اين همه انقلاب و آشوب برخاست .\r\nيك صفحه تحسين است ، يك صفحه تكذيب . يك ستون بيم ، يك ستون اميد . يك سطر خوف ، يك سطر رجا . خسن و خسين هر سه دختران معاويه‌اند .\r\n\r\nفوت يحيى ميرزا\r\nبيچاره يحيى ميرزا مرحوم شد . روده‌اش پيچ خورده بود . بردند مريضخانهء امريكائى دو مرتبه عمل كردند و چند ساعت پس از عمل دوم وفات كرد . حقيقة وكيل با علم متمدن آگاه خوبى را كه وجودش نهايت لزوم را داشت خدا از ما گرفت ، رحمة الله عليه .\r\nختم مفصلى گذاشتند و جنازه‌اش را ابن بابويه برده دفن كردند .\r\n\r\n","description":"","footnote":"","page_name":" 2895 ","page_number":283},
  {"content":"\r\n\r\n\r\nنسق قزاق\r\nيك روز در خانهء عميد الدوله ظهير السلطان حكايت از حبس باغ شاه مىكرد . مىگفت باقر خان سلطان قزاقخانه كه مستحفظ ما بود پس از آن‌كه شب مىشد و عرق مىخورد به هر يك از ما نسقى مىكرد . از جمله نسق من اين بود كه وقت خواب پاى خودش را كه بسيار متعفن بود و از صبح تا آن ساعت از چكمه بيرون نياورده بود دم دماغ من گذاشته تا صبح تعفن و بوى پاى او مرا به هلاكت مىرسانيد . يحيى ميرزا از ترس شلاق او كه به سرش نزند و چشمش خراب نشود هر وقت كه به ما عتاب و خطاب مىكرد به جاى آن كه سرش را پائين بيندازد بالا نگاه مىكرد و او گمان بىشرمى مىكرد . پس از زدن شلاق لگد مىزد . نان شور به ما مىداد و آن وقت قدغن مىكرد آب ندهند . ديگر هرچه پرسيدم گفت مطلب بسيار است اما گويا چيز ديگرى نبود كه بگويد . اين باقر خان را خواستند محكوم به قتل قاضى كنند اما ممكن نشد . بردند قزاقخانه و مانع شدند . اينها مىگويند قاضى را مسموم كردند . اما عقل اين مسئله را باور نمىكند ، براى آن‌كه واهمه از قتل او نبود . اسهال كبد گرفت و مرد .\r\nدوشنبه 17 شوال - حكايت استيناف حاجى سيد آقا باشد تا نتيجه معلوم شود . فعلا پنجاه تومان نقد داده ، پانزده هزار هم براى تمبر وكالت ، پنج هزار هم جريمهء دير آمدن .\r\nحاجى نقيب را هم وكيل كرده كه هر دفعه مبلغى خواهد گرفت .\r\n\r\nتبعيدشدگان\r\nدر عدليه بيكار بودم اعلانها را نگاه مىكردم . صورت تبعيدشدگان را ديدم كه با وكلاى آنها نوشته بود و من همان اسامى خودشان را صورت برداشتم از اين قرار است :\r\nميرزا رضا خان جنرال - على خان سردار ارشد - حبيب الله خان موقر السلطنه - حاج حيدر آبدار - ابو الفتح خان پيشخدمت - ميرزا محمود خان مشير خلوت - حسين پاشا خان امير بهادر - عبد الحميد خان مصباح السلطنه ( پسر ماژر ) - ابو تراب خان مختار الدوله - زين العابدين خان مجلل السلطان - آغا عبد الله خواجه - عباسقلى خان موقر الملك - سعد الدوله و امام جمعه هم كه عليحده رفتند .\r\n\r\nمصباح السلطنه و پسرانش\r\nاين مصباح السلطنه پسر ماژر مترجم است ، ماژرى بود كه با صاحب‌منصبان اطريشى آمده بود . بعد از رفتن آنها اين ماند . وقتى كه پير شد و از كار افتاد خواست راحتى كند\r\n\r\n","description":"","footnote":"","page_name":" 2896 ","page_number":284},
  {"content":"\r\n\r\nمسلمان شد . ناصر الدين شاه مواجبش را علاوه كرد ، خانه‌هاى حاجى آغا جوهر معتمد الحرم را در طهران به او بخشيد . پسرهايش پيشخدمت شدند . يكى اين بود كه اسباب مضحكهء تمام اهل خلوت بود . چون فارسى نمىدانست هر وقت در اين سفرها شاه مىخواست آب چشمه‌اى را ببيند چطور است به اين مىگفت بخور . اقلا روزى سى چهل مرتبه بايد آب بخورد . يك روز چشمه پيدا نشد تشنه ماند . از آبدارهاى شاه آب خواست ندادند . نزد ساير عمله خلوت رفت آب خواست گفتند از آبدارباشى بگير .\r\nگفت ابنه‌دارى و اين اسباب خنده شد . به شاه عرض شد . من بعد به او مىگفتند ابنه‌دارى و نمىفهميد . تا فارسى را خوب ياد گرفت و معنى اين لفظ را دانست . آن وقت جواب هر يك را پرخاش مىكرد ، اما ثمر نداشت . بعد از ناصر الدين شاه گاهى در گمرك گاهى در نظام ، اين آخر نزد امير بهادر بود و حالا گويا به سمت مترجمى رفت . مادر ، خواهر و دو برادرش طهران هستند و در قزاقخانه مستخدم [ اند 
  ] . ماژر مرده است . گلين ماژر يا عروس ماژر كه اول خوشگل ده دوازده سال قبل بود . . . زن اين آدم بود .\r\n\r\nتلگراف آخوند خراسانى\r\nتلگراف آخوند در « ايران نو » شمارهء 55 امروز ملاحظه شد .\r\n\r\nمجلس محترم عالى و هيئت معظمهء وزراى عظام دام تأييداتهم .\r\nهرچند بديهى است تخليص دين و دولت و مملكت از اين مهالك فعليه با اين حالت حاليه و كثرت مخارج و بىپولى دولت موقوف به كمك و اعانت عموم ملت است و البته غيرت دينى و حميت وطنى و همت اهل ايران هم از ساير ملل غيرتمند عالم در مقام حفظ وطن چه اموال خطير بذل نموده و مىنمايد كمتر نخواهد بود لكن به شرط آن‌كه ابواب حيف و ميل و مداخله و اجبار كميته‌هاى سرى و غيرها و ساير چپاول چيان مملكت كه خود را مجاهد ملى قلم داده و ملت فلك‌زده را از همه چيز بيزار كردند مسدود گردد و زمام جمع و حفظ و صرف در مصارف لازمهء مملكت در هر يك از بلاد به كف كفايت معتمدين ملت كه امانت و ديانتشان معلوم است موكول باشد ، نه مثل دورهء سابقه كه معلوم نشد وجهى كه به عنوان اعانه به بانك ملى جمع شد چه شد و كجا رفت نباشد . معلوم است به اجتماع شرايط معروضه اول افراد ملت در دارائى از دادن اقلا يك تومان و على هذا القياس در راه حفظ وطن مضايقه نخواهند داشت و جهاد فى سبيل الله خواهند دانست و اين خادمان شريعت مطهره هم آنچه تكليف دينى وطنى مقتضى است و وجوه تجار معين و در ساير بلاد هم انجمنهاى ايالتى و ولايتى به امضاء عموم علما و\r\n\r\n","description":"","footnote":"","page_name":" 2897 ","page_number":285},
  {"content":"\r\n\r\nاعيان تعيين شود و به داعيان « 1 » هم اطلاع دهند ، انشاء الله تعالى\r\nمن الاحفر الجانى محمد كاظم الخراسانى\r\n\r\nشجاع السلطنه ( مقالهء ايران نو )\r\nمطلب بامزهء ديگرى در همين روزنامه بود .\r\nشجاع السلطنه . الشجاع مالشجاع و ما ادراك بالشجاع .\r\nما خيال مىكرديم كه اين القاب بى خود است و هرگز داراى معنى نبوده و نيست و نخواهد شد . اكنون از اين گناه هزار بار توبه كرده و استغفار مىگويم ! ! آرى ما از وضع و حقيقت اين القاب بىخبر بوديم ! اى بسا مجهولات كه بالاخره معلوم مىشود . حقيقة جاى دقت است اگر تمام لغات عالم را از معنى تخليه كنند اقلا در لغت شجاع باز كمابيش معنى موجود خواهد شد . چنانچه جناب شجاع السلطنه لفظا و معنا بر شجاعت دال است . محض اين‌كه تمام مردم دربارهء لغت شجاع تصحيح فكر نمايند خبر ذيل را خواندن كفايت خواهد كرد .\r\nروز آدينه يكى از مفتشين نظميه در راه شاهزاده عبد العظيم ( ع ) صداى چند تير مىشنود و به طرف صدا مىرود . حضرت شجاع السلطنه را تماشا مىكند كه دو نفر خانم را در توى درشكه تير باران مىكند . مفتش مىرسد كه چرا اين بيچاره‌ها را مىزنى و مىكشى ؟ جواب مىدهد كه به من بد گفتند و ناسزا دادند ! بيچاره خانمها از شدت خوف و هراس مانند گل ياس دچار لرز و تلواس شده با رنگ پريده و لسان خشكيده به آن شجاع السلطنهء با معنى خيره خيره نگاه مىكردند و توانائى اين‌كه سخنى به زبان آرند و يا اظهار حياتى نمايند نداشتند . نقش ديواروار مانند اشباح ارواح بىحركت ، با چشمان مترحمانهء خودشان رحم و مروت عالم را بطور نيازمندانه دعوت مىكردند .\r\nافسوس كه اين منظرهء حزين به عوض اين‌كه به وحشت و شدت اين مجسمهء شجاعت تخفيفى بدهد بيشتر به سختى و تندى آقاى شجاع السلطنه افزود . با شلاق كه در دست داشتند بر سر و صورت آن خانمها مىزد و مفتش نظميه از حركت زشت ناهموار حضرت مستطاب اجل آقاى شجاع السلطنه متأثر گشته كه مخالفت مىكند . در صورتى كه باز آقاى شجاع السلطنه ديگ قهرش به غليان آمده ششلول را كشيده كه اين بيچارگان را بكشد . مفتش با لطايف حيل نصف به تحكم و نصف التماس اين بلاى مبرم را از سر آن دو بيچاره رفع مىكند .\r\n\r\n\r\n","description":"","footnote":"\r\n( 1 ) - ولى فقط امضاء آخوند خراسانى را آورده است .\r\n","page_name":" 2898 ","page_number":286},
  {"content":"\r\n\r\nاين گروه زنان در تمام عالم محترم و حقوقشان از تجاوز و تعدى مصون است ، ولى در موقعى كه آقاى شجاع السلطنه مىخواهد اظهار شجاعت و بسالت نمايد و زور و هنر خود را بيازمايد ناچار فريضهء مردمى را يك‌جا ترك كرده در حق شمسى خانم و امپريال خانم اين معامله را روا داشته است . گويا آقا ميل . . . داشته است و مىخواهد استمالت به خرج بدهد ، و الّا بالاتر از اين هم ممكن بود كه شجاع السلطنه باشد .\r\nدبير پير\r\n« ايران نو » آرتيكلهاى خوب دارد . « دبير پير » خوب چيز مىنويسد . حقيقة اين دو روزنامه پس از افتضاح‌كاريهاى روزنامه‌هاى سابق ما را روسفيد كردند و مستغنى .\r\n\r\nنظر مؤلف دربارهء شجاع السلطنه\r\nگاه‌گاهى من از شجاع السلطنه مختصرى ذكر كرده‌ام . اين يك ديوانهء زنجيرى است تالى امير اعظم ، منتهى اين الواطتر است . در به دو ورود مجاهدين به طهران يكى از زمرهء احرار بود و بقدرى « نداى وطن » از او توصيف كرد كه حد و حصر نداشت . يك شب هم از تتمهء ماليه پدرى مجاهدين را مهمان كرد [ و 
  ] به قدر هزار تومان خرج كرد . بعد داوطلب شده چهل روزه رفته دو سه فوج بياورد ، در صورتى كه يك سرباز نياورد . اين يكى از مجاهدين نمرهء اول غيور ما است كه اين وحشيگرى در راه حضرت عبد العظيم مشتى از خروار و نمونه از بسيار كارهاى اوست .\r\n\r\nبازگشت نصير الدوله و پسرانش\r\nجناب نصير الدوله هم پس از چهار سال و هشت ماه اقامت فرنگ با دو پسرش عبد الوهاب خان و ميرزا محمود خان كه هر يك پنج سال و دو ماه در انگليس مشغول درس بودند به سلامتى وارد شدند . عبد الوهاب خان در فاميل درس خوانده ، اما محمود شاگرد مدرسهء كمبريج [ بود 
  ] و يك سال و نيم به انتهاى درس و گرفتن ديپلم او مانده است . خيلى خيلى از ملاقات نصير الدوله و پسرهايش خشنود شديم . همشيره از شادى در پوست نمىگنجيد . هر وقت نگاه به آن دو پسر مىكرد از نگاه او ما لذت مىبرديم . اما نصير الدوله در اين مأموريت و بعد اقامت بىاندازه متضرر شده . آن ترتيب منظم زندگانيش به كلى برهم خورده است . لجاج كرد و بى جا ماند و ضرر كشيد .\r\n\r\n","description":"","footnote":"","page_name":" 2899 ","page_number":287},
  {"content":"\r\n\r\n\r\nبه سوى اردبيل\r\nسردار معتضد معلوم شد با صد و بيست [ و 
  ] پنج نفر قزاق ، سيصد نفر سرباز زرندى ، دو عرابه توپ از راه زنجان رفت . عميد السلطان و معز السلطان سردار محيى با جمعى از مجاهدين از راه رشت و آستارا . مىگويند مسيو يپرم با نظام السلطان و معتمد خاقان با جمعى از مجاهدين و سردار بهادر پسر سردار اسعد و سيصد سوار بختيارى از راه زنجان مىروند . پول خوب به مجاهدين دادند . از اين عجله و پول دادن معلوم مىشود كار قدرى سخت است و اهميت دارد .\r\n\r\nمحكمه - شيخ جلال نهاوندى\r\nچهارشنبه 19 - سه ساعت از دسته گذشته مىبايست در محكمه باشم . اتفاقا امروز نقيب و اجزاء محكمه همه دير آمدند . شيخ جلال نهاوندى رئيس محكمه است . گفتند در تبريز بوده جنگ كرده و با تقىزاده خيلى دوست است . معلوم است اين چنين آدمى خيلى جلالت قدر دارد . بناى اداى جريمه شد . از من جويا مىشد ترتيب ورود آمدن اجزاء را كه خودش از همه ديرتر آمده بود . بارى پانزده هزار اهل محكمه و پنج هزار حاجى نقيب دادند ، يعنى شيخ جلال گرفت . آن وقت پانزده هزار به صندوق عدليه دادند ، دو ريال به من و دو ريال به حاجى نقيب و آن وقت شروع به محاكمه كردند و نقيب چيزها گفت . شاهزاده رئيس شورى بود ، شاه حمايت كرد ، ملكه و اهل اندرون همراهى كردند ، مشير السلطنه خواهش كرد و آخر نزديك بود امجد الدوله را توقيف كند ناچار شد به حاجى سيد آقا نوشت اين تمسك را داد . محكمه جواب داد با همهء اين تواريخ كه شما گفتيد آيا حاجى سيد آقا هم مجبور بود . گفت نه . بعد از اين خونريزيها و كارها مقصود اجراى عدالت است كه حكم به حق كنيد . من گفتم گويا تمام اين خونريزيها براى اين بود كه آقا طلب مردم را ندهد ، و الّا اين حرفها چه ربط به تمسك و دين او دارد . امجد الدوله را مجبور كردند به حاجى سيد آقا چه ربط داشت . او را كه مجبور نكردند . باز ماند براى روز شنبه .\r\n\r\nحرف فكلى\r\nيك مسئلهء خنده‌دارى قبل از آمدن نقيب و شيخ جلال واقع شد . از آن محكمهء اول استيناف يك فكلى خيلى خيلى « مدى » آمد اين اطاق نشست و گفت آقايان به شما بگويم اين آخوندها تمام كلاهى [ ها 
  ] را تا چند روز ديگر از عدليه خارج مىكنند . تا امروز\r\n\r\n","description":"","footnote":"","page_name":" 2900 ","page_number":288},
  {"content":"\r\n\r\nيازده نفر داخل شده و پشت هم خواهند آمد . هيچ چاره هم نمىشود كرد و ابدا چيزى جلوى اين سيل را نمىگيرد مگر يك كار كه تمام اعضاء عدليه استدعا كنند كه براى ما لباسى معين و معلوم كنيد ، كت و نيم تنه باشد . آن وقت يا [ اينها 
  ] با ما هم‌رنگ مىشوند يا اعراض كرده . . . و ما آسوده خواهيم گرديد . آن وقت يكى از آنها گفت اگر بگويند تمام عمامه بگذارند چطور است . فكلى گفت به عمامه كه آدم آخوند نمىشود و يقين دارم نمىگويند . در اين بين سروكلهء نقيب پيدا شد و قطع مابقى صحبت گرديد .\r\n\r\nاردبيل\r\nاز اردبيل خبرها مىدهند ، آنچه مستبده است و به قول روزنامه‌نويسها « ارتجاعيون » مىگويند ستار خان كشته يا فرار كرده . رحيم خان اردبيل آمده سراب را هم گرفته و سردار مقتدر شجاع الدوله حاجى صمد خان [ را 
  ] با سوارهاى خودش معيت كرده با پانزده هزار سوار به سمت زنجان و از آنجا به طهران عزيمت كرده‌اند . آنچه مشروطه است مىگويند ستار خان اگر غلبه نكند دفاع مىكند تا سردارهاى طهران و قشون برسد . اما آنچه حقيقت دارد سيم پاره است خبر نمىرسد . اگر هم مىرسد وزارت داخله به كسى اظهار نمىكند ، مگر در مجلس وزرا و بعضى وكلا . روزنامه‌نويسها هم اصرار كرده‌اند جواب داده من اين اخبار را نمىدهم . ميل داريد خودتان اخبار نگار روانه داريد و من براى خاطر شما مىگويم تلگرافخانه نصف قيمت مخابره را بگيرد .\r\n\r\nتحريكات دكتر روسى\r\nامروز صراحة در روزنامه ديدم نوشته بود تمام زير سر دكتر روس است و دستور العمل روس كه بواسطهء دكتر تبليغ رحيم خان شده . و باز شهرت دارد قشون روس از قزوين هم مىرود . اگر برود خيلى بد است . درست راه را براى آمدن آنها باز مىكنند .\r\nمثل اين‌كه دستور العملها را در تبريز دادند و رفتند . اين يكى از دستور العملهاى آنها است . قشون روس امروز برود چندين مرتبه ايران شلوغ‌تر مىشود .\r\nمجلس هم افتتاح نمىشود . سيد محمد رضا هم « خر ملى » را سوار نشده يا اگر شده كارى صورت نداد .\r\nعصر خانهء عميد الدوله رفتم . نظم الدوله ، ملك آرا ، شعاع الدين ميرزا ، عين الملك بودند . باز حكايت نامه و املاك بود . نمىدانم پس از عنوان و دادن عريضه باز كدام معزول ، كدام مقتول ، كدام منكوب مىشوند . شيخ بيچاره هم كه فداى عريضهء ما شد .\r\nعجب جادو و افسونى است . شاه را هم خلع كرد .\r\n\r\n","description":"","footnote":"","page_name":" 2901 ","page_number":289},
  {"content":"\r\n\r\n\r\nنظر يپرم\r\nنظم الدوله مىگفت ( رئيس ذخيره است ) بيست و هشت عرابه توپ « شنيدر » كه خريده شده تمام لوازمات آن را پلكنيك در قزاقخانه برده و حالا كه مىخواهيم اردبيل روانه كنيم هيچ « مونيسيون » « 1 » نداريم ! سپهدار حكمى نوشت من با نظام السلطان برويم نزد پات پلكنيك . پس از آنكه قرائت كردند و ترجمه شد گفت خيلى افسوس دارم كه در قزاقخانه « مونيسيونى » نيست و با كمال تفرعن ما را پذيرفت و مرخص كرد . دو روز ديگر مسيو يپرم آمد منزل من گفت اين پدر سوخته سپهدار دستش با اينها يكى است . از اينجا مىنويسد از آن طرف مىگويد ندهيد . حالا يك فكرى بكنيد . روز ديگر من پسرم را براى مترجمى برداشته آنجا رفتم . به زبانهاى زياد و تملق فراوان مقدارى لوازم براى توپ « شنيدر » گرفتم . مىگفت بقدرى تفنگ برده‌اند كه حساب ندارد .\r\n\r\nحاجى نظم السلطنه\r\nحاجى مير پنج « 2 » برادر حكيم الملك كه از پا در ورود طهران زخم برداشته و حالا فرنگستان مىرود دو هزار قبضه تفنگ خورده . حكمى آورد كه دويست تفنگ « ورندل » من تحويل گرفته شصت تفنگ « لوبل » با ده هزار فشنگ بدهم . وقتى كه رفتم ذخيره ديدم از اين تفنگهاى سرپر دو ريالى ، يك تومانى داده و لوبلها را گرفته . رفتم نزد سپهدار آدم آنجا فرستاد . خودش لنگان لنگان آمد دو هزار فحش و ناسزا داد و رفت . تمام تفنگهاى سابق و اين شصت قبضه را خورد كه پاى من زخم خورده ! مبلغى هم پول نزد او بود حسابش را نداده رفت . در روزنامه هم مجاهدين اعلان كردند كسى از عهده برنيامد .\r\nبراى اين‌كه يك زخم خورده بود فلك را عاجز كرد .\r\n\r\nشاهسون\r\nپنجشنبه 20 شوال المكرم - سابقا نوشتيم طوايف شاهسون اردبيل و مشكين كه در مغان قشلاق مىكنند سى و سه تيره است . از آن گذشته در خمسه شاهسون دوويرن و افشار است . از حدود اين دو طايفه گذشته از ابهر ، قزوين تا حوالى طهران و پشت دروازهء شهر قم و ساوه و زرند طوايف شاهسون اينانلو ، قورت بيگلو و بغدادى است و چند طايفهء اينها هم تا خراسان است . در شيراز هم بغدادى هست . روى هم رفته از تمام\r\n\r\n\r\n","description":"","footnote":"\r\n( 1 ) -  Munition  - ذخيره .\r\n( 2 ) - حاجى ميرزا موسى خان ملقب به نظم السلطنه . احوال او در مجلهء آينده آورده شده است . ( ا . ا . )\r\n","page_name":" 2902 ","page_number":290},
  {"content":"\r\n\r\nايلات ايران عظيم‌تر و پرجمعيت‌تر است . در اردبيل قوجه بيگلو پرجمعيت‌تر است ، حاجى خواجه‌لو دزدتر و شريرتر ، يورتچى ، فولادلو كه اين چهار تيره معظم است و خداى نكرده اگر تمام شاهسون جمعيت كند هيچ كس از عهده برنمىآيد و يقين است اگر به خمسه بيايند افشار و دويرن يقينا معيت كرده به قزوين نرسيده اينانلو و سايرين [ ملحق مىشوند 
  ] .\r\n\r\nآصف الدولهء شاهسون\r\nآصف الدوله هم براى سلطنت ايران از همهء آنها پيرمردتر و لايق‌تر است . چندى است از شيراز وارد شده ريش بلندى گذاشته و متصل دست به ريشش مىكشد . در آن مشروطه كه آقا را پاى چوبه دار بردند پانصد هزار بيت در روزنامه‌ها تكذيب كردند ، فحش دادند . امروز بواسطهء ايل اينانلو و واهمه از ايل با سلام و صلواة اسمش را مىبرند و يك شاهى جريمه يا عبارة اخرى اعانه كسى نگفت بدهد .\r\n\r\nايلات\r\nحالا از هر سمت ايران ايلات بخواهند تجاوز كنند و اگر اين روزگار باشد ناچار مىكنند ، همين اندازه جمعيت دارند . اين ضعف دولت و اغتشاش تمام ايلات را به معيت وادار مىكند . مثلا ايلات خراسان ، ايلات لرستان ، كرمانشاهان و كردستان ، ايلات فارس هر كدام بلاى عظيم . . . « 1 » است .\r\n\r\nبارونوسكى\r\nشنيدم بارونوسكى گفته است آنچه در روزنامه‌ها از ما بد مىگويند بگويند . باشد روزى كه به التماس نظم مملكت خود را از ما بخواهند . اعظم الدوله و مظهر الدوله بنى اعمام كه منزلشان نزديك خانهء سپهدار است مىگفتند اگر هر شب بارونوسكى آنجا نرود يك شب در ميان مىرود . هفته‌اى يك شب هم سفير رفته است و ما مخصوصا مواظب هستيم و مشاهده مىكنيم .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 2903 ","page_number":291},
  {"content":"\r\n\r\n\r\nوكلاى تقىزاده‌اى\r\nشنبه 22 - شيخ الرئيس را ديدم در خيابان بسيار پكر بود ، زيرا در روزنامه تلگرافى از سارى درج كرده بود كه جناب معظم كه منتخب درجه اول هستند پس از انتخاب سايرين و اكثريت معلوم خواهد شد وكيل كيست . فعلا شوارى ملى ايشان را نبايد وكيل بداند .\r\nشصت و هشت وكيل حاضر است ، باز پارلمان مفتوح نمىشود . كاشف السلطنه مىگفت اغلب اين وكلا به اصرار تقىزاده ، نواب و حكيم الملك كه از وزير داخله تلگراف گرفته‌اند برقرار و منتخب شده [ اند 
  ] ، بيشتر براى اين‌كه در مقابل اينها خاضع و تمكين باشند . ثبت تلگرافات را بعضيها به دست آورده شايد پس از افتتاح پارلمان نشان بدهند . مخبر « ايران نو » از سپهدار عدم افتتاح مجلس را جويا شده . گفته است چند نفر از وكلا مانع افتتاح هستند . جهت ديگر ندارد .\r\n\r\nهمدان\r\nحكايت همدان از قرارى كه ميرزا عبد الباقى گفت و عين مكتوب را نشان داد شيخ باقر كه از مشروطه‌خواهان و مجتهد معتبر همدان بود بواسطهء اين الواط و اشرار كه مجاهد شده بودند بسيار پست رفته بود و اندكى سكوت كرد تا كار حضرات بالا گرفت ، حكومت هم تقويت كرد . اين ايام جمعيت بهارى و لاله جينى ( بهار مولد شيخ باقر است و قريهء معتبرى است نزديك همدان . سه دانگ مال ناصر الملك ، سه دانگ مال ضياء الملك و بهاء الملك است . تمام روغن فروش طهران بهارى است - لاله جين نزديك بهار و ملك حسام الملك است . ظروف « لعلينى » « 1 » در تمام ايران رواج است و صد كارخانهء ظروف‌سازى دارد ) را جمع كرده بر خلاف مجاهدين برخاست . مختصر نزاعى شد ، پنج شش نفر كشته شد . بعد اصلاح شد . محمودزاده فرار كرد سايرين آنها كه عمامه‌اى بودند كلاه گذاشته بودند مجددا عمامه گذاشته ، آنها كه كلاههاى غريب و تركيبهاى عجيب خود را درست كرده بودند به لباس اصلى خود درآمده . معتمد الدوله هم غلاف رفت و فعلا مردم ساكت [ اند 
  ] و دكاكين باز است . تا بعد چه شود .\r\n\r\n\r\n","description":"","footnote":"\r\n( 1 ) - تلفظى است از نام همان آبادى لالجين .\r\n","page_name":" 2904 ","page_number":292},
  {"content":"\r\n\r\n\r\nاردبيل\r\nامروز رسما در « ايران نو » فرار ستار خان سردار ملى را از اردبيل و تصرف رحيم خان و شاهسون آنجا را نوشته بود ، منتهى به اين عبارت كه سردار ملى به يك ملاحظهء جنگى از اردبيل به سراب رفت كه با قوهء جديد كه خواهد رسيد اردبيل را محاصره كند . در « شرق » تلگراف ذيل را نوشته بود .\r\n« از آستارا - 21 شوال - جرايد مقدسهء شرق ، نجات ، تمدن . قتل و غارت اردبيل مسلمان نشنود . . . « 1 » سردار ملى در سراب سلامت ، مشروطه‌خواهان تماما غارت زده در قونسل خانه متحصن ، حضرت عميد السلطان با مجاهدين مقدمة و سواركرگان رود منتظر عقب مانده مىباشد . »\r\nاما آنچه ملك آرا از سپهدار شنيده بود گفته بود تمام اردبيل را قتل و غارت كردند حتى آنها كه اسباب ورود حضرات شده بودند . حاكم و غالب مردم در قونسلگرى روس هستند . ستار خان هم با سى نفر به سراب فرار كرد . مسيو يپرم ميل داشت يا نداشت با صد نفر قزاق ، دويست نفر مجاهد قديم و جديد با سردار بهادر و سيصد بختيارى دو عرابه توپ « شنيدر » كوهستانى دو عرابه « مكسيم » رفتند . هر كدام اردوى عليحده زده رئيس كل ندارند . از قزاق هم كارى ساخته نيست تابع فرمان صاحب‌منصب روس است .\r\nفردافرد هم ضد اين اساس و با مجاهدين دشمن هستند . من نمىدانم با علم اليقين كه دارند و خودشان متصل مىگويند براى چه مىبرند ( فقط سياهى لشكر است و الّا يك پول از آنها كار ساخته نيست و پلكنيك تمام صاحب‌منصبان را خواست آنچه گفتند ما ملتى هستيم خارج كرد ) . در موقع كار مثل كرج و بادامك و طهران و تبريز كار مىكنند كه كاپيتن مىگويد وقت ندارم توپ بيندازم . يا كرج جاى بدى بود ، صحراى شاه آباد بهتر از كوه است . شهرت دارد كه در يك جنگ ميان كشته‌هاى شاهسون چند نفر روس بوده كه به لباس شاهسون درآمده بود .\r\n\r\nگرو گذاشتن جواهر و قرض\r\nمقدارى جواهر مىخواهند گرو بگذارند و صد و پنجاه هزار تومان قرض كنند و اين دفعه دور نيست صحت پيدا كند . كمسيون تفتيش اشياء مسروقهء سلطنتى مقدارى اسباب پيدا كرده . اعتماد حضور مستوفى موزه و اثاثهء سلطنتى را هم حبس كردند . زيرا مقدارى از اين اسباب در خانهء او پيدا شده است . قرآن خط ياقوت و اشكال چينى با ظروف مينا و\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2905 ","page_number":293},
  {"content":"\r\n\r\nيشم خيلى بوده است .\r\nكتابچهء ولايات هنوز نرفته . ميرزا حبيب الله رئيس كابينهء وزارت ماليه مىگفت من يك هفته است وزير را نديده‌ام . معلوم نيست چه مىكنند و كجا هستند .\r\n\r\nوزارت جنگ - مواجبهاى زياد\r\nادارهء پرسونل در وزارت جنگ باز شده كه فرامين صاحب‌منصبان را ملاحظه مىكنند . من و عماد السلطنه را احضار كرده بودند رفتيم و فرامين را قرار شد بعد ببريم .\r\nضياء الملك رئيس است . در بالاخانهء بزرگ بود ، فرش نداشت ، مبل نداشت . فقط يك پردهء تور به در ورود آويخته بود كه سرما را صاف مىكرد . با اين حال فقر و مسكنت ، مواجبهاى خيلى خيلى گزاف براى اجزاء كابينه‌ها معلوم كرده‌اند و براى عدليه مثلا ميرزاى استيناف عدليه ماهى شصت تومان . اسد الله ميرزا ثبات كابينهء جنگ است ماهى سى و پنج تومان ، يا مجاهد ماهى بيست و يك تومان . يك وقت سر مىافتند كه خطا بوده و ايران ، آلمان و انگليس نيست . يك نفر نويسنده كه فقط نطق متداعيين را ثبت مىكند و من مىبينم هر جا در املاء گير مىكند فورا مىپرسد ماهى شصت تومان خيلى زياد است . در صورتى كه مىگويند وزراى مسئول ماهى پانصد تومان بايد بگيرند .\r\n\r\nخانهء جديد\r\nسه‌شنبه 25 شوال - حضرت و الا پريروز غروب به سلامتى شهر تشريف آوردند .\r\nمن هم منزل جديد آمدم . اين منزل دالان غريبى دارد . آن وقت هم شش پله پائين آمده ، شش پله بايد بالا رفته داخل حياط شد . دو اطاق تازه‌ساز و دو اطاق قديمى دارد . دو زيرزمين ، مبالش چنان نزديك آشپزخانه است كه هر وقت صدائى بلند شود دو ذرع تازه گل از جا مىپرد و نزديك است ترك آشپزى و خدمت را كند . يك شرافت دارد كه بيشتر اسباب واهمهء تازه گل است كه در اين خانه عباس آقا قاتل اتابك منزل داشت و مشق تپانچه مىكرد . يك طويله دارد كه ارباب مىخواهد براى تازه گل و تقى تهيهء منزل كند .\r\nاين هم يك اسباب حرفى شده و به دماغ آقايان خورده . مختصر يك شكلى بايد تا بهار گذران كرد . نصف اسبابها خانهء مظفر الممالك است ، يك مقدارى اندرون حضرت و الا ، سواى آنچه در بيرون است . اين خانه هيچ‌جا ندارد و با وضع اين بچه‌ها و كلفتها نهايت زحمت را بايد متحمل شد .\r\n\r\n","description":"","footnote":"","page_name":" 2906 ","page_number":294},
  {"content":"\r\n\r\n\r\nشرفيابى عز الدوله\r\nافخم الدوله ديروز به موثق الدوله گفته بود حضرت و الا امروز صبح شرفياب خاكپاى مبارك مىشود ، بنده را هم امر فرمودند كه در ملازمت حضرت و الا حكما بروم ( احكام حاجى آقا مثل عدليه نيست ، استيناف ندارد ) . رفتيم موثق الدوله دم در ورود باغ گلستان حاضر ايستاده بود . تعظيمى كرد و حضرت و الا را راهنمائى كرد . عين السلطان پسرش را جلوتر فرستاد . در بين راه از درس و مشق و مواظبت شاه به حضرت و الا عرض مىكرد .\r\n\r\nخرابى عمارات سلطنتى\r\nبعضى جاها فرو رفته بود . مىگفت همه عمارات دولتى خراب است ، پول نيست يا هست نمىدهند كه تعمير شود . چهار ستون عمارت فرح آباد از آن باد شديد از محل خود رد شده . اگر تعمير نشود يك باد ديگر تمام بنا را خراب مىكند . آنچه مىگويم فايده ندارد . حوض بزرگ جلوى ارگ خراب شده تمام فرش آن را جمع كردند . آنقدر پول براى تعمير ندادند كه تمام نظاميهاى آن را مردم سرقت كردند .\r\n\r\nپادشاه چهارم\r\nتا رسيديم به نارنجستان از پله بالا رفته چند نفر كفش‌دار و فراش خلوت كه بودند همه برخاسته تعظيم كردند ، پرده گرفتند داخل اطاق اول و بعد وارد اطاق برليان شديم .\r\nحقيقة ما قباله كهنه شده‌ايم . اين پادشاه چهارم است كه من در اين اطاق مكرر به مكرر ديده‌ام . هر آجر و سنگ اين عمارت يك داستان و عهدى را به ياد مىآورد كه عبرت‌انگيز است . من صرف‌نظر مىكنم از بعضى اشعار كه مناسب اين مقام است .\r\n\r\nتحصيلات احمد شاه\r\nاز اين در ما وارد شديم ، از در مقابل شاه - كه از نزد معلم مىآمد . ما شاء الله بزرگتر و كلفت‌تر شده بود . سردارى ماهوت يقه برگردان سفيد رنگى پوشيده بود . شلوار راه راه ، جليقه رنگ شلوار با بند ساعت طلا ، كلاه ماهوت كوتاه كه نشان الماس داشت ، پيراهن فرنگى با دستمال گردن پشت گلى . تشريف آورده روى صندلى مخمل نشست . صندلى بلند بود و پاى شاه به زمين نمىرسيد . شاهزاده تعظيمى كرده فرمودند بفرمائيد بفرمائيد . تا نزديك شده خيلى نزديك صندلى كه رسيدند فرمودند بسم الله و با دست اشاره به زمين كردند و شاهزاده نشست . شاهزاده قدرى دعا كرد . موثق الدوله جواب\r\n\r\n","description":"","footnote":"","page_name":" 2907 ","page_number":295},
  {"content":"\r\n\r\nمىداد . آن وقت از درس شاه باز گفت كه الان نزد ملا باشى مشغول قرائت قرآن بودند .\r\nبعد خود شاه گفت تاريخ مىخوانم ، « اخلاق مصور » مىخوانم . شاهزاده عرض كردند شما روسى خوانده بوديد ، فرمودند بله . فرانسه هم مىخوانم . چندى است مجددا روسى هم مىخوانم . معلم روسى شاه را خارج كرده بودند . سفارت پرتست كرد كه پس معلوم مىشود به كلى شما با ما ضديت داريد و اين خلاف دوستى ما است . ناچار مقرر شد بيايد و بعد از ناهار شاه را درس بدهد .\r\n\r\nمذاكره با احمد شاه\r\nشاهزاده عرض كردند علم بهترين هنرها و چيزهاست خصوصا براى شاه . اميدواريم قبلهء عالم يك شاه با علم ، با فهم تربيت شده بشويد كه در ظل مرحمت قبلهء عالم همه اهل ايران به مدارج عاليه و ترقيات فوق العاده نايل شوند . بعد شاه پرسيد شما چند دفعه فرنگستان رفته‌ايد ؟ عرض كردند دفعهء اول با شاه شهيد . كجا را ديديد . بيشتر مملكتها را .\r\nانگليس رفتيد . بله قربان . اسپانيل و پرتگال . خير نرفتيم . چند ماه سفر طول كشيد . چهار ماه و نيم . خيلى خوب گردش كرديد . سفر دوم كى بود . در هزار و سيصد به تهنيت و تبريك تاجگذارى امپراطور روس . الكسندر سيم . بله قربان . پاى تخت آنها پطرزبوق است اما تاجگذارى مسكو مىآيند اين طور نيست عمو جان . شاهزاده عرض كردند بله قربان اين طور است . پطرزبوق هم رفتيد . سفر اول با شاه شهيد بله . آنجا خيلى سرد است . موثق الدوله گفت خيلى و ما در پطرهوف ييلاق امپراطور رفتيم . فرمودند ديگر آنجا چقدر سرد باشد . آن شهر ييلاق لازم ندارد . شاهزاده عرض كرد انشاء الله قبلهء عالم پس از تحصيلات به تماشا مىرويد . موثق الدوله عرض كرد زود زود زبان ياد بگيريد كه اگر آدم زبان نداند هيچ لذت نمىبرد . شاهزاده عرض كرد بله اين‌طور است . من عرض كردم همه پادشاهان فرنگ چند زبان مىدانند . اينجا موثق الدوله « 1 » عرض اول را فراموش كرده گفت شاه بايد به زبان خودش تكلم كند . شاهزاده گفتند آن در مواقع رسميه و آمدن سفرا است و الّا شاه به هر زبان صحبت كند خوب است . موثق الدوله گفت ملا باشى تنها خوابش برده و رفت آنجا . شاه فرمود من چندى است نزديك صبح گرمم مىشود و عرق مىكنم از رخت خواب بيرون آمده لخت مىنشينم . احمد خان خواجه عرض كرد اطاق تحتانى است دم مىكند . شاه فرمود پس چرا تابستان دم نداشت و من كلافه نمىشدم .\r\nگفت درها باز بود . فرمودند حالا هم يك در باز است . اما من امسال گرما خوردم . رو به\r\n\r\n\r\n","description":"","footnote":"\r\n( 1 ) - اصل : موثق الملك\r\n","page_name":" 2908 ","page_number":296},
  {"content":"\r\n\r\nشاهزاده كرد نمىدانيد چقدر گرم بود . موثق الدوله آمد و مطلب را شنيده بود عرض كرد حالا لقمان مىآيد بفرمائيد معالجه بكند . مبادا خداى نكرده سرما بخوريد . بعد شاهزاده باز قدرى دعا كرده عزت و سعادت و طول عمر قبلهء عالم را از خداى متعال تمنا كرده و برخاست . شاه بلند شد حضرت و الا دو تعظيم مفصل طولانى كرده بيرون آمد .\r\nموثق الدوله باز همراهى كرد . شاهزاده بسيار تمجيد از شاه كرد و بقدرى اظهار ممنونيت از مواظبت موثق الدوله كرد كه به وصف نمىآيد . فرمودند اين زحمات و خدمات متعلق به يك ملت و مملكت است . شما از خدا اجر بخواهيد و اميدوار باشيد . هر قدر لازم است سعى كنيد . امروز اطمينان تمام مردم به شما است . بعد گفت اين ملا باشى ( ناصر الملكى ) مسلمان است . آن يكى ( رئيس مدرسهء قدسيه ) قدرى ناباب بود ، من قبول نكردم و هر قدر اصرار كردند رد كردم . شب و روز اينجا هستم و اميدوارم شاه شاه خوبى بشود . بعد حضرت و الا پرسيدند وليعهد كجا است . گفت همان‌جا . اما يكى يكى درس مىخوانند . ليكن مىخواهم چند نفر از پسرهاى محترمين را آورده اطاق درسى تشكيل بدهم كه به ذوق و شوق درس بخوانند . حضرت و الا فرمودند سوارى هم لازم است . گفت قرار مىدهم هفته‌اى يك روز سوار شوند . هر چه اصرار كرد شاهزاده چاى قهوه بخورند عذر خواستند كه نزديك ناهار است و تا دم در موثق الدوله آمده آنجا خداحافظى كردند و منزل آمديم . حضرت و الا در ميان دالان زير سر در اين شعر را خواندند .\r\n به كرياس گفت اى سراى اميد * خنك روز كاندر تو بد جمشيد \r\nاما فورا به من فرمودند من از بابت شاه نمىگويم بلكه براى مملكت خواندم كه اين طور شده است . اين بود تفصيل صبح ديروز .\r\n\r\nدامادى پسر حاجى رفيع الدوله\r\nاما شب در خانهء حاجى امير الدوله براى عروسى برادرزاده‌اش پسر حاجى رفيع الدوله كه لشكرنويس باشى خراسان است دعوت داشتيم . عروس دختر دبير الدوله برادر ديگر است . عقدشان در آسمان بسته است . خانهء شعاع الدين ميرزا را براى داماد و جوانها معين كرده بودند . خانهء امير الدوله ماها بوديم . ملك آرا ، عميد الدوله ، افخم الدوله ، عميد الملك ، احتشام الدوله با جمعى از لشكرنويسها ، با وثيق السلطنه پسر ميرزا موسى مرحوم برادر كهتر مشير اكرم مستوفى قزوين بودند .\r\n\r\n","description":"","footnote":"","page_name":" 2909 ","page_number":297},
  {"content":"\r\n\r\n\r\nوثيق السلطنه\r\nاين وثيق السلطنه وقتى كه سپهدار حاكم استر اباد بود آنجا لشكرنويس بود . بعد از طلوع سپهدار هم در گيلان جزو مجاهدين شد ، ورود طهران رئيس دفتر لشكر در حقيقت وزير لشكر شد و امشب در ميان همه متكلم وحده بود . بالا دست دو برادر بزرگش هم نشسته بود و مشير اكرم متصل « آقا » او را خطاب مىكرد و خودش را چاكر .\r\nيك كاكا هم بود كه گاهى آواز مىخواند . حاجى امير تومان مىگفتند بعد معلوم شد آوازه‌خوان سپهدار است . وثيق السلطنه او را دعوت كرده هر قدر حاجى امير الدوله را اينها براى تدارك يك مشروبى يا يك ميوه و شيرينى اذيت كردند و بد گفتند به آن پوست كلفت اثر نكرد . معلوم نبود چه عروسى است . مطرب نبود مگر حياط جوانها . ميوه و شيرينى نبود . براى شام هم كه يقين است يخ كرده و كثيف . احدى ميل نداشت حاضر شود . حتى يك تخته و يك دست ورق هم نبود . حضرات زور آوردند به چاى و نارنج .\r\nامير الدوله هم رفت و گفت هر قدر ميل داريد چاى بخوريد ، آخر گلو درد مىشويد . محقق شد اين مهمانى نيست محبوسى است . به زور وثيق السلطنه عميد الملك تهيهء مسكرات و ساير لوازم را كرد . يك دفعه از آن حياط جوانها خبر شده مثل ملخ آنچه مشروب بود و مزه حتى چوب و تختهء ميز را هم بلع كردند . ناچار شده دخيره را توى اطاق آوردند كه بلكه مصون بماند . در اينجا هم ممكن نشد . همه به خميازه افتادند . باز عميد الملك آدم فرستاد و آورد ، اما كفاف نمىداد . مشهور است شراب مفت را قاضى هم مىخورد . حالا بگذريم از ترتيب اين مهمانى برويم سر اخبار\r\n\r\nخرج قشون اعزامى\r\nاز قوام السلطان برادر بزرگ آقاى وزير لشكر كه اول نزديك ما بود و آدم خوبى است و با ما دوست است سؤال كردم اردوها رفت . گفت بلى . گفتم چطور . گفت از جمعيت مىپرسيد يا از تنخواهى كه گرفتند . گفتم هر دو را بفرمائيد . گفت به همه جهت هزار و دويست نفر رفت . اما پنجاه هزار تومان پول داده شد . من با تعجب گفتم پنجاه هزار تومان . گفت بله به اين تقسيم : آقاى سردار بهادر براى حركت دادن سيصد سوار بختيارى بيست و پنج هزار تومان ، آقاى يپرم خان براى راه انداختن دويست نفر مجاهد چهارده هزار تومان ، آقاى سردار محيى معز السلطان براى حركت دادن آدمهاى خودشان تا گيلان چهار هزار تومان . نه هزار تومان ديگر هم جيرهء سيصد نفر سرباز زرند و كمك خرج دويست قزاق و كرايهء مال بنهء آنها شد .\r\n\r\n","description":"","footnote":"","page_name":" 2910 ","page_number":298},
  {"content":"\r\n\r\n\r\nدار زدن سيد\r\nآن وقت جويا شد از تفصيل اردبيل خبر داريد . گفتم نه . گفت تمام اين هنگامه براى قتل يك سيد شده . سيدى بود مثل مير هاشم بعد از مشروطه پناهندهء شاهسون شد .\r\nدختر داد دختر گرفت . وقتى كه ستار خان آنجا رفت از انجمن آذربايجان به او تلگراف و حكم كردند سيد را به دار بزند . او نزد . گفت پناهندهء شاهسون است . باز حكم كردند ناچار شد به طهران تلگراف كرد . كمسيون عالى جواب داد حكم انجمن تبريز مطاع و متبع است . شاهسونها شفاعت كردند كه اين يك نفر را به ما ببخشيد ، قبول نكردند .\r\nروزى كه او را خواستند دار بزنند قريب پانصد نفر شاهسون شهر آمد ، با اهل شهر كه مايل اين قتل نبودند خواستند سيد را جبرا از دست مجاهدين بگيرند . اما صبح زودى دار كشيده بودند و دير شده بود . اينها بطور اجماع نزديك دار شدند . آن وقت بدون اجازهء سردار ملى دو بمب به ميان آنها انداختند . پسر يكى از سركردگان شاهسون و جمعى ديگر مفتول شدند . خبر به شاهسون رسيد حمله به شهر آورده كردند آنچه بايد بكنند .\r\nسردار ملى فرار به سراب كرد . حاكم و بعضى از مردم قونسلگرى رفتند . سيصد نفر قشون روس هم براى حفظ تبعه و قونسلگرى و متحصنين جديد وارد آنجا شد .\r\nرحيم خان با نصر الله يورت‌چى و ساير خوانين شاهسون با سردار مقتدر شجاع الدوله و شيرهاى امير بهادر هم‌قسم و الآن با سوار و جمعيت زياد در اردبيل مشغول فرمانفرمائى هستند .\r\n\r\nسيد عبد الحسين لارى\r\nپريروز سيد محمد رضاى [ مساوات 
  ] معاون وزارت عدليه با جمعى نزد وزير داخله رفته بودند كه حكم كنيد سيد عبد الحسين لارى را طهران بياورند محاكمه و مجازات شود . وزير داخله دستها را به سينه گذاشته تعظيم طولانى كرده و گفته است همين رائى كه در باب دار كشيدن سيد اردبيلى داديد كافى بود ، حاجت به محاكمه و مجازات سيد عبد الحسين نيست .\r\n\r\nاستقبال از سيد عبد الله\r\nآقا سيد عبد الله مىآيد ، اما به يك ابهت و طمطراقى . اولا هر كس از آقايان طلاب و تجار ميل استقبال كردند تا قم بليت مجانى دليجان آقا زادگان مىدهند . معلوم است براى زيارت ، عرض اخلاص جماعت كثيرى رفته‌اند . ثانيا بليت تا حضرت عبد العظيم ( ع ) را\r\n\r\n","description":"","footnote":"","page_name":" 2911 ","page_number":299},
  {"content":"\r\n\r\nمجانى مىدهند و چندين طاق نصرت در حضرت عبد العظيم و از دروازهء شهر تا منزل آقا كه در سرپولك است بسته‌اند . مىخواهد طورى وارد شود كه تمام مردم را محتاج خود كند . او پلتيك‌دان است . صاحب مايه است . جاه‌طلب است و عاقل . مثل آقا سيد محمد نيست كه از بيكارى شبها موعظه كند و برادرزاده و پسرش را . . . يپرم ببرد تازيانه بزند ، يا جواب مكتوبش را سپهدار ندهد . به خود آقا سيد محمد در آن مشروطه گفته بودند آقا آخر در خانهء آقا سيد عبد الله فرمان صحه مىشود ، حكم نوشته مىشود ، حكومت داده مىشود . جواب گفته بود . . . خصوصا اقبالش آورده مجلس هنوز افتتاح نشده . لدى الورود براى افتتاح مجلس نطق مىكند و بعد از افتتاح تمام را مىگويد من كردم . باز مىگويند از جملهء طراز اول است و سه نفر ديگر هم همراه آورده كه آخوند خراسانى و سايرين نوشته‌اند بايد جزو مجلس باشند . مختصر ورود اين آقا با اين تفصيلات ، سپهدار و تمام آنها [ را 
  ] كه بر ضد نفوذ علما بودند و هستند بىاندازه مشوش [ كرده است 
  ] و نمىدانند چه كنند و اگر گمان مىكردند با اين تداركات آقا سيد عبد الله وارد خواهد شد يقينا اجازه نداده مانع مىشدند . اما حالا كار از كار گذشته و تكليف حضرات بسيار بسيار دشوار است .\r\n\r\nكاشان و نايب حسين\r\nنايب حسين كاشى كه شصت صندوق تفنگ و فشنگ دولت را از شهر كاشان برده حالا جمعيتى جمع كرده آدم شكم پاره مىكند ، گوش و دماغ مىبرد ، دهات را مىچاپد ، حتى كسانش شهر آمده از تجار و كسبه كشته ، شب به خانه‌ها مىروند ، هنوز جمعيت دولتى از عهده برنيامده . شهر كاشان و دهات دچار چپاول اوست .\r\nعلى قهابى را گرفتند اما آنها كه على را گرفتند صد چندان به دهات سمنان و دامغان صدمه وارد آوردند .\r\n\r\nشجاع الدولهء قوچانى و تفنگ خرى\r\nشجاع الدولهء قوچانى با سردار مفخم بجنوردى داماد سردار كل وزير نظام كه يك سال در عدليهء طهران در آن مشروطه حبس بود كه چرا تركمان اسير برده ، معيتى كرده سه هزار و چهار هزار قبضه تفنگ خريدارى مىكنند . حتى در روزنامه ديدم شخصى نزد شجاع الدوله رفته و گفته است چه چيز شما از سايرين كم است . براى چه اقدام به فتح طهران و استقرار نظم و امنيت مملكت ايران نمىكنيد . آقايان هم حالا مشغول تهيه و تدارك ذخيره و قورخانه شده‌اند تا چه وقت مثل اردبيل صداى خراسان هم درآيد .\r\n\r\n","description":"","footnote":"","page_name":" 2912 ","page_number":300},
  {"content":"\r\n\r\n\r\nقشقائى\r\nقشقائى هم بعد از سه ماه ديگر كه مراجعت از قشلاق كند با آن نوشته كه از كمسيون عالى يا « ديركتوار » دارد و به مدلوش عمل نشده باشد خطرش بيشتر از همه است .\r\nاز نظر « 1 » و لرستان در اين فصل خبرى نيست . قشلاق هستند تا بهار چه شود .\r\nاين‌كه سابقا نوشته شد قشون عثمانى از خاك ما رفته به كلى دروغ بود . حتى از اروميه تلگراف شده بود عسكر عثمانى كم بود سالدات روس هم وارد شد و مشغول تلگراف كشيدن از پوه « 2 » به خاك ما و شهرها هستند .\r\nجادو و طلسمات دفتر گويا قدرى مىخواهد بىاثر شود . براى اين‌كه دفتر محاسبات ناقصى ترتيب داده‌اند ، يعنى اطاقى از اجزاء خارج از قبيل ميرزا قاسم خان « 3 » رفيق ميرزا جهانگير خان صور اسرافيل و ميرزا عبد الرحيم « 4 » رفيق ميرزا محمد رضا نويسندهء مساوات با آقا ميرزا سيد محمد « 5 » . فقط مشير اكرم را هم بواسطهء برادرش به عنوان مميزى [ معين كرده‌اند . 
  ] اينها فعلا به حساب حكام و بعضى محاسبات ديگر رسيدگى مىكنند و مستوفيها نهايت دلخورى را دارند . حساب ناصر السلطنه در ميان بود . جنس پارسال قزوين را به قيمت خيلى نازل مىخواست حساب كند . چون يكصد و نود خروار بيع به اسم حضرت و الا بود محرمانه خواستند تحقيقى كنند تا ميزان تسعير به دست بيايد . حاجى آقا را احضار كردند . او راجع به من كرد . من رفتم سؤال كردند جواب دادم .\r\nمن سه تومان و نيم تسعير كرده قيمت را حوالهء ارباب جمشيد كردم كه آن حواله الان هم در دار التجارهء او حاضر است ، خيلى ممنون شدند . من هم براى آن حركت آن روز او بسيار خوشحال شدم كه الحمد لله تلافى شد . اگرچه من دروغ نگفتم و صدق بود . اما البته او بدش مىآيد و ميل داشت تصريح نكنم تا فايدهء كلى ببرد .\r\n\r\nاردبيل\r\nچهارشنبه 26 - از قرارى كه شهرت تام دارد عميد السلطان و مجاهدين در آستارا شكست فاحشى خورده قريب هشتاد نفر از مجاهدين كشته شده و خود عميد السلطان به گيلان فرار كرده . از اين طرف مجاهدين كه با يپرم رفته‌اند از بىاطلاعى اسبها را تاخت\r\n\r\n\r\n","description":"","footnote":"\r\n( 1 ) - مراد نظر خان است كه در صفحهء . . . از او ياد كرده است .\r\n( 2 ) - ( - پاوه )\r\n( 3 ) - ميرزا قاسم خان تبريزى مدير روزنامهء صور اسرافيل كه بعدها نام روزنامه نام خانوادگى او شد ( ا . ا . )\r\n( 4 ) - عبد الرحيم خلخالى منظورست . ( ا . ا . )\r\n( 5 ) - ظاهرا سيد محمد خراسانى مدير روزنامهء نجات مرادست ( ا . ا . )\r\n","page_name":" 2913 ","page_number":301},
  {"content":"\r\n\r\nكرده بىموقع آب داده ، بىموقع جو ، تمام در راه مانده‌اند . قزاق هم به تمام مردم اين شهر و دوست آشنايان خود گفته‌اند هر وقت بناى جنگ شود ما از پشت سر به آنها شليك مىكنيم و جمعى از قزاقها هم كه در اردبيل بوده‌اند به حضرات پيوسته‌اند . باز يپرم گفته من آخوند ملا قربانعلى را كشته و مىروم . اگر خداى نكرده اين كار واقع شود ديگر فاتحهء آخرى علماى ايران را بايد خواند . و باز مىگويند يپرم از آنجا خواهد رفت و مراجعت به طهران نمىكند .\r\nاما در اردبيل به قول مؤتمن ديوان يازده نفر سردار هم‌قسم و هم‌عهد شده‌اند با تمام شاهسون . آنچه شهرت دارد ليث الدوله ، ليث السلطان ، ليث الملك ، شهاب السلطنه ؛ سردار اقبال كه رئيس كشيكخانه بود با عميد السلطان و چند تا فارس السلطنه و فارس الدوله و امير بهادر ، قوللر آقاسى باشى همه از كسان سپهسالار با نصر الله خان يورتچى آنجا هستند . ليكن رؤساى ساير طوايف شاهسون اسمشان معلوم نيست . و تمام رحيم خان سردار نصرت را به سردارى و رياست برقرار [ كرده 
  ] با پانزده هزار سوار حاضر مجادله مىباشند . از قرارى كه شنيدم از سراب تلگراف به طهران كرده‌اند كه ما چه قسم با اينها جنگ كنيم كه هر صبح كه از خواب بلند مىشوند در زير هر بوته و درخت صد عدد فشنگ پنج تيره براى آنها از غيب گذاشته‌اند ( روسها مىگذارند ) .\r\n\r\nناصر لشكر\r\nشاهزاده معتضد السلطنه وارد شد . به جاى ايشان ناصر لشكر را فرستادند . اين هم يكى از مستقبلين مثل نظام السلطان بود . لا علاج بايد يك حكومتى منصبى بگيرد . اما من اين آدم را خوب مىشناسم . همسفر فارس بود . پدرش لشكرنويس باشى كرمان سالها بود . بعد از پدر تمام مايملك او را به باد فنا [ داد 
  ] و مصرف شراب و قمار و . . . رسانيد . در طهران بىچيز شد . دختر احتشام السلطان را گرفت . وقتى كه شيراز رفتيم احتشام السلطان پيشكار نظام الملك در طهران شد . خواهش كرد دامادش جزو همراهان آقا باشد . نزديك فارس به ما ملحق شد . تا وارد شيراز شديم به توسط من مستوفى سركارات شد . چند شب پس از ورود مدبّر السلطنهء نورى ، افخم الملك و من و جمعى از محترمين ايالت جديد را دعوت كرده ايشان هم خودى وارد كردند ، خانم منور رقاص مشهور آنجا را دعوت كرده بود . پس از يك دست رقص كه چند گيلاس آقايان نوش جان كردند يك مرتبه حال اين ناصر لشكر تغيير كرده چشمها دوران پيدا كرده و سرش متصل تكان مىخورد . همه گمان كردند مرضى ناخوشى گرفته . زيرا يكى دو ساغر مستى نداشت . باز چندان متحمل ايشان نشدند . وسط رقص خانم منور بود كه همه مشغول آن بودند يك\r\n\r\n","description":"","footnote":"","page_name":" 2914 ","page_number":302},
  {"content":"\r\n\r\nمرتبه نعره زده و يقهء پيراهن خود را پاره كرد ، بعضى كلمات عاشقانه گفت . چرت همه پاره شد . آن وقت بطرى كنياك را گرفت سركشيد . خانم منور براى تجديد لباس رفت بيرون . ناصر لشكر هم رفت . صداى منور و مادرش و كسانش بلند شد . مدبر السلطنه رفت مراجعت كرد كه من از عهده نمىآيم ، يكى از شما برود . سايرين به هم نگاه كردند .\r\nناچار من رفتم . ديدم يكى از كلاههاى فرنگى خانم منور مملو استفراغ شده توى ديگرى مشغول است . هر چه حرف زدم جواب نداد . آن وقت برخاسته ميان اطاق كه تمام لباسهاى ممتاز خانم منور بود مجددا قى كرد . با اين حال دست به گردن منور شده و مثل دوال پا او را چسبيده . خانم منور و مادرش بىاختيار براى ضايع شدن لباسها گريه مىكنند . من به هزار زحمت خواستم او را آرام كنم نشد . آخر خدا رحمت كند حاجى فساد و كاظم خان دو نفره نوكر خودم را صدا زده جبرا ناصر لشكر را از محبوبه جدا كرده و از اطاق كشان كشان به يك بيغوله‌اى بردند و نگذاشتند ديگر خارج شود . عيش منغص و رقص از ميان رفت . حالا مدبّر السلطنه و ما دو سه نفر نمىدانيم صبح اين مسئله در به دو ورود ايالت شهرت كند چه بگوئيم . بالاخره با نهايت اوقات تلخى و پريشانى به منزل رفتيم . صبح هم اين مسئله شهرت كرد . بلكه نكته‌سنجهاى شيراز تصنيف و غزلى هم گفتند . چندى ديگر معلوم شد آقا به دو پياله مست است و در اغلب ضيافتها از اين قبيل كارها كرده .\r\nدو ماه از اين حكايت گذشت يك شب من ديدم متصل در پشت عمارت صداى پا مىآيد . بعد صداها بلند شد . از طرف بهاء السلطان محسن خان سرتيپ فوج زرند صاحب منصبى آمد كه ناصر لشكر سررشته‌دار فوج را برده و با او عمل قبيح كرده . تمام فوج حاضر شده شورش دارند ، زود زود بيائيد . من آن وقت هم نايب الاياله ، هم از طرف آن غير مرحوم سپهسالار رئيس قشون بودم . من برخاسته از خانهء خودم كه گذشتم ديدم تا دم خانهء بهاء السلطان سربازها صف كشيده بعلاوهء تفنگ ، هر كدام يك چماقى دارند كه چندين ذرع بلندى آن است . با هزار واهمه وارد منزل بهاء السلطان شدم . ديدم روى صندلى نشسته ، ميزى در جلو كه بطرى و گيلاس عرق روى آن گذاشته يك چماقى هم در دست دارد كه چندين برابر چماق سربازها است . تا من رسيدم بنا كرد بد گفتن كه يك نفر ميرزا سررشته‌دار فوج زرند را ببرد . . . من الان تمام خانهء او را آتش مىزنم و تمام شهر را قتل‌عام مىكنم . ما نشستيم و بناى نصيحت را گذاشتيم . بالاخره مىگفت الان اگر سررشته‌دار را آورديد فبها و الّا خانه ناصر لشكر را آتش مىزنم . خانهء ناصر لشكر هم نزديك بلكه وصل است و دورش را سرباز احاطه كرده . در اين بين خبر دادند كه محمد رضا خان همه كارهء نظام الملك ناصر لشكر را با چادر چاقچور زنانه از عمارت\r\n\r\n","description":"","footnote":"","page_name":" 2915 ","page_number":303},
  {"content":"\r\n\r\nخارج كرد و برد . سررشته‌دار هم يك مرتبه وارد حياط شد روى پاى بهاء السلطان افتاد .\r\nبهاء السلطان چماق را برداشته به جان سررشته‌دار افتاد . سررشته‌دار هم پس از نوش جان كردن چند چماق به من پناه آورد . من او را پشت سر خود نگاه داشته و به بهاء السلطان گفتم به حكم رياست و احترام ايليت بيش از اين حق ندارى . صاحب‌منصبها هم جمع شده بهاء السلطان را پس كشيدند . ( چون مادر مادر من كه زن حاجى حسين خان افشار بود از خوانين تات زرند بود و با بهاء السلطان و ساير خوانين از طرف مادر مادر نسبت داريم ) . سررشته‌دار را در اطاقى حبس كرديم و حال آن‌كه اين سررشته‌دار جوان بود اما بقدرى رند و قلاش كه صد تا مثل ناصر لشكر را فريب مىداد . يك نفر زن آنجا بود ، زينل سلطان . فهميده بود خواسته بود خودش هم برود مانع شده بودند اين هنگامه را برپا كرد . اين مسئله بعدها معلوم شد . صبح آن روز تمام فوج حاضر و با بهاء السلطان نزد نظام الملك رفتيم . اول بهاء السلطان گريه كرد . بعد گفت يا من و فوج يا اخراج ناصر لشكر .\r\nآقا هم چون از كارهاى او مخبر بود گفت البته شما و فوج مقدم هستيد ، او برود جهنم شود . آوردند منزل من . يك هفته حساب خود را داده مطالبات مردم را پرداخته عازم طهران شد . اين ناصر لشكر بلاها به سر زنهاى شيراز آورد كه من از نوشتن آن شرم دارم .\r\nيك شب نبود كه خانهء اين شخص هنگامه برپا نشود .\r\n\r\nاستقبال از سيد عبد الله\r\nپنجشنبه 27 - جناب شيخ سيف الدين اينجا آمد و مىگفت به اين ترتيب كه آقا سيد عبد الله وارد مىشود البته خطر عظيم دارد . تا سه منزل آن سمت قم مردم استقبال رفته‌اند . بيست دليجان و خرجى راه را كه مىدهند سهل است خرج خانهء اغلب مستقبلين را هم مىدهند . به ملا آقا كوچك امام جماعت مسجد جامع كه مرد بسيار مقدسى است نود تومان پول داده‌اند كه به اهل خانه‌اش بدهد و برود . اين قبيل اشخاص را پول هم داده‌اند . در قم هم متولى باشى خوان نعمت گسترده تمام مستقبلين شام و ناهار آنجا صرف مىكنند . آقا طورى مىخواهد وارد شود كه آقايان جوان را مثل امام و صدر العلماء و سيد على آقا را به كلى تحت الشعاع خود نمايد و بلع كند . تجار و كسبه و طلاب تماما با آقا همراهى دارند . فقط احرار متنفرند . آنها هم كم هستند . رجال و محترمين كه از كار خارج هستند ورود آقا را مغتنم مىشمارند . احرار ميل دارند آقا مجلس نرود مثل سابق . اما آقا تمام اين اساس را راجع به خود مىداند . شخصا هم آدم با تدبير پلتيك‌دان باقوتى است . روز يكشنبه وارد مىشود . پرسيدم سركار تا كجا استقبال مىكنيد . گفت من ميل داشتم همان شهر ديدن كنم و كسالت را بهانه قرار بدهم . اما حالا\r\n\r\n","description":"","footnote":"","page_name":" 2916 ","page_number":304},
  {"content":"\r\n\r\nجرأت نمىكنم . ناچار تا كهريزك مىروم . در عماد آورد نايب السلطنه بالاى حضرت عبد العظيم چادر و دستگاه برده‌اند و نايب السلطنه آنجا ناهار تدارك مىكند . كالسكهء سلطنتى روانه مىكند . مختصر هيچ سلطانى به اين ترتيب و طمطراق وارد نشده .\r\n\r\nكاشان\r\nسهام السلطنهء عرب را براى اين‌كه مشير السلطنه او را فرستاد صمصام السلطنه را نصيحت كند و از اصفهان برود . ( در اين اغتشاش نايب حسين [ را 
  ] متهم كردند ، بىتقصير هم نبود ) از كاشان مغلولا به طهران آوردند . نزديك شهر مبلغى پول به مأمورين مجاهدين داده و به سفارت روس وارد مىشود . الان آنجاست و فرستادند اسب و كالسكه و اموالش را كه ضبط كرده بودند پس گرفته تسليمش نمودند .\r\n\r\nاردبيل\r\nامروز در روزنامه تلگرافى ديدم كه تقى خان رشيد الملك كرده كه يكى از رؤساى شاهسون رشيد الدوله با سايرين برهم زده و رفت . امير عشاير هم با من قرار ملاقاتى داد . شايد ما بين حضرات نفاقى بيفتد و همه آسوده شوند . انشاء الله اين‌طور بشود . براى اينكه اينها ابقا به جان و مال احدى نمىكنند . شاهسون در اين مدت بيست سى كرور مال مردم را غارت كرده . هر چه در آذربايجان بود بردند . يك گليم ، يك بز براى هيچ كس باقى نگذاشته‌اند . هرجا برسند مثل سپاه مغول « جاروها پاروها » است .\r\n\r\nملاقات سفير روس\r\nجمعه 28 شوال المكرم - يك ساعت به ظهر مانده بنا بود ديدن وزير مختار روس حضرت و الا بروند ، از آنجا يوسفيه . من هم در ركاب مبارك بودم . ساعت حضرت و الا تند رفته بود قدرى زودتر رسيديم . هيچ‌كس در اطاق نبود . قدرى گذشت بارونوسكى وارد شد . جوان خوش هيكلى است ، عينك مىگذارد ، سبيلش را مىتراشد ، چاق و سفيد است . بعد از احوال‌پرسى گفت كارمان خيلى شده و هيچ انجام نمىگيرد . توى دلم گفتم يك مملكت را داريد تصاحب مىكنيد از اين قدر زحمت هم ناراضى هستيد .\r\nالموت حضرت و الا چه شد . شاهزاده تفصيل آمدن ابو القاسم خان را فرمودند و بعد كه عين السلطنه را مىفرستم ، از طرف وزارت داخله هم حكمى نوشته شده . حكم را گرفت خواند . گفت اما شما زودتر خوب بود يكى را روانه مىكرديد . حالا باز دير شده است .\r\nگرماگرم بايد كار كرد . در اين بين وزير وارد شد . بسيار عذر خواست كه شما قدرى معطل\r\n\r\n","description":"","footnote":"","page_name":" 2917 ","page_number":305},
  {"content":"\r\n\r\nشديد . خيلى مؤدب و خوش‌مشرب است . چندين برابر بارونوسكى ادب و احترام كرد .\r\nاو هم بعد « خوش بش » از الموت پرسيد و بعد گفت بسيار خوب شاهزاده برود ، من هم آنچه لازم است به قونسل قزوين خواهم نوشت . پرسيد چند روز است تشريف آورده‌ايد ، كجا تشريف برديد . حضرت و الا فرمودند يك روز خدمت شاه . پرسيد چطور بودند . گفتند ما شاء الله خيلى خوب . بارونوسكى پرسيد از پدرش چيزى نگفت . حضرت و الا جواب دادند خير . نايب السلطنه را ديديد . گفتند خير . سفير گفت اين ملا كه وارد مىشود خيلى شأن دارد . « آرك دوتريونف » « 1 » طاق نصرت ، برايش بسته‌اند . تقىزاده با او خوب است . من گفتم گمان نمىكنم . گفت پس كى با او است . گفتم تجار ، كسبه ، آخوندها ، به تمسخر گفت . . . بعد گفت مجلس روز دوشنبه افتتاح مىشود ما را دعوت كرده‌اند . حضرت و الا فرمودند بله ، اين‌طور مىگويند . گفت بهتر است ، حالا خيلى كارها بىترتيب است . اما مجلس چه مىكند . حضرت و الا فرمودند حالا كه معلوم نيست . گفت اردبيل خيلى مغشوش است . تمام كاروانسرا و دكاكين و خانه‌ها [ را 
  ] غارت كرده و آتش زده‌اند . رحيم خان رئيس است . سوار نظام ما وارد شد . امروز يا فردا پياده نظام و توپخانه خواهد رسيد . وقتى كه ما رسيديم شاهسون و رحيم خان از شهر مىروند ( من توى دلم گفتم البته صد البته ) . دو هزار نفر از حاكم و ملا و انجمن و تجار و خوانين در قونسلگرى ما هستند . من باز پرسيدم رحيم خان آنجا است . گفت بله رئيس همه است . بعد قدرى صحبت از فرنگستان شد و ما برخاستيم . تمام اين صحبت را به فرانسه مىكرد و گاهى كه حضرت و الا ملتفت نمىشد به فارسى بارونوسكى ترجمه مىكرد .\r\n\r\nيوسفيه\r\nيوسفيه بسيار باصفا بود . ناهار مختصرى وثوق الممالك تهيه ديده بود . تا عصر به گردش و توصيف آنجا گذشت . حضرت و الا بسيار مايل شدند كه اندرونى ساخته آنجا مسكن كنند . محل خوبى هم براى تعمير اندرون آنجا و ساختن اندرون جديد پيدا شد .\r\nزمين پشت اميريه و طويلهء سيد ناصر الدين . يا اگر خانهء شهرى را به كلى بخرند از همه بهتر مىشود . غروب مراجعت شد . يادم رفت بنويسم كه سفير گفت سردار ملى شما تا تبريز هيچ‌جا توقف نكرده و الان در تبريز است .\r\n\r\n\r\n","description":"","footnote":"\r\n( 1 ) -  Arc de Triomphe . \r\n","page_name":" 2918 ","page_number":306},
  {"content":"\r\n\r\n\r\nديدار سپهسالار\r\nشنبه 29 - صبح رفتم ادارهء پرسنل . فرمانها را ثبت كردند . اما شكايت داشتند كه كسى نمىآيد . معلوم شد تمام فرامين بعد از انهدام مجلس را هم قبول نمىكنند .\r\nالحمد لله ما از مظفر الدين شاه هم فرمان منصب يا مواجبى نداريم . تمام مال عهد ناصر الدين شاه است . توى دالان وزارت خارجه ديدم سپهدار اعظم رسيد . من ناچار ايستادم و سلام كردم . جلوى من آمده دست داد ، احوال‌پرسى گرم [ و 
  ] نرمى كرد . چون در دست تقى دستمال فرامين بود فهميد . گفت پرسنل مىرويد . گفتم برحسب احضار بلى . گفت بسيار خوب تشريف ببريد تا خدمت برسيم . از هم رد شديم . اين مرتبهء اول بود كه بعد از ورود طهرانش من با او مقابل و متكلم شدم .\r\n\r\nعدليه !\r\nاز آنجا عدليه رفتم . اين شيخ جلال « 1 » براى آن‌كه ادعا مىكند چند تير تفنگ از پشت ديوار تبريز براى اردوى شاهى انداخته‌ام رياست يك محكمه سهل است تمام ايران برايش مكفى نيست . حقيقة ما عدليه نداشتيم . اما از روزى كه سيد محمد رضا معاون و قانون‌گذار عدليه شد صد مرتبه بدتر شده . الحمد لله امروز استعفا كرده و براى وكالت حاضر شد . اين . . . در محكمه هنگامه مىكنند ، نصف شرعى و نصف عرفى است . آدم نمىداند چه قسم صحبت كند . محاكم شرع را كه ضايع كردند حالا نوبت محاكم عرف است . وكيل حاجى سيد آقا هم معمم است . اين دو يك كتاب فقه و اصول با هم گفتگو كرده آن وقت در دوسيه مىنوشتند كه ابدا مربوط به عرض من يا تظلم طرف نبود . به من گفتند پايش را مهر كن . من امتناع كردم . شيخ جلال برآشفت . گفتم اين موعظه و نصيحت و كتاب فقه است ، ربط به تظلم ما ندارد . گفت چطور . گفتم پس فراموش كرديد مجددا بخوانيد . سايرين خنده كرده و آخر مهر نكردم . بارى تياترى است و افسوس مجال ندارم ، و الا شرح اين محاكمه تفصيلها دارد .\r\n\r\nمشروطهء رحيم خان\r\nرحيم خان به وزير داخله تلگرافى كرده كه معتضد السلطنه رؤيت كرده بود ، به اين مضمون : ما مخالف مشروطه نيستيم ، اما اين مشروطه نيست كه شما ترتيب داده‌ايد .\r\nانشاء الله خودم مىآيم و مشروطه را از روى قانون مرتب مىكنم . ( حكما و مؤسسين\r\n\r\n\r\n","description":"","footnote":"\r\n( 1 ) - مقصود شيخ جلال نهاوندى است ( ا . ا . )\r\n","page_name":" 2919 ","page_number":307},
  {"content":"\r\n\r\nحريت و مشروطه سر از خواب بردارند و به مشروطهء رحيم خان بنگرند ) .\r\n\r\nزنجان\r\nعصر خانهء عين الملك رفتيم . او گفت از ميرزا ابو القاسم خان منشى باشى سفارت روس شنيدم كه استر اباد و خمسه و تبريز مغشوش شد . يك ساعت از شب رفته كه مراجعت مىكرديم حاجى رضا قلى خان ملاقات شد . گفت تمام آنها كه از خمسه رفته بودند با جمعيت زياد از اهل دهات به قدر سه چهار هزار نفر در زنجان جمع شده [ اند 
  ] كه مانع رفتن يپرم و بختيارى از آنجا بشوند . يا اگر اصرار در رفتن كنند جنگ كنند . حاكم را هم از شهر بيرون كردند . اما يپرم از قزوين حركت كرده ، مگر از شهر زنجان و نزديكى آن رد نشود و الّا مرافعه بزرگى است .\r\n\r\nقدرت « ايليت »\r\nاز قرارى كه گفتند آصف الدوله را به اصرار مىخواهند به حكومت قزوين و خمسه روانه نمايند كه با زور ايل اينانلو و ايليت با ساير طوايف شاهسون آنجا را منظم كند . آخر تمام حكومتها راجع به سركردگان و خوانين ايلات مىشود و بناى ملوك الطوايفى است .\r\n\r\nجهانشاه خان و اسعد الدوله\r\nحاجى رضا قلى خان مىگفت تمام اين ترتيبات را جهانشاه خان براى كشتن اسعد الدوله سابقا و لاحقا فراهم كرده و مىكند . چنانچه اگر دفعهء اول مقتول شده بود امروز ابدا اين صحبتها در خمسه گفتگو نمىشد و اگر حالا كشته شود آنجا به كلى امن مىشود . براى آن‌كه قتل او اسباب اين مىشود كه جهانشاه خان صاحب صد ملك شش دانگى ديگر بشود .\r\n\r\nاستقبال از سيد عبد الله\r\nيكشنبه سلخ شهر شوال المكرم - تمام دكاكين بسته بود . آدم در شهر تك و توك ديده مىشد . درشكه و كالسكهء اربابى ، كرايه هيچ عبور نمىكرد . تمام استقبال رفته بودند مگر دو طايفه : يكى فكليها ( ژون پرسان ) يا احرار ، ديگرى بيطرفها كه نه داخل مشروطه بودند نه استبداد . حاجت تملق از كسى ندارند . من كه نرفته بودم . اما كسانى كه رفته بودند حكايت كردند كه هيچ وقت اينقدر جمعيت نديده بودند ، حتى در روز حركت نعش ناصر الدين شاه . در عماد آورد آقاى نايب السلطنه خيمه و خرگاهى مفصل زده ، ناهار\r\n\r\n","description":"","footnote":"","page_name":" 2920 ","page_number":308},
  {"content":"\r\n\r\nو چاى و شربت و شيرينى تدارك ديده بودند . تمام مستقبلين از شاهزادگان و وزراء و امراء و صاحب‌منصبان و تمام علما و تجار ، حتى عين الدوله و نير الدوله ، حضرت سپهدار و حاجى عليقلى خان تشريف برده بودند . دويست قاب ناهار و يكصد مجموعه پلو تدارك ديده بودند با تمام لوازمات ديگر كه معلوم است چه مقدار مىشود . تعجب است عضد الملك با اين همه قرض تنزيلى اين مخارج بىمصرف بىمعنى را براى چه و از كجا مىكند .\r\nبعد از صرف ناهار آقا در كالسكهء دولتى نشسته يدكهاى شاهى و نىدار با يدكهاى ساير مردم از جلو مىرفت . آمدند دم مقبرهء مرحوم آقا سيد صادق . آنجا آقاى آقا سيد محمد به استقبال تشريف آورده بود . پياده شده سر مقبره رفتند . كمى نشسته مجددا سوار شده به حرم رفت . مردم متصل دست و صورت آقا را اخ و تف مىماليدند كه اغلب محتاج دخالت پليس و اجزاء دولتى مىشد . وارد صحن مقدس شده يكسره به مقبرهء آقا ميرزا مصطفى رفتند . دو نفر روضه‌خوان ذكر مصيبتى كرده آقا قدرى گريه كردند . بعد به زيارت مشرف شده و بيرون آمدند . سوار كالسكه شده جمعيت تا نزديك ابن بابويه صف كشيده بود . صد نفر قزاق هم صبح رفته بود ، اما در مراجعت آنها نبودند .\r\nليكن يساولهاى چماق نقره [ دار 
  ] و سواره نظام و اجزاء طويله و كالسكه خانه ، نىدار و يدك همه جا همراه بود .\r\nجمعيت از ابن بابويه اندكى كم شد . از دولت آباد تا منزل آقا ديگر بقدرى ازدحام بود كه نزديك شده بود مردم خفه بشوند . دم دروازه بزازها و سمسارها چادر زده شيرينى و شربت حاضر كرده بودند . آنجا هم پياده شده پس از ربع ساعتى مجددا سوار كالسكه شدند . دم دروازه يك نفر شتر قربانى كردند و تا منزل آقا سه گاو و قريب چهل پنجاه گوسفند . همه جا دكاكين را آيين بسته ، يك طاق نصرت در حضرت عبد العظيم ، دو تا در ميدان امين السلطان و كاه‌فروشها . اطراف خانهء آقا و دكاكين جوار آن هم مفصلا آيين بسته شده بود . با اين كوكبه و دبدبه و طمطراق . . . بهبهان ما وارد شد . خداوند از چشم بد محافظت كند .\r\n با چنين مهره و اين تخته و اين كهنه حريف * چشم بردن بودت ، عقل تو بىبنياد است \r\nدوشنبه غرّهء شهر ذيقعدة الحرام - 23 درجهء عقرب . روز مبارك و ميمونى است .\r\nانشاء الله تعالى در زير سايهء امام عصر ( ع ) به تمام ايران و ايرانيان مبارك باشد . اما قبل از تفصيل افتتاح مجلس مقدس شوراى ملى شرح رفتن خود را به خانهء عماد السلطنه و از آنجا به نظاميه و قرائت روزنامهء « ايران نو » بدهم تا برسيم به اصل مقصود .\r\n\r\n","description":"","footnote":"","page_name":" 2921 ","page_number":309},
  {"content":"\r\n\r\n\r\nاعانهء جشن نصرت ملى\r\nدر شمارهء 66 « ايران نو » تقسيم اعانهء جشن « نصرت ملى » را به مقتولين و مجروحين مجاهدين نوشته بود . عدهء مجروحين بيست و هشت نفر بود كه نه نفر آن از ارامنه [ بودند 
  ] ، از صد و پنجاه تومان الى سى تومان داده بودند . عدهء مقتولين سى و پنج نفر كه ده نفر ارمنى بود . به ورثهء هر يك از پنجاه و پنج تومان الى پنجاه تومان داده بودند . براى مجاهدين بختيارى هم دو هزار تومان و من شنيدم از مرتضى خان پسر صمصام السلطنه كه چهارده نفر مقتول شده بودند كه نه نفر را با برادر ضرغام دستهء مسيو يپرم كشته بودند و پنج نفر در جنگ . من نمىدانم ديهء مقتولين را چرا كمتر از مجروحين داده‌اند . بله اين شكل جنگى را كه ما ديديم اين هم خيلى خيلى خسارت و تلفات زيادى است .\r\n\r\nتلگراف نجف\r\nتلگرافى هم در همين نسخه از قول حجة الاسلام آخوند خراسانى درج كرده بود . بعد از اظهار مرحمت و تلطف به مجاهدين و اردوهاى ملى خوب است ترك اسلحه كرده و به قانون و نظام جديد و حكم صاحب‌منصبان نظام درآئيد . تشكيل ادارهء مستقله را بدون ابو ابجمعى وزارت جنگ دشمنى به دين و وطن دانيد [ و 
  ] به كلى تحرز نمائيد ، انشاء الله .\r\nمحمد كاظم الخراسانى . عبد اللّه مازندرانى .\r\nمعلوم مىشود بعد از آن اجلاسات و اجتماعات ماه رمضان كسان سپهدار اين تلگراف را گرفته مخابره نموده‌اند .\r\n\r\nاعانهء مشير السلطنه\r\nدر شمارهء 66 رقعهء مشير السلطنه را به كمسيون اعانه درج كرده بود . بعد از اظهار دلسوزى و همراهى با ملت تيمچهء كتابفروشها را كه سى هزار تومان خريده‌ام با تمسك بيست هزار تومان بانك ملى را تقديم ، ده هزار تومان هم ده ماهه بندگى مىشود . گويا از تحصن خارج و عفو شد .\r\n\r\nرفيع اف\r\nدر شمارهء 67 مال امروز اول شرح افتتاح مجلس را مژده داده بودند ، بعد حالت حاليهء ايران را نوشته آن وقت تكليف وكلا را معلوم كرده بود . در اخبارات شرحى در ذيل عنوان خيرمقدم نوشته بود ديروز حجة الاسلام بهبهانى دامت بركاته با كوكبهء تمام وارد و\r\n\r\n","description":"","footnote":"","page_name":" 2922 ","page_number":310},
  {"content":"\r\n\r\nمنتظرين لقاى خود را قرين مسرت و شادكامى فرمودند . هيچ نتوانسته خوددارى كند و الحق بامزه نوشته است . تلگرافى هم از رشت مخابره شده بود كه شريعتمدار تمام املاك خود را به روس واگذار كرد . « باشپرت » گرفته و به روسيه رفت . در « باشپرت » خود نوشته بود : رفيع اف ، شغل عملگى .\r\n\r\nافتتاح مجلس\r\nحضرت و الا چون حمام خراب است خانهء عماد السلطنه رفته بودند . من و حاجى آقا هم رفتيم كه بعد از ناهار براى تماشاى افتتاح مجلس برويم . از درب خانهء آقا سيد عبد الله رد شديم . جمعيت زياد بود . آيينه‌ها را تماشا كرديم . يك كناره قالى بلند انداخته ، يك دانه كوتاه ، يكى كهنه ، يكى نو ، به يك تركيبى كه واقعا خنده داشت . فقط از ما آقاى عماد السلطنه را دعوت كرده بودند . يك اطاق است و گويا جمعيت خارجى خيلى كم باشد . دو بليت روانه كرده بودند : يكى دم در ، يكى ورود به اطاق به اجزاء تشريفات رد نمايند .\r\nحضرت و الا را پيش خود حدس مىزنم براى آنكه به حمايت روس رفته دعوت نكرده‌اند . خيلى خوب بود در ظرف اين مدت يك نفر از اين آقايان آمده جهت تحصن سفارت را مىپرسيد . حالا شمران دو فرسنگ مسافت بود . در اينجا هم نيامده و سؤالى نكردند . ابو القاسم خان به طهران آمد . چند روز بود ابو القاسم را هم حاكم قزوين مأيوس كرده آمد . رفتن من هم براى نبودن پول معلوم نيست . فعلا حاكم نايب الحكومه فرستاده مشغول چپاول عاشر و عشرون است .\r\nآقاى عماد السلطنه ساعت چهار به غروب مانده تشريف بردند . من و افخم الدوله سه به غروب مانده دم حياط مطبخ نظاميه [ ايستاديم 
  ] كه راهى به جلو خان بزرگ بهارستان دارد . افخم الملك ايستاده بود و عبد الله آدمش نفرى يك عباسى از زنها گرفته به پشت بام روانه مىكرد . مدتى آنجا تماشا كرده بعد رفتيم اندرون . همشيره‌ها و دخترهاشان بودند پشت شبكه‌هاى آهن مشرف به خيابان . جمعيت در پائين زياد بود .\r\nدو ساعت و نيم به غروب مانده كوكبهء سلطنت رسيد . شاه در ميان كالسكه تمام شيشهء مطلاى سلطنتى جلوس فرموده بودند . آقاى نايب السلطنه هم با آن جبهء برك كذائى سمت چپ شاه نشسته بود . مردم دست زدند و كمى زنده باد گفتند ، ليكن نه به آن اندازه كه مىبايست و حال آن‌كه من گمان مىكردم خيلى بيش از اين شادى كنند . اما چون سپهدار هم مثل محمد على ميرزا از زنده باد بدش مىآيد نزديك است متروك شود . در اين مواقع بايد « هورا » بكشند . زنده باد هم معمول است . شليك توپ اعلان\r\n\r\n","description":"","footnote":"","page_name":" 2923 ","page_number":311},
  {"content":"\r\n\r\nافتتاح مجلس را به دور و نزديك رسانيد . من شاعر نيستم چندان هم براعت استهلال و انشاء نمىدانم . فقط به اين چند شعر حكيم فرخى قناعت مىكنم و خود را تهنيت مىگويم .\r\n هنگام گل است اى به دو رخ چون گل خودروى * همرنگ رخ خويش به باغ اندر گل جوى\r\nهمرنگ رخ خويش تو گل يا بى ليكن * همچون گل رخسار تو هرگز ندهد بوى\r\nمجلس تو بر جوى بر اى شمسهء خوبان * كز گل چو بناگوش تو گشته است لب جوى\r\nاز مجلس ما مردم دو روى برون كن * پيش آر مى سرخ و فرو كن گل خودروى\r\nباغى است بدين زينت آراسته از گل * يك سو گل دو روى ، دگر سو گل خودروى\r\nتا اين گل دو روى همى روى نمايد * زين باغ برون رفتن ما را نبود روى\r\nبو نصر تو بر پردهء عشاق رهى زن * بو عمرو تو اندر صفت گل غزلى گوى\r\nتا روز به شادى بگذاريم كه فردا * وقت ره غزو آيد و هنگام تكاپوى \r\nاعليحضرت بعد از نيم ساعت با همان كوكبه مراجعت فرمودند . اما نايب السلطنه در كالسكه نبود و آنجا توقف كرده بود .\r\n\r\nخاور ظالم\r\nما مشغولياتى با حميده خانم و ليلى خانم دخترهاى خاور خانم داشتيم . اين حميده را چندى شاه مخلوع در باغ شاه برد اما آنجا ممكن نشد از ترس ملكه نگاه دارد ، شهر فرستاد و بعد رها كرد . با آن‌كه نهايت ميل را داشت از بىعرضگى نتوانست نگاه دارد ، ما متوقع بوديم يك مملكت را اداره كند !\r\nخاور خانم دختر عبد الله خان اصفهانى دائى عفت الدولهء مرحوم عمهء ما است كه عبد الله خان للهء حضرت و الا بود و حسن خان پسر او حالا هست . اين خاور خانم نديمهء مرحومه والدهء ما بود . يك شيرزن فهميدهء بانمكى است كه از صحبت او آدم سير\r\n\r\n","description":"","footnote":"","page_name":" 2924 ","page_number":312},
  {"content":"\r\n\r\nنمىشود . زمانه خانم و آمنه خانم دو دخترش كه با ما هم سن بودند يكى را معتمد الدوله گرفت و حالا دخترش فروغ السلطنه عيال عضد السلطنه پسر ناصر الدين شاه است . يكى را شاهزاده آجودان مدرسهء دار الفنون كه حكايت از او خاور خانم نقل مىكرد و جوان مرگ شد . ليلى هم كمى وقتش گذشته ، اما حميده ماه تابان است . تار هم مىزند . آواز هم مىخواند . شاه به واسطهء مجلل السلطان كه همسايهء اينها بود مايل شد برد ، اما از ترس ملكه كارى نكرد . فورا عذرش را خواست . بارى از مطلب دور افتاديم . اين شاه مخلوع فقط اين يك كار را خواست بكند ديگر چيزى نشنيديم ، يعنى مجال و حال نداشت .\r\nتمامش مشغول زد و خورد با ملت بود .\r\n\r\nمراسم افتتاح از زبان عماد السلطنه\r\nنظام الملك آمد . بعد آقاى عماد السلطنه آمد ، تفصيل را جويا شديم . به اين طريق حكايت كردند . اول ما را به اطاق ديگر بردند ، بعد از آن به اطاق بزرگ . اين همان اطاق سفره‌خانهء عمارت است . طولش ، جنوب و شمال در قسمت شمالى دو شاه‌نشين بزرگ داشت كه مكرر ديده بوديد . يكى را تخته‌بندى كرده براى شاه و وليعهد و نايب السلطنه محلى قرار داده كه پشت آن عموها و برادرهاى شاه جا داشتند . يمين و يسار آن علماى اعلام . ديگرى را براى تماشاچى و روزنامه‌نويسها « لژ » قرار داده بودند . مقابل تخت و محل جلوس شاه دو صفه تمام وكلا صف كشيده بودند ، قسمت شمالى اول سفراى خارجه بعد شاهزادگان و اعيان كه سى و سه نفر بودند . سمت ديگر محل جلوس شاه ، [ بود 
  ] . بعد در يك محوطهء ديگر معاونين و رؤساى ادارات ، آن وقت پشت به جنوب رو به ما سرداران و امراى تومان كه فقط شانزده نفر بودند . من نقشهء اطاق كه محل جلوس همه را معلوم كرده در جوف اين « مموار » « 1 » گذاشتم . « 2 »\r\n\r\nكاغذهاى عوضى\r\nقبل از آمدن شاه وزير تشريفات ميرزا احمد خان « 3 » وارد شده ورود اعليحضرت را بلند گفت . بعد اعليحضرت تشريف آورد كه پشت سرش نايب السلطنه و وليعهد بودند . كنار\r\n\r\n\r\n","description":"","footnote":"\r\n( 1 ) -  Memoire \r\n( 2 ) - متأسفانه نقشه بدست نيامد ( مسعود سالور ) .\r\n( 3 ) - ميرزا احمد خان مشير اعظم پسر ميرزا على اصغر خان اتابك رئيس تشريفات احمد شاه ( مسعود سالور ) .\r\n","page_name":" 2925 ","page_number":313},
  {"content":"\r\n\r\nصندلى جواهر ايستاد . آن وقت نايب السلطنه [ از 
  ] بغل خود كاغذى درآورده كه خطابهء شاه بود و به سپهدار رئيس الوزراء داد . سپهدار به جاى خود رفته نگاه كرد . ديد كاغذ ديگرى است آورده و آرام گفت عوضى است . آقاى نايب السلطنهء باهوش ذكى كاغذ ديگرى را داد . باز سپهدار برد و پس از ملاحظه آورد كه باز هم عوضى است .\r\nنايب السلطنه كاغذ ديگرى داد . مختصر تا كرت پنجم ، آن وقت آقاى نايب السلطنه تمام كاغذهاى جيب بغل خود را بيرون آورده به دست سپهدار داد . عصايش افتاد كه نوك عصا به پاى اعليحضرت خورد . او برد به هم زد و نگاه كرد خطابه را پيدا كرد و بناى قرائت گذاشت . ولى خوب قرائت نكرد و گويا مرور نكرده بود كه خيلى اشتباه كرد .\r\n\r\nنطقى افتتاحى\r\nبه نام خداوند آزادىبخش و به توجه باطنى امام عصر ( ع ) به مباركى و ميمنت مجلس شوراى ملى افتتاح مىشود . بعد از قدرى عبارت‌پردازى . اميدواريم كه وكلاى محروسه با كمال جد و خلوص نيت به همان غيرت و فعاليت كه مملكت را به اين سعادت رسانيدند مداومت كرده وظايف مقدسهء خود را به عمل آرند . نهايت خوشوقتيم كه مملكت و دولت جديد ترقى پرور جالب قدرشناسى ملت و موجب امنيت گردد .\r\nبسيار خوشوقتيم كه مناسبات دوستانه با دول متحابه كاملا برقرار و مستحكم است .\r\nنگرانى و ملالت كه از حضور قشون خارجه در خاك ايران بر اذهان مستولى است با حسن جريان مذاكرات دوستانه و نظر به مواعيد صريحه و نتيجهء حسنه‌اى كه در اين باب مشاهده مىنمائيم اطمينان كامل داريم كه عما قريب رفع خواهد شد . بعد از تنظيم ادارات مطابق اصول جديد اصلاحات ماليهء مملكت و تكميل نظميه و امنيه و غيره را وكلا و وزرا امر مىفرمايند .\r\n\r\nموزيك نزنند\r\nبعد از اتمام خطابهء اول فرنگيها ، بعد تمام حاضرين دست زدند . آن وقت شاه سرى به همه تكان داده تشريف برد . آمديم اطاق ديگر . اول آقا سيد عبد الله گفت بگوئيد موزيك نزنند . آن وقت سپهدار كاغذى از بغل درآورد به وزير داخله نموده به دست نايب السلطنه داد . نايب السلطنه گفت باز حالا ! سپهدار چيزى جواب نداد . بعد آقا سيد عبد الله افتتاح صحبت به تعريف و تمجيد سپهدار اعظم و وزير داخله كرد كه از اطراف فرمايش آقا را به مبالغهء زياد تصديق كردند . جمعى برخاستند من جمله من بودم . آنچه حدس زده شد آن كاغذ استعفاى سپهدار و سردار اسعد بود .\r\n\r\n","description":"","footnote":"","page_name":" 2926 ","page_number":314},
  {"content":"\r\n\r\n\r\nافواج دفيله\r\nباز بالاخانه رفتيم . جمعيت همين‌طور بود و مشغول تهيهء آتش‌بازى بودند . افواج آمده از جلوى سپهدار دفيله كردند . فوج فريدن بود ، فوج زرند ، فوج طهران ، فوج سواد كوه ، با توپچى و قزاق كه هر كدام اينها چهار سال است ساخلو داده‌اند . اما حالا بر جيره و مواجب آنها خيلى علاوه شده . گفتند ماهى چهار تومان مىدهند . فوج طهران را به نصر الملك داده و در قراول‌خانه‌هاى شهر بعد از چهار ماه گذاشته‌اند . دفيله تمام شد .\r\nما براى تماشا پائين آمديم . جلوى عمارت صدر السلطنه يك نفر ارمنى بالاى منبر ايستاده به زبان ارمنى نطق خيلى خيلى با حرارت مىكرد و هر قدر از بالاى عمارت صدر السلطنه و پائين مردم بطور تمسخر دست زدند بر طلاقت لسان خواجه افزوده شده و پائين نيامد ، در صورتى كه هيچ‌كس ملتفت نشد و نفهميد چه مىگويد . مگر گاهى كه به سمت بهارستان با دست اشاره مىكرد . زن خيلى بود و داخل با مرد بودند تماشا زياد داشت .\r\n\r\nآتش‌بازى\r\nرفتيم خانهء عميد الدوله . بهاء الدوله ، شعاع الدين ميرزا و جمعى بودند . نماز مغرب و عشا كرده جمعا براى تماشا رفتيم . جلوى مجلس را بسيار خوب بسته بودند . موزيك هم مىزدند . مثل آن سال نبود كه حجج اسلام تشريف داشته باشند و جشن بىموزيك باشد . بالا [ ى 
  ] سر در هم ديگر زنده باد سيدين سندين نبود . آقايان را هم ديگر به آن شكل وارد نكردند . قدرى گردش كرده آن وقت براى تماشاى آتش‌بازى بالاخانه‌هاى حاجى معين السلطان رفتيم . الحق بسيار بسيار خوب آتش‌بازى بود ، همه نوظهور ، همه ممتاز . حاجى معين السلطان گفت ببينيد خانهء من چه‌قدر خوب جائى است و چقدر تماشا دارد . رندى گفت ياد شرپنلها را هم بكنيد . هزار لذت شكار به يك . . . « 1 » تازى باز نمىارزد . پياده به منزل آمديم . توپخانه و ادارات دولتى و بانك‌ها و بازارها تماما چراغان بود . اما بيشتر مردم به تماشاى چراغان و آتش‌بازى مجلس رفته بودند .\r\n\r\nدعاى مؤلف\r\nخداوند را قسم مىدهيم به حق آن چيزها كه نزدش مقدس است كه ما را از شرّ دو همسايه و ايلات ستمكار خودمان محافظت فرمايد تا در ظل اين پادشاه معصوم و اين\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 2927 ","page_number":315},
  {"content":"\r\n\r\nعدالتخانهء شوراى ملى استقلال خود را برقرار و ترقيات محير العقول كنيم . آمين يا رب العالمين .\r\n\r\nرئيس مجلس\r\nچهارشنبه سيم شهر ذيقعده الحرام - ديروز روز را جز وزير ماليه كسى به وزارت‌خانه نيامد . سپهدار اعظم شمران رفته بود . استعفاى آنها راست است ، چنانچه سابقا حدس زده بوديم . ديروز مجلس منعقد [ و 
  ] اول بنابر قانون رئيس سنى برقرار [ شد 
  ] .\r\nجناب شيخ الرئيس بودند ، از اين‌رو معلوم مىشود اغلب جوانند . بعد براى رئيس موقتى رأى گرفته جناب مؤتمن الملك به اكثريت به رياست ، مستشار الدوله نايب اول و حسينقلى خان نواب نايب دوم معلوم شدند . از امروز شروع به ملاحظهء اعتبارنامهء وكلا مىشود ، به ترتيب مخصوص كه شرح آن موجب اطناب است . پس از ملاحظهء اعتبارنامه‌ها آن وقت براى رئيس و اعضاء رئيسه مجددا به اكثريت تام رأى گرفته خواهد شد و ظن غالب است كه همين آقاى مؤتمن الملك رئيس شوند . مشير الدوله بواسطهء تلگرافات طهران وكيل استر آباد شده است .\r\n\r\nتقىزاده\r\nوكلاى اين دفعهء ما از روى حق و انصاف هيچ طرف مشابهت و نسبت با آن دفعه نيستند . لسان الحكما به من گفت مسلك تمام وكلا ملايمت و ميانه‌روى است ، مگر چند نفر . گفتم تقىزاده چطور ، گفت سردستهء آنها است .\r\n\r\nتلگراف يپرم\r\nدر « ايران نو » تلگرافى درج بود كه يپرم كرده ، اما معلوم نيست به كجا : « وارد زنجان شديم اشرار مقهور ، آخوند « 1 » هم به اشرار اردبيل پناه برده و فرار كرده است . » اما من آخوند را كاملا مىشناسم او از خانهء خودش پنجاه سال است بيرون قدم نگذاشته . شايد هيچ سوار اسب تا حال نشده باشد . ممكن نيست او بتواند فرار كند . شايد مخفى شده .\r\nبقدرى پير است كه ابدا قوهء سوارى ندارد . بنيه‌اش آن وقت كه من زنجان بودم خوب بود .\r\n\r\n\r\n","description":"","footnote":"\r\n( 1 ) - آخوند . مقصود آخوند ملا قربانعلى زنجانى است ( مسعود سالور ) .\r\n","page_name":" 2928 ","page_number":316},
  {"content":"\r\n\r\n\r\nتلگرافى ديگر دربارهء زنجان و اردبيل\r\nباز تلگرافى بود كه اردوى سردار معتضد كه . . . آن سمت زنجان بود اقامت كرده و نرفتند . معلوم شد رفتن اين اردوها براى زنجان بود به اسم اردبيل و غفلة وارد زنجان شدند . اما اردبيل قشون روس وارد [ و 
  ] شاهسون و رحيم خان خارج [ شده 
  ] فورا اعلان مفصلى بالاتر از آن‌كه در قزوين شايع كردند منتشر [ كردند 
  ] . در خاتمهء آن نوشته‌اند عموم شاهسون مىتواند پناهنده شده و علىاىحال كسى قدرت به سياست آنها نخواهد داشت ! فعلا مشغول رسيدگى به عرض و داد و تنظيم شهرند . رشيد الملك با جمعيت خود در سر آب [ است 
  ] . شجاع الدوله سردار مقتدر هم با رحيم خان بيعت نكرده به سراب خواهد رفت . حضرات گيلانيها هم در آستارا هستند .\r\nاردبيل در يد اقتدار روس است با آن اطمينانى كه به شاهسون داده [ شده 
  ] ! مقصود حضرات هم غارت بود كه كردند . البته رحيم خان قراجه داغ و شاهسون مغان مىرود .\r\nروس مىماند . اينها برسند يا نرسند ديگر فايده ندارد و اموال مردم رفت .\r\n\r\nورود به زنجان\r\nپنجشنبه چهارم . تلگرافى از رضاقلى نام در روزنامه قرائت شد كه بدون آن‌كه از دماغ كسى خون جارى شود سردار بهادر و مسيو يپرم وارد دار الحكومهء زنجان شدند .\r\nمعين الدوله [ را 
  ] هم كه در ديزج بود همراه به شهر آوردند . ميرزا محمد حسين خان همشيره‌زاده گفت در وزارت داخله بودم تلگرافى خواندند ، اگرچه به من نگفتند ليكن استراق سمع كردم كه آخوند دستگير شده . خبير همايون آمد گفت در تلگرافخانه شنيدم حكم شده آخوند را مخفى كشته ، مظفر الدوله را علنى . بنان السلطنه داماد آصف الدوله هم به زنجان نايب الحكومهء آصف الدوله شده رفت . زنجانيها را خوب فريب داده و غافل كردند . سپهدار مدبر است و زرنگ ، اقبال هم دارد . حقيقت پس از آن‌كه تمام مملكت مشروطه شده مگر زنجان سزاوار تنبيه هم بودند . با آن همه قتل كه كردند اما گمان مىكنم باز آن اشرار مثل قاسم خان و محمد خان و قل قصه‌اىها و رشوندها كه هر كدام صد نفر آدم كشته‌اند فرار كنند و شهرى دچار شود . دور نيست اسعد الدوله تلف شود و مقصود جهانشاه خان كه الان ابدا اسمى از او نيست صورت بگيرد . او چقدر بدذات است . حالا هم در كرسف و منزل خودش راحت [ است 
  ] . كسى را هم با او كارى نيست و حال آن‌كه تمام اين فتنه و فساد و شيطنت زير سر او است .\r\n\r\n","description":"","footnote":"","page_name":" 2929 ","page_number":317},
  {"content":"\r\n\r\n\r\nتلگراف يپرم و زنجان\r\nشنبه ششم ذيقعده - اخبار زنجان متضاد است . در « ايران نو » نوشته بود تلگراف مسيو يپرم به وزراء : پس از آن‌كه نزديك زنجان شديم و مردم مخالفت كرده مانع از ورود اردوى دولتى شدند ديديم اينجا از اردبيل مهمتر است . ناچار وارد شهر [ شديم 
  ] و در دار الحكومه مسكن كرديم . مفسدين گرفتار ، شهر امن ، اولياى مقتولين متظلم طورى اطراف ما را احاطه كرده‌اند كه مجال تلگراف نوشتن نمىدهند . جواب از وزراء زده مىشود . پس از تمجيد و تعريف ( كه از اسعد الدوله صد هزار تومان ، از مظفر الدوله سى هزار تومان ، از امجد لشكر ، نايب الصدر ، شيخ الاسلام ، حاجى عليقلى صراف و غيره به تفاوت ) مختصر دويست و بيست هزار تومان در ظرف چهل و هشت ساعت وصول و بعد آنها را با آخوند مغلولا روانهء طهران كنيد .\r\n\r\nتلگرافهاى زنجان\r\nتلفات دو ژاندارم ، يك پليس از طرف دولتى . صد نفر از زنجانى و چهارصد اسير ، در نظميه هم براى قتل ژاندارم ختم گذاشته تمام ژاندارمها مثل فرنگيها پارچهء سياه به بازو بسته بودند و با دستهء گل سر ختم رفتند . « شرق » را خريدارى كرديم . سه تلگراف از مخبر مخصوص خودش درج كرده بود هر سه مختلف و بدون مناسبت . شمارهء 39 شب ششم . زنجان . مخبر مخصوص و غيرت‌مند ايران دوست به ادارهء شرق .\r\n[ 1 
  ] - ادارهء شرق . روز ششم حركت وارد زنجان شديم . اشرار مستعد در قصد مقاومت برآمده . ديروز سه غروب مانده جنگ كرده . اشرار مقهور و جمعى دستگير .\r\nتلفات اردوى ملى يك ژاندارم مقتول يكى مجروح ، باقى سلامت .\r\nزنجان از يك ساعت به غروب مانده از طرف دار الحكومه و عمارات تلگرافخانه طرف اشرارى كه در مسجد و جنب منزل آخوند هستند توپ بسته شد . از آن طرف اطلاعى ندارم و حالا كه پنج ساعت از شب رفته است چندان صدائى نيست . فقط معدودى تير از سنگرها و مسجد كه اشرار جمع‌اند انداخته مىشود . از طرف آخوند خبرى نداريم كه به عرض برسانيم . گويا در شهر مخفى است . تلگرافى در اين باب نيم ساعت قبل گماشتهء سردار بهادر از پشت‌بام تلگرافخانه رسانيد مخابره شد . چراغانى بازار هم امشب بواسطهء اين مقدمه به تأخير افتاد . اردوى سردار معتضد هم بعد از ظهر امروز وارد شد .\r\n\r\n","description":"","footnote":"","page_name":" 2930 ","page_number":318},
  {"content":"\r\n\r\n[ 2 
  ] - زنجان . به حمد الله ديروز كه اردوى سردار بهادر و مسيو يپرم وارد شده‌اند شهر در كمال نظم و امنيت است و از به دو ورود آنها صداى تفنگ شنيده نشده و از مشروطه و افتتاح مجلس اسمى شنيده نمىشود . ديروز عصر به جهت افتتاح مجلس به حكم سردار بهادر و يپرم نقاره‌خانه زده شليك توپ نمودند . اهالى اميدوار ، ملاكين و تجار در تلگرافخانه متظلم و متحصن . معين الدوله خانهء هژبر الممالك رفته و گويا فردا عازم طهران هستند . پاره‌اى اشرار هنوز در سنگرها هستند . در مسجد مقابل دار الحكومه و تلگرافخانه و اطراف منزل آخوند اقامت دارند . بازار هم باز و امشب به جهت افتتاح مجلس چراغان خواهد بود .\r\n[ 3 
  ] - زنجان . اگر در راپرت اولى از سردار معتضد اسمى برده شد به جهت نداشتن خبر صريح بود اينك مجددا عرضه مىدارد سردار بهادر و يپرم با اردوى خود وارد و حكومت هم كه به ديزج رفته بود همراه آنها مراجعت به شهر نموده و اطمينان كلى براى شهر و غيره فراهم و حكم شده بازارها را از ( اينجا حروف نگرفته ) نمايند . سردار معتضد و اردوى ايشان خارج شهر هستند . به حمد الله انقلابى نشده امنيت حاصل است .\r\n\r\nحسين خان كسمائى\r\nاينها تلگراف نيست معما است كه در روزنامه چاپ كرده [ اند 
  ] . من اگر مجال داشتم خدمت آقاى ميرزا حسين خان كسمائى كه حالا مدير مسئول اداره شده شرفياب شده حل آن را درخواست و تمنا مىكردم . هيچ‌يك از اين تلگرافها امضاء و تاريخ ندارد و روز ششم حركت معلوم نيست چه روز است يا امشب چه شبى . سپهدار با وزير داخله امروز تلگرافخانه بودند و حضورى داشتند .\r\n\r\nتيراژ « ايران نو » و عوايد روس\r\nمىگويند هشت هزار نمره « ايران نو » حاليه چاپ مىشود ، شش هزار شرق . روزى صد و بيست تومان اولى ؛ نود تومان دومى ، روزى سى تومان هم دست كم قيمت ساير جرايد [ ست 
  ] . در ماه هفت هزار و دويست تومان فعلا پول روزنامه مىشود و از اين مبلغ همان مزد عمله كه حروف‌چين و محرر و مقررى مدير و قيمت مقاله دستگير ايرانى مىشود مابقى تماما تحويل گماشتگان تجار روس است كه اگر درست حساب شود از چهار شاهى « ايران نو » يك شاهى و از سه شاهى « شرق » يك شاهى كمتر عايد ، تتمه و اصل تجار روس مىشود . هر قدر زياد شود به همين قياس است . دل ما خوش است\r\n\r\n","description":"","footnote":"","page_name":" 2931 ","page_number":319},
  {"content":"\r\n\r\nروزنامه داريم . خير در هر كارى فايده نصيب و قسمت ديگرى است و ما عمله و كارگر [ يم . 
  ]\r\n\r\nاعتبارنامه‌ها\r\nدوشنبه هشتم - ديروز مجلس منعقد و ملاحظهء راپرت كميسيونها كه اعتبارنامه‌ها را ديده بودند كردند . اشخاصى كه اعتبارنامه صحيح نداشتند : حاجى شيخ الرئيس ، آقا شيخ غلامحسين ، شيخ ابراهيم زنجانى ، حيدر ميرزا . نمايندگى اينها پذيرفته نشد .\r\nشاهزاده سليمان ميرزا چون مطابق نظامنامه منتخب نشده‌اند پذيرفته نشدند . ممتاز الدوله را هم نوشته بود كه هر دو وكيل عراق هستند نمىدانم چه شد كه بعد او را قبول كردند .\r\nاين شاهزاده است و بدبخت . وكلاى اصفهان و فهيم الملك وكيل قزوين داراى اعتبارنامه بودند ولى بعضى شكايات شده بود . اول وا زدند بعد باز قبول شدند . شاهزاده اسد الله ميرزا « 1 » هم اعتبارنامه‌اش صحيح بود اما مىگفت مدد معاش من فقط به شهريه است كه از تلگرافخانه عايدم مىشود . در مجلس سابق هم همين‌طور بود . يا مواجب بدهيد يا معافم داريد . فورا تقىزاده جواب مىدهد كه خطاى مجلس سابق را در لاحق نمىشود سرمشق كرد . ( با اسد الله ميرزا بد است و او را از هر حيث رقيب خود مىداند و الحق كسى كه با او برابرى مىكند همان اسد الله ميرزا است ) ليكن باز پذيرفته شد .\r\nحالا صحبت در اين است با وجودى كه اين چند نفر را به اكراه قبول كردند عده كافى نيست و امروز قرار است قسم ياد نمايند . بعد از اين گفتگوها بناى انتخاب هيئت رئيسه شد . مؤتمن الملك مىگويد مرا انتخاب نكنيد كه اگر انتخاب هم كنيد استعفا مىدهم . به اكثريت مستشار الدوله رئيس ، آقا سيد نصر الله اخوى نايب اول ، ممتاز الدوله نايب دوم ، ذكاء الملك منشى ، معاضد الملك منشى ، معز الملك منشى ، حسينقلى خان منشى\r\n\r\nزنجان - غارت‌خانهء اسعد الدوله\r\nاما قصهء زنجان - خواب خرگوشى رفته بودند . آقايان وارد شهر و دار الحكومه مىشوند . اول اطمينان مىدهند و جار مىزنند ، مغرب بناى شليك را مىگذارند .\r\nجهانشاه خان از قضيه مسبوق بود و محمد خان را با سى چهل سواركارى به شهر فرستاده بود و به آخوند پيغام داده بود نماند و فورا محمد خان آخوند و نايب الصدر را برداشته مىرود . نايب الصدر از آن شيطانها است سواد هم ندارد . مردم خانهء اسعد الدوله\r\n\r\n\r\n","description":"","footnote":"\r\n( 1 ) - اسد اللّه ميرزا شمس ملك آرا شهاب الدوله .\r\n","page_name":" 2932 ","page_number":320},
  {"content":"\r\n\r\nرا سنگر مىكنند و تا فردا مقارن ظهر با همه توپها و بمبها مقاومت كرده بعد مضمحل مىشوند . قشون دولتى خانهء اسعد الدوله را تاراج مىكند كه به قدر دويست هزار تومان مال بوده . بعد حضرات را كه همان‌جا بودند و سابقا اسامى آنها را نوشتم بعلاوهء امام جمعه و نظام العلماء و جمعى ديگر از اواسط دستگير [ مىشوند 
  ] . آن وقت جار مىزنند اسلحه را بدهيد در امان هستيد . مردم اسلحه را مىدهند . اما چهارصد نفر را پس از دادن اسلحه دستگير و حبس كردند . شب ديگر چراغان كردند و روز بعد دارى در جلوى سر درب عمارت حكومتى برپا كرده [ اند 
  ] . فعلا دويست و بيست هزار تومان پول خواسته‌اند تا بعد از اخذ وجه كدام‌يك را به دار بزنند . آخوند هنوز دستگير نشده . چنين شهرت دارد كه اگر دستگير شود حكما به دار مىزنند .\r\n\r\nاردبيل\r\nاما اردبيل . رشيد الملك و سايرين و آنها كه از گيلان حركت كردند تاكنون نرسيده‌اند .\r\nاما قشون روس يكى دو هزار نفر وارد شده [ اند 
  ] . اعلان مفصلى هم روسها درب قونسلخانه نصب كردند . رحيم خان هم مثل يك سلطانى آنجا رفته خسارت ده دوازده نفر تبعهء روس را داد و شايد خودش هم تبعه شده باشد و به سمت قراجه‌داغ با ليثها و فارسهاى « 1 » پدرسوخته رفت . شاهسون هم مطمئن از روسها شده دسته دسته مىروند . از قرار معلوم اموال خود را هم به خاك روس فرستاده‌اند . اما اين ناكسها ، اين ظالمها ، اين وطن خراب‌كنها چه بيدادى در اردبيل كرده‌اند ، بايد دو سه مكتوب كه در روزنامهء « ايران نو » نوشته خواند . حقيقة آدم گريه‌اش مىگيرد . تمام زنهاى مردم كه در قونسلخانهء روس بودند بدون مقنعه و چادر در صحن قونسلگرى ويلان بودند . چقدر زن و بچهء مردم بىگناه كشته شد . هيچ چيزى هم براى هيچ‌كس باقى نگذاشته‌اند . مقصود آنها همين چاپيدن و بعد آمدن روس و گرفتن تأمين بود . قشون ما هم كه مورچه سوار بود .\r\nرشيد الملك يك آدم بدذات شيطان پدرسوخته است . تمام را همان تلگراف مىكند ، هميشه كار كه تمام مىشود مىرود .\r\n\r\nنقاش ( پدر و پسر )\r\nسه‌شنبه نهم - استيناف تمام نشد . يعنى راپرت را نمىدهند . نقاشى شعاع الدين ميرزا پيدا كرده سيد است ، پسر سيد نقاش كه شكل بزرگى كه در مقبرهء ناصر الدين شاه گذاشته\r\n\r\n\r\n","description":"","footnote":"\r\n( 1 ) - اشاره است به القابى كه با ليث و فارس تركيب شده .\r\n","page_name":" 2933 ","page_number":321},
  {"content":"\r\n\r\nشده كار او است كه از آن شبيه‌تر نمىشود . چون نشانى خانهء خودش خيلى طول و تفصيل داشت اينجا را نشان داده شبيه مبارك مرا بكشد . اما اين نقاشباشى بقدرى اسباب و ادوات نقاشيش كثيف و چرك و مندرس و مفلوك است كه از آن بالاتر نمىشود . گويا تمام ارثيهء والدش باشد . براى آنكه من همچو اسباب نقاشى به اين كثافت در دكان هيچ يهودى هم نديده‌ام . اين قلم موى او هيچ ديگر مو ندارد و از كثافت بقدرى ضخيم شده كه در ميان دست او جاگير نمىشود . اما با اين ادوات خيلى خوب كار مىكند و بسيار به سرعت . فعلا پرده ناتمام است اما گمان مىكنم خوب شبيه بشود . اين بيچاره با اين صنعت جوراب پايش نيست . رختش هزار وصله دارد . حالا قرار گذاشتيم اگر خوب باشد چندين پرده بكشيم اقلا فايده ببرد .\r\n\r\nارزاق\r\nگندم كم‌كم بالا مىرود . نان كم و بد است ، گوشت خيلى كمتر . بلديه هم مثل ساير كارها تمام به حرف مىگذرد . حاكم طهران هم استعفا داده هنوز نايب السلطنه و وزراء معلوم نشده [ اند 
  ] . بعضيها مىگويند تا « سنا » نباشد تعيين نايب السلطنه قانونى نيست . اما بلااستثنا هر كسى از هر كسى سئوال مىكند نايب السلطنه كى مىشود جواب مىدهد از اين خرتر كجا پيدا مىشود .\r\n\r\nشباهت عضد الملك با معين البكاء\r\nيك مطلب ديگر هم اسباب تفريح عموم شده و آن نسخهء عوضى دادن معين البكاء است . اين مسئله توضيح لازم دارد . اين نايب السلطنه صورة ، هيكلا ، لباسا ، خصوصا ريشش نهايت شباهت را با معين البكاء تعزيه‌گردان دارد . چطور ، به اين اندازه كه مكرر بر مكرر اشخاص محترم در ميان خيابان از درشكه يا كالسكه پياده شده و به معين البكاء تعظيم كرده يا سلام كرده‌اند . يا همين‌طور به عضد الملك بىاعتنائى كه گمان كرده‌اند معين البكاء است . عضد الدولهء مرحوم پدر عين الدوله با آن زيركى از كالسكه پياده شده و ده دقيقه با معين البكاء احوال‌پرسى كرده و به اصرار كالسكهء خود را تقديم كرد كه آقا سوار شود ، آن وقت آدمش گفت شما مشتبه شده‌ايد . خود عضد الملك يك روز در روضه‌خوانى خودش او را صدا زد و گفت يا تو ريشت را حنا ببند يا من ، يا تو كوتاه كن يا من . يا تو تغيير لباس بده يا من . پدرسوخته من كه از دست تو در اين شهر به ستوه آمدم .\r\nبا وجود آن تا امروز نه معين البكاء تغييرى داده است نه عضد الملك . اين معين البكاء در تعزيه اغلب نسخه‌ها را عوضى مىدهد و سهو مىكند . حالا آن روز هم عضد الملك\r\n\r\n","description":"","footnote":"","page_name":" 2934 ","page_number":322},
  {"content":"\r\n\r\nهمين كار را كرده « 1 » و اسباب مضمونى شده است كه حساب ندارد .\r\n\r\nامير مكرم لاريجانى\r\nبنويسم يك نغمهء تازه كه چند روز است در ميان مردم صحبت مىشود . امير مكرم لاريجانى از طهران دو ماه بيشتر است كه به قهر رفت . گويا خواهشهاى زيادى كرده بود .\r\nسپهدار قبول نكرد و او قهر نمود . اين مدت با امير اسعد پسر سپهدار گويا مشغول ترتيباتى بود . اين است كه مىگويند امير اسعد مصدق الممالك را كه سپهدار به سركردگى خواجه‌وند فرستاده بود گرفته چوب مفصلى زده و تمام خواجه‌وند را با خود بيعت داده و براى پدرش نوشته ايران مال تو ، تنكابون و اين‌جاها مال من . امير مكرم هم به سمت سارى و بارفروش خودش يا سوارش رفته و آنجاها را مغشوش كرده انجمن را بسته . باز شهرت دارد آملى و حاجى آقا على اكبر را از قريهء خرت رودبار نور مستخلص نموده و نزد خودش آورده است .\r\n\r\nصولت الدوله - اصفهان\r\nبه دستور العمل باطنى ضرغام السلطنه ، با وكيل قشقائى دويست سوار به طهران مىآيد . سردار اسعد به خشم گفته سوار قشقائى براى چه در بيضا و حوالى فارس تشريف دارند و با امير مفخم بختيارى صحبتها كرده‌اند . العلم عند الله .\r\nدر اصفهان يك نفرى را آقانجفى محكوم به قتل فرموده بودند حكومت مسامحه مىكند . كسان آقا كمين كرده وقتى كه از خانه بيرون مىآيد تكه‌تكه‌اش مىكنند . ديگر آدم در ايران خون ندارد . در اردبيل و زنجان متجاوز از هزار نفر كشته شده . بد اوضاعى است . روز خوش ديده نمىشود . ديگر آسايش نيست . روز به روز بدتر مىشود .\r\n\r\nنامهء عماد السلطنه دربارهء ابلاغ نيابت سلطنت\r\nچهارشنبه دهم - صبح گفتند آقاى عماد السلطنه درب خانه احضار شده‌اند .\r\nمىدانستيم ديروز نايب السلطنه تعيين شده و گمان كرديم خودشان اينجا تشريف مىآورند ، ليكن بعد از ظهر دستخط ايشان زيارت شد كه من عين آن مرقومه را در اينجا ثبت مىكنم .\r\nفدايت شوم ، آن روز سپرديد كه وضع افتتاح مجلس شوراى ملى را كه حضور داشتم\r\n\r\n\r\n","description":"","footnote":"\r\n( 1 ) - يعنى روز افتتاح مجلس ( صفحهء 2926 ديده شود ) .\r\n","page_name":" 2935 ","page_number":323},
  {"content":"\r\n\r\nدرست بنويسم ولى چون در روزنامه‌ها نوشته بودند ديگر احتياجى نبود و يقين داشتم در يادداشت تاريخى خود از آنها چيزى نوشته‌ايد . ولى مجلس امروز را جهد مىكنم كه به خوبى بنويسم براى اين‌كه مخبران روزنامه‌جات حضور نداشتند و چيزى نخواهند نوشت .\r\nصبح امروز دهم ذيقعده 1327 دوم درجهء قوس ، 24 نوامبر 1909 ميلادى كاغذى از شاهزاده مغرور ميرزا موثق الدوله وزير دربار رسيد كه ساعت چهار در باغ گلستان حاضر باشيم و هيأتى از وكلا براى ابلاغ نيابت سلطنت خواهند آمد . كاغذ را فراش ديروز نرسانيده بود . امروز بيست دقيقه به وقت مانده آورد . به محض قرائت راه افتادم . مجلس در اطاق بزرگ قصر ابيض بود . هنوز وكلا نيامده بودند . اعتضاد السلطنه ، نصرت السلطنه بالا نشسته بودند . ملك آرا هم آن بالا كوبيده بود . بعد به ترتيب سپهدار اعظم ، سردار اسعد ، سردار منصور و مستوفى الممالك نشسته بودند . چندان قيدى در بالا و پائين نشستن اين مجلس رسمى نبود . همه هم روى زمين با كفش نشسته بودند . بعضيها هم كفش نداشتند . من پهلوى مستوفى الممالك نشستم ، چون با او كارى هم داشتم .\r\nاين اطاق ميان اطاقهاى قصور سلطنتى خيلى ممتاز و مزين است . فرش قالى و مبل آن را سلطان عبد الحميد خان پادشاه عثمانى براى ناصر الدين شاه تعارف فرستاده بود . يك ( روز يادم هست مرا و حضرت و الا را ناصر الدين شاه به تماشاى اين مبل فرستاد .\r\nقهرمان ) . پرده‌هاى بزرگ از اشكال سلاطين اروپ در قابهاى اعلى به ديوارهاى اطاق نصب است . دو پردهء بزرگ صورت ناصر الدين شاه و مظفر الدين شاه آنجا بود كه چندان شباهت و تعريف ندارد . صورت الكسندر سوم امپراطور روس و امپراطريس ( فئودرونا ) و امپراطور اطريش فرانسوا ژوزف ، الكسندر دوم امپراطور روس ، صورت ويكتور امانوئل سوم و زنش ( اين دو صورت كوچك‌تر است ) ، صورت ديگرى در بدنهء جنوبى اطاق بود كه من گمان مىكردم نيكلاى اول است ، حمايل را از چپ به راست انداخته بود . مستوفى الممالك مىگفت الكسندر دوم است ، ولى مسلما سهو مىكرد . سردار اسعد گفت الكسندر اول است پدر نيكلاى اول . من گفتم شايد الكسندر اول باشد اما نيكلاى اول برادر الكسندر است نه پسر و سهو ايشان تصحيح شد .\r\nعين الدوله و نير الدوله كه مدتى است با هم قدم مىزنند و معا حركت مىكنند تشريف آوردند و بالا رفتند . درست در آن نقطه نشست كه در زمستان 1321 روزى كه دستخط صدر اعظمى ايشان را مىآوردند قرائت كنند كه حضور داشتم و ديده بودم .\r\nمعين است در اين مدت و بواسطهء بىتدبيرى شخصى او [ و 
  ] احمقى مظفر شاه اين همه صدمات به مردم رسيده و خواهد رسيد .\r\n\r\n","description":"","footnote":"","page_name":" 2936 ","page_number":324},
  {"content":"\r\n\r\nمختصر كلام عين الدوله به وزير داخله گفت برادر آصف الدوله فوت شده اگر اجازه مرحمت مىكنيد من بروم ختم او را برچينم . او هم جواب صحيحى نداد . يعنى گفت حالا باشد شايد همگى برويم . صبر كنيد تا رئيس الوزراء بيايد كه در آن موقع بيرون رفته بود .\r\nجمعيت در اطاق كم بود شمردم روى هم سى نفر بوديم . از سردارها و اهل نظام سردار مخصوص ، سردار مؤيد با نصر الملك و ساعد الدوله تشريف داشتند . از وزراء نظام الملك نبود و همچنين خيليها كه مىبايست باشند .\r\nشش نفر از وكلا آمدند و حاجى سيد نصر الله جلو بود ، بعد تقىزاده ، صنيع الدوله ، مؤتمن الملك ، ممتاز الدوله و وثوق الدوله . پاى تقىزاده به يك فنجان چاى كه جلوى اجلال السلطنه بود خورد و تمام ريخت . كسى هم پاك نكرد . قالى خوب ازمير را كثيف كرد . طولى نكشيد كه عضد الملك نايب السلطنه آمد . ميرزا احمد خان ايشيك آقاسى باشى جلو افتاده بود . به قدر مراتب مردم ، دست و ريش آقا زياد و كم حركت مىكرد . رفتند جلوى بخارى در دست راست اعتضاد السلطنه ايستادند . حاجى سيد نصر الله ورقه از جيب درآورده و قرائت كرد كه روز 9 ذيقعده در مجلس شوراى ملى با حضور پنجاه و چهار نفر به اكثريت پنجاه و يك رأى نيابت سلطنت حضرت اقدس تصويب شد ( سه رأى ديگر را شنيدم يكى ناصر الملك ، يكى صنيع الدوله ، ورقهء ديگر سفيد بود ) .\r\nنايب السلطنه جواب را زبانى گفت . اما در بين كلام خيلى مىايستاد و نفس مىزد ، اما روى هم رفته خوب حرف زد . مفاد كلامش اين بود كه به واسطهء خدمت به ملت قبول اين مسئوليت را مىنمايم و چون هيچ‌وقت سرپيچى از فرمايشات نداشته‌ام اين فرمايش را هم ناچار به قبولم . ديگر ننشست و رفت . وكلا هم رفتند . سايرين قدرى نشستند . باز عين الدوله از سپهدار و حاجى عليقلى خان وزير داخله با كلمات خيلى عاجزانه و پست اجازه خواست كه مأمورش كنند ختم برادر آصف الدوله را برچيند . گفتند حالا براى تبريك خدمت نايب السلطنه برويم آن وقت عرض مىكنيم . همه رفتيم خدمت نايب السلطنه كه در همان عمارت در اطاق كوچكى نشسته بود . آنجا رسما به سپهدار گفت استعفاى شما را مجلس قبول نكرده بايد كابينهء خودتان را زود معرفى كنيد و مىخواستند صحبت محرمانه بكنند همگى برخاسته آمديم . دفعهء سيم عين الدوله اجازه و درخواست مأموريت خود را كرد . سپهدار گفت چه عيب دارد حضرت و الا برويد ختم را جمع كنيد . عصر ما خواهيم رفت . بيرون آمديم . مؤيد الدوله تازه مىآمد . معتمد خاقان كه پست‌ترين پيشخدمتهاى مظفر الدين شاه بود و همين فرمانفرما به اكراه و اشكال او را اذن جلوس مىداد به فرمانفرما كه با هر كس نجوا و درگوشى صحبت مىداشت رسيد .\r\nگفت حسام الذكرين مرحوم شده خوب است حضرت و الا برويد ختم او را جمع كنيد .\r\n\r\n","description":"","footnote":"","page_name":" 2937 ","page_number":325},
  {"content":"\r\n\r\nايران خيلى در اين چند سال تغيير كرده و چيزها و تماشاها به ما نشان داده است كه در قرنها كمتر واقع مىشود . انتهى . [ پايان‌نامهء عماد السلطنه 
  ]\r\n\r\nتوقيف روزنامه‌ها\r\nامروز « شرق » و « ايران نو » چاپ و منتشر نشد . هرچه آدم فرستاديم جهت را نفهميدند . در دو شمارهء خود « ايران نو » خيلى روسها را تعقيب كرده بود . خصوصا اعلان اردبيل را درج كرده بود كه من چند روز قبل از ميرزا محمد حسين خان همشيره‌زاده كه در وزارت خارجه ادارهء روس است شنيده و نوشتم . او آن روز مىگفت خبر را پنهان كردند شايد براى اين مسائل توقيف شده باشد . اما در « پليس ايران » كه تازه مؤيد الممالك [ منتشر مىكند 
  ] ، همان كه « صبح صادق » را مىنوشت گرفتارى آخوند را خواندم .\r\n\r\nپانف بلغارى - مقالهء ايران نو\r\nراستى در شمارهء 73 « ايران نو » در ذيل عنوان « پانف و امان الله ميرزا » تفصيلى قرائت شد كه ناچار از ذكر آن مىباشم . مىنويسد قبل از توپ بستن مجلس يك نفر صاحب‌منصب روس ( مامون تف ) به طهران آمده بود كه خود وقعهء شوم مجلس [ را 
  ] كه از تدبيرات لياخف بود ديد . پس از مراجعت به پترزبورغ كتابى چاپ مىكند موسوم به « وقايع حاليهء ايران » . اين كتاب چندان اهميتى ندارد . يك فقره در آن جالب‌نظر است قسمت راجع به پانف و شغلى كه امان الله ميرزا در تبعيد او داشته . در صفحهء 198 مطالب ذيل را خوانديم . ثابت و آشكار شد كه او يعنى پانف صاحب‌منصبان ايران را ترغيب و تحريض به عدم اطاعت مىنمايد و فورا در وقتى كه هيچ شبهه نداشت پانف دستگير گرديد . بدين ترتيب كه براى ترغيب و تحريض نزديكى از صاحب‌منصبان سابق قزاقخانه رفت . اين صاحب‌منصب يكى از شاهزادگان قاجار و موسوم به امان الله ميرزا بود كه خيالات ترقىپرورانه در سر داشت و اگرچه از شغل خود از قزاقخانه استعفا داده ولى اين استعفا بر خلاف ميل او بود و در مجلس سمت وكالت را داشت . پانف خيلى به كار خود مطمئن بود ولى نمىدانست كه اين آسيائى نجيب‌تر از اروپائى است . به محض اين‌كه شروع به حرف زدن كرد فورا امان الله ميرزا به نوكرهايش حكم كرد كه او را از خانه‌اش بيرون كنند . بعد يك كاغذ مفصلى به فرماندهء كل قزاق نوشته تفصيل را خبر داد و اين وقعه مقام و قدر او را نزد همه بلند كرد . اين است آنچه مامون تف مىنويسد . حالا معلوم مىشود كه تبعيد پانف بر چه اساسى مستند بوده و سبب اين‌كه او را دستگير كرده‌اند چه بوده . سرّ او را امان الله ميرزا بروز داده . ما به اين كار نداريم كه پانف\r\n\r\n","description":"","footnote":"","page_name":" 2938 ","page_number":326},
  {"content":"\r\n\r\nصاحب‌منصبان را به عدم اطاعت آنهائى كه مجلس را توپ بستند تحريك مىنمود .\r\nخوب حركتى كرده يا بد . ولى مىدانيم كه پانف هميشه خيرخواه ايران بود و خير ايران را در نظر داشت و در اين مقصد كار مىكرد ، حتى در موقع لزوم حاضر بود جان خود را فدا كند ، آن هم در راه مملكتى كه مولد و موطن او نبود .\r\n\r\nعقيدهء ايران نو دربارهء امان الله ميرزا\r\nبايد گفت اين مسئله كم‌كارى نيست و به همين جهت است كه ما خيلى افسوس داريم و با زحمت مىتوانيم قبول كنيم كه يكى از مبعوثان مجلس و كسى كه خيالش ترقى مملكت و به اضافه صاحب‌منصب قشون ايران است چنين كارى كه مخالف هر قانون و وجدان است مرتكب شود . بالاتر از همه براى كسى اين خدمت را بكند كه موسوم به لياخف بوده و همان كسى است كه كعبهء حريت ايران را به توپ بست . انسان ممكن است با كسى هم‌عقيده نباشد يا شايد او را تحقير بكند و يا اين‌كه بالاتر از همه آن شخص را از خانهء خود بيرون نمايد ولى با همهء اينها هيچ‌چيز نمىتواند اجازه بدهد كه انسان مرتكب بروز سرّ و كشف راز كسى شده و موجب حبس و تبعيد او بشود و حركتى نمايد كه هر كس خود را انسان مىنمايد و محترم مىشمارد بايد از آن اجتناب نمايد .\r\nنظر به اين ملاحظات ما گمان مىكنيم شاهزاده امان الله ميرزا در مقابل اين تهمتها فقط به تكذيب مختصرى قناعت نكرده زيرا كه تكذيب ابدا رفع تهمت را ننموده شرف او را از لوث اين آلايش پاك نخواهد ساخت ، بلكه بايد در ديوانخانه بر عليه نويسندهء اين كتاب و آن كسى كه اين تهمت را به او زده طرح دعوا نمايد و شرف خود را از اين آلايش پاك سازد . ما با كمال بىصبرى منتظر اين محاكمه بوده و براى اين‌كه كار را به جهت شاهزاده آسان بكنيم طريقى را كه بايد در اين كار پيروى كند به او ارائه مىنمائيم .\r\nشاهزاده امان الله ميرزا عريضه‌اى به توسط وزارت خارجه داده و در محاكم پطرزبرغ بر عليه مامون تف براى قدح و ذمى كه ملت به او كرده طرح دعوا مىنمايد و يك نسخه از همين شكايت‌نامه را هم بايد به وزارت جنگ روس بفرستد ، زيرا مسيو مامون تف مرتبهء صاحب‌منصبى را داشته و در سلك نظام است ( آن وقت محل فروش كتاب و قيمت آن را نوشته ) بعد از همهء اين مطالب و نشانيها ديگر وظيفهء پرنس اين است كه اقدامات نموده آنچه را كه شرف او اقتضا مىنمايد عمل بياورد . امضاء : غلامرضا .\r\n\r\n","description":"","footnote":"","page_name":" 2939 ","page_number":327},
  {"content":"\r\n\r\n\r\nوضع شاهزادگان محتاج\r\nشاهزادگان بزرگ ما به كلى مضحمل شده‌اند . يكى به روس پناه برده ، ديگرى به عثمانى ، يكى فرار كرده . از آنها چند نفر جوان كه باقى مانده‌اند مثل اعتضاد السلطنه ، عضد السلطنه ، سالار السلطنه و غيره . گذران آنها منحصر به مواجب بود كه قانونا شش هزار تومان مىبايست بگيرند . اين مبلغ ناقابل را هم سه سال است نگرفته و براى شام شب محتاج شده‌اند . حالا شام شب را به زحمت باور نكنيم اين را بايد صدق دانست كه اين شاهزادگان از هجوم طلب‌كار و نداشتن اسب و كالسكه و نوكر از خانه حركت نمىكنند ، حتى ديد و بازديد را متروك داشته بلكه در مواقع رسمى متعذر از حضورند .\r\nاز احتشام الدوله شنيدم دلاله‌اى لباس براى فروش آورده بود . به نظر من آشنا آمد . زياد اصرار كردم گفت مال اعتضاد السلطنه برادر شاه است .\r\nحال عين الدوله و نير الدوله و فرمانفرما هم از آن رقعهء عماد السلطنه كه نوشتيم خوب واضح مىشود . از قبيل ماها كه معدوم صرف است . ركن الدوله را هم اگر ممكن نشد عزل كنند چهارده نفر معاون و غيره فرستادند تا ناچار استعفا كند .\r\nاز اينها بگذريم كه مقدمه بود . جمعى از شاهزادگان يا واقعا مشروطه و آزادىطلب بودند يا راه معاشى براى خود پيدا كرده بودند كه حقيقة جان خود را بالاى آن گذاشتند .\r\nمنتهى محمد على ميرزا بىعرضه بود آنها را سياست نكرد و نكشت ربطى به مسئله ندارد . يكى را خدا از اين ملت گرفت ، ديگرى امجد الملك است كه در گيلان شام شب ندارد . شيخ الرئيس است براى يوميه معطل . مثلا سليمان ميرزا و ممتاز الدوله هر دو وكيل عراق بودند ، او را قبول مىكنند اين را رد .\r\n\r\nامان الله ميرزا\r\nاين امان الله ميرزا هم تازه روى كار آمده بود . تقريبا نايب وزارت جنگ است و خيلى هم زحمت مىكشد . آرام و قرار براى اصلاح وزارت جنگ ندارد . اين‌طور در روزنامه لكه‌دار و بىشرفش مىكنند و به مبازرت و دول « 1 » اغوايش مىكنند . پانف بلغارى بيزمارك مىشود . كتاب مامون تف تورات موسى ، غلامرضاى مترجم هم ملت ايران و از طرف عموم قدح و ذم مىكند . آن هم در مملكتى كه شرف بو نكرده و هنوز هم كارى صورت نگرفته كه پانف خوب باشد يا بد و حال آن‌كه همه مردم مىدانند امان الله ميرزا رئيس اتاماژور قزاق بود و ماهى سيصد تومان مواجب داشت و مبلغى دخل . لياخف او را\r\n\r\n\r\n","description":"","footnote":"\r\n( 1 ) - دوئل  Duel \r\n","page_name":" 2940 ","page_number":328},
  {"content":"\r\n\r\nخارج كرد و نهايت دشمنى را بدين واسطه با لياخف داشت .\r\n\r\nسرگذشت پانوف بلغارى\r\nپانف را هم در طهران كسى نگرفت ، رفت روسيه بعد آمد گيلان . از آنجا قهر كرد رفت سارى و بارفروش و استرآباد ، از آنجا روسيه رفت و سه ماه قبل او را روسها بواسطهء تقصيرات سابقه دستگير كرد و گويا بعد اخراج [ كردند 
  ] و الان اسلامبول است . حرف در سر اسرار اوست كه در كتاب و اين روزنامه چيزى نوشته نشده . خود پانف هم كه دعوى ندارد ، پس مدعى كيست نمىدانم .\r\n\r\nپردهء صورت شعاع الدين ميرزا\r\nپنجشنبه يازدهم ذيقعده الحرام - صورت شعاع الدين ميرزا تمام شد و الحق بسيار شبيه گرديد . امروز مشغول ساختن صورت من بود . از بس شعاع الدين ميرزا كه كمى نقاشى مىداند دستور العمل داد سيد بيچاره عاجز شده ماند براى روز ديگر كه حضرت و الا حضور نداشته باشند . اما از بس كثيف است آدم خجالت مىكشد در يك اطاق خوب نقاشباشى را پذيرائى كند . « 1 »\r\n\r\nروزنامه‌ها\r\n« ايران نو » منتشر شد . گويا براى همان اعلان اردبيل ديروز محكوم به توقيف شد . اما خودش نوشته بود « بواسطهء نواقص ناگهانى طبع نشد » . اما « شرق » اجزاء مطبعهء پارسيان گرو « 2 » كرده‌اند و بدان واسطه طبع نشده بود .\r\n\r\nآخوند ملا قربانعلى\r\nاز قرارى كه در « ايران نو » درج شده بود آخوند در سه فرسنگى كرسف با جمعيتى است و گرفتار نشده و تلگراف ديگرى از انجمن موقتى زنجان طبع كرده بود كه مفاسد بودن آخوند در بيرونها به مراتب از بودن در شهر بيشتر است ، اگر نايب الصدر همراهش باشد دور نيست بسى كارها صورت بگيرد . نباشد اهميتى ندارد . آخوند مفسد نيست . همراهى و عدم همراهى جهانشاه خان هم مسئلهء عمده‌اى است كه من نمىتوانم حدس بزنم .\r\n\r\n\r\n","description":"","footnote":"\r\n( 1 ) - متأسفانه هيچ‌يك از اين نقاشيها در خانواده موجود نيست . ( مسعود سالور )\r\n( 2 ) .  greve . \r\n","page_name":" 2941 ","page_number":329},
  {"content":"\r\n\r\n\r\nايلات\r\nمطلب ديگرى در روزنامه ديده‌ام كه نظر فتح لشكر يا سردار اكرم با چند طايفه از الوار قسم خورده‌اند كه موافق باشند و اين مطلب را از حسن اقدامات حضرت اقدس و الا امير سيف الدين دانسته و بسى تعريف كرده بود و حال آن‌كه اين از عدم بصيرت حضرت اقدس و الا است . منافق بودن ايلات ما هزار مرتبه بر موافق بودن ترجيح دارد ، چنانچه از بيعت و موافقت چند تيره شاهسون ديديم به سر اردبيل چه آمد و تا دولت ايران سلب اسلحه از ايلات نكرده و نظام صحيح ندارد بايد آنها مخالف و منافق با هم باشند .\r\n\r\nكشتن صدر العلماى راونج « 1 »\r\nخبر تازهء ديگر صدر العلماى راونج كه در همين كوچهء فراشباشى سالها است منزل دارد يكى از كارچاق‌كنهاى شهر ما مثل مرحوم آقا ميرزا مصطفى بود و با تمام مردم حشر و آميزش داشت و از قبل آنها صاحب لقمهء نانى بود يك سال و نيم بود عتبات رفته بود ، مردم مىگفتند از طرف شاه گذشته رفته ، دو ماه بود به خانهء خودش در راونج محلات وارد شده بود ، چند روز قبل چهار نفر مجاهد به سراغش رفته در اندرون بود احضارش مىكنند بيرون مىآيد . مىگويند شما را طهران خواسته‌اند . تا مىخواهد جواب بدهد به ضرب چهار گلوله مقتولش مىكنند . پسرش به صداى تفنگ بيرون آمده پدر را مقتول مىبيند . سؤال مىكند پدرم را چرا كشتيد فورا يك تير هم به سينهء پسر زده آن هم روى نعش پدر مىافتد . اما آنچه مقرون به صدق است اينها مجاهد نبودند ، مأموريتى نداشتند .\r\nاقوام و كسان او بودند كه دشمنى مخصوص داشتند . حالا چون دولت عجز دارد و نمىتواند قاتلين را به دست بياورد روزنامه‌نويس عذر بدتر از گناه مىآورد . به اسم مجاهد و به زبان ديگر اعلان مىنمايد ، يعنى مستبد بود و مجاهدين غيور او را كشتند و حال آن‌كه اگر هم بود و مملكت نظامى داشت مىبايست او را در محكمه حاضر [ كنند 
  ] و پس از اثبات تقصير علنى مجازات بدهند !\r\n\r\n\r\n","description":"","footnote":"\r\n( 1 ) - راونج - قصبه‌ايست از دهستان قهستان بخش كهك قم .\r\n","page_name":" 2942 ","page_number":330},
  {"content":"\r\n\r\n\r\nفوت ام الخاقان « 1 »\r\nام الخاقان مهد علياى ما در قصر شيرين وفات كرد و به جاى خودش نعشش را عتبات بردند . شاه كه نبود ، عيال فرمانفرما هم ناخوش است . فقط يك روز در خانهء سپهبد برادرش پسر عزت الدولهء مرحوم ختم گذاشتند . سپهدار و حاجى عليقلى خان رفته جمع كردند .\r\n\r\nاخبار خارجه\r\nاز بس در ايران وقايع زياد است نمىتوانم مفصل واقعات اروپ را بنويسم . پس بطور اجمال گاهى مذكور مىشود . پرنس ايتو ، بيزمارك ژاپن ، از كره [ به 
  ] خاربين رفته بود كه با وزير ماليهء روس قرارهاى لازمه بدهد . يك نفر از اهل كره مشار اليه را به ضرب چهار تير تپانچه مقتول مىكند . پرنس مشار اليه يكى از اشخاصى است كه پس از امپراطور خدماتى به وطن خود كرد كه از حد توصيف و تعريف بيرون است . همان است كه « بيزمارك ژاپن » مىگويند .\r\nدولت چين به سرعت باد و برق رو به ترقى است ، چنانچه چندين فرسنگ راه‌آهن بدون استمداد و اعانت يك نفر اروپائى ساخت كه باعث حيرت تمام اروپائيها شده .\r\nهمين‌طور در ساير كارها ترقيات محير العقول كرده است و عما قريب باعث رشك و حسد تمام دنيا خواهد گرديد .\r\nهيجانها و « مانيفستاسيونها » « 2 » كه در اعدام « فرر » « 3 » تمام اروپ كرد بواسطهء عدم شركت انگليس نتيجهء صحيح حاصل نگرديد . فقط به ساختن مجسمهء او و طبع وصيت‌نامهء او ختم گرديد . صدر اعظم اسپانيا اعلان نمود كه فرر بواسطهء قانون و محاكم ملت خودش محكوم به قتل شد و صورت دوسيهء او را در سوئيس سفير اسپانيا به طبع رسانيده و منتشر كرد .\r\nامپراطور روس از ايتاليا مراجعت به قرم و قصر ليواديا نمود . اما پذيرائى امپراطور روس يك اسباب زحمت فوق العاده براى ساير ممالك هست ، چنان كه در ايتاليا بيست و دو هزار سرباز در خط راه‌آهن براى مستحفظى گذاشته بودند و عمارت امپراطور را ششصد پليس دوچرخه‌سوار ، نهصد پليس پياده ، ششهزار سرباز ، هزار سوار حفاظت مىكرد !\r\n\r\n\r\n","description":"","footnote":"\r\n( 1 ) - تاج الملوك خانم دختر ميرزا تقى خان اميركبير و عزت الدوله مادر محمد عليشاه ( مسعود سالور ) .\r\n( 2 ) -  Manifestation  - تظاهرات\r\n( 3 ) -  Frere \r\n","page_name":" 2943 ","page_number":331},
  {"content":"\r\n\r\nامانوئل پادشاه جوان پرتگال به ديدن پادشاه انگليس رفته مشهور است اين پادشاه هم مىخواهد مثل شاه اسپانيا يكى از شاهزاده خانمهاى انگليس را نامزد كند .\r\nمسيولاتان يكصد متر اروپلن خود را از برج ايفل بالاتر برد ! و در وينه مسيو بلريو همان كه از مانش گذشت با حضور سيصد هزار جمعيت به هوا رفته و نمايش كلى داد .\r\nسيلها و طوفانهاى زياد در تمام ممالك اروپ و امريك حادث شده و خسارات كلى رسانيده است . يونان بواسطهء آن‌كه از همسايگان خود خيلى عقب‌مانده اغتشاش كلى دارد دور نيست منجر به تغيير سلطنت شود .\r\n\r\nسخنان محمد على ميرزا\r\nمحمد على ميرزا در قرم « 1 » است . اين تفصيل را روزنامهء « ايران نو » درج كرده بود .\r\nبيانات محمد على ميرزا به مخبر « نوويه وره ميا » : ارباب جرايد روسيه مهمان عزيز خويش محمد على را خيلى شايان اهميت مىدانند . ما چندين مكالمات وقايع‌نگاران را با شاه مخلوع نگاشته‌ايم . اينك نيز صحبت مخبر « اودسانوويه وره‌ميا » روزنامهء محافظكار مشهور را نيز شايان دقت دانسته براى آگاهى خوانندگان به جهت كمال اهميت آن نقل مىكنيم .\r\nمحمد على در پاسخ پرسش اين‌كه آيا باعث قطع زد و خورد شما با ملتيان چه بود كه اكنون ترك ايران را كرديد گفته است سبب آن بود كه وقتى به تخت پادشاهى جايگير شدم ايران در نهايت هيجان بود و براى من ارثى بس سنگين باقى ماند . پدرم در سه سال واپسين پادشاهيش بسيار بيمار بود و وزراء هرچه مىخواستند مىكردند . صادق‌ترين ميل من آن بود كه با ملت خود همراه گشته و تأمين زندگانى نيك‌بختانه و آرامى براى آيندهء مملكت بنمايم . من بيش از تمام مردم مىخواستم كه مملكتم را مرتب و منظم و ملت خويش را سعادتمند مشاهده كنم . شارژدافران انگلستان و روس با كمال اصرار مرا پند مىدادند كه هر قدر زودتر ممكن باشد مشروطيت را مستقر دارم و نيز در همين موقع خود را آگاه سازم كه هرگاه اغتشاش افزون گشته و يك مرتبه حادثهء بزرگى در مملكت رخ دهد هر دو سفارت براى آرام نمودن مملكت امداد مىكنند . من بدون مواعيد و نويدها گمان كردم و از شنيدن نصايح اطرافيانم كه همواره بر ضد مشروطيت مملكت بودند و مىگفتند كه نظر به تزايد هيجان و اغتشاشات شورش‌كارانه معلوم است كه موقع مشروطه نمودن مملكت نرسيده است سرپيچيدم و اندرز ايشان را نمىشنيدم . بزرگترين\r\n\r\n\r\n","description":"","footnote":"\r\n( 1 ) - قرم - شبه جزيرهء كريمه .\r\n","page_name":" 2944 ","page_number":332},
  {"content":"\r\n\r\nخواستهء من همانا موافقت هميشگى با مشروطيت بود . ولى از سمتى ديگر نظر بدين كه اين مشروطيت باعث انقلاب گشته هراسناك شدم . چنانچه ميل قلبيم به اعطاى مشروطيت بود وعده دادم و وفاى عهد كرده و مشروطيت را دادم . هرچه كه برگزيدگان ملت درخواست كرد دريغ نورزيدم و اعطا نمودم . اما مجلس وسيلهء انجام يافتن مقاصد شورشيان گشت . مجلس خود در تحت اطاعت انجمنهائى كه از مردمانى غير از وكلاى ملت تشكيل يافته بود درآمد . كليهء امورات بواسطهء اشخاصى كه مملكت را به از هم پاشيده شدن سوق مىدادند انجام مىيافت . مجلس گذشته از اين‌كه مايهء معاونت و كمكى براى وضع ترتيبات مملكتى نبود ، مانعى هم در پيش راه شد . مجلس همواره مشغول سياسيات بود ، به ترتيبات مملكت نمىپرداخت . سپس ديگر واضح و آشكار قيام به شورش نمود . انجام امر انقلاب را كه شما مىدانيد چه شد . وقتى اعضاء مجلس را كه من دستگير كردم و تبعيد از مملكت نموده بودم بازگشتند به قيام علنى بر ضد من آغاز كردند . از هيچ‌كس مدد و معاونتى نمىديدم . پس از اين‌كه شهيد اندرزهائى گشتم كه تعاقب آن نتوانستم قصد كردم كه فقط به يك نفر اعتماد نمايم و دفاع از طهران را به دو واگذارم و اين قرعه بنام لياخف بيرون آمد . لياخف هيچ قوهء خيالى نداشت و از اين گذشته بر ضد تمام فرمانهاى من هم رفتار كرد و هيچ كارى را انجام نمىداد . به من هم مىگفت بريگاد قزاق نمىخواهد جنگ با ملتيان بكند . از طرف خودش به قسمت دوم بريگاد قزاق دستور داد كه تير خالى نكنند . از سئوالات من لياخف هيچ جواب نمىداد .\r\nوقتى بوسيلهء تلفون از قسمت دوم قزاقان استفسار كردم چرا دفاع نمىكنيد « به موجب فرمان لياخف است ! » به من جواب دادند ( انتهى ) .\r\nمعلوم است روزنامه‌نويس در خاتمه قدرى از مشروطه‌پرستى ايشان نوشته و مىگويد اى بيچاره تو كه هميشه بازيچهء مأموريت لياخفها بودى ، آنها كى به حرف گوش مىدادند كه تو اين خواهش را دارى .\r\nشنبه 13 - روز پنجشنبه دو ساعت به غروب مانده آقاى نايب السلطنه با كوكبه و دبدبهء سلطنتى به مجلس شوراى ملى رفته و قسم ياد كرد . راستى راستى خاقان چين شد . كسى را دعوت نكرده بودند . گويا همان رئيس الوزراء و وزير داخله بودند . در روزنامهء امروز شرح آن را ننوشته بود و من اطلاع خارجى هم تحصيل نكردم كه جزئيات آن از چه قرار بوده .\r\n\r\n","description":"","footnote":"","page_name":" 2945 ","page_number":333},
  {"content":"\r\n\r\n\r\nزنجان\r\nاما تفصيل آخوند را نوشته بود كه به خاك كرسف منزل جهانشاه خان وارد شد و سوارهاى ما ديگر تعاقب نكردند . بعضى از اشرار كه همراه آخوند بودند گرفته و به شهر مىآورند .\r\nآقاى عماد السلطنه از منزل سپهدار آمد كه تبريك رفته بود . فرمودند سپهدار اعظم گفت جهانشاه خان تلگراف كرده است كه آخوند را به همراهى پسر خودم روانهء طهران مىكنم . آن وقت شرح تلگراف آخوند ملا كاظم را گفته بود كه در گرفتارى آخوند ملا قربانعلى و قدح و ذم او مخابره كرده و مىدهم چاپ كنند . آقا مىفرمودند سپهدار چاق‌تر و بابنيه‌تر از سابقش شده بسيار هم بشاش و خرم بود . امروز تمام ايران ما به كاكل آقاى سپهدار مىگردد و محور تمام امورات پلتيكى و غيرپلتيكى او است ، چگونه بدحال باشد .\r\n\r\nمصدق الممالك\r\nكاغذ مصدق الممالك را نظام الملك براى حضرت و الا فرستاده بود . چهار ورق بود كه چطور جنگ كردم ، چطور با دوازده نفر مىخواستم به هزار سوار و پياده زده تمام را بكشم . ماحصل اين‌كه خواجه‌وندها آنچه داروندارم بود گرفتند و مرا بيرون كردند . الان در نور هستم تا قوه و استعداد جديد از طهران برسد . امير مكرم هم در تهيه و تدارك ترتيباتى هست . با امير اسعد و خواجه‌وندها هم معيت دارند .\r\n\r\nنقاشى نقاشباشى\r\nنقاشى شكل مرا هم تمام كرده حالا نوبت حضرت و الا است . عماد السلطنه [ را 
  ] هم خواهد كشيد . شعاع الدين ميرزا ارزان هم تمام كرده . دانه‌اى سه تومان و نيم تقريبا از عكس دو گره كمتر قيمت دارد . اين بيچاره هم از شدت استيصال نهايت رضايت را دارد .\r\n\r\nديدار نظام الملك\r\nعصر خسته شده بودم سوار شده نظاميه رفتم . نسقچىباشى با پسر ضرغام جلوى عمارت اول بودند . قدرى صحبت كرده حالا به كلى نسقچىباشى برعكس سابق است و همه را از اين اقدامات بد مىگويد . حتى مىگفت آخوند را هم نمىتوانند طهران بياورند .\r\nهمه جا شلوغ است و هرگز منظم نخواهد شد . پسر ضرغام ابو القاسم خان هم تصديق\r\n\r\n","description":"","footnote":"","page_name":" 2946 ","page_number":334},
  {"content":"\r\n\r\nداشت . رفتم خدمت حضرت اشرف كه مدتها بود زيارت نكرده بودم . آقاى مدير السلطنه ، آقاى افخم الملك ، آقاى اعظم الملك ، يك صف جلوى حضرت اشرف جلوس كرده بودند . محمد تقى خان هم « حبل المتين » كلكته مىخواند . تا نظام الملك مرا ديد يك ناله‌اى كرد . من گفتم خدا بد ندهد آقا را چه مىشود ؟ با صداى حزين سوزناك گفت سرما خورده‌ام ، تصرف شده‌ام ! گلويم مثل قو خشك شده . چشمم مثل اين‌كه يك روغن داغ‌كن روغن داغ ريخته‌اند . استخوانها هم مثل اين‌كه با تخماق و گچ‌كوب كوبيده و خورد كرده‌اند . آخ سرم . آخ چشمم . آقاى افخم الملك گفت امشب قدرى سوپ ميل فرمائيد خوب مىشود . گفت خير ترپلو گفتم تدارك كنند . گفت پس خوب بود مىفرموديد قدرى زيره بزنند . گفت آن نجوا كه با حاجى شعبان خان ناظر كردم در همين خصوص بود . حالا شما هم تأكيد بليغى بفرمائيد ! محمد تقى خان بخوان . من هرچه خواستم از خنده خوددارى كنم ديدم ممكن نيست . ناچار مطالب روزنامه را بهانه كرده هر قدر ممكن بود خنديدم . تا من بودم آقا دو فنجان چاى و يك پياله قهوه [ خوردند 
  ] با سه قليان كشيدند و كم‌كم حال آمده و صحبت كردند .\r\n\r\nفارس\r\nاخبار تازه كه صبح شنيدم و آنجا هم به تواتر گفتند ، قونسل روس مقيم بوشهر كه از شيراز مىرفته در دشت ارجن دويست نفر سوار بوير احمدى از ايلات بهبهان جلوى آقايان را گرفته يازده مكارى ، دو قزاق ايرانى ، يك قزاق روسى را كشته هرچه هم همراه قونسل بوده برده‌اند . خود قونسل را يا نمىكشند يا فرار مىكند و به شهر شيراز وارد مىشود .\r\n\r\nتنگهء لرستان\r\nامير سيف الدين به لرستان مىرفته يك تنگه هست كه هميشه در مراجعت حكام را آنجا لخت مىكنند ، چنانچه سالار الدوله آن‌چنانى را لخت كردند و مكرر افواج ساخلوى لرستان كه مراجعت مىكنند ، آنجا يراق‌چين مىكنند . يك ترتيب معينى هم دارد كه استقبال مىكنند از مأمورين و بعد او را دعوت به ناهار مىكنند . يك يابو تقديم مىكنند .\r\nپس از پياده شدن و صرف ناهار هر كدام يك چيزى از خان حاكم يا آن مأمور تمنا مىكنند . آن ديگرى از طرف حاكم مىبخشد و برداشته تقديم سائل مىكند كه خير قابل نيست خان مرحمت فرمودند . به همين طريق آنچه هست و نيست مىبرند . اگر حاكم خيلى خيلى معقوليت كرده باشد اسبى هم داده و خودشان او را رد كرده به يك جائى\r\n\r\n","description":"","footnote":"","page_name":" 2947 ","page_number":335},
  {"content":"\r\n\r\nمىرسانند و الّا همانجا گذاشته و مىروند . حالا به حاكم منصوب چسبيده‌اند . فعلا امير سيف الدين در آن تنگه نشسته هنوز راضى به دادن اموال نشده از اين جهت محصور است . نه مىتواند برگردد نه برود . پل خر بگيرى همانجاست .\r\nيكشنبه 14 - گفتند مشير الدوله وزير عدليه شده و وثوق الدوله وزير ماليه و امروز كابينهء جديد معرفى مىشوند . اين مستوفى الممالك وزير ماليهء سابق ما همان بايد گفت آدم محجوب مؤدب خوبى است .\r\n\r\nبىپولى - حراج\r\nعصر با محمد حسين ميرزا يوسفيه رفتم . چه وقت بدى نصيب ما شد . يك روز ممكن نشد آنجا رفته راحتى كنيم . بىپولى هنگامه مىكند . متصل اسباب است كه حراج مىكنند و به قيمتهاى خيلى خيلى ارزان فروخته مىشود . من يك مطلب از كم‌پولى بنويسم كافى است . بعضى از مغازه‌ها درشكه ، اسب ، پيانو ، مبل لاطار مىگذارند . بليت آنها را دانه‌اى يك شاهى تا پنج شاهى مىفروشند . بالاتر بليت ندارد .\r\n\r\nمعين الغربا و اسمعيليهء نيشابور\r\nمراجعت آمدم خانهء مظهر الدوله و اعظم الدوله . حشمت السلطان پسر ركن الدولهء حاليه هم آنجا بود . چند روز است شهرت دارد معين الغربا نامى چهار نفر از جماعت اسمعيليه را سر بريده . از حشمت السلطان ماوقع را جويا شديم . گفت اين معين الغربا چنانچه از اسمش پيداست . . . به لباس اهل علم و نزد پسر آخوند « 1 » چاپلوسى مىكند . علاقه‌اى در ديزآباد نزديك نيشابور دارد ، مىرود آنجا و نسبت به شركاء بدسلوكى مىكند و چون مشهور است اهل آن قريه اسمعيليه‌اى هستند چهار نفر را دستگير مىكند كه اينها مرتد و كافرند . مىرود به قريه ، ورود در آنجا حاجى ملا باقر درودى هم با او همدست مىشود .\r\nاز خازن الملك حاكم نيشابور سه نفر مير غضب مىخواهد . خازن الملك به طهران تلگراف مىكند . جواب مىدهند اين مزخرفات چه چيز است . سواد تلگراف را نزد معين الغربا روانه مىكنند . به اهل آبادى حكم مىكند آنها را بكشند . اطاعت نمىكنند آن وقت خودش و ملا باقر دو نفر آنها را بىرحمانه سر مىبرند ! خازن الملك آدم روانه مىكند ملا باقر را دستگير [ مىكنند 
  ] و شهر مىآورند . فورا اهل شهر و انجمن حمايت مىكنند . دكاكين را بسته هجوم به دار الحكومه مىآورند و كار به تير و تفنگ مىكشد .\r\n\r\n\r\n","description":"","footnote":"\r\n( 1 ) - مراد آخوند ملا محمد كاظم خراسانى است .\r\n","page_name":" 2948 ","page_number":336},
  {"content":"\r\n\r\nخازن الملك زرنگى كرده آخوند را فورا با سوار به طرف طهران روانه مىكند . معين الغربا مشهد مىرود و در آستانه متحصن مىشود . حالا هر قدر از انجمن و اهالى شهر توسط مىكنند وزير داخله و ساير وزراء راضى نمىشوند و او را حكما خواسته‌اند . چون تمام مجاهدين مشهد و اهل آستانه حمايت دارند خيلى خيلى سخت است كه او را دستگير كنند و دور نيست اصرار وزراء زياد شود ، اقدامى هم حكومت بكند و فسادى برخاسته شود . روسها هم به يك اندازه به اين آتش دامن مىزنند . در راه روزنامهء « شرق » را خريدم حالا مىبينم همين تفصيل را نوشته اما از اغتشاش نيشابور و اهميت دستگيرى معين الغربا ديگر شرح نداده است .\r\n\r\nفارس و صولت الدوله\r\nاما حكايت قونسل روس را نوشته بود كه اين واقعه در آن طرف خان زنيان واقع شده .\r\nجمعى زوار و مال التجارهء زياد هم كه از ترس تاكنون حمل نشده بود به اطمينان جنرال قونسل از شيراز فرستاده بودند تمام آن مال التجاره هم غارت شده . جنرال قونسل هم زخم برداشته قونسل انگليس با طبيب و چند نفر سوار هندى و بيست قزاق ايرانى شبانه از شيراز براى پرستارى و معالجه مىرود . باز نوشته بود قونسل انگليس نزد صولت الدوله رفته بود ما بين او و سهام الدوله را صلح داد . از قرارى كه شنيده بودم سهام الدوله مأمورى نزد صولت الدوله روانه مىكند . صولت الدوله مأمور را چوب مفصلى زده كاغذى به سهام الدوله مىنويسد كه اين پاداش كمى بود در ازاى خدمتانهء مأمور . دفعهء ديگر روانه كنيد پاداش كلى مىدهم . بله صولت الدوله كه به ادنى نوكر فرمانفرماى فارس كرنش مىكرده و ده جا تا حضور ايالت بيايد سجده مىكرد ، حالا كه اوضاع را اين‌طور ديده بسى بالاتر مىكند ، چرا نكند .\r\n\r\nكردستان و كرمانشاهان\r\nكرمانشاهان هم خيلى شلوغ است . ايلات كلهر و احمدوند و سنجابى ، گورانى به هم ريخته با توپ جنگ مىكنند و چندين آبادى را كلهر پاك غارت كرده خود شهر كمى امن است ، يعنى تا حال چهار پنج مرتبه در اين سه سال غارت كرده‌اند .\r\nكردستان هم اطرافش نهايت اغتشاش را دارد . در « شرق » نوشته بود روزى نيست كه خبر قتل پنج شش نفر و نهب و غارت پنج شش هزار تومان اموال نرسد .\r\n\r\n","description":"","footnote":"","page_name":" 2949 ","page_number":337},
  {"content":"\r\n\r\n\r\nبلديهء طهران\r\nبلديهء طهران هنوز داير نشده . رئيس عنايت السلطنه استعفا داد كه كار پيشرفت ندارد و من قسم خورده‌ام نمىتوانم خيانت كنم . آنجا هم امروز قال و مقالى بود . عمله‌جات و نوكرها افتضاح براى شهريهء خود مىكردند .\r\n\r\nتياتر مشروطه\r\nدر خانهء آقاى ظهير الدوله خيال افتتاح تياترى داشتند كه حركات ايام استبداد را بنمايند و آنچه از اين ممر حاصل مىشود به كسبه كه اموالشان آتش گرفته بدهند . در روزنامه هم اعلان كردند . اما ديدم عميد الدوله كاغذى از ملكهء ايران نمود كه شنيده‌ام بناى تياترى در خانهء من مىخواهند بگذارند . هنوز افتضاح آن يكى از خاطرها نرفته و همان كافى است ، وانگهى خانه خرابهء مرا چرا محل اين كار مىخواهند قرار بدهند . ابدا راضى نيستم و حتما مانع شويد . تمام مردم اين شهر گدا هستند . از هركس به هر عنوان چيزى خواسته شود ظلم است .\r\nشنبه 18 ذيقعدة الحرام - پلكنيك تازه وارد شد با چندين نفر صاحب‌منصب ديگر .\r\nاسمش را نمىدانم . اما مىگويند كنياز است و خيلى محترم .\r\n\r\nتلگراف آخوند خراسانى\r\nآخوند ملا قربانعلى را جهانشاه خان با پسرش روانه مىكند كه از نزديك طهران و راه عراق به عتبات ببرند . اما شرحى كه در باب آخوند از حجة الاسلام خراسانى شهرت داده‌اند دروغ بود . عين تلگراف ايشان از اين قرار است :\r\n« كثرت سن و عدم معاشرت و عالم نبودن جناب آقا آخوند ملا قربانعلى به مصالح و مفاسد مملكت و اجتماع اشرار و مفسدين وطن‌فروش در اطراف ايشان موجب اغتشاش مملكت و اختلال آسايش و مداخلهء اجانب و اعدام اسلام است . دفع و تفريق تمام مفسدين كه دور او را گرفته‌اند لازم بر قاطبهء مسلمين است » .\r\n\r\nملا قربانعلى زنجانى\r\nهيچ نسبت به آخوند اين بىاحترامى كه از قول آخوند خراسانى مىدهند نشده و هرگز نمىشود گفت آخوند مفسد است . من حالات آخوند را خوب مىدانم ، زيرا دو\r\n\r\n","description":"","footnote":"","page_name":" 2950 ","page_number":338},
  {"content":"\r\n\r\nسال خمسه بودم . عالم ، فاضل ، پيرمرد و مرتاض ، بىقيد ، زاهد ، عابد و تمام خصلتهاى خوب را داراست . نود و پنج سال دارد و از تمام اين مال و اموال كه نزد او از اطراف و اكناف ايران آورده شده داراى هيچ نيست . تمام عمرش به زهد و تقوى طى شده . غذايش منحصر نان و چغندر است . پيراهن عوضى ندارد . هر وقت چرك مىشود لخت نشسته تا پيراهن خشك شود . زن ندارد . اولاد ندارد . هيچ همچو آدم مجرد در علما سراغ ندارم .\r\nحالا كارى كرده يا ديگران به عنوان او كرده‌اند خدا عالم است . آخوند از ظاهر شريعت ابدا خارج نشد . هيچ اسناد و نوشتجات علما را در مرافعه سند نمىدانست . بارى من شرح احوال [ او 
  ] را نمىتوانم به خوبى بدهم .\r\n\r\nدهخدا و روزنامهء سروش در استانبول\r\nميرزا على اكبر خان قزوينى ( دخو ) در اسلامبول اقامت دارد . روزنامهء هفتگى به اسم « سروش » طبع مىكند . در اين نمرهء اخير براى بيدارى وزراء و مجلس شرحى در باب شاه مخلوع نوشته بود كه خيلى با مسلك او مغايرت داشت . اگرچه به ظاهر اين‌طور مىنمود كه غم ايرانيها را خورده و مىخواهد مردم را آگاه كند اما درست يك دستور العمل كافى بود از آمدن شاه و طى طريق بسيار صحيحى با يك اثبات حق بازگشت شاه از روى قاعده و قانون . مثلا اين عبارت را نوشته بود : شاه مىتواند بگويد من استعفاى كتبى و شفاهى نداده‌ام . براى حفظ ناموس خودش سفارت رفته . رقعهء پلكنيك شاهد اوست . نمايندهء رسمى ايران او را خلع نكرده . فقط به عنوان اين‌كه سفارت رفت خلع است . در پتروفسكى مثل سلطانى از او احترام نموده‌اند . نشان و حمايل به صاحب‌منصبان روس داده ، دولت روس مثل يك پادشاه از او احترام و پذيرائى كرده . شارل و بناپارت را مثل آورده حكايت آنها را مىنويسد .\r\n\r\nتعارض ميان ايران نو و شرق\r\nدر « ايران نو » شرحى از پيش‌قراولان روس نوشته بود . روزنامهء « شرق » كه باز مديرش عوض شده به جاى كسمائى يك طلبهء نجم‌آبادى برقرار شده تعرضات زياد به او مىكند و صراحة او را روس مىداند . در حقيقت او را مفتضح مىكند . در اين‌كه تمام عمله‌جات او بعضى ارمنى و بعضى تبعهء روس هستند و تمام مصارف و مخارج و تأسيس روزنامه را هم سيمون تاجر مىكند نمىتوان باور نكرد . فعلا « ايران نو » به عدليه عارض شده و « شرق » هم با كمال جلادت حاضر در اثبات شده . مزه دارد « ايران نو » مىنويسد تو خودت نوكر و وظيفه‌خوار روس هستى و مىخواهى به اين عنوانات سرپوشى به روى\r\n\r\n","description":"","footnote":"","page_name":" 2951 ","page_number":339},
  {"content":"\r\n\r\nكار خودت بگذارى . « 1 »\r\n\r\nالموت\r\nاز بعضى اشرار الموت عريضه به حضرت و الا رسيده نادم و پشيمانيم ، يك نفر را براى سرپرستى ما روانه كنيد و من هم بنا بود بروم حضرت و الا هم پول مرحمت نمىفرمودند . تمام قصدشان اين بود عمل حاجى سيد آقا بگذرد . چون او نگذشته ناچار امروز سيصد و پنجاه تومان حواله مرحمت كردند كه آن پول را هم گرفته بروم . اما خيلى دير است و از راه طالقان نمىشود رفت .\r\n\r\nتياتر\r\nشنبه 20 ذيقعدة الحرام - عميد الدوله مىگفت جماعتى از اخوان از مجاهدين و صاحب‌منصب و وكيل منزل من آمدند كه مىخواهيم شما را هم برداشته صاحبقرانيه نزد ملكهء ايران ببريم و اجازهء افتتاح تياتر را بگيريم . چون من ديدم رفتن با اين جمع اسباب زحمت ملكه است گفتم خودم اجازه تحصيل مىكنم . به ملكه نوشتم از دست اين جماعت فرار مشكل است ، چون خود آقاى ظهير الدوله هم مىآيد خوب است اجازه بدهيد تا مشغول بشوند . آقا رسيده است و تكليف را معلوم مىكند .\r\n\r\nولايات\r\nنظام السلطنه به جاى ظهير الدوله حاكم كرمانشاهان شد . معتمد الدوله هم عزل شد سردار ناصر مىرود . محمودزاده باز آمده و مشغول است . حالا مىخواهد سراغ عباس خان چنارى برود و او را وادار به يك حركتى بكند كه باعث زحمت كلى شود .\r\nفارس مغشوش است تلگرافى كرده‌اند كه سهام الدوله لايق حكومت فارس نيست ، يك حاكم لايق با شئوناتى فرستاده شود . ايل قشقائى براى آن‌كه يك نفر از آنها را سهام الدوله به اتهام دزدى كشته تلگرافا ادعاى شرف مىكند .\r\n\r\n\r\n","description":"","footnote":"\r\n( 1 ) - نتيجهء مناقشات آنها به مصالحه مىكشد و اعلاميه‌اى درين‌باره صادر مىشود كه نسخه‌اى از آن نزد آقاى احمد شهيدى بود و ايشان به من لطف كرده‌اند عكس آن را به مناسبت در پايان كتاب چاپ مىكنم . ( ا . ا . )\r\n","page_name":" 2952 ","page_number":340},
  {"content":"\r\n\r\n\r\nروزنامهء شمس - انتقاد از تقىزاده و ديگران\r\nروزنامهء « شمس » منطبعهء اسلامبول دو ورق از حالت حاليهء ايران شكايت مىكند .\r\nپشت سر اسم عضد الملك و سپهدار اعظم و سردار اسعد نقطهء زياد گذاشته . اما از تقىزاده ، وثوق الدوله ، نواب و وحيد الملك واضح و آشكار بقدرى بد نوشته و افعال زشت يكان يكان را شمرده كه حساب ندارد . دانه‌اى دو قران و سه قران اين روزنامه قيمت پيدا كرده . در جيب و بغل هر كس هست . بسيار بسيار خوب حلاجى كرده خصوصا تقىزاده و وثوق الدوله . طرفدار تقىزاده خيلى كم شده اما او به همان كرّ و فرّ باقى است .\r\n\r\nمحاكمهء امان اللّه ميرزا\r\nامان الله ميرزا را افخم الدوله در حال محاكمه با وكيل « ايران نو » ملاقات كرده بود .\r\nمىگفت بقدرى متوحش بود و با شتاب و عجله حرف مىزد كه همه سرزنش كردند .\r\nرنگ و رويش را باخته [ بود 
  ] و بد صحبت كرد . بيرون كه آمد بسيار ملامت كرديم .\r\nروزنامه‌ها تماما از جلسات سرى مجلس بد مىگويند . اما آنها به كار خود مشغول [ اند 
  ] و اعتنا نمىكنند .\r\nگفتند مجددا اردبيل چاپيده شد . از روس خواستند دفع كند جواب دادند شاهسون بقدرى آمده كه ما اگر بتوانيم همان خودمان را حفظ كنيم كار بزرگى صورت داده‌ايم .\r\nكرمانشاهان و سرحدش با لرستان و نهايت اغتشاش را دارند . تا حاكم تازه چه كند .\r\n\r\nطالش\r\nمعز السلطان پس از آن‌كه طالش را خوب چاپيد و چندين نفر از آنها را در موقعى كه مهمان آنها و سر ناهار بود به حكم او با « موزر » مقتول كردند و كليهء خانواده نمينىها را غارت كرده براى نان شب محتاج كرد به سمت اردبيل گسيل شد . حالا شهرت دارد روسها مانع دخول او شدند و پيغام دادند اگر براى ملاقات و تسلى اين ستم‌ديده‌ها مىآئيد اسلحهء خود را داده داخل شهر شويد . اگر مىخواهيد به اسم مشروطه و استبداد باز از مردم پول بگيريد و به ناحق مردم را بكشيد ما نمىگذاريم وارد شويد . اگر مىخواهيد جنگ كنيد آن شاهسون است برويد جنگ كنيد . آمدن به شهر را لازم ندارد .\r\nاين بود خواستند نزديك شاهسون بشوند كه آنها يك جنگ مختصرى كردند قورخانه و توپ را گرفته جمعى مقتول شده و معز السلطان فرار به سمت گيلان كرد .\r\n\r\n","description":"","footnote":"","page_name":" 2953 ","page_number":341},
  {"content":"\r\n\r\n\r\nعروسى و آوردن مهرماه خانم\r\nحالا برويم سر صحبت خودمان . تازه‌گل خيلى قرقر داشت كه من در غيبت شما با اين بچه‌ها نمىتوانم كنار بيايم ، برويد من هم مىروم . شاهزاده افخم الملك آمده بود براى بچه‌ها رخت بخرد صحبت از رفتن زياد شد . صلاح چنين ديدند مهرماه خانم را قبل از رفتن بياورم براى آن‌كه هم در خانه بزرگترى باشد هم بيش از اين در خانه ماندن او اسباب زحمت و حرف است . اين بود خانم را همان ساعت فرستاديم بازار بعضى اشياء كه بايد بخرد خريد . پول و آينه و قرآن و بعضى جواهرات كه معين شده بود رد كردم . قرار شد امروز و امشب اينها را فرستاده روز دوشنبه ظهر عقد [ بشود 
  ] و غروب محرمانه بدون آن‌كه احدى بداند بياورد . شب پيغام رسيد كه هيچ ايرادى يا غمزه و نازى از طرف مادرش و كسانش نشده . به هرچه گفته شود اطاعت دارند . حقيقة من از يك چيز اينها خوشم آمده كه در هيچ مورد ايراد وارد نياورده تمكين محض و محض تمكين بودند . در مقابل گفته‌ام رأى و چون و چرا هيچ نكردند . برعكس كليهء زنهاى مملكت ما كه در موقع دختر شوهر دادن آنقدر خورده فرمايشات مىكنند و ايراد وارد مىآورند كه همان از شب اول آدم بيزار مىشود .\r\nسه‌شنبه 23 ذيقعدة الحرام - حكايت ديروز و ديشب ما بسيار است . ديروز بعد از ناهار گفتم امشب خانمها اينجا تشريف بياورند براى وداع رفتن الموت ، تدارك شام و شب‌چره ديده شود . فقط همان تازه‌گل از تفصيل مسبوق بود . عصر همشيرهء بزرگ شاهزاده آغا براى ديدن آمده بود . فرستادند بيرون من طفره زدم . تهيهء مهمانى را ديده بود . سؤال كرده بود چه خبر است . گفتند خانمها مىآيند . پس چرا مرا خبر نكرديد .\r\nجواب تازه‌گل گفته بود آقا قرار بود تعقيب شما مال روانه كند ، دخترش شاهزاده بگم داد و بيداد كرده بود كه لباس من خوب نيست من مىروم . به هزار زحمت او را نگاه داشته بودند .\r\nمن خواستم از خانه فرار كنم . تا رفتند اسب بياورند رقعه‌اى از عين الملك رسيد دورهء مهمانى قرار داده‌ايم شب اول در خانهء من است . مغرب با حاجى افخم الدوله آنجا بيائيد .\r\nاين هم قوز بالاى قوز شد . من رفتم سمت خانهء معتضد السلطنه كه تازه تشريف آورده‌اند و متصل خانهء سردار اسعد و ساير بختياريها مشغول . . . و مهمانى و تفنن است . چنان كه حدس زده بودم نبود . رفتم بيرون دروازه گردش كرده هيچ هم يقين نداشتم به اين فرزى و چالاكى كار تمام شده باشد و امشب بيايد .\r\nقبل از مغرب خانهء عين الملك رسيدم . تا مغرب شد و نماز كردم نه صاحب‌خانه بود\r\n\r\n","description":"","footnote":"","page_name":" 2954 ","page_number":342},
  {"content":"\r\n\r\nنه مهمانها . مدتى گذشت خودش آمد . بعد شعاع الدين ميرزا ، بعد افخم الدوله ، بعد عميد الدوله ، كاشف السلطنه و بهاء الدوله ، باقر خان كمانچه زن - داماد آقا حسينقلى معروف و آقاباشى نام ضربگير با برادرش كه جوانك آوازه‌خوان قشنگى است . من از زبانم پريد كه كارى دارم بايد زود بروم . اين كلمه باعث اين شد كه به جاى دو چشم با چهار چشم مرا مستحفظى كردند . در اين بينها چنگيز رسيد و پيغام داد در منزل شما را منتظرند ، جويا شدند . گفتم همشيره‌ها براى وداع آمده‌اند . گفتند خانهء خودشان است هيچ لازم نيست برويد . مختصر تا ساعت دو [ و 
  ] نيم با نهايت بىميلى و انقلاب‌خاطر نشستم تا حضرات گرم‌ساز و آواز و بادهء ناب شدند . به عنوان ادرار با نهايت سكوت و وقار برخاستم . تا دم در باز شعاع الدين ميرزا دنبال من آمد . او را اطمينان دادم كه نمىروم .\r\nآنها هم‌چون چنگيز را به گمان آنكه بيرون كردند و او رفته مطمئن شدند ( فقط اول بارى است كه چنگيز حرف‌شنوى از من كرده و نرفته بود ) . بيرون آمدن از اطاق و فرار يكى بود . از ترس آن‌كه مرا تعاقب كنند تا مسافتى را از خيابان شمس العماره دويدم . چنگيز هم مثل يابوى پير فر و فركنان و فس و فس‌كنان از عقب مىآمد .\r\nبارى وارد منزل شدم . يك مرتبه فرياد همه بلند شد . بچه‌ها طورى دور مرا احاطه كردند كه مجال داخل شدن به اطاق را نمىدادند ، خصوصا عين الملوك . اين بود تفصيل من .\r\n\r\nورود عروس تازه\r\nاما در منزل چه بلوائى شد . هيچ‌كس جز تازه‌گل نمىدانست . اين [ زن 
  ] هم پى يك چيز با خنده مىگردد . هر قدر شاهزاده آغا پرسيده بود چه خبر است . آمدن همشيره‌ها ، شربت شيرينى ، ده تا چراغ لازم ندارد او در جواب يك چيز ديگرى گفته بود . تا قبل از غروب يك مرتبه شاهزاده افخم الملك وارد شده بود ديده بود شاهزاده آغا آنجا نشسته بىاختيار چادر سر شاهزاده آغا كه پارچهء سفيدى بود برداشته و او محكم گرفته مىگويد عروس آمد بده . او متصل مىگويد سفيه شده‌اى ، ديوانه شدى ، برو برو . باز او فرياد مىزند منقل اسپند ، چراغ و زور به چادر مىآورد . باز شاهزاده آغا تكرار مىكند ديوانه شدى ، چرا آشوب مىكنى ، مسخره مىكنى . آخر چادر را جبرا از سر همشيره كشيده و مىرود چراغ را هم برمىدارد . با حالت بهت و تفكر شاهزاده نشسته كه وارد مىشوند و حالت بچه‌ها و تعجب آنها هم معلوم است . مختصر خيلى خنده كردم و حالا حضرت و الا هر يك از همشيره‌ها مطلع شوند تفصيلاتى دارد و خصوصا دخترهاى فخر الملك و افسر ملك .\r\n\r\n","description":"","footnote":"","page_name":" 2955 ","page_number":343},
  {"content":"\r\n\r\n\r\nكابينهء جديد\r\nپنجشنبه 25 ذيقعده - تفصيل معرفى وزراء و پرگرام آنها را ننوشتيم . چند روز قبل به مجلس رفتند از اين قرار كابينه معرفى شد : سپهدار اعظم وزير جنگ و رئيس الوزراء - علاء السلطنه وزير خارجه - وثوق الدوله وزير ماليه - سردار اسعد وزير داخله - صنيع الدوله وزير علوم و معارف - مشير الدوله وزير عدليه - سردار منصور وزير پست و تلگراف .\r\nپرگرام وزراء خيلى مفصل بود . حاصل مطلب آن دو سه فقره بيش نيست : يكى نظم و امنيت و تسهيل وصول ماليات و اين منوط به يك قوهء نظامى است كه سى هزار قشون جديد و بيست و پنج هزار قشون قديم با پرگرام صحيح حاضر باشد و اين نمىشود مگر به واسطهء يك استقراض كلى كه فعلا پنج كرور براى اصلاحات فورى ادارات لازم [ است 
  ] مابقى را تدريجا گرفته ، هم قروض جارى كه فرع زياد است داده و هم مملكت و ادارات را ترتيب درستى داد .\r\n\r\nاصلاحات\r\nلزوم مستشار از دول فرنگ براى ادارات - متروك داشتن بعضى از اصول قانون اساسى تا فروعات آن مدون و اجرا شود - اجرا داشتن بعضى قوانين موقتى از طرف وزير عدليه تا قانون وزارت عدليه از مجلس بگذرد به رأى و صوابديد مجلس - اصلاحات عدليه و جرح و تعديل اجزاء تا قانونا معلوم شوند - بودجه‌هاى موقتى كه اول دولت جديد براى ادارات معين شده به همان حال باقى باشد تا در سنهء آتيه بودجهء جديد نوشته شود . با بعضى مطالب ديگر .\r\nتقريبا تمام پرگرام وزراء اساسا در مجلس قبول شد مگر همان عمل بودجه . اما چه وقت اينها درست شود و پول كه بدهد بچه شرايط نامعلوم مانده است .\r\n\r\nبهاء الدوله\r\nديشب را خانهء بهاء الدوله مهمان بوديم . مسئلهء پريشب آفتابى شد . يعنى صبح روز سه‌شنبه خيلى زود ملك‌آرا اينجا آمد و از قول عزيز الدوله تبريك گفت و حال آن‌كه اهل خانهء من بىاطلاع بودند . نمىدانم او از كجا مسبوق شده بود . اين عزيز الدوله ما شاء الله چيز غريبى است ، از همه جا خبر دارد . خيلى مرا اذيت كردند . خيلى خنده شد و از همه بامزه‌تر خنده‌هاى كاشف السلطنه بود . درست مثل فرنگيها خنده مىكرد و بقدرى از وضع خندهء او ما خنده كرديم كه حساب نداشت . هرقدر از ساز و صحبت و خندهء\r\n\r\n","description":"","footnote":"","page_name":" 2956 ","page_number":344},
  {"content":"\r\n\r\nكاشف السلطنه به ما خوش گذشت از بابت غذا تلخ گذشت . خيلى امساك به خرج رفته بود . اغلب گرسنه منزل آمديم و تمام را به بهاء الدوله فحش و ناسزا گفتيم . با وجود اين شب خوشى بود .\r\nحكم استينافى هم در باب حاجى سيد آقا بيرون آمد . محكوم به دادن هزار تومان باز گرديد . حالا مأمور دارد . اما هر روز را به يك حيله شب مىكند .\r\n\r\nمهمانى كاشف السلطنه\r\nيكشنبه 28 - در مهمانى كاشف السلطنه از همه چيز خوش گذشت . چون آب رودخانهء مقدس پاريس را خورده همه چيز با سليقه و غذاى اعلى فرنگى با چلوكباب ايرانى ، مشروبات بسيار ممتاز حقيقة بسيار بسيار مرتب و منظم و با سليقه بود . اما عميد الدوله پايش درد گرفته [ بود 
  ] نيامد .\r\n\r\nفارس و كرمان\r\nباغ حاجى امير الدوله رفتيم . ميرزا حسين خان ميرپنج از دوستان كه با صاحب اختيار در مشروطهء سابق به فارس و از آنجا كرمان رفته بود آمد . حكايتها از فارس و كرمان كرد كه حقيقة از استماع آن آدم گريه‌اش مىگرفت و وحشت مىكرد . مىگفت فارس كن فيكون [ شده 
  ] ، كرمان ديگر آبادى باقى نمانده . يك سال بود كرمان عبور و مرور خيلى به ندرت مىشد . شش ماه بود به كلى محصور [ بود 
  ] و احدى آمد و شد نمىكرد . قند يك من سه تومان ، چاى گروانكه پانزده هزار ، هيچ چيز به دست نمىآمد .\r\n\r\nحكومتهاى صاحب اختيار\r\nتفصيل مسافرت و حكومت صاحب اختيار را اين‌طور مىگفت . در اواسط مشروطهء قبل به فارس رفتيم . نه روز حاكم بوديم كه واقعهء قوام و قتل او پيش آمد . ما متحصن در ارگ شديم تا ظل السلطان حاكم شد . سه ماه و بيست روز نايب الاياله بوديم . بعد او آمد مراجعت كرديم . اول استبداد صغير از كاشان به حكومت كرمان رفتيم . هرقدر صاحب اختيار آه و ناله كرد نرود نشد . گفتند استعداد فورا روانه مىشود . به آن نشان كه تا آمديم استعدادى نيامد . پنج ماه حاكم بوديم ، حكم آخوند آمد ماليات ندهيد استعفا كرديم .\r\nهفت ماه معزول [ بوديم 
  ] . ولى در كرمان مقيم شديم تا قوام الملك حاليه را فرستادند . پنج ماه مراجعت تا طهران اين يك ماه را آمديم .\r\n\r\n","description":"","footnote":"","page_name":" 2957 ","page_number":345},
  {"content":"\r\n\r\n\r\nغارت بهرام آباد رفسنجان\r\nاز اين پنج ماه يك ماه در بهرام آباد پاىتخت رفسنجان مانديم . به اين شكل كه ايالات فارس مىخواستند بهرام آباد [ را 
  ] كه مركز تجارت كرمان [ است 
  ] و تجار زردشتى زياد دارد غارت كنند . اهل بهرام آباد ما را نگاه داشته متصل از بيرون تهديد كردند برويد . اما شهريها نمىگذاشتند . تا اشرار مأيوس شده به جاى ديگر هجوم آوردند و ما آمديم .\r\nمىگفت تمام اين راه غارت شده و يغما شده بود . بقدرى آدم از زن و مرد كشته بودند كه حساب نداشت . تنها قافله‌اى بوديم كه اين مدت متمادى از آن راه عبور كرديم . نه آب بود نه نان . همه چيز را حمل كرده بوديم .\r\n\r\nهمه‌جا را چاپيده بودند\r\nاز يزد تا كاشان را هم بختيارى چاپيده بود كه يك ده آباد يا يك محل غارت نشده ديده نشد . فقط از لار سبعه بيست كرور مال مىگفت تلف شده و صد هزار حشم قواميها بردند . آن سواى غارت كرمان است . در يك ده مىگفت در حضور خودم مرد كه فرياد كرد اين مال بنهء قوام مال من است . نصف بيشتر غارت در خانه‌ها و املاك قوام است ، مابقى نزد اشرار . يك فنجان چاىخورى در كرمان گير نمىآمد . تمام مال التجاره در بنادر بود و احدى قدرت حمل آن را نداشت . براى يك ذرع چيت مردم معطل بودند . تمام لخت ، عريان ، غارت شده بودند .\r\n\r\nنسخ ده يك\r\nقانون تازه كه از طرف عدليه اعلان كردند نسخ ده يك است از عارض و موقوف شدن ده نيم از معروض . اين مسئله را ناصر الدين شاه حكم كرده بود و الحق بسيار بى جا و باعث ابطال حقوق عامه بود . حالا اعلان شده فقط يك ده يك از محكوم عليه دريافت مىشود .\r\nمحسنات اين قانون زياد است . از همه بهترش اين است كه از من ده يك نخواهند گرفت .\r\nحاجى سيد آقا صد تومان هم از مخارج ديگر و پنجاه تومان استيناف بايد تقديم عدليه كند . حالا هر قدر تعريف من بكنم كم است .\r\nمشغول تدارك رفتن هستم . حضرت و الا پس از خندهء زياد فرمودند باز معطلى دارى يا نه ؟ همشيره‌زاده‌ها با صغرا خانم اينجا بودند تا صبح بكوب بكوب داشتند . با من هم تا نزديك شام قهر بودند .\r\n\r\n","description":"","footnote":"","page_name":" 2958 ","page_number":346},
  {"content":"\r\n\r\n\r\nآقا سيد عبد اللّه و قزاقها - اعلان نظميه\r\nپنجشنبه 2 ذيحجة الحرام - انجمنهاى سرى بسيار شده ، شب‌نامه باز طلوع كرده .\r\nآقا سيد عبد الله با همه تهديدات و پيغامات سخت كه از طرف سپهدار و سردار اسعد و مجاهدين داده شده محرمانه با قزاقها بيعت كرده . كسبه و طلاب هم خيلى خدمت آقا شرفياب مىشوند و دست بيعت مىدهند . اعلانى از طرف نظميه شده كه نطق در هرجا ممنوع است مگر آنكه سواد نطق را ناطق اول نظميه روانه كند ، پس از تصحيح مىتواند بكند . انجمن موقوف ، هركجا اجتماعى سرّى يا علنى بشود پليس متفرق خواهد كرد .\r\nحقيقة نظميه ادارهء خوبى شده و خوب مواظب است . پليسهاى جوان به يك اندازه شرف دارند .\r\n\r\nامين التجار در عدليه\r\nيك واقعه روى داده كه فى الجمله كار مرا با حاجى سيد آقا به تأخير انداخته . تجار ميل ندارند فراش عدليه يا ژاندارم درب حجرات آنها برود و مثل ساير طبقات سختى كند . پريروز خانهء امين التجار براى مطالبه ديه آدمش سختى مىكند ، او بد مىگويد اينها امين التجار را به عدليه عنفا مىبرند . جمعى از تجار جمع شده نزد وزير عدليه مىروند كه ما دكاكين را بسته سفارت مىرويم . ما مشروطه را برپا كرديم . مشير الدوله سخت جواب مىدهد كه شما مشروطه برپا كرديد كه به مردم جبر كنيد و مال مردم را بخوريد .\r\nاين مشروطه نيست . اينها سخت‌تر جواب مىدهند ، تجار محترم هستند . نبايد كسى درب حجرهء آنها و خانهء آنها برود . مشير الدوله مىگويد اينها اشتباه است قانون دربارهء هركس يك‌سان است ، خواه تاجر باشد خواه ديگرى . مىروند و در تهيهء شرّى بودند كه ژاندارم مأمور حاجى سيد آقا هم تندى و سختى مىكند كه آخر با شاگرد حاجى نزاع مىكند . ساير وزراء به عجله مانع يك هيجان و انقلابى از تجار مىشوند . كاسه و كوزه باز سر من خراب مىشود . عقب من معتمد الوزاره رئيس محاكم تجارت فرستاد تفصيلات را گفت و خواهش كرد مهلت بدهيد يا تمسك از ديگرى بگيريد . من هر قدر قال و قيل كردم همه را تصديق كرد ، شما حق داريد اما اين پدرسوخته‌ها از بس پررو شده‌اند مىترسم اسبابى فراهم شود كه خود شما هم تصديق به آن نداشته باشيد . من قبول نكردم و برخاستم . اما علىاىحال ناچار از قبول خواهم بود . « هركجا سنگه پاى احمد لنگه » ، آخر مىترسم به وصال اين پول نرسم . رفتن هم نزديك شده فقط معطلى همين تنخواه است .\r\n\r\n","description":"","footnote":"","page_name":" 2959 ","page_number":347},
  {"content":"\r\n\r\n\r\nافتخار التجار\r\nمسئلهء افتخار التجار پس از اين مدت زحمت كه افخم الدوله كشيد ، صد مرتبه خانهء نظام السلطان رفت قرار شد ملك امير آباد ورامين كه نزد افتخار التجار با يك شروط غريبى بيع شرط است او فسخ كند و نظام السلطان به ما واگذار كند ، به هزار ماجرا و هزار زحمت يك هزار تومان قرار شد به نظام السلطان بدهيم . بيست هزار تومان هم كه به افتخار التجار قرض دارد قبول كنيم . در بيست و يك هزار تومان معامله را با ما بكند سه ساله . پس از سه سال يا پول را بدهد يا ملك متعلق به حضرت و الا شود . صيغهء آن در خانهء حاجى سيد حسين قمى همسايه قرائت [ شد 
  ] و معامله به ما برگشت . لله الحمد .\r\nفى الجمله از طلب تخفيف پيدا كرد .\r\n\r\nتجار و مال مردم‌خورى\r\nحالا ملاحظه كنيد اين تجار چطور مال مردم را مىخورند و چطور قرض مردم را مىدهند ، باز محترم و معتبرند . تمام اين پول را حضرت و الا نقدا به او داد . اما او چطور با همان پول معامله كرده پنج هزار تومان به نظام السلطان پول داده بود ، دوازده تا مىشود تنزيل روى تنزيل . بعد ملك او را بيع كرد . در ضمن شش هزار تومان خرج‌تراشى مىكند . بعد باز يك مبلغى قرض مىدهد . اصل و تنزيل او هم مىشود دو هزار تومان و ملك را در بيست هزار به ما مىفروشد كه در حقيقت پنج هزار تومان اول و هزار تومان در ثانى به همه جهت پول داده . به يك اسم ورشكستى و ندارم چهارده هزار تومان فايده برد . كجاست يك عدليه كه حساب او را بكشد .\r\nشنبه 4 ذيحجة الحرام - شاهزاده ملك آرا مىخواهد خرقان برود . شعاع الدين ميرزا هم مايل است تا قزوين آمده از آنجا عمل دهاتش را مرتب نمايد . از اين جهت اندكى رفتن تأخير افتاد .\r\n\r\nحرف شيخ جلال نهاوندى\r\nامروز مرا عدليه احضار كردند . مخبر السلطان كه حالا رئيس اجرا شده گفت برويد محكمهء استيناف نزد شيخ جلال ، ناچاريد يك قرارى بگذاريد تا مفسده ساكت شود .\r\nرفتم آنجا . شيخ جلال با سيماى بشاش و خرمى مرا پذيرفت . بعد شكايت زياد كرد كه اين كرباس فروشها گمان مىكنند احياكنندهء ايرانند و همين‌طور ممات‌كنندهء ايران . تا هم حرف بزنى سفارتها را نشان مىدهند . اين نيست مگر بواسطهء عدم همراهى محترمين\r\n\r\n","description":"","footnote":"","page_name":" 2960 ","page_number":348},
  {"content":"\r\n\r\nايران مثلا شما و امثال شما . من گفتم اشتباه فرموده‌ايد براى اين‌كه ما امروز از سگ هم نزد مردم كمتريم ، ديگر براى نجبا شما و امثال شما خصوصا روزنامه‌نويسها چيزى باقى نگذاشتند . صحبت طولانى شد . آخر عجز آورده و تصديق كرد .\r\nدر اين بين حاجى سيد آقا هم وارد [ شد 
  ] . ميانه افتادند و با التماس زياد مرا قبولاندند كه هفته‌اى صد تومان بگيرم تا تمام شود . اما هر چه در باب تنزيل گفتگو كردم به جائى نرسيد . همه را مىگفتند صد تومان از بابت ده يك فايدهء شما شد ، ديگر از تنزيل بگذريد . بالاخره با سيد صلح كرده سيصد تومان امروز نقد داد و باقى را رأس هر هفته [ بدهد 
  ] تا تمام شود . مىگفت تمام اين خسارتها را سند دارم كه امجد الدوله بايد بدهد . در محكمهء اولى نمىدانم چه داد ، اما در اين محكمه اول پنجاه تومان حقوق استينافى را داد ، بعد سى تومان به نقيب ، پانزده تومان هم در سه نوبت جريمه داد ، پانزده هزار تمبر وكالت نامچهء استيناف ، يكصد تومان هم ده يك . روى هم رفته يكصد و هشتاد و سه تومان گرديد .\r\n\r\nاعزام آخوند ملا قربانعلى - وضع زنجان\r\nآخوند را از كرج با كالسكه و هزار تومان مخارج راه از سمت عراق روانهء عتبات كردند . از غارت زنجان حكايتها مىكنند . صغير آقا و شعبان توپچى و دو سه نفر ديگر را دار زدند . اين دو نفر را كه من مىشناسم خيلى هرزه و شرور بودند و مستحق قتل .\r\nمعين الدوله مجددا حاكم شد و بنان السلطنه نايب الحكومه . آصف الدوله مراجعت كرد . از محبوسين و چه دادند خبر ندارم . سردار معتضد خودش را به شغال مردگى زده مراجعت كرد . يپرم و سردار بهادر به سمت سراب و قراجه داغ رفتند .\r\n\r\nآذربايجان\r\nپسر رحيم خان در بلوك آلان براقوش مشغول غارت بود ، اين بلوك چون تمامش ملك محمد على شاه بود از چپاول مصون مانده بود . حالا كه به ملت واگذار شده كسان رحيم خان آنجا را دست نخورده ديده بدان سمت رو آورده‌اند . شجاع الدوله خواسته جلوگيرى كند شكست خورده و محصور شده . دولت روس از سرحد آستارا و اردبيل تا سراب و تبريز براى حفظ راه سالدات و قزاق گذاشته . در تبريز پلكنيك چاپلين رئيس اردو است و از قرارى كه در روزنامه خواندم شصت هزار منات براى تعميرات باغ شمال پول داده‌اند و مشغول ساختن عمارات جديد از كليسا و سربازخانه و تعميرات قديم‌اند .\r\n\r\n","description":"","footnote":"","page_name":" 2961 ","page_number":349},
  {"content":"\r\n\r\n\r\nگارد ملى در قبال مجاهدين\r\nدر طهران يك دسته پياده به عنوان گارد ملى گرفته مىشود و اين را سپهدار براى جلوگيرى شرارت مجاهدين تهيه مىكند و اين « ملى » را دنبال اسم آنها گذاشته تا به رغبت مردم حاضر شوند . بيشتر هم از همان مجاهدين‌اند ، اما از آنها كه با عقيدهء سپهدار همراه هستند .\r\n\r\nمملكت همان مملكت\r\nمجلس مىخواهد قرض كند اما معلوم نيست از كجا و مشكل است فراهم شود . باز مذاكرات مجلس كما فى السابق است ، با وجود كارهاى مشكل فراوان از كارخانهء كاغذسازى و بلورسازى و كنترات نان و گوشت متصل صحبت مىدارند . بعينه همان گردهء سابق است . تعجب هم نبايد داشت . اينها همان آدمها و مملكت همان مملكت است . شاه خلع شده ديگر مردم كه عوض نشده‌اند . توفيرى كه با سال گذشته دارد از زمين برخاسته روى صندلى نشسته‌اند . آخوند و تاجر كمتر دارند .\r\n\r\nشكايت نايب السلطنه\r\nچهارشنبه هشتم ذيحجه - خدمت آقاى نايب السلطنه با شاهزاده ملك آرا رسيده در قصر ابيض اطاق كوچك . خيلى خيلى اظهار مهربانى كرد . بعد گفت در اطاق را بستند سر شكوه و شكايت را باز كرد . بقدرى شكايت از وضع ايران و ترتيبات حاليه كرد كه نزديك بود فرار كنيم . مىگفت و قسمها مىخورد كه حال من هزار درجه از محبوسين بدتر است .\r\nمرا در قفس كرده [ اند 
  ] و آنچه ميل دارند انجام مىدهند . من مىبينم يك نفر كه فقط دارائى او يك عباسى است اعتراض مىكند بر آدمى كه صاحب پنج شش كرور آب و خاك است . آن وقت خودش را وطن‌دوست مىداند و آن را نمىداند . جانم به لب رسيده پدرم پيش چشمم آمده . اين چه روزگارى است ، چه وضعى است . هر چه كوشش مىكنم اندكى ذره‌اى ثمر ندارد . مملكت را خراب و ويران كردند باز هم دست‌بردار نمىباشند .\r\nما قدرى تملق بى جا كرده ، انشاء الله در ظل مراحم حضرت اقدس اصلاح مىشود ، درست مىشود . چشم تمام ايرانيان به وجود مبارك حضرت اقدس روشن است . گفت خير حضرت اقدس هيچ كارى نمىتواند بكند شما خاطرجمع باشيد ! باز چاى آوردند .\r\nآن وقت يك پاكت خيلى عريض طويلى پيشخدمت جلوى حضرت اقدس گذاشت . باز كرده پاكت ديگرى از جوف آن با لاك خيلى بزرگتر درآمد .\r\n\r\n","description":"","footnote":"","page_name":" 2962 ","page_number":350},
  {"content":"\r\n\r\nما استدعاى مرخصى كرديم گفت الموتيها به من هم عريضهء مفصلى كرده بودند .\r\nچون من از امورات آنجا واقفم وقتى كه وزير عدليه بودم جواب درستى نوشتم . برويد در امان خدا . آمديم منزل .\r\n\r\nقصد سفر قزوين\r\nالان سه از شب مىرود مشغول بستن چمدان خودم هستم . اين روزنامه هم در كيف بسته مىشود تا چه وقت باز شود . بچه‌ها دور مرا گرفته هر يك چيزى از رفتن من و اقامت خود مىگويند ، خصوصا سيدتى و مولاتى مهر ماه خانم . زبان حالش گويا به مضمون اين اشعار است .\r\n ندانستم من اى سيمين صنوبر * كه گردد روز چونين زود زايل\r\nمن و تو غافليم و ماه و خورشيد * بر اين گردون گردان نيست غافل\r\nنگارين منا برگردد ، مگرى * كه كار عاشقان را نيست حاصل\r\nزمانه حاصل هجر است و لابد * نهد يك روز بار خويش حامل « * » \r\n\r\n\r\n","description":"","footnote":"\r\n( * ) - پس ازين ، يك ماه و سه روز روزنامه ننوشته است .\r\n","page_name":" 2963 ","page_number":351},
  {"content":"\r\n . \r\n","description":"","footnote":"","page_name":" 2964 ","page_number":352},
  {"content":"\r\n\r\n\r\nروزنامهء سفر قزوين و اقامت الموت از 11 ذى الحجهء 1327 تا 24 شعبان 1332\r\n\r\n","description":"","footnote":"","page_name":" 2965 ","page_number":353},
  {"content":"\r\n . \r\n","description":"","footnote":"","page_name":" 2966 ","page_number":354},
  {"content":"\r\n\r\nروزنامهء سفر قزوين 11 ذى القعده 1327 - 21 محرم 1328 افتتاح مىكنم به روزنامهء خود در قزوين به شرحى كه در راه يادداشت شده است .\r\n\r\nشريكه\r\nشنبه يازدهم شهر ذيحجة الحرام 1327 - چهار درجهء جدى - مدتى بود عزم مسافرت الموت و قزوين در نظر بود . دو مسئله اسباب تعويق شده بود : يكى طى مرافعه و گرفتن تنخواه از حاجى سيد آقا ، ديگرى تنخواهى كه حضرت و الا مىبايست مرحمت فرمايند . اين دو گذشت . محظور سيمى جلو آمد كه از آن دو اشكالش به مراتب زيادتر شد و آن تشريف آوردن شعاع الدين ميرزا بود كه متصل امروز و فردا مىكرد . گاهى مىآمد و گاهى نمىآمد . من و ملك آرا را سرگردان كرده بود . امروز مقارن ظهر رفع اشكال شد . در خانهء ملك آرا كه از ديشب رفته نقل مكان شده بود پىدرپى مژدهء آمدن شعاع الدين ميرزا رسيد . بلى قدرى گذشت حضرت و الا وارد حياط شدند ، در حالى كه الماس كاكا هم يك بقچهء بسيار بسيار بزرگى كه تا صورت او را مخفى كرده بود از دنبال [ مىآورد 
  ] . جمعى بوديم ، همه شاباش كشيده دست زده تا آقا آمد روى پله نشست و الماس آن بار گران را بغل [ داشت 
  ] و در مقابل به حالت خبردار ايستاد . يكى به كلاه شريكه نگاه كرد ، يكى به پالتو ، ديگرى به كفش ، جمعى هم حال الماس و آن بقچه را به حالت تحير تماشا مىكردند .\r\n\r\nسر و وضع شعاع الدين ميرزا\r\nشعاع الدين ميرزا اول به الماس گفت پوستين را بگذار آن گوشه . شما هم پر به تركيب من و لباس من نگاه لازم نيست بكنيد . من لباسهاى خودم را دوست دارم . حالت بىپولى هم به همه معلوم است . اين كلاه نمد است ، سه سال قبل با من به خرقان آمده . حال به قزوين مىبرم براى اين‌كه مىدانم اين دو شيطان هر كلاه ديگرى باشد خورد مىكنند .\r\nگفتند كلاه ملك آرا و عين السلطنه هم نمد است ، آيا هيچ به كلاه شما شباهت دارد . به\r\n\r\n","description":"","footnote":"","page_name":" 2967 ","page_number":355},
  {"content":"\r\n\r\nسيگار خود پفى زده يك مرتبه ملتفت چوب سيگار شدند كه از كلاه صد درجه كثيف‌تر است . گفتند اه اه اين چه چوب سيگارى است . گفت كهنه و كثيف است اما خوش‌تركيب .\r\nمىبرم قزوين از روى آن بسازند . آن وقت صحبت زياد از كفش و پوستين و غيره شد كه براى هر يك جوابى قبل از وقت تدارك كرده بود . شعاع الدين ميرزا هميشه بىزينت [ است 
  ] و هيچ قيد لباس و خوراك و تجمل را ندارد .\r\n\r\nدرشكهء چاپارى - كرايه‌اى\r\nبارى با افخم الدوله ، حاجى امير الدوله ، محمد حسين ميرزا نوكر ، مقتدر نظام وداع كرده سوار درشكه شديم . چون درشكهء چاپارى زياد گران بود لذا ما دو درشكهء كرايه‌اى در سى تومان اجاره كرده به شرط آن‌كه دو شب زيادتر در راه توقف نكند . دو ساعت و ده دقيقه به غروب مانده از دروازه قزوين خارج [ شديم 
  ] و شهر طهران را وداع گفتيم .\r\nغروب شاه آباد رسيده در عمارت كثيف مندرسهء بىشيشهء مجد الدوله توقف شد .\r\nهوا بسيار سرد بود . سركار شعاع الدين ميرزا پوستين كذايى كابلى را بيرون آورده در جوف آن به كلى مخفى و مستور شدند . اما ملك‌آرا شنل ماهوت را بيرون آورده يك تا نيم‌تنه با چكمه بند شيشهء سفرى را هم مثل « موزر » و مجاهدين حمايل كرده در اين سرما عرض و طول اطاق كوچك را متصل قدم مىزدند . شريكه سيبر [ ى 
  ] و سرماى بسيار سخت آنجا را آورده بود و سر كار ملك‌آرا به كلى تابستان را وارد اطاق محقر ما نموده بودند . من از احوال متضاد اين دو به شك افتاده « ترمومطر » كوچكى كه همراه بود بيرون آورده تا بلكه از روى آن تكليف خود را معلوم كنم . ديدم چند درجه بالاى يخ است فورا عباى خود را دوش كرده يك گوشه نشستم . خيلى اسباب خنده و صحبت شد .\r\n\r\nقراكهر\r\nشريكه از طباخى خوب سررشته دارد . فرستاديم گوشت بياورند . قهوه‌چى آمد گفت حاضر است اما به خود زحمت ندهيد ما « قركهر » خوب داريم . هر سه بهم نگريسته زيرا اين اسم را نشنيده بوديم ، ولى چنگيز شكر خندى زده معلوم شد او مىداند . بعد تفسير خواستيم معلوم شد ديزيهائى كه در قهوه‌خانه‌هاى راه درست مىكنند « قركهر » مىنامند .\r\nرفت و آورد . شريكه براى آن‌كه متحمل زحمت نشود بو كرد ، قدرى چشيد ، فرمود بد نيست ! دو عدد « قركهر » با چند عدد تخم مرغ شام بود . اما چه قركهرى فقط نخودهاى بسيار بسيار درشت داشت با لوبيا ، اندكى گوشت با يك چربى زياد از پيه يا دنبه .\r\n\r\n","description":"","footnote":"","page_name":" 2968 ","page_number":356},
  {"content":"\r\n\r\n\r\nماجراهاى راه\r\nدر اين منازل مردم را هميشه لخت مىكردند . امسال كه چندين مرتبه خودشان لخت شده‌اند ملاحظه شود چه به روز مسافر مىآورند . قوطى كبريت را دانه‌اى صد دينار داد .\r\nدو عدد . . . « 1 » بسيار كوچك را دو هزار . اين پيه و نخود را هم دو قران . صبح هم مىگفت يك سينى برنجى مرا سرقت كرده‌ايد . شريكه گفت مرد كه اگر ما سينى لازم داشتيم خوب از شهر مىآورديم .\r\nتمام خدمت امشب با من و ملك‌آرا بود . شريكه از پوستين بيرون نيامد . اما تندتند نويد مىداد كار صبح با من . مىدانيد من شب تنبل و روز زرنگ هستم . ما كه شب و نصف شب ، صبح ، دم صبح ايشان را مكرر بر مكرر ديده‌ايم .\r\nتمام شب را من ، ملك‌آرا از سرما و آمد و رفت گارى و كالسكهء پست اگر دو سه ساعت خواب رفتيم ، اما شريكه خدا شاهد است تا سه ساعت و ربع به دسته مانده كه درشكه‌چى آمد بيدار كرد تكان نخورد ، پهلو به پهلو نشد . صبح خودش مىگفت يك مرتبه از اين پهلو به آن پهلو شدم . اما من و ملك‌آرا باور نكرديم .\r\n\r\nبامداد سفر\r\nصبح شد نوبت زرنگى و خدمت شريكه . گفتيم چاى درست كن و ايشان هم تا سر ما زير لحاف بود . هيزم را جلوى رختخواب خودش آتش زده يك مرتبه اطاق مملو از دود شد ، بناى سرفه و بعد گريه شد . از چاى خوردن همه را بيزار كرد . من ناچار برخاستم بيرون رفتم نفسى تازه كرده . ديدم همانطور شريكه جلوى آتش نشسته و لاينقطع سرفه مىكند ، اما هيچ به روى بزرگوارى خود نمىآورد . درب اطاق را باز كردم و پشت در ايستادم . بعد از التماس زياد به من و قرقر زياد برخاست در را بست . اندكى گذشته باز من باز كردم . قدرى فحش داد قدرى التماس كرد . ديد چاره ندارد آن دودها بهتر از سرما است . باز ناله‌كنان ، ندبه‌كنان برخاسته در را بست و رفت توى پوستين و پتو . خوب كه جابه‌جا شد و سرفه‌ها را كرد من باز در را باز كردم . آقاى زرنگ ما يك دفعه ديگر هرچه دلش خواست به زبان جارى كرد . باز من هيچ نگفتم تا مجددا در پوستين مخفى شد و پتو را بسيار سخت به خود پيچيد . دو سه پفى هم به آتش كرده دست به قورى زده ، بعد از سرفهء زياد و صاف كردن سينه سيگاردى چاق كرده كه آن هم ممد دودها شد . من در را باز كردم غافل از اين‌كه اين مرتبه حربه براى تنبيه من تهيه كرده كه جفت نيم چكمه به كله\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 2969 ","page_number":357},
  {"content":"\r\n\r\nو شانهء من خورد . چون مسبوق نبودم يك مرتبه فرياد كردم . ملك‌آرا كه اين مدت طولانى را در بيت الخلا مقيم بود با بند نبسته و تكمهء نينداخته بيرون آمد . گشاد گشاد راه مىآيد و نمىتواند بدود . نزديك شد چه خبر است ! از خنده نمىتوانيم جواب بدهيم تا وارد اطاق شد نشست . از شدت دود چيزى نپرسيده بيرون آمد . ملتفت شد تكمه‌هايش باز است ، نزديك شده تنبان بيفتد . او مشغول انداختن تكمه شد . من ديدم شريكه اين مرتبه لج كرده همان‌طور نشسته و در باز است . دست ملك‌آرا را گرفته با يك صباح الخير خيلى خيلى مفصلى شرف‌اندوز خاكپاى شريكه شده استدعاى چاى كرد و الحمد لله كام ما را شيرين كرده از تقصيرات عفو و اغماض شاهانه فرمودند . آن دود صدمه‌اش بيش از سرما بود اما چون خودش كرده بود ما ايرانيها كارى را كه خود مىكنيم هر قدر بد باشد ممدوح مىدانيم از آن جهت شريكه اصرار به بستن در داشت .\r\nيك ساعت به دسته مانده سوار شديم . بهرام على نايب دهات قزوين به طهران مىرفت . يك زوج كره هم براى حاجى آقا « 1 » مىبرد . دعا و سلامى پيغام داده شد . هوا به شدت سرد [ بود 
  ] و نسيم سردترى مىآمد . شريكه خيلى ميل داشت پوستين را دوش كند . افسوس درشكه گنجايش نداشت .\r\nهمراه من چنگيز است كه اين مسافرت را نكردم مگر براى دورى او از طهران ، بلكه تخفيفى در استعمال مسكرات بدهد . ملك‌آرا « منظور » را آورده . اين منظور را مدتى دختر مىدانستند تا به شوهر كردن هم رسيد ، آن وقت معلوم شد خنثى است . حالا مدتى [ است 
  ] مرد شده و لباس مردانه مىپوشد . سياه‌چهره است . گويا مادرش هم سياه بود . حاجى الماس خان هم با شريكه آمده ، يك درشكهء سفيد و يك درشكهء سياه همراه داريم .\r\nيك ساعت و نيم از دسته گذشته از پل كرج گذشته در سر زنجير توقف شد . به اطاق مستحفظ داخل شديم ، بخارى پيچ داشت . بقدرى گرم بود كه ما هيچ ميل خارج شدن نمىكرديم . بيست و چهار هزار باج گرفت . اسكناس هم قبول نمىكرد مگر يك عباسى كسر كنيم . اين هم قانون جديدى است كه سابق نبود .\r\n حريف مجلس ما خود هميشه دل مىبرد * على الخصوص كه پيرايه‌اى بر او بستند \r\n\r\n\r\n","description":"","footnote":"\r\n( 1 ) - مراد فريدون ميرزا افخم الدوله است . ( مسعود سالور )\r\n","page_name":" 2970 ","page_number":358},
  {"content":"\r\n\r\n\r\nراه و روس\r\nهمين امتيازات است كه ملك ما را به باد داده . راه را دولت ساخت آن وقت به روس واگذار كرد . حالا سالى خدا مىداند چقدر باج مىگيرد . پائين‌تر از شنبه ملك امام جمعه در يك قهوه‌خانه نماز صبح را به جاى آورديم . هوا خيلى سرد بود . ملك‌آرا از طهران كه بيرون آمده بىنماز است . شريكه هم در روزى چند ساعت از دو ساعت به غروب مانده تا يك ساعت از شب رفته .\r\n\r\nكمال آباد\r\nسه ساعت و نيم از دسته رفته در قهوه‌خانهء كمال آباد توقف شد كه درشكه‌چى « قارموت » « 1 » به يابوها بدهد . درشكه‌ها رزين و اسبهاى ممتازى دارد . قورموت يابوهاى درشكه طول كشيد . ما هم به خيال قورموت خودمان افتاديم . دو عدد مرغ از شهر آورده بوديم . شريكه مشغول پختن آنها شد . قورموت ما با يابوها يك مرتبه تمام شد . سوار شديم پنج ساعت و نيم به غروب مانده سوار شده درينگى امام براى تحصيل مشروبى پياده شديم . من و ملك آرا داخل كاروانسراى قديم شاه عباسى كه حالا مهمانخانه شده و از سالهاى سابق هم به مراتب مخروبه‌تر و كثيف‌تر [ شده 
  ] مدير را صدا زده ما را به « كاو » « 2 » دلالت كرد . مراجعت ديديم شريكه با چهار چشم به مطبخ نگاه مىكند . تعجب كرديم اما وقتى كه نزديك شديم تعجب ما خيلى زود زايل شد . مشاهدهء شاهدى كرديم در كسوت طباخى كه به ماه مىمانست . پسره مىگويد خوراك‌پز هستم . اما شريكه به او ناظر خطاب مىكند . گفتيم برويم . گفت چه جاى رفتن است .\r\n آن شاهدى و خشم گرفتن بينش * و آن عقده بر ابروى ترش شيرينش \r\n\r\nهشتگرد بىآب\r\nفورا مقابل مطبخ نشسته و فرمان چاى داد و همه را افسوس مىخورديم كه چرا در اينجا منزل نگرفتيم تا از دست و پنجهء نرم و نازك اين غلمان غذائى خورده باشيم . براى دو سه پياله چاى سى شاهى شريكه پول داد تا خوب چشمانش ذخيره گيرند . با نهايت نگرانى از مهمان‌خانه خارج شديم . قدرى رفته زن زياد ديگها به سر آب مىبردند . من از يكى پرسيدم آن ده كدام است جواب داد هشتگرد خراب آبش است . معلوم شد ،\r\n\r\n\r\n","description":"","footnote":"\r\n( 1 ) - قارموت يا قورموت تركى است و آن كاه و يونجه مختصرى است كه به هنگام توقف بين راه به اسب مىدهند ( مسعود سالور ) .\r\n( 2 ) - زيرزمين .\r\n","page_name":" 2971 ","page_number":359},
  {"content":"\r\n\r\nهشتگرد است و آب ندارد و به اين صعوبت بايد آب برد .\r\n\r\nآبيك\r\nيك ساعت و نيم به غروب مانده وارد كاروانسراى كثيف « آبيك » شديم . اسبها خسته دوازده فرسنگ راه آمده بودند خواستيم توقف كنيم من گفتم اول منزل را رؤيت كنيم .\r\nهتل‌چى شاهسون ما جلو افتاد تا اسبهاى درشكه باز نشده بود تمام را تعارف مىكرد و تملق مىگفت و نويد مىداد . هرچه بفرمائيد حاضر است . اما بعد از آن‌كه يقين به توقف ما كرد و اسبهاى درشكه باز شد هرچه خواستيم نداشت و آنچه صدا زديم تشريف نياورد . شريكه به جاى ديشب از گوشت پروار خوراك خوبى نصف ايرانى ، نصف فرنگى ترتيب داد .\r\n\r\nشكار آهو\r\nگوسفندهاى طالقانى اينجا بود . من از الموت سؤال كردم خبرى نداشت . ملك‌آرا از ملاقات سگهاى آنها از حالا عزا گرفت كه نمىتوانم شب بيرون بروم . گفتيم به جهنم ! هواى اينجا خيلى ملايم است . چيز خنده‌دار ديگرى امروز اتفاق افتاد گله آهوئى چرا مىكردند . صبح بود ، هوا خوب ، دوگل آهو با هم بازى مىكردند ، گرد و غبار زيادى بلند نموده بودند . شريكه گويا در كتاب اسكندرنامه يا حسين كرد خوانده بود كه گاهى آهو دعوا مىكند ، شاخ آنها بهم چنان وصل و محكم مىشود كه خيلى سهل گرفتار خواهد شد . مضمون كتاب به يادش افتاد و بيان فرمودند آى آهوها شاخ به شاخ بند شده ، برويم بگيريم . درشكه‌چى تأييد كرد قول آقا را . او فورا از « باكس » « 1 » درشكه به زمين آمد .\r\nشريكه هم از جوف درشكه ، الماس احمق هم از دنبال آنها . مدتى دويدند به صد قدمى آهو كه رسيدند يكى از چپ و ديگرى از راست به در رفتند . آن وقت آقايان آمدند ما مشغول خنده بوديم و آنها قسم مىخوردند ده دقيقه زودتر جدا شده [ بودند 
  ] و الّا دستگير كرده بوديم . شريكه خواست كار « اسب تازى » بكند افسوس مقدور نشد و خستگى باقى ماند .\r\n\r\n\r\n","description":"","footnote":"\r\n( 1 ) - محلى كه درشكه‌چى مىنشيند .\r\n","page_name":" 2972 ","page_number":360},
  {"content":"\r\n\r\n\r\nهتلچى بجاى قهوه‌چى\r\nدوشنبه 13 - نيم ساعت از آفتاب گذشته سوار شديم هوا چندان سرد نبود ، يك ميدان كه از كاروانسرا دور شديم معلوم شد شريكه « باشلق » ملك آرا را جا گذاشته . ما پائين آمده او با درشكه برگشت . يك قران داد و از مرد كه گرفت . اين جماعت قهوه‌چى يا كاروانسرادار ( چون مشروطه است بايد هتل‌چى گفت ) هاى ايرانى كه خوب پخته و كارآزموده شده‌اند هميشه به دو ورود با چهرهء بشاش و لبانى خندان ، زبان چرب و نرم پذيرائى مىكنند . اما هنگام رفتن با يك چهرهء عبوس و يك بدخلقى مشايعت مىكنند كه انسان بيزار مىشود . هرقدر هم پول بدهى باز لوچه‌شان آويزان است و لاينقطع غرغر مىكنند . ديشب يك تومان داديم باز مبلغى انعام آن اطاق كثيف پر كيك و كنه و پهن با دو گليم مملو از شپش را مىخواست . اگر زورشان برسد جبرا و الّا پول را پس داده مىگويند خيال مىكنيم شما را مهمان كرده‌ايم ، نقلى ندارد . يك شب از آقايان ما فقرا مهمانى كرده باشيم . آدم ناچار مبلغى بايد بدهد . هميشه اين راه از شدت عبور مكارى و مال التجاره و از شتر و قاطر و الاغ و گارى و دوچرخه مثل بازار امير طهران بود . اما حالا از شدت ناامنى و قلّت مال التجاره با وجودى كه راه منحصر ادخال مال التجاره است و ساير معابر كلّا بسته است فقط مكارى الاغى و گاهى دوچرخه و گارى ديده مىشود .\r\n\r\nملكى از سپهسالار\r\nدر حصار خروان « 1 » براى قارموت خود و اسبها پياده شديم . اين قريه خالصه و بعد ملكى سپهسالار غيرمرحوم شد « 2 » . ورثهء او به ارباب جمشيد زردشتى فروخته‌اند . ارباب هم تغييرات كلى كرده . اين ورثهء سپهسالار غيرمرحوم با ارث هنگفت بىحساب چيزى نمانده در اين مدت قليل به نان شب محتاج شوند . بله مالى كه از ممر حلال مشروع نباشد تمام به عنف و عدوان و ظلم جمع شود عاقبتش همين است كه وفا نمىكند .\r\n\r\nورود به قزوين\r\nاز روزى كه از طهران خارج شده‌ايم شريكه صدر درشكه را مالك شده و مىگويد من بواسير دارم نمىتوانم روى صندلى خشك بنشينم . دو ساعت به غروب مانده وارد دار السلطنهء قزوين شديم . در كاروانسراها و معبر سالدات و قزاق روس زياد ديده شد .\r\n\r\n\r\n","description":"","footnote":"\r\n( 1 ) - حصار خروان - دو ده متصل جزو دهستان بشاريات بخش آبيك شهرستان قزوين كنار راه شوسه .\r\n( 2 ) - وجيه اللّه ميرزا پسر سلطان احمد ميرزا عضد الدوله پسر چهل و هشتم فتحعليشاه ( 1271 - 1322 قمرى ) .\r\n","page_name":" 2973 ","page_number":361},
  {"content":"\r\n\r\nيك سر خانهء ابراهيم خان همشيره‌زادهء ملك‌آرا پياده شديم . پس از صرف چاى و كمى استراحت رفعت السلطان شوهر همشيرهء نواب عاليه آمده مغرب به اتفاق معظم له منزل همشيره آمدم . الحمد لله خودش و بچه‌هايش سلامت بودند ، هواى قزوين مثل بهار است و به زمستان ابدا نمىماند .\r\nسه‌شنبه 14 - صبح را خانهء ابراهيم خان با ملك‌آرا حمام رفتيم . شعاع الدين ميرزا از همان غذاى چرب پريشب كسالتى به هم زده بود . هرچه من آن شب گفتم آنقدر نخور چاره‌اش نشد .\r\nمجد الاسلام و منصور السلطنه و جمعى ديگر ديدن كردند . منصور السلطنه چهار سال بود فرنگستان بود . از آنجا مكه هم مشرف شده . فوج افشار طايفه‌گى اوست . لكن حالا معلوم نيست حال فوج چيست .\r\n\r\nقنسول روس\r\nعصر قونسل روس مسيو اسپنكو ديدن از من كرده چهل و پنج شش سال دارد . تنومند است . فارسى خوب حرف مىزند . مىگفت چندى در عراق عرب بودم . دوازده سال است در ايران مأموريت دارم . بم بودم از آنجا سيستان رفتم ، از آنجا از راه لوت بوشهر ، بعد لنگه ، از آنجا بندرعباس . چهار ماهه مرخصى خواسته روسيه رفتم . وقتى كه اين هنگامه برخاست مرا احضار پطرزبورغ كردند و خواهش نمودند موقة يك ماهه به قزوين بيايم . حالا شش ماه است اينجا هستم و معلوم نيست احضار كنند . تمام اوضاع من در بندرعباس است و اينجا خيلى ساده گذران مىكنم . بسيار به نظر مرد عاقل كامل پلتيك‌دانى آمد . از قشون روس مقيم قزوين جويا شدم گفت نهصد تا هزار است .\r\nلهستانى و پائين روسيه و قفقازى و ارمنى هستند .\r\n\r\nفوج قزاق قزوين - داراب ميرزا\r\nشاهزاده داراب ميرزا نتيجهء مرحوم بهمن ميرزا ابن عباس ميرزا نايب السلطنه در فوج قزاق صاحب‌منصب است . چند نفر مسلمان ديگر هم صاحب‌منصب داريم . از داراب ميرزا خيلى تعريف مىكرد . گفتم در طهران مشهور بود بيشتر قشون شما رفته . گفت بله ، آنها كه مدت خدمت عسكريه‌شان تمام شده بودند رفتند . ليكن به جاى آنها قشون جديد خواهد آمد . جنرال ما هم رفته بيست روز ديگر خواهد آمد . گفت اين سربازها خيلى مرا اذيت مىكنند . متصل جويا مىشوند ما چه وقت مرخص مىشويم . براى آن‌كه اينها اغلب عيال و اولاد دارد . من پرسيدم اينها به نظر اغلب جوان مىآيند چطور عيال دارند .\r\n\r\n","description":"","footnote":"","page_name":" 2974 ","page_number":362},
  {"content":"\r\n\r\nگفت در روسيه در سن هيجده سالگى زن مىشود گرفت و ما در سن بيست و يك سرباز بايد بشويم . چون آنها از رعايا هستند اغلب در سن هيجده زن گرفته تا بيست و يك كه داخل نظام مىشوند سه سال است و داراى بچه هم مىشوند . در سن بيست چهار مرخص خانه [ مىشوند 
  ] و جزو « رزرو » هستند كه سه سال خدمت مىكنند .\r\n\r\nرفعت السلطان\r\nرفعت السلطان تلفن از ادارهء راه به آبگرم كرد كه از آنجا يك نفر به حصار ده شعاع الدين ميرزا رفته غلامحسين آدمش را پاى تلفن حاضر كند . يك تومان هم انعام حواله فرمودند . شب من منزل نواب عاليه آمدم . هوا بسيار خوش است .\r\n\r\nصدق الدوله\r\nچهارشنبه 15 ذى الحجة الحرام - صدق الدوله حكمران صبح ديدن كرد . ناهار هم ماند . حكم وزير داخله را نمودم . خيلى صحبت هم داشتم . استدعا كردم مرا وادار به دخالت ديگران نكند . تمام را چشم چشم گفت . وقت ترياكش رسيده بود . هرچه رفعت السلطان خواهش كرد مشغول شود عذر آورد و تشريف برد .\r\n\r\nمعتمد الدوله\r\nمعتمد الدوله از همدان با ركن السلطنه اينجا آمده و مدتى مانده بود تا تلگراف از طهران زده بودند حكما روانه‌اش كنند و چند روز است مىگفت رفته . اما در طهران ما او را ملاقات نكرديم . معتمد الدوله « 1 » با ركن السلطنه « 2 » تا مهمانخانهء كونده رفته آنجا تغيير لباس داده مراجعت قزوين [ كرده 
  ] و متنكرا به فرنگستان رفتند كه بعد از يك ماه خبر به قزوين رسيد .\r\n\r\nروزنامهء روسى\r\nپنجشنبه 16 - عصر بازديد قونسل رفتيم در پنبه ريسه ، همان‌جا كه « كانطور » و اجزاء راه منزل دارند عمارتى گرفته . اين محله مكان و مسكن روسها و ارمنيها است . موثق\r\n\r\n\r\n","description":"","footnote":"\r\n( 1 ) - سلطان جنيد ميرزا فرزند عبد العلى ميرزا فرزند فرهاد ميرزا معتمد الدوله .\r\n( 2 ) - ركن السلطنه - محمد رضا ميرزا كوچكترين پسر ناصر الدين شاه ( پسر پنجم ) در 1301 متولد در اين سال كه به اروپا رفت در اطريش سكونت اختيار كرد و به ايران برنگشت ( مسعود سالور ) .\r\n","page_name":" 2975 ","page_number":363},
  {"content":"\r\n\r\nديوان برادرزادهء ميرزا عبد الكريم مرحوم ، منشى و معاون او است . روزنامه آورد نشان داد كه عكس رفتن شاه حاليه را داشت در پارلمان كه سپهدار هم مشغول قرائت نطق شاه بود . عضد الملك ، وليعهد و جمعى از علما خوب پيدا بودند . در همين روزنامه عكس شاه مخلوع را داشت كه با اجزاء و خدمهء خودش از روسى و ايرانى روى پلكانى ايستاده بودند . يك نفر را نشان داد گفت نمايندهء دولت روس است در خدمت شاه . همين‌طور عكس عمارت شاه را كشيده بود . مىگفت من ديده‌ام خيلى خوب عمارتى است .\r\nپرسيدم آنجا چه مىكند ؟\r\n\r\nوقت‌گذرانى شاه مخلوع\r\nگفت خودش بسيار خوش است . ابدا غم و غصه به نظر نمىآيد داشته باشد . متصل سركشى از ادارات دولتى و ملتى مىكند و به كارخانجات مىرود . خيلى به دقت همه را سركشى و تحقيق مىكند . زبان روسى مىخواند ، خودش و تمام همراهانش برعكس اهل اندرونش خيلى محزون هستند و هيچ از خانه بيرون نمىروند . بعد تفصيل گذشتن شاه را از قزوين گفت كه چه قسم به احترام او را روانه كرديم .\r\n\r\nامير بهادر\r\nاز امير بهادر بد گفت كه من گمان مىكردم اين يك جنرال و سركردهء خيلى شجاع رشيدى است كه اين كارها را كرده . در سلطان آباد كه اردوى قزاق ما بود شاه ماند .\r\nامير بهادر در چادر ما بود . دو نفر قزاق از جنرال خواست برود بيرون ، جنرال همراه كرد .\r\nما گمان كرديم شهر مىرود يا جاى دوردستى . بعد از مراجعت معلوم شد بيت الخلا مىرفت . آنجا هم كه محلى براى اين كار نبود . قزاقها را تا مسافتى برده بود . بعد مشغول شده بود و قزاقها قراولى مىكشيدند . دفعهء ديگر خواست جنرال گفت ديگر لازم نيست .\r\nبراى اين‌كه قزاق براى اين كار اينجا نيامده و او از ترس از چادر خارج نشد .\r\n\r\nالموتيها\r\nجمعه 17 - آدمها نيامدند . اگرچه رفتن من به اين زودى معلوم نيست . الموتيها در شهر متصل اينجا و آنجا مىروند . تلگراف پس تلگراف ، عريضه پس عريضه به طهران [ مىفرستند 
  ] . جواب تلفن شريكه آمد . غلامحسين طهران رفته خلق مبارك شريكه بسيار تلخ شد به سه جهت : يكى براى مخارج آمدن تا اينجا ، ديگرى نبودن غلامحسين ، سيمى جهت يك تومان انعام كه بايد بدهد . ديشب را با ملك‌آرا منزل ما بودند . خيلى خيلى\r\n\r\n","description":"","footnote":"","page_name":" 2976 ","page_number":364},
  {"content":"\r\n\r\nخوش گذشت . كلاه نمد شريكه چيزى نمانده بود يا توى بخارى برود يا با چاقو تكه‌تكه شود . اما صبح اين خبر خوشى شب را زايل كرد . ناهار هم اينجا خورده شد . ملك‌آرا رفت بازديد . من و شريكه حمام رفتيم .\r\n\r\nمسجد جامع\r\nاز حمام بيرون آمديم مسجد جامع كه اولش بتكده يا آتشكده بوده و مسجد شده از بناهاى قديم است و بسيار عالى [ رفتيم 
  ] . خمارتاش « 1 » موقوفات خيلى زيادى براى او وقف كرد كه تمامش را فروخته‌اند و حال ابدا موقوفه ندارد و مخروبه شده . رفتيم نماز را آنجا كرده .\r\nاز درب مسجد كه بيرون آمديم غلامحسين سر و صورت پيچيده هويدا شد . آقا و نوكر به قدر نيم ساعت به جان هم غرغر [ و 
  ] لندلند كردند . غلامحسين مىگفت همان روز كه شما بيرون آمديد من رسيدم و فردايش حاجى امير الدوله مرا روانه كرد . بارى رفتيم شاهزاده حسين ( ع ) زيارت كرده به منزلها رفتيم .\r\n\r\nهمان قزوين و همان شكل مردم\r\nاهل قزوين با چهارده سال قبل كه حضرت و الا حاكم و من نايب الحكومه بودم هيچ فرقى نكرده‌اند . اخلاق و عادات حتى لباس و خوراك آنها با آن عهد توفيرى نكرده . كانه همان ايام است . همان‌طور حرف مىزنند ، همان‌طور سرهاى تراشيده ، دستها حنا بسته قباهاى بلند با عبا . ابدا ابدا تكان اين شهر نخورده است ، بلكه مىخواهم بگويم پست‌تر رفته كه جلو نيامده . در حمام امروز من يك سر نديدم كه زلف داشته باشد . يك دست و يك پا نديدم كه حنا بسته نباشد . بقدرى هم سير خورده بودند كه فضاى حمام متعفن شده بود .\r\n\r\nكارگزار و الموتيها\r\nكارگزار ميرزا زين العابدين خان امروز ناهار اينجا بود . از حكايت الموتيها كما هو حقه مستحضر بود . به توسط او با حضور شاهزادگان و رفعت السلطان پيغام به صدق الدوله [ دادم 
  ] و هزار قسم به خودش كه يك كارى كند من بدون دخالت غير بروم . كارى نكند\r\n\r\n\r\n","description":"","footnote":"\r\n( 1 ) - اصل : خمارتاج - امير خمارتاش بن عبد اللّه عمادى از امراى سلطان محمد بن ملكشاه سلجوقى حاكم قزوين . ( مسعود سالور )\r\n","page_name":" 2977 ","page_number":365},
  {"content":"\r\n\r\nمن مجبور شوم از قونسل هم خواهش كردم تا من اظهار نكنم حرفى نزند . خدا كند عناد و لجاجت و طمع را كنار گذاشته همراهى نمايد . به خداى لايزال هيچ راضى نيستم . اما چه كنم ظلم انسان را به اين تشبث وامىدارد . وقتى كه هستى آدم را ببرند و دادرسى نباشد چه چاره دارد جز پناه به آدم زوردار پرقوت .\r\n\r\nماليات الموت\r\nجمعه 19 ذيحجه - يكى از آن درشكه‌ها كه آورده بوديم در قزوين مانده بود و مسافر پيدا نكرده بود نصيب شريكه مجددا شد و به سلامتى صبح تشريف بردند . من و ملك‌آرا خانهء مجد الاسلام ناهار رفتيم . صدق الدوله وقت داده بود آنجا رفتم . حكمى گرفتم تا من الموت نرفته ماليات نقد و جنس دهات را موقوف الحوالهء نايب آنجا بگذارد .\r\nاما اين نايب الحكومه شوهر خواهر صدق الدوله است و خود اين مسئله اسباب اشكال زيادى خواهد بود .\r\n\r\nرعيت ياغى\r\nهنوز با الموتيها روبرو نشده‌ام . صدق الدوله هم اظهارى نكرده . شيخ محمد على « 1 » مثل عمرو عاص متصل در « تكه تو » است . عضو انجمن ولايتى بود استعفا هم داده و از اين جهت خودش را خيلى گرفته و شريعتمدار شده . خدا مرا از چنگ اينها نجات بدهد .\r\nملا شعبان ، ملا فرج ، ملا محمد و جمعى ديگر شهرند . رعيت را پاك ياغى كرده‌اند . آنها هم براى خوردن دهات همه قسم با اينها همراهى مىكنند . ما هم ميان تمام خالصه‌جات ايران خالصه پيدا كرديم . اسم زياد دارد ، اما رسم هيچ هيچ . تمام اين مدت را حضرت و الا خبط كرد و الّا هرگز اين‌طور نمىشد .\r\n\r\nباد قاقازان - آمده‌هاى الموت\r\nچهارشنبه 22 - ديشب باد شديد كه اينجا باد قاقازان مشهور است سركرد . از نزديك صبح بناى برف را گذاشت و به شدت سرد شد . نوكرها آمدند با حالت خيلى بدى اسامى آنها از اين قرار است : ميرزا يحيى آبدار ، ابو القاسم جلودار حاجى افخم الدوله براى وصول مطالبات خودش ، اسمعيل جلودار خودم ، حسنقلى كشمرزى ، محمد على\r\n\r\n\r\n","description":"","footnote":"\r\n( 1 ) - شيخ محمد على ثابت بعدها به وكالت مجلس انتخاب شد .\r\n","page_name":" 2978 ","page_number":366},
  {"content":"\r\n\r\nكشمرزى شاگرد آبدار « 1 » ، عباس بيك براى مطالبات الموت ، يك مهتر ، حمزه على فراش با يك نفر ديگر . دواب از كوريجان آمده بودند . حمزه على را نگاه داشته ديگرى روانه شد . موسى سليكانى كه طهران به قاصدى آمده بود با رحيم كدخداى اوانك و نور على گرمارودى كه بعد از من طهران آمده بودند با اينها آمده‌اند كه با من الموت بروند .\r\nنور على از آن كهنه پدرسوخته‌ها و دم‌بريده‌هاى الموت است . افسوس كه نايب احمد نيامده و از اين چند نفر هيچ كارى ساخته نيست . نوكرهاى شخصى هستند براى كار معين . نايب را براى معاونت خواسته بودم كه به دردم بخورد و اهل كار باشد .\r\n\r\nتصنيف‌هاى قزوينى\r\nنصرت خانمى است رقاص مشهور منحصر به فرد قزوين . از بس هر كس از قزوين مىآمد توصيف او را مىكرد ناچار از ملاقاتش بودم . ديشب در اين برف و باد و سرما آمد ، با تاجى كه چهارده سال قبل رقاص بود كه مكرر ديده بودم و بسيار زشت بود و حال هم هست . اما نصرت بامزه است ، نمك دارد ، ميان بالا ، گندم‌گون . سابقا خوب بوده اما نزديك است ضايع شود و سنش از حد شباب بگذرد . يك دنبك داشتند ، يك دايره .\r\nرقص كرد تعريفى نداشت ، بلكه بسيار مهمل بود . اما تصنيفهاى قزوين با آن لهجهء قزوينى بىنهايت خنده داشت . اين اشعار مشروطه را هم مىخواند كه من اندكى شنيده بودم . بد نيست . اما بايد به وزن خودش خواند كه آن وزن را نمىشود در نوشتن معلوم داشت مگر با « نوت » كه من بلد نيستم ، يعنى وقتى خواندم اما يادم رفته .\r\n\r\nدربارهء مشروطه\r\n ملت ايران اى صاحب غيرت * چشم خود باز كن از خواب غفلت\r\nاهل تبريز به ما مىكنند همت * ياشاسن ستار ، ياشاسن ملت\r\nياشاسن باقر ، ياشاسن ملت * از نفاق اين همه درها باشد\r\nاز تفاق مقصد ما بقا باشد * همت جمله اين كارها باشد\r\nياشاسن سپهدار ، ياشاسن ملت * بنگريد ملت داخل ايران\r\nاز اصفهان و تبريز و كرمان * همت مردانه گشتند به ما يكسان\r\nياشاسن صمصام ، ياشاسن ملت \r\n\r\n\r\n","description":"","footnote":"\r\n( 1 ) - ابو القاسم و اين محمد على و حمزه على را كه ما به اين حقارت نام برده‌ايم از همه رشيدتر ، زرنگ‌تر و كاركن‌تر شدند خصوصا ابو القاسم كه هر قدر تمجيد و تعريف كنم كم است . ( نوشتهء مؤلف در حاشيه )\r\n","page_name":" 2979 ","page_number":367},
  {"content":"\r\n\r\n اوجادان باشيم ده بر سالدم ياتم * آى نلى توفنگى دلدردم آتم بسله گلدم زير قانم ياتم\r\nآتمه‌داش اى داداش من ياراليم * تنگه ده شير دان و ده شير دان من ماراليم\r\nياشاسن ستار ، ياشاسن ملت * ياشاسن باقر ، ياشاسن ملت « 1 » \r\nبراى وزن اين اشعار « نوت » بايد نوشت . براى خواندنش هم اگر اختراع ديگرى مىشد فايده‌اش بيشتر بود . من خودم اين چند شعر آخر كه تركى است ، خودم نوشتهء خودم را نمىتوانم بخوانم . عيب خط ما همين است . چند شعر گيلكى هم خواند من چند فرد يادم ماند\r\n ديدى چه‌ها شد گيلى گيلى دختر جان * مشروطه به پا شد گيلى گيلى دختر جان\r\nكار كار ما شد گيلى گيلى دختر جان * محمد على گدا شد گيلى گيلى دختر جان \r\n\r\nكاغذ صدق الدوله\r\nجمعه 24 - صدق الدوله هم كاغذى به من نوشته بود كه سه ماه به آخر سال مانده .\r\nصلاح نيست شما برويد و من تجويز نمىكنم . جواب نوشتم من به حكومت يا رياستى نمىروم كه آخر سال و اول سال داشته باشد . هيچ قانونى هم وضع نشده كه من به خانهء خودم نروم . تعاقب اين جواب ، به توسط بيگلربيگى برادر رفعت السلطان پيغام داده بود با حضور الموتيها كه به فلانى بگو ابدا صلاح نيست برويد و اگر رفته و سانحه‌اى پيش آمد من مسئول نيستم . آن وقت به الموتيها هم خيلى صحبت كرده دلدارى داده است و گفته است من نمىگذارم شاهزاده برود . آنها هم دعا كرده بودند و با نهايت دلگرمى رفته بودند .\r\n\r\nمعز السلطان\r\nمعز السلطان آمده به طهران رفت . متعاقب آن مجاهدين متفرقا مىرفتند . تمام فحش به معز السلطان مىدادند و مىگفتند صد هزار تومان علاوه از اين سفر پول آورد . مشهدى صادق ريش سفيد دستهء قفقازيهاى ايرانى نژاد گفته بود تمام را صورت برداشته‌ايم و\r\n\r\n\r\n","description":"","footnote":"\r\n( 1 ) -\r\n در بلندىها جاى بياندازم و بخوابم * تفنگ آينه‌دار را پر كنم و بياندازم\r\nبس كن آمدم زير خونم بخوابم * سنگ نينداز اى برادر من زخميم\r\nاز تنگ شير بده من چون آهو هستم * زنده باد ستار\r\nزنده باد ملت * زنده باد باقر\r\nزنده باد ملت \r\n( مسعود سالور )\r\n","page_name":" 2980 ","page_number":368},
  {"content":"\r\n\r\nمحال است بگذاريم جان در ببرد . باز اين مشهدى صادق گفته بود ما مجاهدين از اين سفر دست خالى آمديم با وجود همه مخاطرات . اما آنها كه خمسه رفتند براى هفت پشتشان ذخيره آوردند .\r\n\r\nغارت زنجان\r\nآنچه شهرت تام تمام دارد سه هزار خانه در زنجان غارت شده و تخمينا دو كرور و شصت هزار تومان اموال مردم غارت گرديده . يك قلم سه هزار اسب از شهر و اطراف خمسه مجاهدين گرفته‌اند . هركس از آنها از قزوين مىگذشت با ساز و برگ صحيح بود .\r\nيك نفر مجاهد گفتند با چهارده بار قاطر از فرش و ظروف و غيره گذشت . يك نفر ديگر را گفتند هشتصد تومان پول آورده بود . خمسه را شكل اردبيل كردند . اين هم قشون مجاهد و مشروطهء ما . فرق ما بين شاهسون و اينها . حال مردمان غارت شدهء اردبيل و خمسه چه بود نمىدانم .\r\n\r\nمنافع توقف روس\r\nبارى قزوينيها منافع بسيار از اين توقف قشون روس بردند . صدق الدوله مىگفت روزى دو هزار و پانصد تومان اينها براى مخارج پول به قزوينى مىرسانند . كسبه و محترمين شهر مىگفتند اگر اين منافع نبود با آن خسارت كلى كه به ما وارد شد هرگز قادر به باز كردن بازار و توقف قزوين نبوديم . از اين جهت نهايت خوشحالى را باطنا دارند .\r\nكسبه زبان روسى را به قدر آن‌كه داد و ستد بكنند ياد گرفته [ اند . 
  ] همين‌طور روسها ، و با هم دوست و آشنا شده‌اند . متصل درب دكانها نشسته صحبت مىدارند . همه‌چيز را هم كه از قيمت آن مسبوق نباشند چندين مقابل قيمت مىفروشند . من خودم ديدم يك دانه شلغم را سبزى فروش صد دينار به سالدات فروخت . بعضى كسبه كه زبان روسى خوب بلد هستند چندين مقابل فروش مىكنند و منافع مىبرند . اما وقتى كه باطن امر را بشكافى بيشتر اين امتعه مال خودشان است همان علاوه قيمت و مزد دلالى به كيسهء ايرانى مىماند لاغير .\r\n\r\nرفتار بچه‌ها با سالدات روس\r\nبچه‌ها خيلى اين سالدات را اذيت مىكنند . آنها هم اولى كه وارد شده بودند خيلى تعجب مىكردند كه آنقدر اطفال در كوچه بازار بيكار ولو است . اما حالا از تعجب بيرون آمده با بچه‌ها شوخى مىكنند ، زبان ياد مىدهند . بچه‌ها گاهى كارهاى خنده‌دار مىكنند .\r\n\r\n","description":"","footnote":"","page_name":" 2981 ","page_number":369},
  {"content":"\r\n\r\nمثلا وقتى كه آب از خارج شهر براى سالدات مىآورند از پشت سر شير آب انبار را باز مىكنند . وقتى كه منزل مىرسد يك قطره آب در آب انبار وجود ندارد بايد مجددا برود بياورد . همين‌طور كاه ، يونجه ، هيزم هرچه مىبرند از پشت سر برمىدارند و سوار دوچرخه مىشوند لابد و محض رفع اين شيطنت بچه‌ها حالا يك نفر هم دنبال دوچرخه پياده مىرود . آن وقت او را اذيت مىكنند و انواع شيطنت را مىكنند .\r\nاين قشون يك شاهى پول حمالى ، نجارى ، هيزم‌شكنى ، حدادى در اين شهر نداده .\r\nتمام كارشان را خودشان مىكنند و از همه صنف آدم همراه دارند . اين كاروانسرا و خانه‌ها كه اجاره كرده‌اند تمام را مجانا تعمير كرده و اسباب راحتى را فراهم كرده‌اند .\r\nبقدرى هيزم ، كاه ، جو ، گندم انبار دارند كه حساب ندارد . يك باغ سيمون ارمنى مملو هيزم است .\r\n\r\nرفتار روسها\r\nهر وقت از نزد بعضى محترمين مىگذرند يا آن‌كه از نزديك خانمى بگذرند به يك لهجهء نرم نازكى سلام عليكم مىگويند . تقريبا اين‌طور ( سلام عله‌كم ) بدون تنوين . به زنها بيشتر سلام مىكنند تا به مردها . زنهاى ما به عوض فحش مىدهند . يك چيز ديگر را هم متصل ايرانيها به آنها و آنها به ايرانيها مىگويند . آنها مىگويند « ياخشى » ، اينها مىگويند « خراشو » . من در يك معامله حكم نزديك بايع و مشترى شدم . دكاندار به فارسى تا مىتوانست فحش داد . بعد به روسى خواست فحش بدهد مىگفت سالدات پيس « 1 » او اين كلمه را ملتفت بود . مىگفت نه سالدات « مامان » و آن وقت سرش را تندتند تكان مىداد . اما تا بخواهى اينها معقوليت مىكنند و نمىگذارند صدائى برخاسته شود .\r\nحتى يك روز يك بچه به سالدات اشاره كرد كه تكمهء شلوارت باز است تا سالدات دولا شد نگاه كند چنان به سرش زد كه كلاه سالدات دو قدم دور افتاد . سالدات به جاى تغيّر دويد و كلاه پسره را برداشته به سر خودش گذاشت . چون سن اين سالدات هم كم است خودشان هم به شوخى و ظرافت ميل دارند . لكن به آنها قدغن شده كه حتى المقدور به سكونت و آرامى رفتار كنند .\r\nعصر ناچار و لاعلاج از آن دستخط و پيغام صدق الدوله رفتم قونسل‌گرى تفصيل را گفتم . خيلى تعجب كرد . موثق ديوان منشىباشى خود را نزد صدق الدوله فرستاد كه دليل نرفتن عين السلطنه را بگوئيد . اگر صحيح است بسيار خوب و الّا علت ندارد نرود ، تمام\r\n\r\n\r\n","description":"","footnote":"\r\n( 1 ) - پيس - لغت تركى به معنى ( بد ) . ( مسعود سالور )\r\n","page_name":" 2982 ","page_number":370},
  {"content":"\r\n\r\nملك و املاكش را ببرند بخورند . صدق الدوله در اين مدت يك مرتبه از من نپرسيد و با آنها روبه‌رو نكرد .\r\n\r\nحرفهاى روسها\r\nبعد صحبت زياد كرديم . مىگفت يپرم به قراجه‌داغ نزديك است برسد يا رسيده .\r\nقشون روس هم از آستارا تا اردبيل از آنجا سراب تا تبريز دسته به دسته در راه براى مستحفظى گذاشته شده . راه امن و عبور و مرور در كمال خوبى است . آن وقت صحبت از سمت جنوب شد . مىگفت آنجاها خيلى خيلى مغشوش‌تر از سمت شمال است . فقط انگليسها دويست سيصد نفر سرباز در شيراز دارند . آن وقت پفى كرد و گفت اين انگليسيها آخر ما را گول مىزنند و خودشان نتيجه را مىبرند . تمام حفظ ايران را به ما واگذار كردند ، ما را داخل نمودند ، اسباب عداوت ايرانيها را فراهم كردند ، در صورتى كه تمام اين مشروطه و اين اغتشاش را آنها باعث شدند و ايران را بدين روز انداختند . حالا از دور نشسته تماشا مىكنند تا نتيجه حاصل شود . آن وقت گفت من اين را نمىگويم تمام سياسيون روس و تمام روزنامه‌جات اين عقيده را دارند و متصل افسوس مىخورند كه چرا فريب خورديم و معاهده كرديم !\r\n\r\nالاقاپى و وضع ادارات\r\nروز شنبه صبح موثق ديوان آمد كه صدق الدوله را ديدم . امروز عصر الموتيها را خبر كرد شما هم برويد تا حضورا جواب و سؤال بشود . سه ساعت به غروب مانده كه از بازديد حاجى مجتهد مراجعت كردم الاقاپى رفتم . تمام اين عمارت خراب شده . همه ادارات هم با اين خرابى از پست‌خانه ، نظميه ، عدليه ، امنيه ، كارگزارى ، حكومت حتى انجمن ولايتى ، انجمن معارف اينجا منزل دارند . سهم صدق الدوله سه اطاق بيش نيست .\r\nدر عمارت شاهى يك دانهء آن را هم معاون حكومت سلطان احمد خان تصاحب كرده كه امروز سماور را توى اطاق خودش گذاشته بودند . مىگفت يك وقت تمام اين عمارات مال حاكم بود حالا حاكم بيچاره دو اطاق بيش ندارد .\r\n\r\nدو نفر از الموت\r\nاز الموتيها دو نفر بيشتر حاضر نشده بودند . يكى ملا شعبان بالاروچى ، ديگر ملا فرج الله آتانى . عنوان مطلب شد . يك قدرى از تعديات گفتند و يك قدرى از ملك كه مال رعيت است . من جواب دادم عرض شما از دو قسم خارج نيست . يكى شخصى ، ديگر\r\n\r\n","description":"","footnote":"","page_name":" 2983 ","page_number":371},
  {"content":"\r\n\r\nعمومى . اگر عرض شخصى داريد محل تظلم آن عدليهء قزوين است نه محضر حكومت .\r\nاگر تظلم عمومى داريد كه راجع به مصالح حكومتى است اول وكالت‌نامه ابراز كنيد آن وقت بناى سخن را بگذاريد . حكومت جليله بعد از اين گفتگو سر افتاد و گفت وكالت‌نامه بدهيد . ملا فرج گفت وكالت‌نامهء من در خانه مانده . معلوم شد ندارد براى اين كه صبح خبرش كرده بودند .\r\n\r\nوكالت ملا شعبان\r\nملا شعبان وكالت‌نامه‌اى از اهالى بالا رودبار درآورد كه نوشته بود شما وكيل هستيد برويد با حضرت و الا عز الدوله و حاجى افخم الدوله و ابو القاسم خان در عدليهء محترمه براى تعديات وارده گفتگو كنيد و هشت مهر منحوس بيش نداشت . من دست گرفته بلند قرائت كردم و جواب دادم اولا بالا رودبار الموت ناحيهء بزرگى است . شانزده آبادى دارد كه اغلب آنها صد خانوار است . به هشت مهر برنجى نمىتوان تصديق صحت آن را نمود .\r\nدر حالى كه صاحبان امهار غير معروف [ اند 
  ] ، نه شهادت نايب الحكومه را دارد ، نه تمبر عدليه ، نه . [ آنكه 
  ] يك عالم معروفى تصديق كرده باشد . ثانيا اينجا از تعديات شاهزاده و افخم الدوله و ابو القاسم خان به شما وكالت مىدهد . بر فرض صحت وكالت برويد طهران با آنها در عدليه گفتگو كنيد ، چه ربط به من و املاك دارد . همه تصديق كردند . آقايان گفتند ساير وكلا حاضر نبودند روز دوشنبه با وكالت‌نامه‌هاى صحيح مىآئيم . متفرقه صحبت زياد شد بعد رفتيم . شب پيغام دادند خودمان خدمت رسيده اصلاح مىكنيم .\r\n\r\nميرزا حسين طبيب و تقلب در رأى\r\nسه‌شنبه 25 - ميرزا حسين طبيب و ميرزا عباسقلى خان نام كه از عهد امجد الدوله اينجا مانده بودند دستگير [ شدند 
  ] و تحت الحفظ طهران بردند . گويا اينجا مشغول فتنه بودند . اين ميرزا حسين در وقتى كه مجاهدين اينجا آمدند رئيس كميسيون جرائم ، اى واى نه ، كميسيون اعانه بود . به سر اهل شهر خودش بلائى آورد كه به وصف نمىآيد .\r\nحتى اشخاصى را كه خيلى فقير بودند و مجاهدين يا سپهدار بخشيده بودند او راضى نشده و جريمه را گرفت . بعد كه بناى فرستادن وكيل شد تقلبى كرد . پشت جعبهء آرا را باز كرده چندين رأى جعلى به اسم خودش داخل كرد . مردم ملتفت شدند نزديك شد آقا را به آن دنيا روانه كنند . از انجمن نظار خارج و منكوب شد . حالا براى اين‌كه نه وكيل شد نه رئيس انجمن ولايتى دست به نغمهء ديگر زده بود . افسوس زود ملتفت شده تبعيد شد .\r\n\r\n","description":"","footnote":"","page_name":" 2984 ","page_number":372},
  {"content":"\r\n\r\n\r\nعيد روسها\r\nعيد روسها است . ده دوازده روز طول مىكشد . روسها خيلى عيد دارند . ده پانزده عيد تا حال كه در قزوين بودند جشن گرفتند . اين عيد تجديد سال نو است و با ساير فرنگيها چندين روز فاصله دارد .\r\nشب مرا قونسل به « كلب » « 1 » دعوت كرده بود . در كلب « آرب دو نوول » « 2 » تهيه ديده بودند . انگليسيها « كريس موس ترى » « 3 » مىگويند ، يعنى درخت عيد . دو ساعت از شب رفته به قونسلگرى رفتم . هشت نفر از بچه‌هاى ايرانيها مهمان « آرب دو نوول » بودند و آنجا حاضر شده بودند . قونسل خيلى خوش‌برخورد و مبادى آداب است . به واسطهء دانستن فارسى بدون مترجم با همه صحبت مىدارد . از آنجا اتفاقا « كلب » رفتيم . گل هم زياد بود . اين كلوب را از روزى كه سپاه روس آمده درست كرده‌اند به مباشرت يك نفر زن پير فرتوت روس ، محل عيش و قمار و راحت صاحب‌منصبان است . ناهار و شام را هم غالبا آنجا مىخورند . دم در « كلب » داراب ميرزا را معرفى كرده بعد داخل اطاقها شديم . جمعى ديگر از صاحب‌منصبان را معرفى كرد ، از آن جمله دو سه نفر مسلمان بودند كه تركى خوب حرف مىزدند . غذا ، ميوه ، شيرينى ، آجيل ، مشروبات ، چاى همه چيز روى ميزها چيده بودند . در يك اطاق هم چهار ميز و آلات قمار بود كه صاحب منصبان پير مشغول قمار بودند . داراب ميرزا نزد من آمده صحبت كرد . خيلى ميل دارد به همراهى من الموت بيايد و عجله داشت من زودتر بروم . شكارچى است و مىخواهد الموت شكار خرس كند . قونسل دو فنجان بزرگ روسى به ما چاى داد . بعد درب اطاق « آرب دو نوول » باز شد يك نفر از صاحب‌منصبان خودش را به شكل عجيبى ساخته بود كه « لآى برف » مىناميدند . از يك پارچه كه مثل پوست خرس يا حيوان ديگر بود . كلاه سفيدى و جبهء بلندى و كفش دهاتى ضخيمى بركرده بود ، با يك چماق خيلى كلفت به دست بيرون آمد . يك مرتبه بچه‌هاى فرنگى و ايرانى رم كرده و چندين قدم دور شده هر يك پناه به مردى بردند . بچه‌ها را اندكى آرام كرده داخل اطاق كردند . بعد دستهاى آنها را به همديگر داده يك صاحب‌منصب سردسته ، ديگرى پشت دسته به صداى موزيك دور درخت به شكل حلقه رقص مىكردند و پاى به زمين مىكوفتند . سايرين از گلهاى كاغذى به سر و صورت بچه‌ها و زنها و مردها مىپاشيدند . از آتش‌بازيهاى الكتريكى آتش زده به دست هركس مىدادند . « آقاى برف » هم با آن هيكل ميان بچه‌ها كه رام شده\r\n\r\n\r\n","description":"","footnote":"\r\n( 1 ) . ( - كلوب ) .\r\n( 2 ) .  arbre de Noel \r\n( 3 ) .  Chrismas tree \r\n","page_name":" 2985 ","page_number":373},
  {"content":"\r\n\r\nبودند و مردم رقص مىكرد . اين درخت كاج بود و از منجيل آورده بودند . شمعهاى كوچك به شاخ و برگ درخت نصب و روشن نموده بودند . انواع اسباب‌بازى به درخت نصب بود . بعد از نيم ساعت به اطاقهاى ديگر آمده خستگى دركردند . شيرينى و آجيل به بچه‌ها داده آوازها و تصنيفها و شعرها بچه‌ها خواندند . باز مجددا به اطاق « آرب » داخل شديم به ترتيب سابق . آن وقت بناى تقسيم هدايا شد ( سواى ايرانيها كه همراه قونسل بودند مابقى بچه‌ها مال مدرسهء روسى و صاحب‌منصبان بودند ) . به هر بچه قريب يكى دو سه تومان از اين اسبابها دادند . به خانمها و مردها هم بعضى اشياء دادند . مال مردها اغلب صورت يكى از نشانهاى روس بود كه با كاغذ در كمال ظرافت و نزاكت ساخته بودند و پشتش سنجاق كوچكى داشت كه همه به يقهء خود زدند . سهم من هم يك نشان و يك كله و گردن اسب بود .\r\nقونسل مىگفت امشب مهمانى سفر است . نمىبينيد تمام نشان زده‌اند . يك صاحب‌منصب جوانى نزديك من ايستاده بود با وجود جوانى زنى داشت ظريف و خوشگل . تا آخر مجلس اين صاحب‌منصب از زن خود جدا نشد ، رقص هم نكرد . گويا خيلى خيلى سوگلى بود . هركس هم چيزى دستش بود براى زنش گرفت . بارى بعد شروع به رقص شد و دسته موزيك بود و به نواى موزيك مىرقصيدند . داراب ميرزا مكرر رقصيد . قونسل صدايش زد و آورد نزديك من . گفت اين همان شاهزادهء شريعتمدار است كه مىگفتم شراب نمىخورد ، قمار نمىكند و خيلى متشرع است . حالا ملاحظه كنيد چه رقصى مىكند . اما آن صاحب‌منصبان پير هيچ ملتفت اين اوضاع نبودند . قونسل مرا برد تماشا كردم كه ابدا حركت نمىكردند و گوش به اين همهمه نمىدادند . همانطور مشغول بازى ورق خود بودند . تا ساعت هشت ما آنجا بوديم . بعد قونسل گفت اينها تا صبح مشغول هستند . هنوز شام ميل نكرده‌اند . خوب است من و شما محرمانه برويم كه اينها مسبوق نشوند . به آرامى مرا همراه برد سوار اسب كرد راه انداخت و خودش به قونسلگرى رفت .\r\nببينيد اينها چه مردمان راحت‌طلب خوش‌بخت آزادى هستند كه در يك شهر قزوين هم ترتيب عيش و راحتى براى خود تدارك مىكنند كه ما در همه مملكتمان نظير اين مختصر را نداريم . همان مال ما شام غريبان است كه مىگويند و بس . منزل آمدم .\r\nرفعت السلطان هم از مهمانى مىآمد ، اما تا منزل يك نفر پليس نديدم كه هى مىگويند نظميه نظميه .\r\n\r\n","description":"","footnote":"","page_name":" 2986 ","page_number":374},
  {"content":"\r\n\r\n\r\nقانون اساسى الموت\r\nسه‌شنبه 27 - ديروز بنا بود مجلس منعقد شود . چون من خواهش كرده بودم ( براى آن‌كه صدق الدوله تكليف حكومتى حاليه را نمىداند ) رؤساى ادارات و بعضى از محترمين شهر هم حضور داشته باشند ، به امروز افتاد . در ساعت سه رفتم . موثق ديوان هم آمد . اول يك سيد آمد و يك كتابچهء جلد كرده به صدق الدوله داد . آن احمق هم بناى قرائت را گذاشت . اولش نوشته بود آصف الدوله چند نفر رعيت فروخت تا پاى دارش بردند . همه گمان كردند يك قصهء تازه است گوشها را فرا دادند .\r\nفصل اول : الموت شصت و شش ده و دهكده است . ديدند هيچ ربط به مطلب قبل ندارد . فصل دوم : مردمان الموت فقير [ ند 
  ] و بايد به آنها مراعات كرد ، فصل سيم :\r\nشاهزاده چه كند . فصل چهارم : رعيت چه كند . بارى چندين فصل به همين [ رويه 
  ] مزخرفات نوشته بودند كه قانون اساسى الموت باشد با مالك خود و حاكم قزوين . پشت سر آن يك روزنامهء « ايران نو » داد و قرائت شد . شرحى از شاهزاده بد نوشته بود و آن وقت تلگراف قصبهء الموت را كه به سپهدار زده بودند و سپهدار با يك حكم در توصيهء آنها به وزارت داخله روانه نموده بوده است به امضاء دو نفر ملا شعبان و ملا فرج اما به عنوان عموم رعيت . باز سپهدار با همه مشغله دست از فساد و فتنهء الموت برنمىدارد و الّا روزنامه‌نويس به امضاء دو نفر هرگز هرگز تلگرافى عمومى چاپ نمىكند ، مگر مطلب متعلق به همان دو باشد : دو سهو هم شده بود اولا الموت را قصبه نوشته بود بعد ملك را تيول . « 1 »\r\n\r\nرفتار الموتيها\r\nبارى حمزه خان جنرال رئيس قشون به صدا آمد كه اين مطالب مهمل كتابچه و روزنامه چيست . اگر عرض داريد بيائيد بكنيد . مخفى شدن و محل را شلوغ كردن ، آن وقت روزنامه و كتابچه فرستادن چه چيز است . سيد ديد تمام زحمت كتابچه نوشتن اين جمع هدر رفت و از روزنامه چنانچه طالب بود فايده مترتب نشد برخاست به عجله رفت كه خودشان را مىگويم بيايند . اندكى گذشت احكامات و صورت فرامين و اجاره‌نامه‌ها را قرائت كردند . اهل قزوين و اغلبى كه از مطلب مسبوق بودند تماما تصديق كردند . اما افسوس كه باز شكل مجالس حكومتهاى قديم بود . كانه من در اطاق حكومتى\r\n\r\n\r\n","description":"","footnote":"\r\n( 1 ) - بهرام ميرزا برادر كوچك ما فوت كرد . دستخط حضرت و الا در شرح غم و الم ايشان را آشكار مىكند ( يادداشت مؤلف در حاشيه ) . متأسفانه نامه را غارت‌گران از بين برده‌اند . ( مسعود سالور )\r\n","page_name":" 2987 ","page_number":375},
  {"content":"\r\n\r\nزنجان هفت سال قبل نشسته‌ام . نه دوسيه بود كه مطالب را بنويسند ، نه ترتيب جديد ديگرى . حرفها و سندها جزو هوا شد . يك حكومت ديگر بيايد باز بايد از سر گرفت .\r\n\r\nنامهء شيخ محمد على\r\nباز ملا شعبان و ملا فرج آمدند . يك نفر هم پاكتى به دست حكمران داد . گفت كى داده . جواب داد شيخ محمد على . آدمش كو ؟ گفت اينها دادند . معلوم شد كاغذ [ را 
  ] خودشان آورده دم در به پيشخدمت داده‌اند ، قرائت شد . خودم ناخوش هستم نتوانستم شرفياب شوم . امروز دوازده پاكت از الموت رسيد اين وكلا را معزول كرده‌اند و دو روز ديگر وكلاى جديد با وكالت‌نامه‌هاى صحيح مىآيند . اينها هم اظهار كردند ما عزل شديم . همه به هم نگاه كردند . من گفتم شما الموتيها را نمىشناسيد . اين دفعه اول است .\r\nكو تا بازيها و رنگها روى كار بيارند . با وجود آن تمام اهل مجلس خصوصا حمزه خان آنچه بايد و شايد گفتند . تمام حرف آنها در جواب اين بود ما ثابت مىكنيم ملك ندارند .\r\nچطور ؟ ديگر جوابى نمىدادند . صدق الدوله دو روز هم بر مهلت ثالث افزوده قرار شد سيم محرم مجلس آخرى باشد .\r\nدر اين مدت چندين دفعه نزد من آمدند . آقا ميرزا عيسى خان و ميرزا ابو الحسن خان و جمعى هم ما بين افتادند اصلاحى شود . به حق خدا هر روز يك حرفى به آنها زدند و نزد خودم آمدند روزى يك چيز گفتند كه مطلبى از اصلاح دستگير نشد ، مگر اين‌كه الموت را به آنها واگذار كنيم . مثلا مىگفتند شما اجاره‌نامه‌ها را پس بدهيد ما مبلغ و مقدار آن را سرشكن ماليات كرده به شما مىرسانيم . يا مىگفتند الموت نرويد . مقصود منافع آنجاست ما مىرسانيم . تمام براى اين بود كه بعد از فرمان سند دخل و تصرف همان اجاره‌ها است ، بلكه به يك شكلى از من بگيرند . گاهى مىگفتند تخم و گاو بدهيد روز ديگر نكول كرده چيز ديگرى مىگفتند .\r\nمن وقت ندارم و الّا شرح مىدادم كه اينها چه قسم ميرزا عيسى خان و ميرزا على اكبر و چند نفر ديگر را چوب خشك كردند و هر روز به يك دروغ‌گفتنى وادار كردند كه آخر خجالت كشيدند پيش من بيايند ، از بس دروغ گفته بودند .\r\n\r\nچهل پارچه ملك\r\nشيخ محمد على خودش هم نزد من آمد اما دهانش زخم بود . دستمالى به دهان گرفته حرف نمىزد . اين هم نيرنگ تازه‌اى بود . اينها همان تخم حسن صباح هستند بلكه ترقى كرده تخم شيطانند . تابع زورند كه حالا پيدا نمىشود . روزى هم نيست كه با مهرهاى\r\n\r\n","description":"","footnote":"","page_name":" 2988 ","page_number":376},
  {"content":"\r\n\r\nجعلى عريضه پشت عريضه ، تلگراف پشت تلگراف به طهران روانه نكنند و نسبتهاى عجيب و غريب ندهند و سوادهاى جعلى احكام از هر وزارت‌خانه به الموت روانه نكنند . دو سه نفر شرور هم آنجا هست اين سواد احكامات را به زور تفنگ و تپانچه مىقبولاند . مابه‌التقسيم هم كه چهل پارچه ملك شاهزاده است كم نيست . لقمهء چرب نرمى است براى الموتى و حجة الاسلام آنجا . اين دو سال تمام نفع الموت را شيخ محمد على برده و چند نفر آخوند ديگر . سهمى هم به آن چند نفر هرزه داده‌اند .\r\nصدق الدوله هم دستور العمل مىدهد اينجا ، آنجا دامادش . با اين حال من نمىدانم چه كنم . روس كه سهل است تمام دول هم جمع شوند از عهدهء اينها برنمىآيند مگر به ضرب چماق .\r\nاز صدق الدوله گرفته تا رؤساى ادارات و اهل قزوين به من مىگويند شما احسان كنيد ، محبت كنيد قدرى تخفيف بدهيد اينها آرام مىشوند . هرچه مىگويم چه احسان و تخفيفى بكنم كه بالاتر و زيادتر از آن باشد كه همه آقاى خود و نوكر خود هستند و هر يك‌يك ملك شش دانگ برده ما بين خود تقسيم كرده‌اند . يا در مملكت بايد زور استبداد باشد يا عدالت و قانون . حالا كه در مملكت ما اين دو هيچ كدام جارى نيست ، وجود ندارد من با چه قوه مىتوانم رعيت را آرام كنم و قانع به حق خودش كنم و مشغول ضبط و ربط ملكم بشوم . با اين بىترتيبى من هرگز گمان نمىكنم از رفتن من پيشرفتى حاصل شود .\r\n* * *\r\n\r\n","description":"","footnote":"","page_name":" 2989 ","page_number":377},
  {"content":"\r\n\r\n\r\n1328\r\nپنجشنبه غرهء محرم الحرام 1328 - بعد از آن برف و سرما هوا خوب شد باران آمد ، باد ساكت شد . من چهارده سال قبل كه قزوين بودم زمستانى شد كه زمين و زمان يخ بود و به قدر چند ذرع تدريجا برف آمد . اما اينجا هم مثل ساير بلاد ايران آن سرما و يخ‌بندانها تخفيف يافته و كمتر مىشود . هنوز در قزوين يخ نگرفته‌اند .\r\n\r\nاعلان روزنامهء شرق و احضار به محكمه\r\nيپرم و سردار بهادر مشغول جنگ هستند . خبر درست ندارم مگر اعلانى كه روزنامهء « شرق » فوق العاده چاپ و منتشر كرد كه پسر رحيم خان مقتول [ شد 
  ] و خودش فرار كرد در قريه شكرلو به ناخوشى مرد . در طهران هم بعضيها دكاكين را چراغان كردند . اما سه روز بعد شهرت كرد « شرق » را به محكمه بردند كه اين اعلان دروغ را براى چه انتشار دادى و مستند شما چيست .\r\n\r\nهرزگى صاحب‌منصب روس\r\nيكى از صاحب‌منصبان پست روس تنگ غروبى مست كرده نزديك كاروانسراى سعد السلطنه هرزگى كرد ، بلكه شوشكه كشيده به در و تختهء دكاكين مىزد . چند دسته سبزى دكان سبزى فروشى را هم با شوشكه قيمه كرد . مردم آن راسته واهمه كرده دكاكين را بسته به تظلم رفتند . قونسل هم گفت او را گرفته محبوس نمودند . صبح اين مسئله را شاخ و برگى گذاشته پيغام سختى به قونسل كارگزار فرستاد . او هم جواب داده بود اين كارها را سالدات و صاحب‌منصبان آنها بلد نبودند ، از روزى كه وارد ايران شدند از ايرانيها ياد گرفته‌اند . برحسب قانون نظامى محكوم به حبس شد . به اين تنبيه و آن پيغام متقاعد نشدند از حاكم و انجمن و تمام ادارات تلگرافخانه رفته شكايت زياد به وزارت خارجه و مجلس نمودند كه شهر در هيجان است ، الان بلوا مىشود و با روسها جنگ مىكنند . به نظر خودشان يك حسن خدمتى نمودند كه به اين عنوان سفارت روس را مجبور از اخراج قشون قزوين كنند . از اين طرف قونسل به تمام ادارات و حاكم پيغام داد\r\n\r\n","description":"","footnote":"","page_name":" 2990 ","page_number":378},
  {"content":"\r\n\r\nكه اين هرزگيها زير سر كارگزار و غياث نظام رئيس نظميه است . از اين مست‌ها و عربده‌كشها روزى نيست كه در قزوين دستگير نشود . اين هم يكى از آنها . تنبيه و حبس شد ، ديگر رفتن به تلگرافخانه و جعل دروغ لازم نبود . كو هيجان ، كو بلوا . يا جلوگيرى از اين اشرار بكنيد ( يعنى كارگزار و رئيس نظميه ) يا من خودم جلوگيرى مىكنم . از اين طرف جوابهاى طهران هم مبنى بر توبيخ و سرزنش براى حضرات آمد و خيلى به دماغ انجمن و غيره خورد كه مورد سرزنش دو طرف شدند .\r\n\r\nواقعهء ديگر\r\nدر اين بين اتفاق ديگرى افتاد . به قونسلگرى اطلاع رسيد كه دو نفر قاچاق روس جزو مجاهدين كه اردبيل رفته بودند مىآيند . لدى الورود داراب ميرزا به كاروانسراى مسكن آنها رفت تمام را معاينه كرد نيافت . بناى تفحص را گذاشت ، توى طويله يك نفر را پيدا كرد . بيرون آورد ديد روس است به لباس مجاهد . چند نفر ارمنى مجاهد حمايت كردند او هم حكم به قزاق كرد تا ممكن بود شلاق زدند و برد به قنسولگرى . يكى ديگر را غياث نظام دستور العمل داد عمامهء سبز به سرش گذاشته با عبا و نعلين به يك خانه جنب منزل خودش نقل كردند و حضرات ملتفت شدند و داراب ميرزا رفت دو ساعته اتمام حجت كرد يا بدهند يا خودش دستگير خواهد كرد . داراب ميرزا خودش مىگفت من بيشتر بدم از اين آمد كه شرف دين اسلام و علما را هتك كردند كه روس را عمامه به سر گذاشته به لباس علما در بردند . اين را هم تسليم كردند . آن وقت شكايت به طهران كردند . كارگزار و غياث نظام هر دو عزل شدند ، بلكه قونسل مىگفت حاكم و ديگران هم بايد عزل شوند . بارى قونسل به من گفت اين دو نفر سرباز بودند و شش ، هفت سال است فرارى [ اند . 
  ] در اين مدت چندين اسم جعلى به خود گذاشته مورث تقلبات و خيانات زياد بايد شده باشند . از جيب و بغل آنها هم نوشتجات زياد به خط روسى و ايرانى بيرون آمد كه جماعت زيادى را متهم مىدارد كه متقلب و مفسده‌جو و شرطلب هستند . از آن جمله در تلگرافخانهء انگليس چند نفر ، در بانك روس ما يك نفر و از ايرانيها چندين نفر . تمام اسناد را طهران به سفارت فرستادم . خود اينها هم به روسيه بايد بروند . چرا بايد رؤساى جاهل ايرانى از اين قبيل اشخاص حمايت كنند و آنها را به داخلهء ايران راه بدهند .\r\n\r\n","description":"","footnote":"","page_name":" 2991 ","page_number":379},
  {"content":"\r\n\r\n\r\nروضه\r\nروضه در قزوين زياد است مثل طهران ما . همه خشك و خالى نيست بلكه اطعام مساكين مىكنند و خرج مىدهند و معنى دارد . دو محل هم بيشتر تعزيه نيست . اما اين روضه و اطعام غالب بلكه همه از وقف و ثلث است و حال اجبارى دارد . چنان وقف و ثلثى كه حالا بواسطهء ترقى املاك و غله خرج ساليانهء متولى را هم سواى اين روضه و خرج مىدهد .\r\n\r\nوضع الموتيها\r\nشنبه سيم محرم الحرام - عصر دار الحكومه رفتم . جمعى از مدعوين آن دفعه بودند .\r\nالموتيها نيامدند تا نزديك غروب ، آن وقت وكلاى جديدشان درويشعلى گرمارودى از آن لاتها و پدرسوخته‌ها ، سيد مهدى و على اكبر جيرين‌دهى داخل اطاق شدند . كمى از آن حرفهائى كه هزار دفعه شنيده شده زدند و باز تمناى مهلت كردند . صدق الدوله يا رو درماند يا از سايرين خجالت كشيد . انكار كرد و گفت معلوم مىشود تمام شما متقلب [ هستيد 
  ] و هيچ حرف حساب نداريد . ديگر به عرايض شما رسيدگى نمىشود . برويد پى كار خود . حالا شاهزاده شما ميل داريد برويد شرعا و عرفا حق داريد . من احتياط كردم گفتم اول دو نفر مأمور شما با دو نفر آدم من برود تهيهء مكانى بكند . ميرزا حسن خان هم قلعه را تخليه كند ، بعد از عاشورا من مىروم . حكمى نوشتند . ابو القاسم و عباس و اسمعيل آقاى مجاهد تبريزى كه تازه نوكر من شده با دو غلام حكومتى بروند . اما شنيدم هم امشب اسمعيل پائين روچى با مكتوبات جناب حجة الاسلام شيخ محمد على به الموت رفت .\r\n\r\nجواب قوام السلطنه\r\nقوام السلطنه از من گله كرده بود كه باز به قونسل اظهار [ اتى 
  ] داشته‌ام . جواب بسيار بسيار خوبى سرفرصت نوشته روانه كردم . به معاون حكومت گفتم اگر باز آدمها را بيرون كردند اين دفعه با سالدات روس مىروم . در صورتى كه دروغ گفتم و هرگز به اين كار اقدام نخواهم كرد .\r\n\r\nصدق الدوله حاكم - درازجان\r\nفى الجمله از حكومت و ادارات قزوين شرح بدهم . حاكم صدق الدوله\r\n\r\n","description":"","footnote":"","page_name":" 2992 ","page_number":380},
  {"content":"\r\n\r\nمرتضى قلى خان قاجار پيشخدمت سابق مظفر الدين شاه است . خوشگل بوده و شاه خيلى به وى ميل داشت . 1315 كه ما از قزوين عزل شديم اين آمد با چندين جوال غرور و استبداد . بذلها كرد ، بخششها از مال مردم كرد . حكمها كرد كه چه بنويسم . بعد ملاير رفت باز قزوين . هميشه مظفر الدين شاه در دستخطها كه شبانه مىنوشت عنوان « درازجان » دستخط مىكرد . صدق الدوله بلند قد است و اين لقب « درازجان » لقب التفاتى شاه بود و هر دستخط درازجانى خانمان سلسله و طايفه‌اى از رعاياى فقير يا غنى را به باد مىداد . در اين مدت هرچه گير صدق الدوله آمد يا بذل بى جا كرد يا قمار نمود . فعلا چيزى ندارد . چنان كه در اين مدت داراى يك خانهء ملكى نشد . روى هم رفته آدم سالم خوبى است . نمىتوان گفت در سلك ساير نوكرهاى مظفر الدين شاه محسوب است .\r\n\r\nمعاون حكومت\r\nتازگى سلطان محمد خان « 1 » نام از شاگردان مدرسهء سياسى كه جوان نوزده يا بيست ساله است براى حكومت معاون روانه شده كه حالا هم كارگزار است هم معاون . فايده‌اى كه براى صدق الدوله كرد داراى يك اطاق شده . با ميرزا محمد حسين خان همشيره‌زاده همدرس بوده كه فعلا ميرزا محمد حسين خان هم معاون كارگزارى خراسان و رئيس تذكرهء آنجا شده و چند روز قبل از حركت من از راه گيلان و عشق‌آباد به سمت مقصد رفت . حكومت سست و خيلى عاجز است . تمام ادارات به او تحكم دارند . در صورتى كه اين ناظر كل و مسئول است . تا اين معاون چه كند .\r\n\r\nحمزه خان رئيس قشون\r\nساير ادارات همه جوان هستند و تا انشاء الله تربيت پيدا كنند مدت زمانى لازم دارد .\r\nحمزه خان جنرال رئيس قشون ، اين حمزه خان را همه گفتند در قزاقخانه روز انهدام مجلس « فوزيه » كردند چنانچه خود من هم يقين داشتم . اما خير مخفى شد و به جاى آن مدت اختفا رئيس قشون قزوين شد . دويست سرباز و صد سوار در شهر دارد كه هميشه براى نرسيدن حقوق زد و خورد دارند تا به تحصن قونسلگرى رسيد . آدم درويش‌مسلك بسيار خوبى است . باانصاف و بامروت است .\r\n\r\n\r\n","description":"","footnote":"\r\n( 1 ) - شايد سلطان محمد خان عامرى ( ايرج افشار ) .\r\n","page_name":" 2993 ","page_number":381},
  {"content":"\r\n\r\n\r\nغضنفر خان رئيس نظميه\r\nرئيس نظميهء تازه غضنفر خان نامى است برادر دكتر امير خان . معاونش پسر كوچك قوام دفتر مستوفى بناخانه . لدى الورود هم از امتحان فواحش شهر كه جزو اعظم تكليفات رئيس نظميه است سوزنك گرفته [ است 
  ] فريادش به آسمان مىرسد و از منزل حركت نمىكند .\r\n\r\nنايب الصدر رئيس عدليه\r\nرئيس عدليه نايب الصدر بود ، از او تظلم كردند عزل شد . به جاى او برادر اديب التجار اصفهانى وكيل قزوين را بواسطهء درخواست اديب التجار از بادكوبه احضار كردند و رئيس عدليه شد . اسمش ميرزا عبد الحسين است . شغلش در آنجا دلالى قند بود . آدم متين خوش‌روئى است . خيلى هم مىگويند مقدس است . اما هيچ آگاهى بلكه بوئى از قوانين عدليهء سابق و حاليهء ايران و فرنگستان به مشامش نرسيده . اما از قندفروشى و ترتيبات آن بىاطلاع نيست . جلال الممالك آشناى خودمان را معاون فرستاده‌اند . يا اين معاون هم مثل اوست يا ميل ندارد بعضى اصلاحات كند كه به نام رئيس تمام شود . هيچ نمىگويد .\r\n\r\nرفعت السلطان رئيس شعبهء تجارت\r\nرفعت السلطان خودمان در عدليه رئيس شعبهء تجارت است و بيشتر بلكه تمام كارهاى عدليه را هم او مىكند . اين رفعت السلطان ماشاء اللّه زرنگ است و تمام اهل قزوين را مسخر خود كرده تا [ چه 
  ] برسد به عدليه و به هر كار مايل باشد ولو عزل حاكم هم باشد از عهده برمىآيد . در قزوين صاحب نفوذ بسيار شده . اگر انشاء اللّه باقى باشد اول شخص مىشود .\r\n\r\nوضع عدليهء قزوين\r\nآنچه در قوانين عدليهء طهران اصلاحات شده در اينجا معمول نيست . قونسل روس مىگفت اگر مرا به اين عدليه احضار كنند تا به آمريك فرار مىكنم و اينجا نمىروم و حقيقة راست مىگفت . بسيار بسيار مغشوش است و هيچ قوانين موقتى طهران اينجا جارى نيست . مثلا طهران ده يك و ده نيم را چنانچه ذكر كرديم منسوخ نمودند اينجا باز جارى است . وقتى كه من تعرض كردم گفتند اين براى عدليه صرفه دارد . طهران از وكالت نامه پنج هزار دريافت مىكنند اينجا مدعى به را ميزان قرار داده صد تومان دو هزار\r\n\r\n","description":"","footnote":"","page_name":" 2994 ","page_number":382},
  {"content":"\r\n\r\nدريافت مىكنند . در طهران از عرض حال هر قدر مدعى به باشد يك ريال دريافت مىكنند اينجا مدعى به را ميزان قرار داده مثل وكالت‌نامه پول مىگيرند . هركس از بيرونها طلب‌كار باشد تظلم كند فرسخى چهار هزار از او گرفته مأمور روانه مىكنند . يك وقت مردكه ده تومان عرض كرده مدعى در پانزده فرسنگى است نصف طلب را بايد به مأمور بدهد ، يا اگر طلبش سه تومان شد پنج تومان هم روى آن گذاشته سواى مخارج ديگر تحويل مأمور كند . بارى شلوغ اندر شلوغ است و حرف در اين است مطالب را هم به عدليهء مركز نمىگويند تا در مجلس شورا اصلاح كنند . بلكه آنچه آنجا زحمت كشيده اصلاح كرده‌اند اينجا جارى نمىنمايند .\r\n\r\nانجمن ولايتى\r\nانجمن ولايتى قزوين با وجود آن‌كه دو مرتبه منعزل [ شد 
  ] و مجددا رأى گرفته‌اند باز مىگويند غلط است و از روى صحت انتخاب نشده . رئيس حاجى محمد على آقاى امينى است . سه نفر عضو ديگر هم هست . از بلوكات انتخابى نشده ، در حقيقت ناقص است .\r\nمقابل اطاقهاى حكومت در عمارت شاهى « 1 » چند اطاق را تصاحب كرده‌اند . يك روز هم من آنجا ديدن رفتم . امسال از اين انجمنها جلوگيرى كردند . فعلا نمىتوانند بى جا به همه كار دخالت نمايند . قدرى اقتدارات آنها محدود است .\r\n\r\nانجمن بلديه\r\nانجمن بلديه فقط يك نفر است . در كاروانسراى سعد السلطنه منزل دارد . يك خيابان هم تعمير كرده كه صد مرتبه نكرده بود بهتر بود . بقدرى وسط اين خيابان تنگ را بلند و مرتفع كرده كه اطراف آن پرتگاه درستى شده . متصل درشكه و كالسكه يا گارى برمىگردد و اسباب زحمت زياد شده و حال آن‌كه ممكن بود از ادارهء روسها يك نفر راه ساز آورده به جزئى انعامى اين راه را درست كند كه از روى علم و اطلاع باشد . آنقدر به مردم و چرخ آزار نكند .\r\nبا همهء اين تفصيلات قزوين امن است و اگر تعدى مىشود جزئى است . قابل اعتنا نمىباشد و اميدواريم روزى بشود كه اين دولت جوان و اين ادارات بىترتيب منظم و مرتب شده مايهء افتخار تمام ايران و ايرانيان گردد . آمين يا رب العالمين .\r\n\r\n\r\n","description":"","footnote":"\r\n( 1 ) - عمارت شاهى يك حياطى است در سمت مغربى باغ چهل ستون كه اين عمارت چهل ستون كه وسط باغ است شاه طهماسب اول ساخته . ( نوشتهء مؤلف در حاشيه )\r\n","page_name":" 2995 ","page_number":383},
  {"content":"\r\n\r\n\r\nاخبار الموت\r\nنهم محرم - ديشب ابو القاسم به قرار معهود فورا از الموت آمد . رفته بودند قلعه يك حكم مخفى هم غلامها داشتند كه آن باعث اين شد . ميرزا حسن خان ، مهدى ، حسين آقا ، شفيع و جمعى را خبر داده بودند ، جمعيت جمع كرده كه سر نوكرها بريزند . نورعلى و رحيم هم رفته بودند و عقب‌مانده بودند . عباس پدرسوخته متقلب مىگويد من بروم عقب نورعلى . از قلعه كه سرازير مىشود اسب و تفنگ « جاكسن » مرا با قطار فشنگ تقديم حسين آقا مىكند و خودش مىرود به ايلان نزد حليلهء جميله . ابو القاسم عجله در جواب مكتوب مىكند و حال آن‌كه گفته بودم بماند تا ميرزا حسن خان قلعه را تخليه كند .\r\nجوابها را گرفته غلامها را هم همراه نمىآورد ، بلكه سه تومان به آنها داده كه توقف در قلعه كنند . با اسمعيل آقا حركت مىكند . نزديك مدان جمعيت جلوى آنها را مىگيرد .\r\nابو القاسم چون مجرب و مهذب در فرار شده فورا در مىرود . اسمعيل آقا جلادت مىكند دچار مىشود . فعلا از او خبرى نيست . يك اسب و يك قاطر و يك تفنگ به دست الموتى مىافتد . ابو القاسم همان براى فرار خوب است . دو سه خبط باز كرد و دچار مشكلات باز شديم . فورا به حاكم و معاون حاكم نوشتم . اوقاتم مثل سگ شد . اين نايب الحكومه و اين مفسدين الموت و شهر دست به هم داده آخر هم نمىگذارند كارى صورت بگيرد . همه يك طرف اين شيخ محمد على يك طرف .\r\n\r\nداراب ميرزا و محمد على شاه\r\nيكشنبه يازدهم محرم - از صدق الدوله مأيوس بودم . بعد از ظهر خانهء معاون رفتم تفصيل را گفتم . كاغذ خود ميرزا حسن خان را نمودم كه الموتى تمكين ندارد و مرا هم در به دو ورود كتك زده ساعت و قلمدان مرا بردند . الان هم جمعيت جمع شده كه آدمهاى شما را خارج كنند . معاون گفت بايد چند نفر از شهريها را توقيف [ كنيم 
  ] و سايرين را هم مأمور رفته بياورد . از آنجا خانهء عدل الممالك رفتم . داراب ميرزا آمد خيلى صحبت شد .\r\nيك عداوت مخصوص با يپرم و مجاهدين قفقازى و ارمنى دارد . در ركاب محمد على ميرزا بود تا انزلى . يك ماديان خوب هم انعام گرفته . مىگفت شاه مىفرمود به سر من دير يا زود اين بلا مىآمد ، منتهى لياخف كمك كرد و خيلى زودتر از آنچه من تصور مىكردم گرفتار شدم . آن وقت خيلى از لياخف بد گفت كه در به درم كرد ، آواره‌ام كرد ، فريب داد .\r\nبيشتر شكايتش از لياخف بود .\r\n\r\n","description":"","footnote":"","page_name":" 2996 ","page_number":384},
  {"content":"\r\n\r\n\r\nقشون مقيم قزوين\r\nمن از داراب ميرزا خواهش كردم عدهء قشون مقيم قزوين و اسامى صاحب‌منصبان عمده را گفته من بنويسم و از اين قرار بيان كرد . جنرال و فرماندهء كل جنرال دومرمس‌نسكى  Dovmormesnesky \r\nفوج قزاق موسوم به لابنسكى  Labensky  چهارصد نفر\r\nفرمانده و سرهنگ قزاق گراوچنكو  Gravchenko \r\nفوج پياده نظام پانانى اسرركوى  Pananyesrerkovy \r\nششصد نفر فرمانده و سرهنگ پياده نظام پاس پله‌نف  Paspelelnof \r\nتوپخانه دويست نفر با چهار عرابهء توپ بزرگ فرمانده و سرهنگ توپخانه كاستانف  Kastanof \r\nيكصد نفر هم عمله‌جات از قبيل آهنگر ، نجار ، طباخ و غيره دارند . مىگفت جز توپخانه و قزاق آن فوج ديگر از سپاه خوب ما نيست . قزاق اسب زين و برگ و لباسش از خودشان است . فقط عليق اسب و خوراك و ماهى سه منات دولت مىدهد . پياده نظام و توپخانه را ماهى يك منات و نيم دولت مىدهد با لباس و خوراك . دسته‌جات مقيم قزوين هم كه مرخص شده‌اند عوض آنها عما قريب مىآيد .\r\n\r\nقراجه‌داغ\r\nاز خانهء عدل الممالك رفتيم قونسلگرى . جناب قونسل را از واقعهء جديد مطلع ساختيم و بعد خيلى صحبت شد . قونسل مىگفت اخبار قراجه‌داغ را اين‌طور اطلاع داده‌اند . وقتى كه يپرم نزديك آنجا مىشود رحيم خان شهر را خالى مىكند . حضرات با شوق زياد تصاحب مىكنند . دو سه روز نمىكشد كه شهر را رحيم خان محاصره كرد و متصل حمله آورد . يك روز جنگ سختى شد و يپرم از آن زرنگى و روباه‌بازى كه دارد طورى طرح جنگ را ريخت و توپها را گذاشت كه رحيم خان و سوارش را در ميان تنگه قرار داد و توپها را كه قبل از وقت گذاشته بود شليك كردند . به قدر سيصد نفر از آنها كشته شد . اين بود شهرت كرد پسر رحيم خان مقتول [ شد 
  ] و خودش در شكرلو وفات كرد .\r\nرحيم خان پس از اين ضربت سخت به سمت مغان فرار كرد . كمك زيادى از شاهسون گرفته و مراجعت كرد و باز اهر را محاصره كرد . اين مرتبه جنگى شده يپرم از دست مجروح شد و آن آلمانى مجاهد رئيس توپخانه هم مجروح شد و قشون دولتى از اهر عقب نشست ، فرار كرد .\r\n\r\n","description":"","footnote":"","page_name":" 2997 ","page_number":385},
  {"content":"\r\n\r\n\r\nصفات يپرم\r\nآن وقت از شيطنت يپرم شرحى گفت كه نمىگويم . يپرم تاكتيك خوانده و علم نظام مىداند . اما آدم بىباك زرنگى است . ايرانيها هم خيال مىكنند رستم دستان است و روئين‌تن است . اما حالا كه مجروح شده بايد دانسته باشند روئين‌تن نيست . باز مىگفت رحيم خان از عهدهء سرداران ايرانى خوب برمىآيد ، اما مشكل است با يپرم برابرى كند و اگر يپرم را مىتوانست در جنگ يا به يك حيله مىكشت ديگر احدى حريف او نمىشد .\r\nبلكه يك نفر از ايرانيها قبول رياست قشون و سركردگى جنگ را نمىكرد . آن وقت قدرى هم تكذيب از رحيم خان كرد كه با وجود آن‌كه وطن و ولايت خودش است و اينها غريب چند مرتبه خبط و خطا نمود ، خصوصا در آن تنگه . مىگفت متصل كمك از آذربايجان روانه مىكنند . اگر كمك دولت كلى و به قاعده باشد يحتمل فتح كنند و الّا ممكن نيست .\r\nاما از سياق صحبت قونسل معلوم بود خيلى خيلى ميل دارد رحيم خان فتح كند .\r\n\r\nذو ذوابه\r\nدوشنبه 12 محرم - دو سه شب است ستارهء گيسودارى ( ذوذوابه ) از سمت مغرب طلوع مىكند و پس از يك ساعت غروب . اما بالاى سر آن ستاره يك ستارهء خيلى روشنى است كه نمىدانم مشترى است يا زهره . روشنى ماه و اين ستاره مانع از تماشاى كلى است و گيسوى آن خوب مرئى نيست . من از آقاى عماد السلطنه اسم و رسم و شرح حال ذوذوابه را استعلام كردم . اما در « لندن نيوز » ديدم اعلام كرده بود لكن او در بهار بايد پيدا شود ، چه شده كه در حساب سهو كرده‌اند .\r\n\r\nاعلان كميتهء ارامنه\r\nاعلانى در كاغذ سرخ از كميتهء ارامنه در اينجا و گويا طهران و اغلب شهرهاى ايران در معابر چسبانيده شده كه هنوز ما اثرى از مجاهدت خود و اين همه خدمت به آزادى ايران ثمر و نتيجه نمىبينيم . اگر باز وزرا و مجلس به همين ترتيب باشد شورش عمومى برپا [ مىكنيم 
  ] و آنچه مخل كار و آزادى است به قتل مىرسانيم .\r\nديروز قونسل هم مىگفت يپرم مكتوبى به كسان خود و ارامنه نوشته كه از ايرانيها كارى ساخته نيست . همگى بيائيد و امورات را اداره كنيد ( چندان هم بد نگفته ) .\r\n\r\n","description":"","footnote":"","page_name":" 2998 ","page_number":386},
  {"content":"\r\n\r\n\r\nمفسدين الموت\r\nصدق الدوله كاغذى نوشته بود چند نفر مأمور فرستادم مفسدين الموت آنها را كه اسب و تفنگ را گرفته‌اند به شهر حاضر كند و مجازات داده شود ( على الظاهر شايد روانه كند اما مجازات مرحوم شده و آنها هم پولى به مأمورين داده با حمايت نايب الحكومه نمىآيند ) . خدمت ديگرى هم كردم كه الموتيها را راضى به اصلاح كرده خدمت مىرسند . اين اسب و تفنگ و قاطر هم رفت پيش آنهاى ديگر . شب اسمعيل آقا خودى نجات داده و وارد شد . كتك بسيار خورده ، لباسهاى پاره پاره .\r\n\r\nباز قضيهء الموت\r\nسه‌شنبه 13 - ديروز عصر و امروز صبح كه الموتيها نيامدند . خودم دار الحكومه رفتم .\r\nصدق الدوله بعد آمد با الموتيها و گفت از اينجا مىخواستم نزد شما بيايم . من جواب گفتم در رقعه اشاره از آمدن خودتان نشده بود . الموتيها هم نيامدند . ناچار براى كسب تكليف خودم آمدم . آن وقت رسمانه نطقى [ كرد 
  ] از پشيمانى الموتيها و اين‌كه شما بايد خيلى محبت كنيد . من هم جوابهاى خيلى خصوصيت‌آميز و مهرانگيز مفصلى دادم . يك مرتبه آن چند الموتى معمم و درويشعلى كه ايستاده بود متفقا گفتند به شرط آن‌كه به همان جمع ديوانى عمل شود كه صدق الدوله متغير شده و از خرك در رفت ، هر چه به زبانش آمد گفت ( معلوم شد همه را فريب داده بودند ، آخرى صدق الدوله بود ) .\r\nتلگرافى آمده كه برويد طهران براى اين‌كه تمام حرف شما بىمعنى است ، صاحب ملك و عدليه هم آنجا . هر وقت حقانيت خود را ثابت كرديد ، با من است اجراى آن . باز ساكت نشدند و شرح مفصلى گفتگو كردند . يك وكالت‌نامه هم ميرزا حسن باغ كلايه‌اى درآورد كه آنجا هم نوشته بودند در مجلس شورا ، با حضرت و الا در باب ملك گفتگو شود . اين هم ممد كار شد و حكم كردند بروند طهران .\r\n\r\nوضع الموت\r\nبعد صحبت از وكلاى انجمن ولايتى قزوين شد كه بايد از بلوكات بيايند ، من جمله از الموت . ملا فرج آنجا گفت بله شاهزاده كه رفت تمام اين كارها درست مىشود .\r\nصدق الدوله ديگر طاقت نياورده حكم كرد او را از اطاق بيرون كشيدند . بعد هم همه را گفت زود برويد . بعد از رفتن گفت تعيين مأمور كنند . حكم نوشته شود كه من بروم . پاكتى هم بر حقانيت من و شرارت الموتى نوشت كه براى وزارت داخله ارسال دارم . من هم\r\n\r\n","description":"","footnote":"","page_name":" 2999 ","page_number":387},
  {"content":"\r\n\r\nمصمم رفتن هستم ، تا آنجا چه نيرنگ و شاهكارى زده باشند و به سر من آنجا چه آيد . از مكر و حيلهء الموتى جماعت نبايد غافل شد . مگر خدا چاره كند . اينها همان اولاد حسن صباح هستند با همان مكر و حيلهء موروثى .\r\nمن جز با پنجاه تومان پول از طهران خارج نشدم . براى مخارج اين مدت نوكرها و اسبها تهيه و تدارك سفر معطل ماندم . ناچار فرستادم نزد طومانيانس . او هم به اعتبار حضرت و الا مبلغى داد ، يعنى دويست و پنجاه تومان نقد و پنجاه تومان هم به عوض گروى ابو القاسم خان و دو تفنگ را رد كرد . خداى نكرده اگر باد اين خبر را به حضرت و الا برساند مرا به چشمه خورشيد خواهد كشيد .\r\n\r\nسپهسالار و الموت\r\nالموت سه سال است براى حضرت و الا تمامش خرج است ، فايده ندارد . حالا سپهدار هم براى خريد آنجا جلو نمىآيد به چندين جهت : يكى آن‌كه مبادا مردم بگويند پول ملت را داد ملك خريد . يكى آن‌كه مىخواهد شاهزاده خوب مستأصل شود و مفت واگذار كند . از اخبارى هم كه به من مىرسد جز يأس چيزى حاصل آن نيست . گمان نمىكنم بدون مخارج و توقف زياد كارى اصلاح شود . بايد صبر كرد . حوصله نمود [ و 
  ] خرج تا به خواست خدا نتيجهء خوشى حاصل شود . هر قدر هم ناملايم ديد و شنيد تحمل نمود .\r\nچهارشنبه 14 - الموتيها قونسلگرى رفته متحصن شده بودند . امروز عصر جمعى از محترمين سابق را مثل حاجى مجتهد و مجد الاسلام و حاجى ميرزا تقى عدل الممالك كه مستشارهاى قونسل مىباشند با من حاضر كردند . الموتيها نيامدند . تا نيم ساعت از شب رفته ما را نگاه داشت ، دو دفعه هم آدم عقب آنها فرستاد باز پيدا نشدند . همين‌قدر كه ما رفتيم از راه ديگر نزد قونسل رفتند كه او ديگر اعتنا نكرد .\r\n\r\nدار زدن موقر السلطنه و سرگذشت او\r\nخبر خيلى تازه به دار آويختن موقر السلطنه است . اين بدبخت چنانچه اگر ياد قارئين گرامى باشد من پيش‌بينى كرده به وى در سر پل زرگنده گفتم حرف مرا مهمل پنداشته به پاى خود از پاريس به آن قشنگى به طهران آمد و به سزاى كردار زشت خود رسيد . من مجملى از تذكرهء حال او را بنويسم تا عبرت ديگران شود . ناظم السلطنه پدر اينها پسر علاء الدولهء مرحوم و كشيكچى باشى خيلى مقتدر ناصر الدين شاه بود . خيلى به ظاهر مدمق ، خيلى كج‌خلق و هميشه عبوس ، اما در باطن و مجلس انس خيلى خوش‌صحبت ،\r\n\r\n","description":"","footnote":"","page_name":" 3000 ","page_number":388},
  {"content":"\r\n\r\nخيلى بامزه [ بود . 
  ] با حضرت والاى ما هم نهايت دوستى را داشت . بسيار شكارچى است و هميشه به لباسهاى خشن [ و 
  ] كلاههاى بزرگ ميل دارد . پس از فوت شاه هم داخل كارى نشد . متصل شكار مىرود و اغلب هم جلوى خانهء خودش در خيابان لاله‌زار تنها قدم مىزند و غليان مىكشد . بالاخانه‌هاى خوب هم رو به خيابان دارد كه اغلب دوستانش عصرها آنجا براى تماشا جمع مىشوند . بسيار هم حالا ساده‌گذران مىكند . از منافع همان دكانهاى زير بالاخانه و مختصر مقررى كه داشت اين دو پسر خود را موقر السلطنه و نجد الدوله را تا سن بيست سالگى از حياط بلكه از اطاق و زيرزمين خانه‌اش نگذاشت بيرون بيايند . متصل مىبايست درس بخوانند . اما اين دو پسر به جاى درس تمام اوقات را در همان زيرزمين مشغول انواع هرزگى و قمار و درس ملعنت و شيطنت بودند . وقتى هم در سفر سيم ناصر الدين شاه به فرنگستان تبريز رفت دختر وليعهد مظفر الدين شاه را از حضرت عليا براى موقر السلطنه شيرينى خورد . هميشه مردم به او مىگفتند بس است . اين پسرها را بيرون بياور و بگذار در ميان مردم رفت و آمد كنند . او متغير شده چند پسر مردم را مثل مىزد و مىگفت مىخواهيد مثل پسر فلان . . .\r\nشوند . مىخواهيد مثل فلان قمارباز شوند ! بدبخت خبر نداشت با همه توجه شب و روز مشغول همان كارها بودند .\r\nدر سفر آخر ناصر الدين شاه 1313 كه لب درياى مازندران رفتيم كه حضرت و الا و عماد السلطنه و من هم بوديم موقر السلطنه را از مدرسهء شيطنت بيرون [ آورده 
  ] لقب كشيكچىباشى را براى او گرفت . خودش ناظم السلطنه شد . هر كدام را يك كلاه به سر گذاشته بود به قدر يك خمره . سرداريهاى گشاد بلند ، شلوار مثل مازندرانيها ، هميشه اين دو را جلوى خودش انداخته و از پشت سر مواظب حركات آنها بود . در منزل هم در چادرى محبوس بودند . با من در اين سفر بواسطهء دوستى پدرش با حضرت و الا انسى گرفت . گاهى كه حضرت و الا و ناظم السلطنه مشغول صحبت بودند ما هم با هم صحبت مىكرديم .\r\nآمديم طهران شاه شهيد شد ، بساط برگشت . باز آقازادگان آفتابى نشدند . تا دو سه سال بعد دختر شاه را خواستند عقد كنند . نمىدانم چه واقع شد كه عقد را مخفى كردند .\r\nبناى عروسى شد و پول دادن . ناظم السلطنه خود را كنار كشيد . گفت به من ربطى ندارد .\r\nحضرت عليا ديد خيلى خفيف مىشود تمام مخارج را خودش كرد و در دروازه قزوين خانهء عالى خريد و عروسى را كرد . شاه هم مبلغى مواجب داد . حكومت ساوه و زرند شاهسون بغدادى را هم مرحمت كرد . خدا مىداند تمام مردم غبطه و حسد به اين موقر بردند كه در اين سن داراى زنى مثل دخترشاه آن هم از حضرت عليا صاحب كرورها\r\n\r\n","description":"","footnote":"","page_name":" 3001 ","page_number":389},
  {"content":"\r\n\r\nمال ، تمام مخارج با ديگرى ، حكومت ، رياست ، همه چيز همه چيز [ شده 
  ] . شايد از اثر حسد مردم شد يا از نتيجهء تخيلات بود كه بعد يك سال آقا آدم اتابيك امين السلطان را كه مطالبهء ماليات رفته بود بكند حكم كرد تو سرى زده از اطاقش بيرون كردند . همين حركت اسباب عزل او شد از حكومت و رياست و چند ماهى غضب شد .\r\nدر اين بيكارى با همه اين عزت و لذت و احترام آقازاده يك هبه نامچه براى يك تاجر معتبرى كه حالا اسمش فراموشم شده كه بلاعقب و صاحب مكنت زياد بود درست كرده . با من هم بعد از عقد دختر شاه در سلطنت آباد قهر كرد . يعنى من نمىدانستم داماد شاه شده . در حضور بعضى از تركها خيلى با او شوخى كرده از سفر لب دريا گفتم كه چه عهدها با من كردى و حالا مىبينم خيلى افاده مىكنى و تفرعن به خرج من مىدهى . بعد ملتفت شدم يعنى شعاع الدين ميرزا گفت عذرخواهى كردم . اين عذرخواهى او را بيشتر كوك كرد و عذر بدتر از گناه شد . آن وقت بعد از عروسى در خانهء عميد الدوله صلح ظاهرى شد . اين هبه نامچه را به توسط يكى دو نفر از طلاب مثل خودش بيرون آورد ادعاى ارث كردند . مختصر پس از مرافعه‌ها معلوم شد ساختگى است و از آن درسهائى است كه در زيرزمين خوانده شده . آقازاده اين مرتبه خيلى مفتضح شد و همه كس فهميد . ناظم السلطنه هم هر دو پسر را مردود نمود و خيلى وقت است به خود راه نمىدهد . حضرت عليا زنش را برد اندرون . موقر به عتبات رفت .\r\nتلگرافات زياد از آنجا مخابره شد كه عيالش را به دستش بدهند . جمعى ميانه افتاده صلح دادند . حضرت عليا خانهء صاحب ديوان را به قيمت اعلى خريده آنجا اقامت كردند .\r\nنجد الدوله همشيرهء عميد الدوله و شعاع الدين ميرزا را كه از مادر ديگرى بود گرفته اغلب براى ما از حركاتى كه به جاى درس مىكردند نقل مىكند . اما نجد الدوله ساده است و هيچ به برادرش نمىماند .\r\nقدرى از قضيهء هبه نامچه گذشت نزديك بود فراموش شود ، رنگ ديگرى روى كار آمد كه باز بر شهرت موقر افزود . چندين شب‌نامه از دست آدمش گرفتند . عيالش هم رفت اندرون و گفت كه شوهر من متصل جمعى را در خانهء من مىآورد اسبابهاى چاپ و غيره دارند و خواجهء مرا فريب داده اعلانات را در اندرون و بيرون شاه بيندازد . اين دفعه جمعى را با موقر السلطنه گرفته چوب مفصلى موقر را زدند و با چند نفر مأمور روانهء تبريز كردند آنجا حبس باشد . ما خمسه بوديم كه وارد شد . شب فرستاد بنان همايون را برد پيغام زيادى داد با مبلغى وعدهء تقديم كه حضرت و الا توسطى كند . شاهزاده هم تلگرافى با نهايت اكراه و اصرار ما به شاه كرد كه موقر السلطنه خيلى ناخوش است مشكل زنده تبريز برسد . مقرر شود در خمسه بماند . عصر آن تلگراف شد شب جواب\r\n\r\n","description":"","footnote":"","page_name":" 3002 ","page_number":390},
  {"content":"\r\n\r\nآمد از باغ گلستان كه همين الان او را از خمسه خارجش كنيد . صبح هم تلگرافى به مأموريت رئيس تلگرافخانه كه برو نزد عز الدوله بنشين تا موقر السلطنه را از شهر خارج كند . مدتها تبريز بود تا يك سال قبل از فوت مظفر الدين شاه مرخص [ شد 
  ] و طهران آمد .\r\nمن ديگر از نيرنگهاى تبريز او خبر ندارم .\r\nدر اين‌جا با حسام السلطنه و جمعى از اين قبيل عمله خلوت و محبوبين شاه بناى دوستى را گذاشت . حتى يك شب در باغچهء كوچك برادرش سى چهل زن دعوت كرد و حسام السلطنه را مهمان كرد . با . . . هم ساخت . سى هزار تومان پول نقد گرفت و زنش را طلاق داد نصيب امام جمعه شد . خيلى هم اين خانم خوشگل است و باز مىگفت طلاق ندادم .\r\nشاه مرد بساط مشروطه سرگرفت . داخل اين نغمه شد . ديگر چها كرد . مكرر نوشته‌ام ، تا رفتن فرنگستان . حالا هم از پاريس و راه عشق‌آباد و مشهد با لباس مبدل نمىدانم براى چه حقه و نيرنگ تازه آمد طهران . چه شد كه رفت خانهء سپهدار بست . از آنجا بردند عدليه يك استنطاق ظاهرى نمودند و به دار آويخته شد . آن هم به خيلى زجر كه اول حلقهء طناب شكست . مدتى در زير دار او را نگاه داشتند تا حلقهء مجددى آوردند .\r\nبعد طناب به زير چانه‌اش افتاده بود و خيلى طول كشيد تا جان داد . اين بود كليات احوال موقر . حالا جزئيات آن را خدا عالم است با اشخاصى كه يار غار و همكار او بودند خصوصا موقع مشروطه و استبدادها . يكى را فراموش كردم . در استبداد صغير حاكم سمنان و دامغان شد . در آنجا مبلغى پول قلب سكه زده و دو ده با آن پول خريده بود كه بعد معلوم شد . اگر بگويند موقر در تحت حمايت روس بود چطور دار زدند ، در معاهده شرط شده كه اين اشخاص كه با شاه مىروند اگر مراجعت كنند از تحت حمايت خارج خواهند شد .\r\n\r\nقضيهء الموت\r\nجمعه 16 - الموتيها چند نفرى درويشعلى ، سيد مهدى و دو سه تاى ديگر كه اساميشان را درست نمىدانم طهران رفتند ، جمعى رو به ولايت ، جمعى مقيم شهر . حالا از سه طرف مرا محاصره مىكنند . كذب و افترا و عدم حقانيت آنها اينجا معلوم شد تا آنجا چه شود .\r\nعصر شاهزاده حسين ( ع ) زيارت رفتم . جمعيت كم بود . هوا باز سرد شده ، باد كمى مىآيد . برف هيچ نيست . كاغذجات زياد از طهران آمد اخبارى نداشت . شاهزاده موثق الدوله از وزارت دربار عزل شده مستوفى الممالك را وزير دربار كردند . مكتوب\r\n\r\n","description":"","footnote":"","page_name":" 3003 ","page_number":391},
  {"content":"\r\n\r\nآقاى عماد السلطنه تفصيل ذوذوابه را داشت .\r\n\r\nنامهء عماد السلطنه\r\n« گرفتارى اندازه ندارد . هيچ‌كس نيست به عرض برسد . دست و پائى هم نداريم ، پشت و حامى همين‌طور . پس بايد وداع زندگى گفت . بارى خطى هم كه حضرت و الا حركت مىكند معلوم نيست چه خطى است و اين چه قسم زندگى است . چه بنويسم كه چيزى نمىدانم . ديروز روزنامه خبر فتح و فرار رحيم خان را نوشته بود . امروز مىگفتند پاريس را آب گرفته و خرابى اندازه ندارد . اما ستارهء گيسودار در طهران كسى نيست كه چيزى آدم بپرسد ، مگر روزنامه‌هاى پاريس تفصيل آن را درست شرح بدهد . آنچه من مىدانم امسال ذوذنب هاله مىبايستى بيايد . اما در كتاب نجوم موعد آمدن او را 24 ماه مه نوشته و حالا مدتى جلو افتاده . اگر اين ستاره همان هاله باشد هر هفتاد و پنج سال يك مرتبه دور آفتاب به حركت بيضى طولانى سير دارد و هالهء منجم معروف انگليس دور او را به تحقيق معلوم نموده . آخرين دفعه كه آمده در 1835 بوده و دنبالهء او به چندين كرور فرسنگ ممتد است و اين ذوذنب بزرگترين ذوذنبى است كه دور او را به تحقيق فهميده‌اند . ولى از اين بزرگتر خيلى آمده كه دور او را نمىدانند . زياده بر اين حالا حوصله ندارم و آنچه در روزنامه من بعد ديده شود اصلح خواهد بود » .\r\nآقاى عماد السلطنه از هيئت و نجوم و جغرافيا خيلى با اطلاع است ، كتابى هم موسوم به « مرآت العالم » « 1 » تصنيف كرده كه در اغلب بلكه تمام مدارس طهران تاكنون از آن‌رو تعليم مىدهند .\r\n\r\nروزنامهء اقامت الموت\r\nچهارشنبه 21 محرم الحرام - ديشب عزمم جزم شد كه بروم . ميرزا يحيى را همان عصر فرستادم با دو سه بارى كه از آبدارى و مفرش بود به « ورس » « 2 » خودم صبح با نواب عاليه و بچه‌ها وداع كرده رفتم دار الحكومه . محمد خان شاهسون با ده سوار مأمور شدند كه همراه باشند اما مبلغ گزافى مىگويند بايد داد با تمام مخارج . با صدق الدوله و معاون سلطان محمد خان وداع كرده رفتم قونسلخانه . ايشان هم لطف الله خان غلام‌باشى را با سه\r\n\r\n\r\n","description":"","footnote":"\r\n( 1 ) - اين كتاب را چندين سال قبل نوشته ، ازين به بعد كهنه [ مى 
  ] شود يا مدارس تكميل و محتاج اعلىتر آن نمىدانم انشاء الله همين‌طور خواهد شد . ( يادداشت مؤلف در حاشيه ) .\r\n( 2 ) - ورس در قزوين هست و باورس هم هست .\r\n","page_name":" 3004 ","page_number":392},
  {"content":"\r\n\r\nسوار همراه من كردند . ناهار نخورده بودم رفتم خانهء عدل الممالك نان و چاى خورده دو ساعت و نيم به غروب مانده متوكلا على الله از دروازهء پنبه‌ريسه بيرون [ آمده 
  ] و به سمت ورس روانه شديم . هوا خوش بود مگر نزديك غروب نسيم سرد كوه دو ساعت بالاتر از شب رفته بود وارد قريهء ورس خانهء كربلائى محمد حسن شديم . اطاق گرم و بخارى آهنى داشت . اين ده مال سپهدار است . يك مرتبهء ديگر من اينجا در هيجده يا نوزده سال قبل آمده بودم از الموت به قزوين با آقاى عماد السلطنه مىرفتيم دماغى داشتيم جوان بوديم .\r\n\r\nكربلائى محمد حسن - منزل اول شنبه غرهء شهر صفر المظفر 1328 -\r\n چو تيره شود مرد را روزگار * همه آن كند كش نيايد به كار \r\nوقايع اين چند روزه را روى هم رفته مىنويسم كه هم مضحك است هم مبكى . ما دو شب در ورس مانديم تا آقاى محمد خان با سوارش آمد و قريب بيست و پنج نفر سوار و پياده داريم . چون ميرزا يحيى يك شب قبل از من آمده بود ، كربلائى محمد حسن هم از كهنه هتل‌چيها بود خوب او را پخته بود . من مىديدم كه ميرزا يحيى متصل مىگويد كربلائى محمد حسن مىخواست استقبال كند و گوسفند قربانى كند . باز موقع ديگر مىگفت كربلائى محمد حسن مىگفت حضرت و الا وقتى كه اينجا تشريف آورد به من فرمود منزل تو را هيچ كس ندارد . در صورتى كه حضرت و الا ورس را رؤيت نكرده . آن سمت اطاق مىرفت مىگفت كربلائى محمد حسن مىخواست شهر برود چون شنيد شما تشريف مىآوريد موقوف كرد . آفتابه‌لگن آورد مىگفت كربلائى محمد حسن مىخواست براى شما چلوكباب درست كند . كربلائى محمد حسن هيزم خشك نداشت رفت براى شما خريد . من تمام را گوش مىدادم و از نتيجه بىخبر بودم . تا موقع رفتن سياهه خواستم . ميرزا يحيى بازگشت . كربلائى محمد حسن مىگفت ده روز حضرت و الا اينجا بماند من توقعى ندارم . تمام پيشكش است و سياهه نداد ، قيمت طى نكرد . حالا شما انعامى بدهيد . من گفتم نمىشود حكما سياهه لازم است . رفت و آمد به هزار زحمت آنچه را خريده بود صورت داد . مابقى را كه از خود داده بود تقديم كرد . گفتگو ، چك و چانه با تقريرات شب ميرزا يحيى از كربلائى محمد حسن فايده نداشت . تمام آنچه از خودش داده بود به عنوان ديگران قيمت گرفت . ده تومان هم انعام داديم . من كه سوار شدم ميرزا يحيى مدعى شد و كربلائى محمد حسن به تغير برخاست . آخر دو تومان ديگر هم ابو القاسم داده بود . در حالى كه نه ميرزا يحيى راضى شده نه كربلائى محمد حسن . اين منزل اولمان بود . در چاله نجفقلى گفتم خرج بياورد از روى سياهه براى\r\n\r\n","description":"","footnote":"","page_name":" 3005 ","page_number":393},
  {"content":"\r\n\r\nاين‌كه اين مشهدى امان الله چاله‌اى خانه خداى همهء آدمهاى ما بوده و ابو القاسم حامى و آشناى او بود . باز آن تدبير هم ثمر نكرد براى اين‌كه ابو القاسم سه شب آنها را در قلعه نگاه داشت . دو تومان به امان الله انعام داد ، پانزده هزار به برادرش كه مال كرايه داده بود با تمام مخارج خودشان و قاطرشان يك خلعت هم از طرف من وعده داده است .\r\nشب چهارم از چاله وارد كربلا شديم . ديشب من محمد خان را خواستم گفتم بعضى اخبار از الموت مىدهند كه ورود من را ممانعت خواهند كرد . شما خوب است قبل از من اذان صبح سوار شده برويد احكام را نموده نگذاريد جلافتى بكنند . گفت خيلى زودتر از آن مىروم . آنها بايد اطاعت كنند و الّا سر تا ته الموت را آتش مىزنم . پدر يكىيكى را در مىآورم . من مأمور دولت و ملتم . احدى نمىتواند نفس بكشد . بطورى اين كلمات را ادا كرد كه من يقين كردم خيلى كارها از دست اين مأمور ملت و دولت صورت خواهم داد .\r\n\r\nجاسوس چاله‌اى\r\nبا وجود آن من يك نفر چاله‌اى را به جاسوسى فرستادم . متعاقب آن هم پسره حسن نام الموتى نوكر قاضى مرحوم كه جبرا نمايندهء صاين كلايه شده بود و حالا مراجعت مىكرد . به زرين اول خاك الموت نرسيده جاسوس چاله‌اى رسيد گفت هيچ خبرى تا شهرك نبود . قلعه را هم ميرزا حسن خان خالى كرده و شتر خان آمده است . دو سوار جلوتر مىرفتند . به من كه رسيدند گفت الموتى من مأمور دولت و ملتم . اگر شهر مىروى برگرد ، به عرايض شما رسيدگى مىكنم . من گفتم چاله‌اى هستم . اين دو سوار را مگر شما نديده‌ايد ! من دانستم محمد خان است كه پيش خود تصور مىكردم حالا وارد قلعه شده است . رسيديم به محمد خان گفتم شما تازه اينجا رسيده‌ايد . گفت راه « چتين » « 1 » است . پياده جلو اسبش را گرفته بود و متصل زمين مىخورد . معلوم شد چشم مأمور دولت و ملت ما هم معيوب است و خوب نمىبيند . از تنگهء دوروان گذشتيم . آب خيلى نبود .\r\n\r\nوضع ورودم به ده\r\nدر شهرك و شتر خان و بوكان تا مدان ، هرانك ، يارفى كسى از ما استقبال نكرده اعتنائى نكردند . من گمان مىكردم بواسطهء عدم اطلاع است . به خودم تمام نويد را در قلعه مىدادم . وارد ده زوارك شدم ديدم هركس ما را مىبيند فرار مىكند و مخفى\r\n\r\n\r\n","description":"","footnote":"\r\n( 1 ) - سخت ( تركى )\r\n","page_name":" 3006 ","page_number":394},
  {"content":"\r\n\r\nمىشود . از ده سربالا رو به قلعه پياده شديم . اينجا هم احدى نبود مگر يك نفر . من پياده شده و گفتم سوارها در ده منزل كنند ، كدخدا را بگوئيد بيايد . ديدم چه قلعه‌اى خراب ، ويران ، كثيف . يك شيشه به درها نيست . هى گفتم برو بگو آب را باز كنند كدخدا و هر كه را نام مىدانستم گفتم صدا كن . آخر الامر اين شخص به من جواب داد هيچ‌كس نيست .\r\nمن هم نجار هستم اهل طالقان . درست آن مثل محقق شد كه يكى را توى ده راه نمىدادند سراغ خانهء كدخدا را مىكرد . نوكرها هم نزديك نمىآيند . ناهار هم نخورده‌ام .\r\nسه ساعت كمتر به غروب مانده به هزار ماجرا آمدند و گفتند يك نفر مرد در ده نيست .\r\nزنها هم درها را قفل كرده و مخفى شده‌اند . حالت من معلوم است چه بود . اما هيچ به روى خود نياورده گفتم خوب نباشند ، ما به آنجا كارى نداريم . انشاء الله درست مىشود .\r\nفعلا هرچه هست بياريد بخوريم . اسبها را در قلعه جا بدهيد ، مطلبى نيست . نوكرها از اين حرف من قدرى رام شده و رفع تغيرشان شد ، براى آن‌كه آنها خيلى از من كم‌حوصله‌ترند .\r\n\r\nوضع الموت\r\nاز تمام مايملك غارت‌شدهء نوكرهاى ما از على مردان خان معتمد الممالك و وثوق الممالك ميرزا حسين خان و ابو القاسم خان و ابو القاسم جلودار و آنچه فرش براى قلعه حضرت و الا خريده بود سه تكه نمد و يك كناره گليم ، يك بخارى آهن ، سه كرسى چوبى در قلعه بود . اطاق سمت مشرق بيرونى را با آنها مزين و مبله كرده يك ناهارى مثل ناهار زن حارث به من دادند . سايرين هم توى همان اطاقهاى مملو از خاك و خاشاك مسكن گرفتند . از بس به اين محمود نجار هم اينها خورده فرمايش دادند اين يك نفر هم رفت لاى دست سايرين .\r\nمأمور دولت و ملت ما تا يك ساعت و نيم از شب رفته خودش و سوارش توى صحرا ويلان و سرگردان بود . اين‌كه سر تا ته الموت را آتش مىزد يك‌جا و منزل براى خود نتوانست تدارك كند . من هم گفتم چشمش كور هست و كورتر شود بايد توى ده منزل كند . آب نيست ، راهش يا برحسب اتفاق خراب شده يا عمدا خراب كرده‌اند . ظرف آب هم جز دو دانه تنگ‌رويى آبدارى نداريم .\r\nيك نفر موسى سيليكانى كه طهران آمده بود و عريضه آورده بود درست مثل همان عريضه‌هاى اهل كوفه همراه است ، پائين مىدود آب مىآورد ، بالا مىدود هيزم مىآورد .\r\n\r\n","description":"","footnote":"","page_name":" 3007 ","page_number":395},
  {"content":"\r\n\r\nيك افتضاحى يك « علم سراتى » « 1 » كه هر دقيقه من ده جور مىشدم از خنده و اوقات‌تلخى .\r\nاين محترمين اردوى ما مثل ميرزا يحيى ، ابو القاسم ، حمزه على فراش كه سابقا اين‌جا بوده رفته‌اند پائين بلكه كارى كنند ، [ براى 
  ] مأمور دولت و ملت يك منزلى پيدا كند . فقط ميرزا موسى است و گمان مىكند كه او عريضه آورده حالا اين‌طور شده . تمام تقصيرات به گردن اوست و من او را قناره مىكشم . همه كار را حالا بايد خودش بكند . رفت سيليكان و براى شب ما به استعانت و امداد زن و برادرش چند دانه مرغ و نانى آورد .\r\nمحمد خان هم جائى گرفت و امشب طى شد به يك امساك كلى از هر حيث ، از غذا گرفته تا آب و آتش . فرش و رخت خواب كه هيچ نداشتند . من عبا ، پتو ، پالتو هر چه داشتم به سايرين دادم .\r\nگفتند محمد خان تمام را خط و نشان براى نايب الحكومه مىكشد و همه را مژدهء صبح مىداد كه همه كار درست مىشود . حقيقة من تصور همه چيز از جنگ و دعوا و ممانعت را پيش خود كرده بودم اما اين نيرنگ الموتيها را خيال نكرده بودم كه مرا محصور [ و 
  ] آب و نان را برويم مسدود مىكنند . من درست است به روى خود نياوردم و تمام را به سايرين دل‌دارى دادم ، كظم غيظ كردم اما تا صبح به من شبى گذشت كه خدا نصيب كافر نكند .\r\nقوه و قدرت داشتم مىتوانستم تمام اين ده را با خاك يكسان كنم . باز حوصله مىكردم و شايد همين حوصلهء من و بردبارى من باعث پشيمانى بعد و نتيجهء سوء شود . براى اينكه رعيت ايران شريك « ندهم » است ، علم ندارد ، سواد ندارد ، فهم ندارد . همين‌قدر كه مالك را عاجز ديد ديگر اطاعت نمىكند . من با وجود علم اليقين صبر مىكنم و تحمل تمام ناملايمات ، بلكه خداوند فرجى بدهد و خودشان از كرده پشيمان [ شوند 
  ] .\r\n\r\nروز اول\r\nصبح ديگر شد . از بابت قند و چاى معموريم . اما اين قسم كه حضرات زور آورده‌اند گمان مىكنم خيلى خيلى زود تمام شود . قدرى كاه در انبار از ميرزا حسن خان بود هفت خروار جو در يارفى از مال خودم در انبارها . يابوها خوراكى دارند و الّا كار ما بسيار سخت‌تر مىشد . خدا پدر رعيت يارفى را بيامرزد كه جو را داد . قدرى هم خاكه زغال از مال ميرزا حسن بود خيلى خيلى به درد ما خورد . يك تبر شكسته محمود نجار به ما رسانيد . به جان درختهاى اطراف قلعه افتاديم . آنچه الموتيها ابقا كرده بودند تر و خشك بريده تهيهء هيزم كرديم . من از دست حرف نوكرها حمام رفتم . خيلى هم طول دادم . وقت\r\n\r\n\r\n","description":"","footnote":"\r\n( 1 ) - كذا .\r\n","page_name":" 3008 ","page_number":396},
  {"content":"\r\n\r\nناهار آمدم قلعه ديدم محمد خان « شاط و شوط » مىكند بروم ده را آتش بزنم ، همه را بكشم . من هم تمام را ياوه مىدانستم ، قدرى امر به سكوت كردم . روز اول است صبر كنيد ، حوصله كنيد من ميل ندارم شما رعيت را صدمه بزنيد . موسى باز آذوقه به ما هرطور بود رسانيد . آب نمىآمد از همه سخت‌تر بود . چيزى كه ما را دل‌خوش داشت هوا بود كه ملايم و خوش [ بود 
  ] چندان سرد نبود بلكه گرم بود .\r\nمختصر سه شب به همين منوال گذشت . بعضى از زنهاى هواخواهان ما مثل عيال جناب مرحوم و كدخدا صفر و دايهء پوشيده دختر نواب عاليه و عيال پرويز خان مرحوم ، نوكر فرج الله خان هرچه خودشان داشتند و ممكن بود به اسم خودشان از جاى ديگر بخرند آورد . زير درختها مىگذاشتند و ما مثل مردمان جذامى كه از ده مطرود و دور باشيم بعد رفته يواشكى مىآورديم . محمد آقاى مجاهدى هم اصلا الموتى ، متوطن تنكابون و حاليه باز در الموت رنگرز گاهى نزد ما مىآمد . با دستهاى سفيد خود شكايت زياد از نافرمانى رعايا مىكرد .\r\n\r\nتقاضاى كمك از امير اسعد\r\nبرادر شهباز نرم لاتى ، شكر الله برادر زن ابو القاسم خان در ميان زمين و آسمان پيدا شد . من فورا كاغذى به امير اسعد از وضع [ و 
  ] حال خود نوشته تمناى برنج و روغن كردم و ضمنا نوشتم دو نفر آدم از خودتان روانه كنيد كمك من باشد . كاغذى هم به افراسياب خان نايب دهات رودبار سپهدار اعظم نوشته خواهش گندم و زغال و برنج كردم .\r\nحمزه على رفت . سوار هم توى ده بناى خريد نان و كاه و جو را گذاشته . چون ديدند به هر قيمت مىگويند پول مىدهم غنيمت شمردند . نان را منى چهار هزار ، كاه را به قيمت خون پدرشان مىدادند و پول نقد دريافت مىكردند .\r\nوقتى كه ابو القاسم از الموت قزوين فرارا آمد به من مىگفت شب در زوارك جو به ما ندادند من با نهايت تمسخر سرم را جنبانده تقليد او را درمىآوردم . حالا به من مىگفت حرف مرا باور كرديد يا نه و من از خجالت هيچ جواب نداشتم بدهم . شبها پيغام از كدخدا صفر و سايرين مىرسيد كه ما خيلى صدمه خورده‌ايم ، حالا مىترسيم بيائيم خدمت كنيم . آن وقت شما با اين ترتيب توقف نكنيد باز دچار شويم .\r\nبايد دانست در اين فصل نصف الموتى تنكابون است ، نصف ديگر كه تشريف دارند نصف رعيت است كه از ترس صدمات پارساله جرأت آمدن نزد مرا ندارند . نصف ديگر كه املاك را صاحب شده و همدستهاى آنها باشند كه اين اسبابها را فراهم كرده ابدا ميل ندارند من در دنيا زنده باشم ، چه رسد به اينكه بيايند .\r\n\r\n","description":"","footnote":"","page_name":" 3009 ","page_number":397},
  {"content":"\r\n\r\nميرزا حسن خان را هم برده‌اند شتر خان در خانهء ميرزا اسحق منزل داده‌اند . مهدى ، حسين آقا و تمام آنها كه مصدر فساد هستند و ملك را برده‌اند اطراف او را گرفته و متصل از طرف او سايرين را امر و تهديد به نافرمانى و عدم اطاعت مىكنند . آنها هم كه قزوين هستند مكتوبات زياد نوشته و همين دستور العمل را داده‌اند سخت بگيريد ، اعتنا نكنيد ، نرويد تا وكلاى طهران حكم اخراج فلانى را صادر كنند .\r\nمحمد خان مأمور دولت و ملت ما رفت به شتر خان نزد نايب الحكومه دو شب ماند .\r\nبراى آن‌كه البته آنجا بهتر گذران داشت ، خصوصا ميرزا حسن خان هم مثل محمد خان وافورى است . صفر على هم شبانه آمد نزد من اطمينان از توقف گرفت . اما روزها نمىآيد . منتهاى . . . « 1 » آذوقه به ما مىرساند . عيسى برادر موسى هم آمد . كريم وركى هم نوكر ما بعد از آن‌كه از سيليكان كاغذى نوشته و دو شب آنجا ماند روز سيم آمد . خيلى بادبروت كرد . اما خير كارى از او ساخته نيست .\r\nمحمد خان از شتر خان برگشت . راست رفت حياط اندرون منزل غلام باشى . من هر چه فرستادم گفت صبح خدمت مىرسم حال ندارم . نوكرها گفتند محمد خان مىگويد اگر اين پسره نيامده بود تمام كارها را درست كرده بودم . نايب الحكومه و الموتيها را توى لولهنگ [ مى 
  ] كردم زنجير كرده مىآوردم .\r\n\r\nيا مأمور قونسل يا دولت\r\nصبح شد معلوم شد نصرت الله خان نايب سوار از طرف صدق الدوله آمده و گفته است چون فلانى آدم قونسل را برده محمد خان بيايد و چيزى از روز نگذشت كه نصرت الله خان خودش آمد قلعه اين حرف را به من زد . گفتم سند لازم است . گفت زبانى گفت و سند ندارم . همين‌قدر گفته است يا آدم قونسل بيايد يا محمد خان . من هم حقيقة با اين ترتيب از جان خودم ترسيده گفتم چون سند نداريد من اجازه به هيچ كدام نمىدهم بروند . خود دانند ، مىروند مختارند . محمد خان هم گفت نه من بىحكم نمىروم . شايد اتفاقى افتاد و از من مؤاخذه كردند . سند من چه چيز است . اوقات من مثل سگ شد و برخاسته رفتم سر به كوه گذاشتم . نصرت الله خان صبح آمد يك خرجى به من بدهيد بروم . دو تومان انعام گرفت رفت . يك كاغذ هم از سر تا پا فحش به صدق الدوله نوشته روانه كردم كه اين كارت ديگر چه بود . تا به پاى قتل من هم ايستادگى دارى . . . « 2 » حالا مىخواهيم بدانيم با قوم خويشى و طايفگى و دوستى اين اقدامات را صدق الدوله\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n( 2 ) - نقطه‌چين در اصل است .\r\n","page_name":" 3010 ","page_number":398},
  {"content":"\r\n\r\nخودسرانه مىكند يا نه . البته عقل باور نمىكند كه صدق الدوله بى جا و بىجهت با آن عوالم بدون حكم و دستور العمل طهران و سپهدار رفتار كند . ما چوب ديگرى را مىخوريم . حتى بالاتر از آن خود اين الموتيها اين جرأت و جلادت را هرگز به كار نمىبرد [ ند 
  ] مگر به پشت‌گرمى سپهدار اعظم . تا امروز كه غره است كار ما مختصر اين بود . فعلا من و مأمورين در قلعه نشسته هيچ كارى از ما ساخته نيست ، مگر اين‌كه شبى مبلغى من پول نقد براى مخارج بدهم و به هزار عسرت و سختى تدارك شود . پول تمام شد . امان الله خان غلام قونسلگرى را به شهر فرستادم واقعات را هم به طهران و قزوين نوشتم . صد تومان باز از طومانيانس قرض خواستم .\r\n\r\nمأمور دولت\r\nآن روز كه محمد خان رفته بود قرار داده بودند حاضر شوند در يك مجلس قرارى بدهند كه نصرت الله خان وارد شده و برهم خورده بود . چون خيلى دل‌تنگ هستم جزئيات را نمىتوانم بنويسم كه آقايان چطور به يك حمله شش من قند را در سه روز تمام كردند . دو من تنباكو چطور دود شد و اين مأمورين چه افاده‌ها مىكنند . من كه تا امروز با مأمور جائى نرفته بودم ، در خمسه مىشنيدم كه مأمور مثلا هيچ ترياك‌كش نيست اما تا وارد ده مىشود اول فرمان چهار مثقال ترياك مىدهد ، آن وقت جمع كرده در شهر مىفروشد . حالا مىبينم از آنها بالاتر است . بارى من بدبخت هستم . هيچ اقبال در هيچ چيز ندارم . به هر كارى اقدام كنم نتيجهء خوش برايم ندارد .\r\n گر ز كوه التماس سنگ كنم * سنگ ناياب چون گهر گردد\r\nگر به دوزخ شوم پى آتش * آتش از يخ فسرده‌تر گردد \r\n\r\nميرزا صالح حاكم قزوين\r\nپنجشنبه پنجم شهر صفر - امورات فى الجمله از سابق بهتر است . ميرزا على اكبر كدخداى تازهء گرمارود با همايون ، ميرزا على برادر حسينعلى مقتول كدخداى ورك ، بعضيهاى ديگر آمد و رفت دارند . اما ساير نواحى الموت به همان سختى و محكمى ايستاده‌اند . نايب الحكومه هم به آتش آنها خوب دامان مىزند . اين مهدى زواركى برادر زيور صيغهء حضرت و الا از همه بيشتر هرزگى دارد و شيطان مجسمى است .\r\nافراسياب خان گندم و زغال و مقدارى برنج براى ما فرستاد . ديگر همه چيز كم است .\r\nامان الله خان از شهر آمد تمام جواب كاغذها و مطالب من منحصر به يك كلمه شده بود كه صدق الدوله عزل [ و 
  ] ميرزا صالح خان حاكم [ شد . 
  ] انشاء الله او بيايد كار شما اصلاح\r\n\r\n","description":"","footnote":"","page_name":" 3011 ","page_number":399},
  {"content":"\r\n\r\nمىشود . ما بايد حالا صبر كنيم تا او بيايد .\r\nاما محمد خان با سوارش تا گندم نداشتيم خرج را نقدينه مىگرفتند و آن وقت به تدابير مفت تمام مىكردند . من گفتم نان بدهند . عزل صدق الدوله را شنيده بود پول هم خواست . گفتم سى تومان در شهر داده‌ام مخارج را هم كلية كه مىدهم از اجاره‌جات وصول كن باز هم بدهم . اينها را بهانه كرده صبح سوار شده شهر رفتند . بعد گفتند حكم مخفى آمده بود بروند .\r\nهوا خوب است . روزها از شدت بيكارى و زيادى فكر بيشتر [ وقت 
  ] را درخت‌كارى مىكنم . اما كدخدا صفر على به يك بىميلى حاضر مىشود و مىگويد سال گذشته هم افخم الدوله همين كار را كرد و بعد تمام را قطع كردند . زحمت من هدر رفت .\r\n\r\nالموت خراب تنكابن\r\nالموت خراب تنكابون است . هيچ رعيت الموتى رعيتى نمىكند و آن ايام نيست .\r\nدرخت در الموت باقى نمانده . تمام را مىبرند و مىسوزانند . آن وقت يك دانه به جاى آن نمىكارند . مىبينى اين گردوهاى دويست سيصد ساله را كه هر كدام سالى بيست هزار و سى هزار گردو مىدهد يك مرتبه قطع مىكنند مىسوزانند يا مىفروشند . ما غدغن كرده بوديم . اما امسال چند دانه باز انداخته‌اند . محصول عمدهء الموت بايد از درخت باشد مثل بادام ، فندق ، زيتون و ساير ميوجات . اما برعكس جز گردو آن هم به ترتيبى كه نوشته شد هيچ درخت ديگر با منفعت ندارد . از آن طرف برويم سر معاش و گذران . خيلى خيلى فقيرند و بسيار ساده و با امساك گذران مىكنند . ارزن و گاودانه خوراك آنها است . تمام خراب و گداى تنكابون شده‌اند . هيچ به آبادى محل خود نمىپردازند و در رعيتى چندين درجه پست‌تر از ساير دهات قزوين هستند . اما در شيطنت پدر تمام قزوينى !\r\n\r\nالموت و نايابى روغن\r\nالموتى از اين همه گوسفند در سال نه يك قران ماليات مىدهد ، نه پول سرباز مىدهد ، نه به ارباب . تمام ماليات نقد ، جنس و سرباز عوارض و اجارات متعلق به زمين مختصر جزئى است . صاحبان حشم و گله هيچ هيچ نمىدهند و اين خودش ظلم‌بين و فاحش است . هيچ‌كس باور نمىكند با وجودى كه در الموت گوسفند فراوان است و تقريبا بيست و پنج هزار گوسفند دارند روغن خوردن پيدا نشود و بله پيدا نمىشود . در نهايت زحمت براى ما به قيمت خيلى گزاف مىآورند . وقتى كه داغ مىكنند دو ثلث آن\r\n\r\n","description":"","footnote":"","page_name":" 3012 ","page_number":400},
  {"content":"\r\n\r\nكثافت از هر قبيل است ، يك ثلث روغن پاك . پنير يافت نمىشود . هيزم نيست . كاه و جو و گندم خيلى خيلى كم [ است 
  ] بلكه اغلب دهات هيچ ندارد . من من از رودبار مىآورند .\r\nاگر بتواند كسى اينها را از رفتن تنكابون و مزدورى آنجا منصرف كند و به رعيتى و زراعت وادارد صاحب همه چيز مىشوند . ليكن تاكنون كه ممكن نشد . يك چيز هم هست كه الموت به قدر جمعيتش فعلا زمين مزروع و محل رعيتى ندارد .\r\n\r\nخالصهء بلا عمل\r\nمن چند كاغذ متحد المآلى مبنى بر مهربانى و لطف و نويد و بيم نوشته به دهات معتبر روانه كردم . فقط در گرمارود و اين ناحيهء بالا رودبار اثر كرد و نتيجهء مختصرى بخشيد كه جمعى آمدند . خير ، رعيت شريك « ندهم » است . از قديم گفته‌اند تا قدرى زور در كار نباشد اين الموتى زير بار ملكيت و اجاره نمىرود . مىگويند اين املاك خالصهء بلا عمل است و عمل اينها همان نقد و جنس ديوانى است . وكلاى ما رفته‌اند طهران . تا از آنها خبر نرسد ما نمىآئيم و دينارى هم نمىدهيم .\r\n\r\nظلم و تعدى نواب و مباشرين\r\nاين صدمات كه حالا وارد مىشود با اين خسارات كه تاكنون وارد شده و الان هم بنده مشغول قرض كردن و خرج كردن ، تمام براى خاطر تعدى و ظلمى است كه نواب و مباشرين ما كردند . هرقدر هم من اطمينان مىدهم كه حكايت سابق نيست مطمئن نمىشوند و به همان واهمه باقى هستند . مىترسند و مىگويند تا شما هم مسلط شديد همان آش است [ و 
  ] همان كاسه ! منافع را آن پدرسوخته‌ها بردند ، بدنامى ضرر و خسارت را ما بايد بكشيم . اين است كه بايد صبر كرد ، حوصله نمود و مخارج تا رعيت از جبن درآيد . خرج من هم با اين جمعيت و اين مفت‌خورها كه متصل مىآيند بلكه شب هم تشريف دارند خيلى زياد است و تقريبا در مقابل آن اجارات فرع زياده بر اصل .\r\n\r\nناز ميرزا صالح خان\r\nچهارشنبه 12 شهر صفر - حاكم قزوين نيامده . گويا تلگرافاتى از قزوين مبنى بر شكايت از ميرزا صالح خان شد . در ايام مظفر الدين شاه چهار سال حاكم قزوين بود .\r\nايشان هم حالا ناز مىكنند . صبر من هم تمام شد . متصل شكايت به شهر مىكنم . خيلى بيكارم و بدون هم‌صحبت . بسيار تلخ و بد مىگذرد . اگرچه مىدانم به صبر و مسالمت بايد كار اينجا اصلاح شود ، اما محرك عمدهء شكايت و عجلهء من خرج است كه همه چيز\r\n\r\n","description":"","footnote":"","page_name":" 3013 ","page_number":401},
  {"content":"\r\n\r\nرا بايد پول بدهم و بخرم . با وجود آن‌كه دارم و نمىدهند . خوب من ماهى صد و پنجاه تومان اگر بنا بود قرض بكنم خرج بكنم آن هم نه‌نه زكريا نه شامش را بشود خورد نه ناهار ، به اين تلخى و سختى زندگى كنم مىرفتم پاريس ، ديگر اينجا چرا مىماندم . گندم دارم نمىدهند . از رودبار بايد بخرم . روغن دارم نمىدهند . پنير ، هيزم ، كشك ، پشم ، همه‌چيز .\r\n\r\nبارخانهء امير اسعد\r\nبارى امير اسعد سه خروار برنج با قاطرهاى خودش با وجود سختى راه فرستاده بود و يك مكتوب مفصل . او هم امر به صبر و مسالمت و سكوت كرده بود . كاغذى هم به سيد بزرگ خيلى مفصل [ با 
  ] بيم و اميد و تهديد ! خيلى هم اظهار يك‌رنگى و دل‌سوزى كرده بود .\r\nاز اول حوت چنان برف و سرمائى شده كه حد و اندازه ندارد . ما كه آمديم تا اول حوت تابستان بود . اما حالا تماشا دارد . يك ذرع برف آمده . گردنهء سلمبار مسدود ، قاطرچى امير اسعد مقيم زوارك شد .\r\nرفعت السلطان نوشته بود ميرزا كاظم خان از طرف حاكم و وزارت ماليه رئيس ماليهء قزوين شده آمده . كتابچه همراه اوست . بيست و چهار هزار تومان نقد ، چهار هزار خروار جنس از حقوق مردم كه به خرج قزوين همه ساله بود موضوع شده . من‌جمله مال حضرت و الا و مال امجد الدوله و جمعى است . از اهالى قزوين هم نوشته بود . مواجب خودم و برادرهايم بعضى از شاهزادگان ، علما و طلاب و اهل قلم [ و 
  ] نظام و غيره كه همه اين قزوينيها برحسب حكم وزارت ماليهء سابق در اول سال حقوق خود را گرفته‌اند و حالا مىگويند پس بدهيد ، آنها هم ندارند كه بدهند .\r\n\r\nروزنامه در الموت\r\nمن از دنيا بىخبرم . روزنامه هم براى من هيچ روانه نكرده‌اند مگر يك دانه كه جوابى افخم الدوله به آن تلگراف الموتيها نوشته بود و بسيار خوب بود . چند نمره به الموت رسيده بود دست به دست مىگردانند . مثل اين‌كه آنچه در روزنامه نوشته شود از آسمان نازل شده و محل خيلىخيلى اعتنا و احترام است . شيخ محمد على دست برنمىدارد .\r\nخيلى ناقلا است . روزى نيست كه سواد يكى دو حكم از هر وزارت‌خانه شده ولو از وزارت علوم باشد به الموت روانه نكند .\r\n\r\n","description":"","footnote":"","page_name":" 3014 ","page_number":402},
  {"content":"\r\n\r\n\r\nزيادى خرج و گرانى\r\n19 صفر المظفر - متصل آدم ما بايد شهر برود براى اين‌كه اين لشكر ملخ كه با من به الموت آمده بلاى همه‌چيز است . خدا پدر ملخ را بيامرزد ، كى او آنقدر قند مىخورد ، كى آن بيچاره قليان مىكشد . بعضى چيزها اينجا نيست . آنچه هم هست گران است .\r\nبيست من قند ، سه من تنباكو اين ميرزا يحيى در اين نوزده روزه ماه خرج كرده . هر وقت دعوا مىكنم مىگويد من كه دور نريختم خوردند ، كشيدند . خدا رحم كرد حسنقلى ناظر شده و به يك اندازه جلوى شام و ناهار را گرفته . اين ميرزا يحيى يك بند و بست [ دارد 
  ] كه اندازه ندارد . مال خودش و مال « جناب » مرحوم را همين‌طور تمام كرد ، حالا نوبهء من است . حاكم بازنيامده . گفتند مأمورين مخصوص براى اينجا خواهند آمد . نايب الحكومه همان سلطان محمد خان معاون است .\r\n\r\nقطع مواجبها\r\nمكتوبات طهران رسيد . الحمد لله همگى سلامت مىباشند . مقررى حضرت و الا و تمام خانواده‌اش را قطع كرده‌اند . گويا مال اغلبى را قطع كرده باشند . ما اگر اكراهى از مشروطه داشتيم براى همين چيزها بود كه هنوز هيچ كارشان سرانجام نگرفته گريبان ما بيچاره‌ها را مىگيرند . شاهزاده به كنار . من پانصد تومان مواجب دارم مرا داخل كار نمىكنند يا نكردند . ديگرى را آورده دو هزار تومان دادند كه هيچ نمىدانم تقصير من چه چيز است . كى كار رجوع كردند ما انجام نداديم . خوب مىخواستند بدهند . اگر خيانت مىكرديم يا خلافى آن وقت عزل كنند ، قطع كنند تا زبان ما هم كوتاه باشد . عميد الدوله ، عماد السلطنه از كدام آدمهائى كه امروز روى كار آمده‌اند كمتر علم دارند ، كمتر درس خوانده و تجربه كرده‌اند . كار رجوع نمىكنند ، آن‌وقت مواجب آنها را هم قطع كنند . آن وقت سلطان محمد خان را معاون قزوين مىكنند كه ديشب از پستان مادرش دهان كشيده .\r\nيا صدق الدوله را كه تا ظهر مشغول وافور است ماهى صد و پنجاه تومان به او و پانصد [ تومان 
  ] به صدق الدوله مىدهند و حال آن‌كه ما به همين مواجب جزئيه كار آنها را قبول مىكنيم . اگر خدمت كرديم علاوه نه ، آن را هم قانونا مقطوع دارند ، نه بىخود ، نه به هواى نفس ، نه محض عناد و غرض .\r\n\r\nنامهء عماد السلطنه\r\nبارى آقاى عماد السلطنه مرقوم داشته بود مشغوليات همان كتاب است و روزنامه اگر\r\n\r\n","description":"","footnote":"","page_name":" 3015 ","page_number":403},
  {"content":"\r\n\r\nحواس باشد . از طغيان رود سن در پاريس و اين خرابيها روز به روز بيشتر اطلاع دارم تا اين‌كه امورات پلتيكى ايران چطور مىگذرد . كار رحيم خان كه تمام شد رفت به روسيه .\r\nقشون اهر به تبريز گويا رفت . ساير نقاط هم اغتشاش عمده ندارد . اگر باشد مختصر است . كارها با همان اشخاص است . ظفر السلطنه حاكم فارس شد ، ديگر نمىدانم خواهد رفت يا نه . بارى از ستارهء دنباله‌دار يك دفعه نوشتم كه از روى حدس بايد هاله باشد ولى همچو نبود . اين ستارهء دنباله‌دار يك ذوذنب فوق العاده بود كه مثل آن هم تا حال نديده بودند . پنجاه هزار كرور ليو طول دنباله‌اش بود . هاله در اواسط ماه مه تشريف مىآورد و دنباله‌اش به زمين خواهد خورد . ديروز اين كاغذ را فرستادم كه آقاى حاج افخم الدوله جزو كاغذها بفرستد . امروز كه اينجا آمدم بعد از ظهر كاغذجات هفتم صفر شما رسيد از احوالات تا يك درجه مسبوق شدم . كار رفتن سفارت و نتيجه نگرفتن اين عيبها را داشت و شد آنچه نبايد بشود . هرقدر هم فكر مىكنم ابدا عقل به جائى نمىرسد ، يعنى با اين احوالى كه حضرت و الا دارند و نمىخواهند تغييرى به زندگانى خودشان بدهند . اما اين كه نوشته بوديد فلان و فلان را بخواهند و از حمايت روس خود را خارج كنند اين كار خوب است . اگر آنها جلو مىآمدند و حرفى مىزدند . ولى ابدا همچو اظهارى نمىكنند و تا امروز يك كلمه نپرسيده‌اند و مشكل است پس از اظهار هم اقدام كنند . فقط حرف پول نداريم ، پول نيست است كه انسان مىشنود . چه بنويسم كه شما كسل‌تر شويد . شايد اسبابى فراهم شود كه ما ندانيم و كار هم بهتر شود . از قدرت خدا غريب نيست . 16 صفر 1328 . [ پايان‌نامهء عماد السلطنه 
  ]\r\n\r\nفرار رحيم خان به روسيه\r\nمأمورى براى گرفتن سرباز از شهر آمده بود . او هم حكايت فرار رحيم خان را به خاك روسيه و آمدن قزاق روس سر املاك او را بيان كرد . الحمد لله از شرّ اين پدرسوختهء كافر ايرانيها خلاص شدند .\r\n\r\nقيمت كبك\r\nشنبه 22 شهر صفر - سرد است ، برف است همه‌جا . گويا در حوت سرما شده باشد .\r\nدر حقيقت حالا را مىشود زمستان گفت . رعاياى زوارك سر التفات آمده بودند . دو روز است جمع شده شكار كبك پياده كرديم . دو سمت دره را گرفته كبكها را بلند مىكنند . دو دفعه كه پرواز كرد خسته شده در برف مىافتد زنده دستگير مىشود . اما كم شكار شد .\r\nبراى اين‌كه تمام زمستان به آنها خوش گذشته بود و بقدرى پرواز مىكردند كه آدم به آنها\r\n\r\n","description":"","footnote":"","page_name":" 3016 ","page_number":404},
  {"content":"\r\n\r\nنمىرسيد . دانه‌اى يك هزار به هر كس گرفته بود دادم خيلى خوشحال شدند .\r\nدر ميان آن برف و سرما و گيرودار آقاى محمد خان مأمور سابق با يك سوار و دو پياده پيدا شد . پس از گرم شدن و راحت كردن و كشيدن وافور نزد من آمد با مكتوب مفصلى از معاون حكومت . گفتم آن دفعه كه دو نفر سوار داشتى چه كردى كه حالا با دو نفر پياده آمده‌اى . اشتلم زيادى كرد كه اين دفعه آن دفعه نيست . چنين مىكنم ، چنان مىكنم . در ده منزلى برايش تهيه كردند رفت آنجا .\r\n\r\nرعيت و مظلوميت\r\nمن مىخواهم به الموتى مهربانى كنم . اما خير همان است كه گفته‌اند . رعيت تابع ظلم است . تا بعضى گوشمالى نشوند منظم نمىشوند . چند نفر از آخوند و رعيت ميان اينها افتاده‌اند و نمىگذارند . يك اطمينان قلبى هم از سپهدار و كسان او دارند كه از تمام آن مفسدين بالاتر است . دست جماعت هم قوى است . در طهران و قزوين و اينجا متصل براى من كارشكنى مىكنند . اسم رعيت هم كه معنى مظلوميت را دارد و همه‌كس نفهميده و نسنجيده حمايت از آنها مىكنند . يك مسئلهء ديگر هم اين است كه الموت هميشه يك نفر نايب داشت ، همان هم مباشر بود . حالا ميرزا حسن خان تكيه‌گاه و محل پناه اينها هم شده . هر چه اينها بلد نيستند او ياد مىدهد . من با بودن او كارم خيلى سخت است كه هفت درويش در گليمى بخسبند و دو پادشاه در اقليمى نگنجند .\r\nسه‌شنبه 25 - اسمعيل آقا را مدتى است شهر روانه كرده‌ام نيامده . محمد خان هم رفت شتر خان . ميرزا حسن خان ابدا اعتنا نكرده و همراهى نمىكند برگشت . صراحة به شهر نوشت و يك تصديق هم به من داد روانهء شهر كردم . آن‌وقت گفت خودم مىروم و اجارجات را مىگيرم . رفت مدان راهش ندادند . بدتر كار را ضايع كرد و وقع مأمور ديوان را برد . حالا هم اينجا پلاس شده و روزى يك تومان را حساب درست مىكند و خودش را صاحب ثروت مىداند . هرقدر هم آدم از شهر ديرتر بيايد راضىتر است . اما نمىداند كه من زهرمار هم به همچو مأمورى نمىدهم . الموت بلا شده بود . هوا باز نمىشود و برف آمد . اطاقها خراب است چكه مىكند .\r\n گرچه سفيد كرد همه خانمان ما * يا رب سياه باد همه خانمان برف \r\n\r\n","description":"","footnote":"","page_name":" 3017 ","page_number":405},
  {"content":"\r\n\r\n\r\nلطف الله خان و خويشى با سهام الدوله\r\nلطف الله خان رفت توى برج . اين لطف الله خان از خوانين جليلوند « 1 » همشيره‌زادهء سهام الدوله مىشود . بسيار آدم معقول چيزفهم نجيبى است . سؤال كردم شما چرا پناهندهء روس شديد . تفصيلى گفت كه بسيار مضحك است . گفت قنبرعلى خان پدر سهام الدوله يك دخترش را به پدر من داد ديگرى را به برادرزاده‌اش خسرو خان مرحوم جليلوند . زن خسرو خان خانم خانما با مادرش آمدند قزوين . بقدرى اين مادر و فرزند زباندار و جانانه بودند كه تمام رياست ئيل را خودشان مىكردند و هر وقت هم خسرو خان حرف مىزد يك تودهنى مادره مىزد ، يكى دختره . اين خسرو خان اسير چنگال اين دو بود . مدتى گذشت مادر زن مرد . اما خانم به همان تسلط باقى بود و خسرو خان از ترس متصل اين سمت و آن سمت فرارى . خانم دو پسر زائيد حبيب الله خان و عزيز الله خان كه الان هستند . جزو مجاهدين بودند . يك دختر هم دارد كه عيال رفيع خان برادر مسيح خان كاكاوند است .\r\n\r\nكتك خوردن سعد السلطنه به دست خانم خانما\r\nخسرو خان رفت در عهد حكومت ملك آراى مرحوم به خمسه . برات مواجبش را داد به خانم و حوالهء سعد السلطنه بود كه آن وقت سعد السلطنه در قزوين كرّ و فرّى داشت .\r\nراه و مهمان‌خانه ، نانواخانه و بعضى اصناف به او سپرده بود و به حمايت امين السلطان اقتدارش ده چندان حاكم بود . خانم هرچه كرد پول را سعد السلطنه نداد . يك روز ده نفر زن جمع كرد هر كدام يك چوب كوتاه در زير چادر ، آمدند سراغ سعد السلطنه كه جلوى خانهء شيخ الاسلام با جمعى نشسته قليان مىكشيد . خانم رسيد و اول خودش چوب را بيرون آورده بعد زنها . بقدرى سعد السلطنه را كتك زدند كه حساب نداشت . آن وقت شيخ الاسلام و سايرين جمع شده خانم را ساكت كرده بردند اندرون . خسرو خان مراجعت كرد حكايت را شنيد ، هرچه به خانم التماس كرد برات را بدهد نشد . دفعهء ديگر سعد السلطنه نزديك حاكم شدنش بود در باغچهء مهمانخانه مشغول تماشاى گلها بود خانم با چند نفر زن رسيدند و چوبها را كشيده يك كتك ديگرى سعد السلطنه را زده و آنچه هم ممكن بود فحش دادند . مردم جمع شده سعد السلطنه را توى اطاق مخفى كردند . خبر به خسرو خان دادند . بيچاره مرد رفت خانه [ گفت 
  ] خانم پدرت خوب ، مادرت خوب آخر مرا نزد اهل ولايت شرمنده كردى . سعد السلطنه پدر مرا درآورد . اين\r\n\r\n\r\n","description":"","footnote":"\r\n( 1 ) - اصل : جليله‌وند .\r\n","page_name":" 3018 ","page_number":406},
  {"content":"\r\n\r\nمواجب را و الله بالله من خمسه گرفته‌ام . گفت ممكن نيست . من بايد اين پول را از سعد السلطنه بگيرم . تو گرفتى گرفته باش . به من ربط ندارد . هيچ كار هم سعد السلطنه به تو نمىتواند بكند . تمام به عهدهء من . خسرو خان باز سرزنش كرد . التماس كرد . آخر خانم گفت خيلى خوب ديگر مطالبه نمىكنم .\r\nسعد السلطنه حاكم شد و مدتى گذشت . باز خانم چادر را به سر كرد و عمله و اكراه را با چوبها برداشته به طرف آلاقاپى رفت . اين دفعه تا وارد اطاق شد سعد السلطنه خودش را از در بيرون انداخت . ديگر به كتك نرسيد . باز خسرو خان را خبر كردند . اين دفعه خسرو خان رفت بست نشست . سعد السلطنه ديد حاكم هم شده باز خانم دست‌بردار نيست آخر بناى اصلاح را گذاشت . يك طاقه شال با يك اسب به خانم داد . جمعى هم ميانه افتاده صلح دادند و آن وقت يكى از كارچاق‌كنهاى سعد السلطنه شد و مبلغها از قبل خانم سعد السلطنه دخل كرد . خسرو خان همين‌طور عاجز آن زن بود .\r\n\r\nمظفر الدين شاه و خانم خانما\r\nايامى كه مظفر الدين شاه از تبريز براى تخت سلطنت طهران مىرفت و خانم در قرخ بلاغ « 1 » كه يك قشلاق كوچك كثيفى است بالاى سياه دهن بود ، خسرو خان هم با سوار در شهر . شاه در قرخ‌بلاغ ناهار افتاد . خانم هم قدرى سرشير ، ماست ، كره ، نان براى شاه فرستاد . به خانم خبر دادند كه غلامهاى كشيك‌خانه يونجهء شما را چراندند . در اين بين ظروف ناهار را هم آوردند . چند دانه‌اش كم بود . خانم گفت من اينجا نشسته باشم غلام يونجه را بچراند . ناهار بدهم ظرف مرا بردارند ، ممكن نمىشود . چادر به سر كرده با چند نفر زن رفت دم كالسكهء شاه ايستاد . مردم خيال كردند براى تماشا آمده مزاحم نشدند . شاه كه آمد سوار شود فرياد كرد ، اول قدرى دعا و سلام ، بعد قربانت شوم شما مىرويد كه سلطنت ايران را بكنيد ، مردم را آسوده و راحت كنيد . اين اول خاك قزوين است . دو ماه است سعد السلطنه اينجا را طورى نگاه داشته كه پوشى از مردم گم نشد ، يك گندم كسى عيب نكرده ، شوهر من راه را به چه خوبى امن نگاه داشته ، من خودم اين پاى گردنه متصل حفظ مال مردم را مىكنم . حالا كه شما وارد شده‌ايد بايد غلامهاى اميربهادر يونجهء مرا بچرانند . آن‌وقت براى شما ناهار مىدهم ظرفهاى مرا سرقت كنند .\r\nبه‌به خوب مىرويد سلطنت كنيد . لطف الله خان مىگفت شاه و تمام كسانى كه همراهش\r\n\r\n\r\n","description":"","footnote":"\r\n( 1 ) - در اصل قربلاغ - قرخ بلاغ يا قرخ بولاغ از دهات افشاريه قزوين كنار جاده قزوين به همدان . ( مسعود سالور )\r\n","page_name":" 3019 ","page_number":407},
  {"content":"\r\n\r\nبودند از اين بيان مفصل اين زن مات و مبهوت شدند . امير بهادر هم خيلى ترسيد . شاه خانم را صدا زد . خانم خودش را معرفى كرد و باز مقدارى از سعد السلطنه و شوهرش تعريف كرد . باز مطالبهء ظرف و يونجه را نمود . شاه پرسيد قيمت يونجه و ظرفها را بگو .\r\nيك تومان يونجه‌اش ضايع نشده بود گفت سى تومان قيمت يونجه است ، دو تومان قيمت ظرف . شاه فرمود امير بهادر همان‌جا سى و دو تومان پول سفيد ميان چادر خانم ريخت و تشريف برد . خبر به خسرو خان دادند چه نشستى زنت جلوى شاه را براى يونجه و ظرف ناهار گرفت و اين‌طورها گفت . خسرو خان دو دستى زد به توى سرش كه ديگر پدرم درآمد . خدا اين زن را مرگ بدهد . براى دو تكه ظرف و چند من يونجه اين طور مرا روسياه كرد . التماس به سعد السلطنه كرد كه او را به شاه و امير بهادر معرفى نكند . از اين قبيل كارها خانم بسيار دارد و اگر تمام را بگويم مفصل خواهد شد .\r\nخسرو خان دو سال قبل وفات كرد . خانم طورى است هر وقت الاقاپى برود از فراش گرفته تا حاكم تمام از جلويش در مىروند . وسط مجلس حكومت مىنشيند و احدى جرأت نمىكند تا او نشسته تكلم كند . هر كارى دارد صورت داده مىرود .\r\n\r\nخانم خانما ام المجاهدين شد\r\nبارى اوضاع مشروطه شد . دختر خانم زن رفيع خان يك روز سوار شد . اما در ده من آنچه رعيت كاره داشتم كوچانده برد در ده شوهرش . مال هم فرستاد هرچه آن رعايا داشتند برد . من طرف شدم با همچو زنى . هرقدر عرض كردم ثمر نكرد . رفتم خدمت خانم كه خالهء من مىشود . تمام را نويد داد . تا اين‌كه پسرهايش رفتند مجاهد شدند . خود خانم هم روزى كه سپهدار وارد مىشد چهار قطار فشنگ بست ، تفنگ به گردن انداخت ، شش لول به كمر زد رفت نيم‌فرسنگى استقبال و همين‌طور جلو جلوى سپهدار تا شهر آمد اسمش را « ام المجاهدين » گذاشتند و هر روز توى شهر به اين هيكل گردش مىكرد .\r\nرفت عكاسخانه همانطور عكس انداخت .\r\nمن رفتم به سپهدار عارض شدم ، او رجوع كرد به منتصر الدوله . ايشان هم گفتند خانم مادر همهء ماست و خودش مشروطه‌پرست است . مرا با عزيز الله خان خدمت خانم ام المجاهدين فرستاد . خانم روى مرا بوسيد من پاى او را . روز ديگر رفتم ديدم خانم باز امر به صبر مىكند . تا يك ماه خدمت خانم دويدم ثمر نكرد . سهل است حبيب الله خان پسرش ده بيست خانوار از ئيل را برداشته رفت توى ده من نشست . اين ئيل لات [ و 
  ] لوت شرور را به جاى رعاياى فقير من گذاشت . خودش هم عمارت مرا مالك شد . من باز نزد خانم رفتم كه تفصيل از اين قرار است . كاغذى نوشت به من داد رفتم ده . معلوم شد كاغذ\r\n\r\n","description":"","footnote":"","page_name":" 3020 ","page_number":408},
  {"content":"\r\n\r\nديگرى قبل از آن نوشته . من ديدم حبيب الله خان پاك و صاف ده و خانه و هرچه دارم صاحب شده ، هيچ مرا راه نداد . آمدم شهر سپهدار در باغ بود . دو شب رفتم آنجا ماندم .\r\nممكن نشد سپهدار را ملاقات كنم . آمدم شهر ديدم هيچ چاره ندارم جز تحصن به قونسلگرى . خانهء آقاى آقاميرزا عبد الوهاب رفته استخاره كردم ، به من گفت تعجيل كن در خيالى كه كردى . من از همان‌جا رفتم قونسلخانه . پس از آن‌كه شرح حالم را گفتم مرا هم فرستاد نزد ساير متحصنين بودم . آنجا تا طهران گرفته شد . آن‌وقت با سفارش قونسل از عدليه يك مجاهد ارمنى و سه نفر مسلمان مأمور گرفته حبيب الله خان طهران رفته بود آن ئيل هرزه را از ده بيرون كردند و رعاياى مرا از ده رفيع خان آورده به جاى اول خودشان ، مجددا صاحب ملك و مالم شدم . بعد هم غلامباشى قونسل شدم . حالا در نهايت راحتى و آسوده‌گى هستم ، چنگ و دندان خانم ديگر كارگر نيست .\r\n\r\nدود وافور\r\nپنجشنبه 27 - اسمعيل خان نيامد . محمد خان مشغول وافور است و متصل آدم دنبال قند و چاى روانه مىكند . مىگويند وقتى كه مىخواهد دود وافور را از حلق خارج كند كلاهش را جلوى صورت و دهانش مىگيرد دود در فضاى كلاه مانده آن‌وقت مجددا آن دود را بلع مىكند .\r\nمن خيلى بيكارم . مگر زمان فرستادن قاصد به شهر كه هزار تا كاغذ بايد بنويسم . رفع بيكارى را فقط گاهى به درخت‌كارى مىكنم . اگرچه كدخدا صفر مأيوس است و رعيتها هم مىگويند براى ما زحمت مىكشد . كار خوبى است نصيب هركس بشود . بارى يك نهر بزرگى از رودخانه به ده مىآيد هم براى آسيا و هم براى زراعت . هيچ‌يك دانه درخت نداشت . جان على پسر كوچك كدخدا را گفتم هرچند نفر بچه همقد خودت در زوارك است خبر كن حاضر شوند . بعد از ناهار ديدم هر كدام با يك داس كه اينجا « خجره » مىگويند صف بسته‌اند .\r\n\r\nلباس الموتى\r\nلباس الموتيها در اين فصل يك نيم تنهء « چوخا » است كه از پشم گوسفند خودشان مىبافند ، اغلب شكرىرنگ ، كلاه نمد ، شلوار متقال بيشتر نيلىرنگ ، اما خيلى تنگ مثل شلوارهائى كه الان در طهران مد شده كه بسيار تنگ است ، جوراب ساقه‌بلند كه شلوار توى آن است . يك قسم كفش خوبى هم در زمستان دارند كه قطعه چرم خام گاو يا گوسفند يا بز است با همان پشم طبيعى . روى آن را سوراخ كرده ريسمانى كشيده مثل نيم\r\n\r\n","description":"","footnote":"","page_name":" 3021 ","page_number":409},
  {"content":"\r\n\r\nچكمه‌هاى بندى خودمان . خيلى فرز و زرنگ است .\r\n\r\nدرخت‌كارى\r\nپانزده بچه بودند از ده تا سيزده و چهارده . گفت مابقى نبودند . گفتم امروز بايد نهر بزرگ را درخت‌كارى كنيد . نفرى ده شاهى هم به شما مزد مىدهم . اسم ده شاهى يك اثر غريبى در حال آنها كرد . فورا درختهاى تبريزى را گرفته بالا شدند . مثل ملخ شاخه‌ها را پائين و درختها [ را 
  ] لوت كردند . كول گرفته سرازير شديم . در آن واحد مثل لشكر اجنه درختها را كاشته يك سمت نهر تمام شد كه اگر بنا بود بزرگها اين كار را بكنند ده روز طول مىدادند . ساعتى « انتراكت » « 1 » كرده يكى يك فنجان چاى و يك « بسكويت » دادم خوردند باز شروع كردند . تا تمام نهر نهال كاشته شد . خيلى بامزه و خيلى باتماشا . بيشتر درخت سنجد مىكاشتند و آرام به هم مىگفتند آن خوب است ، خوردنى است . در ظرف دو ساعت و نيم هزار و صد قلمهء تبريزى ، سنجد ، كبوده و چنار زدند . چاى ديگر خوردند و نفرى ده شاهى را گرفته معلق‌زنان بازىكنان به سمت ده روانه شدند . فردا هم قرار شد آمده تتمه را بكارند .\r\n\r\nسورچرانى در قلعه\r\nيكشنبه غرهء ربيع الاول - بعضى روزها آفتاب و بعضى روزها برف ، باران داخل هم مىآيد . اين قاصد هم رفت نزد اسمعيل و نيامد . قلعه يك مهمانخانهء خوبى شده . از صبح تا غروب سورچرانى مىكنند . ميرزا يحيى هم الحق مهماندار قابلى است ، نظير ندارد .\r\nاسمعيل جلودار ناخوش شده . چنگيز هم زمين خورده پايش درد مىكند . روزهاى ابر و باران دلم از حلقم درمىآيد . خسته شدم . ناملايمات هم اندازه ندارد . درست حكايت من همان حكايت ملا نصر الدين است كه از بيكارى جوال‌دوز به فلانش مىزد و فرياد و فغان مىكرد . از طهران آمدم الموت كه مشغولياتى داشته باشم ، پولى بگيرم ، خرجى مفت ميانه دركنم . حالا تمام برعكس شده . هرچه فرياد مىكنم دادرسى نيست . اينها هم زيادند همانطور كه زور در مقابل جماعت بىثمر است گويا [ حرف 
  ] حسابى هم در مقابل جمعيت بىفايده باشد و ناحساب به خرج برود . يك دسته در طهران ، يك دسته در قزوين ، سه چهار هزار نفر كه اينجا هستند .\r\n پشه چو پر شد بزند پيل را * با همه تندى و صلابت كه اوست \r\n\r\n\r\n","description":"","footnote":"\r\n( 1 ) - ساعت استراحت .\r\n","page_name":" 3022 ","page_number":410},
  {"content":"\r\n\r\n مورچگان را چو شود اتفاق * شير ژيان را بدرانند پوست \r\nعوام هم مىگويند زور ، فلان مادر حساب را پاره مىكند .\r\n\r\nدرويش على\r\nسه‌شنبه سيم - نزديك آخر حوت است . هوا دارد بهتر مىشود . از هيچ‌جا خبرى نمىرسد مگر خبرهاى بد . من نمىدانم مكافات تمام آن كسانى كه از الموت لذت و خوشى و منافع بردند چرا بايد من بكشم . به قدر سهم خودم كشيدم بس بود . درويشعلى تازه آمده و مىخواهد وكالت‌نامچهء جديدى به طهران ببرد . گويا آن وكالت‌نامه قبول نشده . شنيدم جيرين ده است . فرستادم او را جبرا آوردند . در راه گفتند فرياد مىكرد اى الموتيها من وكيل شصت و شش پارچه آباديم ، نگذاريد مرا ببرند . چهار وزير با من صحبت كرده نگذاريد مرا ببرند . وقتى كه آوردند پيش من ديگر روح در بدن نداشت ، همه گمان مىكردند تنبيه سخت مىكنم . اما خير . وقتى كه از ترس مىلرزيد گفتم من ترا گرفتم تا بدانى قدرت دارم . عفوت مىكنم . اگر غيرت دارى آدم مىشوى . و الّا چوب اين دفعه هم مثل ساير دفعات به تو اثر نخواهد كرد . مرخص كردم رفت . اما خير باز رفت طهران به سر شيطنت .\r\n\r\nپلتيك من\r\nلطف الله خان و نوكرها از حوصلهء من دق كرده‌اند . اما بكنند . پلتيك من ديگر اقتضا نمىكند به جبر و عنف رعيت را مطيع كنم . بايد به مسالمت و مدارا و ملايمت اين مرتبه به اطاعت آورد . به جبر و عنف باز موقتى [ است 
  ] و نتيجه ندارد تا يك صدا از هرجا بلند شود اينجا مغشوش خواهد شد و مىرود سر خانهء اول و منتهى قدرى سخت است ، نه بلكه بسيار دشوار است ، چنانچه مشاهده مىكنم نزديك دو ماه است هنوز هيچ نتيجه حاصل نشده . اما هر وقت منظم شود به اين ترتيب ابدى خواهد بود ، انشاء الله تعالى .\r\n\r\nآقابيك و محمدبيك\r\nبيكارم افسانه‌سرائى كنم . وقتى كه حضرت و الا كشمرز را خريد دو برادر بودند : يكى بزرگتر موسوم به آقابيك ، يكى كوچكتر محمدبيك . هر دو را حضرت و الا به نوكرى قبول كرد . سفرى كه همدان رفتيم همراه بودند . آقابيك كمى آواز داشت . تعزيه مىخوانديم غلام ترك شد . يعنى تعزيه‌خوانها محض آن‌كه مدعى آنها نشده باشد او را غلام ترك كردند و آن وقت بقدرى او را كتك زدند و زخم زدند كه تا آخر محرم مريض\r\n\r\n","description":"","footnote":"","page_name":" 3023 ","page_number":411},
  {"content":"\r\n\r\nبود و مادام العمر تعزيه‌خوانى را بر خود حرام كرد . آقابيك آدم ساده‌اى است ، خيلى هم نظيف . مثلا روزى ده مرتبه دستش را صابون مىزد . لباسش هميشه پاك و تميز بود .\r\nخيلى هم به اصطلاح لفظ قلم حرف مىزند . تمام كلمات را مدّ مىدهد و هميشه خودش را ما خطاب مىكند . جلودار عماد السلطنه شد ، محمد هم جلودار من .\r\n\r\nصحبت با يابو\r\nاين آقابيك پرحرف است . هر حرف را مكرر مىزند بعد يك بار . هر وقت اسبش از چيزى رم كرد نيم ساعت با يابو صحبت مىكند و دلايل زياد براى رم كردن بيجاى او مىآورد . آن وقت عوض اسب جواب خودش را مىدهد و علت رم كردن را بيان مىكند .\r\nباز جواب اسب را مىدهد و علتها را به دليل و برهان رد مىكند . درست مثل اين‌كه با برادر مهربانش صحبت كند . هركس دنبال او باشد از خنده غش مىكند و اين مسئله چون طبيعى او است بسيار بامزه واقع مىشود ، اتفاقا هميشه اسب او هم رم مىكند ! يك روز جلوى عماد السلطنه سوار بود بچه‌ها شير برفى در ميان خيابان درست كرده بودند اسبش رم كرد . نيم ساعت با يابو صحبت مىكرد و آن وقت خودش به شير نگاه مىكرد و مىگفت راستى چه خوب درست كرده‌اند . دندانهايش را ببين ، جلو نروى ترا مىخورد .\r\nمردم جمع شده به مكالمات آقابيك و يابو و شير خنده‌ها كردند كه آقاى عماد السلطنه گذاشت و رفت . بارى از اين اتفاقات بقدرى افتاد كه حساب ندارد .\r\n\r\nقضيهء قتل پسر نادر ميرزا\r\nمطلب اينجا نبود . سيدى بود كدخداى طهران . شب پسر نادر ميرزاى مرحوم را مهمان كرده بود . در بين مستى كار به نزاع كشيد . پسر نادر ميرزا ميانه كشته شد . سه روز هم نعش پيدا نشد تا معلوم شد . سيد كدخدا را در انبار حبس كردند . ناصر الدين شاه به سفر نور و كجور و كلاردشت مىرفت . حضرت و الا را هم فرموده بودند همراه باشد .\r\nسنهء 1305 يا شش بود . شاه سر سفر بود و در سلطنت آباد يك‌جا چهارده نفر سرباز بىگناه را مىكشت ، يك‌جا سيد قاتل را رحم مىكرد و مىگفت سيد است ! حكم شد خود ورثه تقاص كنند . جمعى از بچه شاهزاده‌هاى نادان راه افتاده رفتند در انبار قاتل را گرفته اولا چند زخم زدند ، بعد شيشهء نفطى روى او ريخته آتش زده ريسمانى به پاى او انداخته از انبار كشان كشان تا ميدان « پاى قاپق » بردند .\r\nآقابيك از خانهء عماد السلطنه به همان تميزى و نظيفى آمد تا توى سبزى ميدان . براى تماشا رفت توى دكانى و هنوز جمعيت زياد نشده بود . كم‌كم مردم هجوم آورده آقابيك\r\n\r\n","description":"","footnote":"","page_name":" 3024 ","page_number":412},
  {"content":"\r\n\r\nرا زير انداخته يكى يكى بالاى او رفتند . نه چشم آقابيك جائى را ديد نه گوش آقابيك چيزى شنيد . تا هنگامه تمام شد و يكى يكى از روى آقابيك پائين آمدند و خلاص شد . با رختهاى پاره ، كلاه شكسته ، سر و دست خون‌آلود به سمت خانهء عماد السلطنه مىدويد و مىگفت به همان شدّ و مد كه نمىشود نوشت . ما رفتيم تماشا ما را انداختند زير ، هى بيا روى ما ، هى بيا روى ما . . . « 1 » ، ما آن زير مىگفتيم خوب تماشا كردى ، خوب تماشا كردى .\r\nالان هم كه اين سرگذشت مدتها قبل را مىنويسم از خنده دارم ، هلاك مىشوم .\r\nحالا درست شده است حكايت من . هركس آمد الموت من ديدم كارش خوب شد .\r\nخصوصا پارسال كه افخم الدوله آمد به آن جلدى و چابكى كارها را صورت داد ، پولها را وصول كرد . ما هم گفتيم برويم يك كارى صورت بدهيم . طلبها را وصول كنيم . مقررى پس افتاده را بگيريم ، راحتى كنيم ، رياستى ، حكومتى . حالا افتاديم زير ، هى بيا روى ما ، هى بيا روى ما . آخرش هم مثل آقابيك كتك خورده ، له شده ، با رختهاى پاره پاره به سمت طهران فرار مىكنم و بگوئيم خوب تماشا كردى ، خوب قرضها را دادى ، خوب مقررى را وصول كردى . . . « 2 »\r\n\r\nدستور ناصر الدين شاه\r\nبارى الكلام يجر الكلام . خوب است تا به آخر آن حكايت را بنويسم . من تازه زن گرفته بودم و سرتيپ توپخانه هم بودم . شب خبر كردند صبح با لباس نيم رسمى در سلطنت آباد حاضر شويد . آقاى عماد السلطنه هم رفت تجريش كه با حضرت و الا در ركاب شاه باشد . آن وقت هم كالسكه و درشكه شيوعى نداشت . سواره تا سلطنت آباد رفتم . امين نظام محمد صادق خان شامبياتى ( حالا امير توپخانه مىگويند ( لقب لغوى دارد ) رئيس توپخانه بود . چادرى داشت آنجا رفتم . بعد به اتفاق ساير صاحب‌منصبان رفتيم توى باغ . در خيابان جلوى حوضخانه رو به جنوب صف بسته شد . از همه طبقات نوكر از نظام و غيره بودند . شاه آمد از ميان دو صف گذشت . در آخر صف ايستاد ، حاجى بهاء الدوله مرحوم را هم آورده بودند كه گفته بودند او باعث اين كار شده . شاه خطاب به امين السلطان فرمودند دستخط كن او هم فورا قلمدان را كشيده و كاغذ بيرون آورده منتظر ايستاد . آن وقت شاه فرمود نايب السلطنه بواسطهء اين حركت وحشيانهء خودسرانهء بهاء الدوله از تمام مناصب معزول و مغضوب است . جلال السلطنه و چند نفر ديگر كه يادم نيست تبعيد به قم نزد فخر الملوك ( فخر الملوك دختر بزرگ شاه بود زن\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - نقطه‌چين در اصل است .\r\n","page_name":" 3025 ","page_number":413},
  {"content":"\r\n\r\nاعتضاد الدوله حاكم قم ، جلال السلطنه پسر او و نوهء شاه بود ) . بعد هم قدرى به حاجى بهاء الدوله تغير كرد . اما حاجى بهاء الدوله مثل شير نر جواب مىداد و تمام را برائت ذمه مىكرد .\r\n\r\nچوب زدن در حضور شاه\r\nآن‌وقت شاه برگشت سمت حوضخانه و رفت مرتبهء فوقانى . ما رفتيم كه برويم بيرون .\r\nلب درياچه ديديم نايب السلطنه و تمام مردم مات و متحير ايستاده‌اند ، ما هم جمعا ايستاديم . من حالا خودم را مىنويسم . ديدم به قدر سى چهل نفر ميرغضب لباسهاى قرمز در بر ، چوب و فلك و جمعى را مىبرند . مثل بيد من بنا كردم لرزيدن . چون هيچ نديده بودم . اما وقتى كه نگاه كردم همه را مثل خود ديدم . زيرا مدتها بود همچو چيزى واقع نشده بود . اينها را بردند جلوى حوضخانه و بستند به چوب ، چه چوبى . به خدا قسم اين مرد كه از زمين با وجود آن‌كه پايش در فلك بود راست از شدت درد برمىخاست و آن وقت به زمين مىخورد . مختصر شش نفر را چوب زدند . يكى دو نفر از نوائيها بودند كه قوم نادر ميرزا بودند . مابقى يادم نيست . بعد از چوب همه را حبس كردند . جمع ديگر را قم بردند . بهاء الدوله هم مدتى خانه‌نشين بود . اما وقتى كه رفتند امتيازات را بگيرند چه كرد . گفت من تمام اينها را پول داده و خريده‌ام . خود نايب السلطنه بهتر مىداند . زيرا خودش فروخته . پولهاى مرا بدهيد اينها را ببريد . من جز آن يك مرتبه ديگر يادم نمىآيد كه شاه حضورا چوب زده باشد . اما آن روز بسيار مردم ترسيدند خصوصا من . هنوز هم كه سلطنت آباد مىروم در آن مكان مهابت آن روز يادم مىآيد خوف مىكنم .\r\n\r\nوضع مؤلف\r\nجمعه ششم ربيع الاول - از تنهائى و بيكارى و بىعرضگى خودم تنگ آمدم . اگر اين باغها و درخت‌كارى هم نبود دق مىكردم . جو تمام شده ، كاه نداريم ، گندم همانطور .\r\nجمعيت زياد ، خرج فراوان ، همه يك طرف تهيهء آن دشوارتر است . هيزم هيچ نيست .\r\nزغال پيدا نمىشود . روغن كيميا و سيمرغ است . سه‌جا ناهار و شام و چاى و قند همه چيز بايد داد . حالا خوب است محمد خان بواسطهء آنكه كارى صورت نداده و نخواهد هم داد چندان مثل اول خورده فرمايشات نمىكند . لطف الله خان هم بقدرى نجيب است كه حال مرا اين‌طور ديده ترحم مىكند . اما با وجود آن در بعضى مصارف خوددارى ندارند . من به اسبهاى خودم جو نيم من مىدهم ، يونجه نمىدهم . اما آنها يك من جو و روزى مبلغى پول يونجه دريافت مىكنند . گاهى هم امان الله خان و جهانگير خان بعضى كارها دارند . مثلا اسب امان الله خان به محض آن‌كه يك سرفه كند هشت دانه تخم‌مرغ از\r\n\r\n","description":"","footnote":"","page_name":" 3026 ","page_number":414},
  {"content":"\r\n\r\nحسنقلى گرفته به يابو مىدهند . سر سم بزند جو دو مقابل [ مىدهد 
  ] . ديشب هم خيلى پيغامات دادند . ناچار سى تومان به لطف الله خان ، نفرى ده تومان هم به آن دو نفر حواله كردم . جهانگير خان رفت شهر هم ديدارى از حليلهء جميله كند ، هم پول را بگيرد . باز آه و ناله داشتند كم است . آن وقتى كه اينها را همراه من كردند من پيش خود تصور مىكردم اگر مأمورين حكومت كارى صورت ندهند يا تقلب كنند ممكن است دخالت اينها اسباب پيشرفت شود . حالا مىبينم قونسل مىنويسد شما ابدا دخالت نكنيد مأمور احترامى شاهزاده هستيد . قوز بالاى قوز شده‌اند .\r\n\r\nبىثمرى پناهندگى عز الدوله به روس\r\nبه طهران مفصلا اين واقعات را نوشته‌ام . حضرت و الا فقط براى الموت پناهنده شد .\r\nاگر اينها همراهى نداشته باشند چنانچه ندارند ، وزرا و حكومت هم بواسطهء همان بستگى تقويت نمىكنند . پس چه ثمر داشت . چرا مقررى و خانوارى خودش و تمام ما را قطع كردند . گور پدر اين پناهندگى . من اگر بواسطهء مؤاخذه آنها نبود تا حال هزار كار صورت داده بودم . بارى ما بدبخت هستيم و به پيش آمد و اقبال سايرين به عبارت واضح به دلو پوسيدهء ديگران به چاه افتاديم و از اين مغاك گريختن و جستن اشكالات زياد دارد ، ما مىدانستيم از اين طرف همراهى نمىشود ، بلكه كارشكنى مىشود . اما گمان نداشتيم روسها هم مثل آنها كنند و هيچ سختى ننمايند . اگرچه به خدا قسم از روز اول راضى نبوديم . اما اين‌طور شد . حالا هم اگر مصادر امور يك قدم جلو بيايند ما ده قدم جلو مىرويم . اختيار حضرت و الا هم صاف و پوست‌كنده چندان دست خودش نيست . من و افخم الدوله هر قسم راه‌نمائى و مصلحت‌گذارى كنيم حرفى نمىزند و قبول مىكند .\r\n\r\nدستور قونسول\r\nيكشنبه هشتم شهر ربيع الاول - ديشب مشهدى آقاسى چرچى « 1 » با يك بار كاغذ از شهر آمد . معلوم شد اسمعيل خان را شيخ محمد على تطميع كرده و مانع شده بيايد .\r\nكاغذها را نگاه داشته بود . اما از اين بار كاغذ صد دينار براى من فايده داشت خير ! قونسل نوشته بود « باز لطف الله خان به هيچ‌وجه دخالت نكند . افسوس كه حكومت نيامد . معاون هم احكام نوشت گماشتهء دوستدار ملاحظه كرده بود . از قرار معلوم امورات شما بهتر از سابق است ؟ » تمام پلتيك ، تمام لفظ بدون معنى . بله معاون حكمى به\r\n\r\n\r\n","description":"","footnote":"\r\n( 1 ) - چرچى ( تركى ) فروشنده دوره‌گرد . ( مسعود سالور )\r\n","page_name":" 3027 ","page_number":415},
  {"content":"\r\n\r\nمحمد خان و پاكت سربسته به ميرزا حسن خان نوشته بود . مال محمد خان كه خيلى مهمل و پوچ بود . محمد خان قرار شد برود شتر خان هم براى اين‌كار و هم براى آن‌كه رعاياى « وناش » اينجا آمدند . مهدى ، معصومعلى و يعقوب دو كدخداى آنجا را برده اتان و جريمه گرفته .\r\n\r\nقول قوام السلطنه و مستشار الدوله\r\nاز طهران هم حاجى افخم الدوله نوشته بود آنچه شما راه‌نمائى كرده و پيش‌بينى كرده بوديد تمام صحيح بود . مصادف واقع شد با حسن طلب بعضى . قوام السلطنه مرا خواست و در اين خصوص صحبت زياد كرد . قول داد عمل را يك طرفى كند . همين‌طور جناب دبير الملك كه حالا وكيل بروجرد است و از دوستان صميمى و قديمى ما است . قد مردى علم كرده اين خار را از راه بردارد . آقاى عماد السلطنه هم با مستشار الدوله رئيس مجلس ملاقاتى كرده ايشان هم همراهى دارند . اميدوارم به زودى مدلول رقيمه‌جات شما انجام بگيرد .\r\nالموتيها هم فقط به محكمهء جزا در باب تعديات سابق عارض شدند . وكالت‌نامچهء آنها مقبول نيفتاد ، مهلت خواستند . درويشعلى براى همين كار آمده بود . افسوس كه مكتوبات را اسمعيل نگاه داشته بود خبر نداشتم . حاجى محمد يوسف ميرى را هم حضرات واسطه كرده‌اند قرار است با حاج مشار اليه سپهدار اعظم را ملاقات كنم .\r\nحضرت و الا بعضى اجاره‌نامچه‌ها را روانه فرموده بودند با دو سه دستخط و هزار دستور العمل كه هيچ كدام موقع ندارد . از خانه و بچه‌ها هم كاغذ بود . الحمد لله همگى سلامت هستند .\r\n\r\nعيد يا عزا\r\nاما رفعت السلطان تفصيلى از قول معاون نوشته بود كه تا شما گماشتهء قونسل را همراه داريد ما همراهى نداريم . حرف حساب اين كارها را لازم ندارد . او را روانه كنيد اصلاح امورات به عهدهء ما . گمان مىكند من از نگاه‌دارى حضرات شادم .\r\nبارى شب عيد است الموت هم عيدش مثل پارسال طهران شده ، نه من عيد گرفتم نه آنها . بعد از شش هفت سال كه عيد خارج از محرم و صفر شد روزگار نخواست شادى نصيب ايرانيها شود . من يقين دارم بواسطهء بودن روسها و بىنظمى مملكت تمام ايران مثل الموت است . در حقيقت تا اينها از ايران خارج نشوند ما عزادار بايد باشيم .\r\n\r\n","description":"","footnote":"","page_name":" 3028 ","page_number":416},
  {"content":"\r\n\r\n\r\nنوروز 1328\r\nپنجشنبه 12 - روز عيد را امامزاده سفيددر ( ع ) رفتم . تقويم سال نو ندارم . در آن پارينه سه ساعت و چيزى كم به غروب مانده تحويل را نوشته بود . نماز كردم قرآن خواندم . سه چهار نفر چوبدار تبريزى هم بودند . حاجى ميان آنها بود تمام زيارت‌نامه‌ها را حفظ داشت براى ما خواند . چاى هم گذاشته بودند مهمان آنها شديم . لله الحمد خوش گذشت .\r\nسه عريضه بالا رودباريها به طهران نوشته بودند . درويشعلى وركى كه پارسال برادرش را كشتند با مكتوب زياد كه خودم نوشتم به طهران رفت . موسى سيلكانى را هم به قزوين فرستادم . اسب اسمعيل را برد كه تفنگ را بگيرد . شرح مفصلى در جواب معاون كه و الله بالله اگر شما همراهى كنيد من يك ساعت اينها را نگاه نمىدارم . آن همه شهر گفتم تا آمدم اينجا محمد خان فرار كرد . نايب الحكومه اشرار را جمع كرده واضح مدعى ملك من شده . اگر اين كارها را نمىكردند من آزار نداشتم ماهى مبلغى بدهم و اين همه هم خرج كنم . حالا هم حقيقة از جان خودم مىترسم . اين چند نفر را شهر بخواهيد . نمىگويم تنبيه كنيد ، حبس كنيد . همان‌جا چندى بمانند . حكومت هم همراه شود تا رعيت از جبن بيرون آمده من چهار نفر را اطراف خود ببينم فورى حضرات را روانه مىكنم . بعد خودم شهر آمده و آن چند نفر را استدعا مىكنم مرخص كنيد .\r\n\r\nالموتى ترسوست و آرام\r\nاين رعيت الموت خيلى ترسو است . خيلى آرام است . چنانچه در اين مدت سى سال من ياد ندارم يك قتل به عمد يا خطا در الموت واقع شده باشد . يا يك نفر را زخم زده باشند . يا سرقتى واقع شده باشد . اگر شرور هم دارد خارج از الموت هستند . رعيتى بىشر و شورتر از الموتى نمىشود . هيچ‌وقت اينجا دزدى نشده شرارت نشده . منتهى شيطان و محيل هستند . اين قتلهاى پارسال و آن غارتها كه مىگويند به قدر دوازده هزار تومان كلية مىشود چنان چشم اين رعيت ترسو را ترسانيده كه من يقين دارم چند سال ديگر هم از واهمه بيرون نمىآيند . تمام الان هم چشم انتظار بهار هستند و به آنها يقين شده امسال بهار هم مثل پارسال است . يعنى آن چند نفر متصل گوشزد مىكنند و اين ساده‌لوحها باور كرده‌اند . آن حبيب الله كه ميرغضب شده بود و همه را كشت الموتى بود ، اما در بادكوبه نشو و نما كرده بود . آخرش هم به درك و اصل شد .\r\n\r\n","description":"","footnote":"","page_name":" 3029 ","page_number":417},
  {"content":"\r\n\r\n\r\nوضع هوائى الموت\r\nبيشتر مانع كار من همين جبن الموتى از قتل و غارت سال گذشته است و محقق دارند كه امسال هم مىشود و من هر چه تا امروز خواستم از ذهن رعيت خارج كنم ممكن نشده . هرچه عريضه مىنويسند همين مطلب است . ما از تمكين و آمدن و دادن اجاره سرپيچ نيستيم اما مثل پارسال ما را مىكشند ، غارت مىكنند . صبر كنيد بهار بگذرد !\r\n\r\nبنفشه و بيدمشك\r\nيك موسى ديگر هم تنكابون نزد امير اسعد فرستادم . قدرى شيرينى قزوين ارسال شد . درست امروز سه قاصد من روانه كردم با يك شال دستمال مكتوب . هوا ابر است باران مىآيد . زوارك هوايش معتدل است از اين پائين‌تر تمام برنج‌كارى است و تابستان بدى دارد . بالاتر سرد است . اينجا تابستان خوب [ است 
  ] و زمستان هم آنقدر سرد نيست .\r\nساير دهات كه در كوه واقع هستند تا يك ماه ديگر زمستان و برف دارند ، ما اينجا باران داريم . اما وقتى كه از اطاق خود به بالاروچ و ورك كه نمايان است نگاه مىكنم متصل برف مىبارد . بنفشه و بيدمشك باز شده . بقدرى در باغها بنفشه و بيدمشك هست كه تمام فضا را معطر كرده . حضرت و الا يك ميل مفرطى به بيدمشك دارند . نهال آن در اين باغها بسيار است . من هروقت از نزديك درخت بيدمشك مىگذرم ياد حضرت و الا را مىكنم و يقين دارم تمام را خودش كاشته به دست خودش . از بس دوست دارد .\r\n\r\nهفت‌سين عيد\r\nهفت‌سين معتبرى زن پرويز خان و دايه پوشيده و عيال ملا عباس جناب براى من روانه كرده بودند . براى هر يك خرج شب عيدى دادم .\r\nيكشنبه 15 - جهانگير از شهر آمد با لوچهء آويزان چنانچه من گمان كرده بودم . اما به روى خود نمىآوردم . طومانيانس برات رانكول نوشته معلوم شد باد اين خبر را به گوش حضرت و الا رسانيده و قدغن كرده است . حالا مانديم بىپول و بىاعتبار . خرجى خودم هم دارد تمام مىشود . ماشاء الله جمعيت زياد روزى مبلغ كلى خرج مىشود . اين هم يك مصيبت تازه و غم بىاندازه شد براى من ، اين مسافرت من به الموت موانعش بيش از سفر سياحان قطب شمال شده . هر دقيقه يك مصيبت و مانعى پيش مىآيد كه از آن كوه‌هاى يخ و خرسهاى سفيد به مراتب دفعش مشكل‌تر است .\r\n\r\n","description":"","footnote":"","page_name":" 3030 ","page_number":418},
  {"content":"\r\n\r\n\r\nبايكوت ديدن\r\nو هيچ از دهات ديدن نيامدند . گفتند نزد نايب الحكومه هم نرفتند . الموتيها هم مثل انگليسيها « بايكوت » كرده‌اند . وقتى كه انگليس مثل ايران ما بر هم خورده بود تمام رعايا چوب به دست گرفته اربابان را از ملك خود خارج كردند . حالا هم الموتيها همان كار را كرده مشغول « بايكوت » هستند . از شدت غم و غصه تا غروب كاشتم ، چنانچه نمازم نزديك بود قضا شود . اينجا هم درخت متعدد نيست . منحصر به چند درخت است . اگر هم جاى ديگر باشد چون اسمش را نمىدانيم مشكل است تحصيل كرد . مثلا من نارون مىخواستم و پيدا نمىشد يك روز رفتم سيلكان ديدم زياد است . پرسيدم گفتند درخت « وز » است حالا تا « وز » مىگوئى نارون مىآورند .\r\nدوشنبه 16 - هوا ابر [ بود 
  ] و باران مىآمد . مقارن ناهار باز شد . به قدر يكصد اصله نهال بيد زدم . خيلى هم بالا و پائين سراغ كبك دويدم هيچ پيدا نشد .\r\n\r\nسربازهاى الموت\r\nپشت سر هم مأمور براى گرفتن سرباز مىآيد و هر يك مبلغى خدمتانه ، مهلتانه كما فى السابق دريافت مىكنند . الموت چهل و چهار سرباز دارد اما هيچ‌وقت سربازى نمىدهد . هميشه پولى مىدهد و سركردهء فوج عنوانش اين است كه داوطلب گرفتم . اما خير منفعت اوست . به سرباز هم يك خروار گندم ، يك تومان ساليانه خانوارى كمك مىدهند كه همان قبض سررشته‌دار است . سربازى رؤيت نمىشود . در عهد رفعت السلطان حكم كردند كه داوطلب موقوف سرباز از اصل « 1 » محل گرفته مىشود . به هزار جرّ و من جر شش نفر سرباز از الموت روانه كردند . يكى از آنها سبزعلى زواركى است كه مطرب و مسخرهء الموت است ( عمرى هم دارد كه تا سيزده عيد او را سوار الاغى كرده با هزار رنگ و زنگوله ده به ده مىگردانند . اشعار و بحر طويل مىخواند و از هر جا انعامى مىگيرد ) . اينها را با فوج بردند طهران . سه نفرش فرار كردند كه دو تاى آن تا حال هم الموت نيامده‌اند .\r\n\r\nغش كردن الموتى\r\nسبزعلى مىگفت يك سرباز ما اهل گازرخانى بود در ميدان مشق توپ دركردند غش كرد . برديم منزل به هزار زحمت حال آمد . فردا باز خواستيم به مشق برويم مىگفت\r\n\r\n\r\n","description":"","footnote":"\r\n( 1 ) - كذا .\r\n","page_name":" 3031 ","page_number":419},
  {"content":"\r\n\r\nاگر حكايت ديروز روز است ما را نبريد كه اين مراتب خواهيم مرد . اين سه نفر را هم بعد اخراج كردند و رفتند سر كار اول . به هيچ نوكرى ، به هيچ كارى راغب نيستند مگر شيطنت و رفتن تنكابون نوكرى آنجا .\r\nيك نفر مأمور از عدليه آمد سه حكم داشت . اينها را شيخ محمد على روانه مىكند و پشت سر هم پيغام مىدهد براى آنكه خيال رفتن قلعه را نكنيد .\r\nيكى براى ميرزا على اكبر پسر قاضى مقتول كه بيچاره قلعه آمده بود كه شيخ محمد مال الاجارهء دك را مىخواهد . در صورتى كه دك ملك حضرت و الا است . قاضى ملا عيسى پيرمرد و از دوستان ما بود به همان جرم مقتول [ شد 
  ] و قريب سه هزار تومان دارائى او را بردند . اگر او و ساير كدخدايان مقتول نشده بودند هرگز الموت اين شكل نمىشد . ميرزا على اكبر از من ديدن كرد . مهدى و حسين آقا رفتند خانه‌اش هفت تومان جريمه گرفتند . پول نداشت گلوبند عيالش سه اشرفى بود به عوض باز كرده و داد . حالا هم عارض برايش تراشيدند .\r\nديگرى براى شيخ حسين از ارادت كيشان قديمى ما كه فلان رعيت ادعاى كروم خود را مىكند .\r\nديگرى براى اسدنام گرسنهء گداى ديزانى كه زنى گرفته و اينجا مسكن كرده . تا شتر خان را ده فرسنگ حساب كرده بودند .\r\n\r\nدستمزد مأمور\r\nپسر قاضى چهار تومان فرسنگى چهار هزار به مأمور برحسب قانون جديد بدهد ، آن وقت تا گازر خان كه يك فرسنگ با شتر خان مسافت دارد چهارده فرسنگ نه تومان ادعاى از اسد بود . پنج تومان و شش هزار به مأمور بدهد تا محل شيخ حسين كه خوبان باشد و دو فرسنگ تا شتر خان فاصله دارد پانزده فرسنگ شش تومان به مأمور بدهد . در حقيقت يك مأمور فرسنگى دوازده هزار گرفت و حال آن‌كه اسب هم نداشت . پياده آمده بود .\r\nخرج خودش و اسبش را هم همه جا گرفت ، آن هم بدون ثبوت ، بدون رسيدگى و ترافع از معروض بيچاره . براى نه تومان ادعا اسد بينوا اول پنج تومان و شش هزار بدهد ، آن وقت برود شهر . آيا ثابت شود يا دروغ باشد ، ظلم است ظلم . در صورتى كه اينجا نايب الحكومه دارد و براى نه تومان يا اجارهء دروغ دك يا چهار تا درخت راست يا دروغ نبايد مأمور بيايد كه پانزده تومان شش هزار سواى مخارج بگيرد و آن‌وقت هم همه را شهر ببرد و معلوم شود خلاف است . طرف هم جريمه يا خسارت ندهد .\r\n\r\n","description":"","footnote":"","page_name":" 3032 ","page_number":420},
  {"content":"\r\n\r\n\r\nقوانين موضوعهء قزوين\r\nمن خواستم اين احكام را نگاه دارم و براى عدليهء طهران روانه كنم مأمور نداد و با آنها كار داشت و مىگفت بعد كه شهر رفتيم از ما گرفته نگاه مىدارند . قوانين موضوعهء عدليهء قزوين معلوم نيست از دماغ كيست كه خيلى تماشا دارد . باز روزى چهار هزار مىنوشتند چيزى بود ، فرسنگى چهار هزار آن هم سه تا چهار تا حكم با يك نفر بىاندازه گزاف است . سوارى كه همراه من فرستادند شام ، ناهار ، قند ، چاى ، كاه ، جو ، حتى پول حمام و توتون چپق از من گرفتند . جيره و مواجب ديوانى هم داشتند . باز گفتند روزى دو هزار به هر نفر بدهم . اگرچه من ندادم اما از اين بيچاره‌ها گرفتند و هرجا بروند خواهند گرفت .\r\nمىگويند قانون است . حاشيهء حكم ما نوشته « چك و چونه » ندارد .\r\nپنجشنبه 19 - امروز هوا صاف بود و تا عصر بيش از چند مرتبه ابر و باران و آفتاب شد . زمستان عقب‌افتاده هر شب در دهات اطراف كه در كوه واقع است برف مىآيد .\r\n\r\nغارت كربلائى شكر اللّه\r\nديروز واقعه‌اى رخ داد خيلى اوقات مرا تلخ كرد . اگرچه به حمد الله عصر رفع شد . نرم لات مزرعه‌اى است بالاى گرمارود ، جاى بسيار سرد و سخت بدى . امام‌زاده‌اى هم دارد .\r\nيك خانوار رعيت آنجا داريم كربلائى شكر الله نام كه دخترش را ابو القاسم خان پارسال گرفته اولادى هم دارد ، بسيار بچهء قشنگ خوبى . خانم بزرگ هم اسمش را گذاشته‌اند . دو پسر اين شكر الله دارد خيلى رشيد ، خيلى زرنگ ، در پياده‌روى تا ندارند . اين بيچاره‌ها اين جاى سخت بد كثيف را مسكن گرفته منزوى و گوشه‌نشينى اختيار نموده‌اند كه آسوده باشند . اما پارسال چه به سر اينها آوردند فقط براى آن‌كه دولتمند بودند و دخترى هم به ابو القاسم خان داده بودند . دل سنگ كباب مىشود . يكصد و پنجاه گوسفند و سه قاطر و آنچه مخلفه و اثاث البيت داشتند غارت كردند كه از اول بهار تا آخر پائيز تمام گذران اين خانوار از گوشت شكار شد . قدرى خوردند ، قدرى را به طالقانى فروختند مايلزم ديگر خود را فراهم كردند و دو سه ماه همان در كوه مخفى بودند .\r\n\r\nبردن قاطر\r\nابو القاسم خان قاطرى از شعاع لشكر سررشته‌دار فوج قزوين خريده بود اما پولش را نداده بود . اين قاطر را نرم لات فرستاده بود . يكى از نوكر نوكرهاى سپهدار از نرم لات گذشته بود آمده دربا دشت به آدمهاى سپهدار عارض شد ساعت مرا در نرم لات سرقت\r\n\r\n","description":"","footnote":"","page_name":" 3033 ","page_number":421},
  {"content":"\r\n\r\nكردند . شكر الله تازه به خانه‌اش از كوه آمده بود ، بردند با دشت آن قاطر را گرفتند و شش تومان هم دو سه تكه فرش باقىمانده را قيمت كرده بردند . سى و شش تومان قيمت ساعت « مكب » را بندگى كردند .\r\nوقتى كه من الموت مىآمدم كه كاش گردنم شكسته بود و نمىآمدم شعاع لشكر گفت يك كارى كنيد قاطر به من برسد . اينجا آمدم حال اينها را مسبوق شدم . خودشان آمدند لخت عريان . مبلغى پول دادم ، مقدارى برنج . فرش اينها پوست شكار ، غذاى آنها هم گوشت شكار است . ديگر هيچ ندارند . شعاع لشكر كاغذى نوشته بود جواب نوشتم تفصيل حضرات اين است . صبر كنيد از اموال غارت شده اگر توانستم به قدر قيمت قاطر شما وصول كنم و الّا عين قاطر شما نزد خير الله كوشك دشتى است . ادعاى شما هم با ابو القاسم خان . از هر كدام مىتوانيد بگيريد . جواب نوشت خير صبر مىكنم خودتان كارى كنيد .\r\n\r\nخدمتانه - گرفتارى شكر الله\r\nدو نفر مأمور براى گرفتن سرباز آمده بود ، يكى وكيل‌باشى سوار ، ديگرى آدم شعاع لشكر . خود اينها هم تحقيقات كرده آمدند نزد من و به شهادت خود آنها باز مكتوبى به شعاع لشكر نوشته شد . از آنجا كه هركس نزد من مىآيد يا مىدانند از دوستان ما است يك كلكى برايش درست مىكنند . نايب الحكومهء خوش‌ذات حكمى به دست اين دو مأمور داد رفتند نرم لات با پسر بدذات درويشعلى . اول چند تكه مسى كه تازگى فراهم كرده بودند برداشته آن وقت شكر الله و زن و دخترش را گرمارود آوردند آن مسها را گرو گذاشته سه تومان و سه هزار پول گرفتند . بعد شكر الله پيرمرد را جلو انداخته ببرند شتر خان نزد حاكم عادل الموت . زن ابو القاسم خان از گرمارود بچه به بغل ، پاى پياده ، سر برهنه خودى اينجا رسانيد تفصيل را به من گفت . حقيقة از اين ظلم و اين ستم دود از سر من برخاست . چند نفر فرستادم جلوى جاده مأمورين را با پسر درويشعلى خواهى نخواهى قلعه آوردند . گفتند مأموريم شكر الله را ببريم . گفتم بسيار خوب ببريد ، پول چرا گرفتيد . گفتند براى « خدمتانه » ، ما مواجب نداريم . مختصر آدم شعاع لشكر يك كچل شمر پدرسوخته‌اى بود و بنا كرد نامربوط و مزخرف گفتن . طاقت نياوردم دادم چوب زدندش . وكيل‌باشى كه « سمبه » را پرزور ديد بناى تملق را گذاشت و همه بىقانونى را به گردن آدم شعاع لشكر انداخت . سه تومان هم از كيسه بيرون آورده جلوى من گذاشت .\r\nمن هم پول را دادم به شكر الله . آن وقت يك تومان از جيب خودم به وكيل باشى انعام دادم . پسر درويشعلى را هم دراز كرده كتك زدم و حبس كردم . نوشته‌اى هم دادم\r\n\r\n","description":"","footnote":"","page_name":" 3034 ","page_number":422},
  {"content":"\r\n\r\nشكر اللّه را سه روزه شهر در عدليه حاضر كنم . دو پسر شكر الله تنكابون رفته بودند . اين پيرمرد و دو زن ديشب شام خود را به مأمورين داده بودند . روز هم چيزى نخورده اين همه راه را هم پياده جلوى اسب مأمورين دويده بودند . اينجا كه آمدند رمقى در بدن نداشتند . نوكرها گفتند كه نمىدانست نان را به كجا بگذارد و چه قسم بلع كند .\r\nدر اين بين زكريا پسر آشپز ما كه رفته بود از يعقوب كدخداى وناش به جرم اين‌كه چرا ديدن از فلانى كرده‌اى پانزده هزار به حكم مهدى گرفته بود پيدا شد . اين پدرسوخته را هم دادم زدند و حبس كردم تا پانزده هزار را بدهد . بعد از اين كتك‌كاريها قدرى حال آمده نفسى كشيدم .\r\nامروز زن درويشعلى از گرمارود آمد ضامن پسرش شد . چند هزار فحش هم به پدر و پسر داد كه جوانمرگ شده‌ها نمىگذارند آسوده باشيم . پير بود و ترحم كردم . همين‌طور مادر زكريا آشپز ما كدخدا صفر را آورد شفاعت كردند . امروز كار من نجارى بود . چند صندلى طبيعى در چمن‌زارى زير قلعه با محمود نجار درست كرديم . حسن و صفرعلى هم چند بوته كه خيلى درهم برهم بودند تراشيده صاف كردند . تحصيل هيزمى هم ضمنا شد .\r\n\r\nاشعار صدر السلطنه\r\nجمعه 20 - روزى كه مىآمدم جناب افخم الملك براى روز بيكارى مجموعه‌اى از اشعار آبدار جناب حاجى صدر السلطنه التفات كردند . چندين مرتبه قرائت كرده هر دفعه بابى از حكمت بر رويم باز و اين چكامهء غرّا كه مقابل گوهر گرانبهائى است تمام اشعارش منتخب و هرقدر من سعى كردم و خواستم به اختصار كوشيده چند بيتى از ميانه جدا كنم ديدم ممكن نمىشود . تمام شاه فردست و تمام حكمت و نصيحت . لذا يكى [ مثنوى و يكى 
  ] قصيده را مىنويسم تا خواننده لذت ببرد و اين مجموعه از درج اين چنين اشعار شعر گردد .\r\n بيا ساقيا مى بياور سه رطل * كه تا يك سره دربرد هوش و عقل\r\nنبينى كه دنيا ندارد وفا * گلش بىثبات و گذارد جفا\r\nيك امشب كه در نزد يارم خوشم * چو دور از تو باشم همه آتشم\r\nصراحى بياور سراجى فروز * كهن دلق پاره به سوزن بدوز\r\nدل‌پاره بايد بدوزد شراب * از اين دل كه خواهد بگيرد لباب\r\nتفو بر تو اى چرخ وارونه كار * دل اوليا از تو پرتيغ و خار \r\n\r\n","description":"","footnote":"","page_name":" 3035 ","page_number":423},
  {"content":"\r\n\r\n عجب از كسى كز تو آورده عجب * دهانش ببايست پر كرد سرب\r\nتفاخر به گيتى به مردم قبيح * غلط رفته‌اى با تو گويم صريح\r\nبينداز اين كبر و عجب از سرت * و گرنه خلاف اندر است مادرت\r\nشراب كهن بر من آورد مى * كه مى را ننوشد مگر آدمى\r\nابل يا غنم كى بنوشد مدام * كه آدم بيارد چنين راح دام\r\nمن ار مىخورم با دف و چنگ و نى * به ياد آورم جشن كاوس كى\r\nنه جم ماند و كاوس ، نى بختيار * كجا دست من باشد اين اختيار\r\nبه تقدير ايزد همى مى بيار * رز جم ، دم خسرو و كى بيار\r\nبه فصل زمستان ز مستان دريغ * اگر مىكنى مىكشم تو به تيغ\r\nبه ديجور شب جام خورشيد سان * ضرور است ظاهر شدن اين زمان\r\nبه روى جوانان در اين تار شب * ببايست نوشيد مى با طرب\r\nچه لؤلؤى دندان چه ياقوت لب * به چشم من اندر نماند طلب\r\nدل بيقرارم ز تو كامياب * شب تار ما را توئى آفتاب\r\nمحمد على شاه گيتىفروز * به تخت كيانى نشسته به روز\r\nتو گوئى كه مهر از افق زد تتق * كه روشن شده در جهان هر طرق\r\nبه تخصيص ايران كه چون شام بود * كه هر پير و برنا چه ناكام شد\r\nبه ويژه حكيمان روشن‌ضمير * كه از باستان دلخور شرّ و خير\r\nببستند لبها ز گفتار نغز * چو ديدند مردم تهى گشته مغز\r\nز قرعف دلم زنده شد ساقيا * كه العفو گويم چو نوشم بيا\r\nاگر زنده مانم به فصل بهار * زر خود به زر برشمارم هزار\r\nهر آن چيز دارم به زر مىدهم * سر خويش بر پاى زر مىنهم\r\nشكم خمره سازم به آورد مى * كه اشكم فزون است هنگام دى\r\nچو فرخ كسى كو به هنگام خواب * به نزديك آرد مى و هم رباب\r\nبه معشوقه سازد همه روى خويش * كنار بخارى كبابى به پيش\r\nدل خود ز دنيا فراغت دهد * حساب ده و هم زراعت كند\r\nبخندد به اين مردم بو الهوس * بگويد ز دنيا مرا اين و بس\r\nسرش خم نسازد بجز پاى خم * كه تا نشنود هر ز ناكس كه قم\r\nپياله به دست و . . . « 1 » بيا * نه منت به گردن نه زنجير پا \r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3036 ","page_number":424},
  {"content":"\r\n\r\n دل آزاد مانند سرو سهى * همى دور از جاهل و ابلهى\r\nبه اميد عفو خداى غفور * بنوشد مى و دزد باشد نفور\r\nدل راستگو نزد دانا برد * ز هر ناكسى تا تواند برد\r\nشهان را ندارد بسى انتظار * كه الطافشان نيست با اعتبار\r\nز قرب شهان تا توانى گريز * كه عاقل نخسبد به شمشير تيز\r\nبه شيران نه دانا كند دوستى * كه مغزى نبينى به هر پوستى \r\n\r\nقصيدهء باغبانيه\r\nو له ايضا طيب الله فاك\r\n راستى اى باغبان ببريدى اين گلها چرا * شخص دانا كى برد سرو سهى بهر زمن\r\nاز گل و نسرين مزين بايدت كردن رواق * كى كند عاقل رياحين بهر بستان در ذفن\r\nعيد لنبان منعزل بستان پر از صوت وزغ * جامهء گل چاك چاك و پرغبار و پردرن ( چرك )\r\nگردن گل را به زير منت دو نان چرا * خسته كردى خفتى دادى به زير هر رسن\r\nنرّخرها بىرسن سر داده‌اى در باغ و راغ * دست و پا بر فرق گلها مىزند با يك زفن ( رقص )\r\nحق ستاند باغ را از تو كه نادادى تو فرق * در ميان خوب و بد يا سرد آب و يا سخن\r\nواقعا اى باغبان حيفت نيامد از گلى * صاحب افغان به دو از ديگران بودى اسن\r\nجمله اعضايش بريدى كردى او را تشنه‌كام * آب جو و آبرويش را گرفتى با خشن\r\nآن بساط نرگس و آن لاله‌هاى زعفران * جاى هر يك جاى دادى افعى و مار و تنن\r\nحاليا باغ تو ديگر كس گرفت اى باغبان * يادگار از تو بماندى روى زانوها ثنن ( پنبه )\r\nكامگارا ، باغبانا خوان درست * اين قصيده گوش بر درّ گران پرثمن\r\nكس نهال زشت را با آن ثمرهاى چو زهر * باغ خود محروس بايد كرد با سور و حصن\r\nتا نيايد غول و دزد بدصفت مانند « بُز » * تا نگيرد نونهالت يا كه انبانت خدن\r\nباغ پرآفت چه حاجت كى برآرد سيب و به * باد مسمومى ندارد بوى يوسف پيرهن\r\nآن نسيم خلد اخلاق تو بار آرد به باغ * نور روى تو زدايد تارى و ظلم و و جن\r\nمن برفتم هند و ديدم « هاى كرت » انگليس * طوق ذلت ديده‌ام در گردن شاه دكن\r\nتا نباشد لشكرت با عدل زر را سر ببر * گردن زر را بزن تا زر بگيرى بىرهن\r\nبا مروت ثروت آيد ، نى به ظلم تيره‌رو * هم حكيم‌آور كه حكمت دولت آرد بس رزن\r\nباغبانا اره و تيشه ببايد داشت ليكن نى ز قهر * اره را بگذاشتن در پشت اشجار كهن\r\nتيشه‌ها بر ارغوانان مىزنى از راه جهل * مثمران حنان بيارد در حديقه بىمنن\r\nتيشه را بر خار زن خارا برون كن از زمين * تخم حنطه بهر غبطه پاش و بر صحرا فكن \r\n\r\n","description":"","footnote":"","page_name":" 3037 ","page_number":425},
  {"content":"\r\n\r\n باغبان عادل از باغات خود گلها برد * گر بود ظالم نخواهد برد الا او شجن\r\nراستى اى باغبان پرهيز كن از كار بد * نيك بنگر در افق پيداست آثار فتن\r\nگر ز تو بگذشت همچون ديگران بهراس سخت * چيست جانا حاصل مسروقه و حرف غبن\r\nاين مثل مشهور باشد در عرب هم قول فرس * راستى گويم كه فى الصيف ضعف اللبن\r\nبهر تاريخ سفيهان بايدم گفتن دو بيت * تا بماند در جهان از بهر تهديد و لعن\r\nمرد بايد آخرت بيند نه آخورّ حمار * با تو مىگويم ز سوز دل همى حرفى تقن\r\nپند لقمان مىكنم تلقين اگر خواهى بنوش * نوش دارو آرمت ، حاتم بباشى يا معن\r\nترك لذت كن كه لذت ناخوشى است * اين جهان حتما جحيم است يا مشن\r\nمرد بايد راح و راحت را كند دايم ترك * از خشن مطعوم سازد ، ساز خود دارد مأن\r\nهر كه ديبا پوشد و دنيا بخواهد بهر ناز * گوهر خود را كشاند زير سرگين و پهن\r\nمن ز طبطاب جهان چون گوى در تاب و تبم * بايدم تدبير بنمودن بسازم با دخن \r\nاين قصيدهء « باغبانيه » مملو از پند و حكمت است . لغتهاى غريب و عجيب هم خيلى دارد . افسوس مظفر الدين شاه زود مرد و الّا با وجود اين نصايح خوب باغبانى مىكرد .\r\nيكى دو قصيدهء مفصل ديگر هم هست انشاء الله در موقع بيكارى انشاد مىشود .\r\n\r\nصلح لاهى\r\nهمعصر محترم صدر السلطنه آقاى ارفع الدوله پرنس صلح است . او اشعار خودش را با خطوط ممتاز و آب طلا چاپ و به تركى ، فرانسه ، روسى ترجمه [ و 
  ] به اقطار عالم روانه مىكند . چند جلد هم براى حضرت و الا فرستاده . بدبختانه از اشعار او چيزى حفظ ندارم مگر مطلع قصيدهء صلحيه كه مىگويد به چهل زبان ترجمه شده :\r\n آوازهء صلح لاهى * بگرفت ز ماه تا به ماهى \r\n\r\nگلّهء الموت\r\nگلهء وناشى آمد بگذرد و برود به سمت عراق . در اين موسم علف تمام است . گوسفند الموتى از هرجا باشد به سرعت تمام از چاله و ورس گذشته به دهات كوهپايهء « 1 » قزوين كه رو به جنوب و آفتاب‌رو [ ست 
  ] و علف بيرون آمده مىرود . سه هفته چهار هفته مىماند تا علف ييلاقات اينجا كمى سبز شود و مراجعت مىكند . من گفتم جلو گله را\r\n\r\n\r\n","description":"","footnote":"\r\n( 1 ) - اصل : قوه‌پايه ( قهپايه )\r\n","page_name":" 3038 ","page_number":426},
  {"content":"\r\n\r\nنگاه دارند تا قرار اجارهء خود را بدهند . چهار ساعت تمام گله توقف كرد . تمام را مىگفتند با ما نيست با ريش سفيدان است و حال آن‌كه ريش سفيد و ريش سياه اغلب بودند . آخر گفتند ما اگر بدهيم پائين كه رفتيم ما را خواهند كشت . من هم گفتم گله بماند . از آنجا كه اقبال با من نيست و طالع ندارم خصوصا در اين سفر هوا ابر شد نسيمى وزيد بناى آمدن برف را گذاشت . من ديدم گوسفند تلف مىشود آسمان هم بناى ستيزگى را با من گذاشت ، علاجى نيست مرخص كردم . دو نفر ماندند كه بعد قرارى بدهند . گوسفند كه از حدود زوارك گذشت تقريبا نيم ساعت بعد هوا باز و آفتاب روشن سوزانى هويدا شد كه من مات و متحير ماندم . « ابر و باد و مه و خورشيد و فلك دركارند » با بسى چيزهاى ديگر كه هيچ‌كار من در اينجا درست نشود .\r\n\r\nاجارهء گون\r\nشنبه 21 ربيع الاول\r\n خدا گر ببندد ز حكمت درى * گشايد به قدرت در ديگرى \r\nحالا نمىدانم راست بشود يا دروغ ، سر بگيرد يا نگيرد ، بعد از آن اوقات تلخى ديروز و ترحم و انصاف در حق حيوانات فقير موسى سيلكانى گرد پاپوش را دم دروازهء قلعه تكانيد با يك نفر ملا يحيى و يك نفر فرج الله نام كرمانشاهانى گماشتهء عباس خان تاجر كتيرا بعلاوهء يك انبان پاكت . گون بعضى ييلاقات را اجاره كنند ، صبح هم بروند . بعد از « چك و چونهء » زياد شش مرتع سيلكان را كه زنگولان ، امانك ، مورچانه كش ، لاچين گردن ، دزد دره ، كهنه لنگه در سيصد تومان اجاره كرد . صد و پنجاه تومان را نقد [ بدهد 
  ] مابقى را هنگام آمدن و شروع عمل . البته يك مبلغى هم به ملا يحيى و شيخ ابراهيم و موسى خواهد داد . مابقى ييلاقات را مخصوصا ندادم تا وقتى كه آمدند از روى بصيرت بدهم . ملاحظهء ديگرى هم كردم . مبادا شيطانهاى الموت سنگى بيندازند ، پاك مرد كه از ميدان دربرود . سيلكان را هم اجاره نكند .\r\n\r\nسيلكان\r\nسيلكان نزديك بلكه وصل زوارك است . روبروى قلعهء آن سمت رودخانه بالاى بلندى واقع است . ده كوچكى است ، زمين خيلى كمى دارد . اما از حيث مراتع و ييلاقات از اغلب دهات بزرگ معتبر برترى دارد . چنانچه همينها كه اجاره داده شد قريب پنج شش فرسنگ است و مىگويند « گون » بىحد دارد و هر گونى ده ذرع قطر دايرهء آن است .\r\nملك سيلكان تقسيم به قران است و اربابى است . از ده قران ملك آنجا حضرت و الا سه\r\n\r\n","description":"","footnote":"","page_name":" 3039 ","page_number":427},
  {"content":"\r\n\r\nقران [ و 
  ] ده شاهى مالك است . اما از ييلاقات نصف مال حضرت و الا است كه ابتياع فرموده‌اند . اجاره‌نامچه را مهر كرده با جواب بعضى كاغذجات قزوين امروز حضرات رفتند شهر .\r\nيكشنبه 22 سيزده عيد است جائى نرفتم . دهاتى كه در ييلاق است صفائى ندارد .\r\nوانگهى برويم و اعتنائى به شئونات ما نكنند ! يارفى و كوشك دشت هم خيلى رفته‌ام .\r\nمطالب كاغذجات را بنويسم بهتر است .\r\n\r\nتير به سنگ خورد\r\nرفعت السلطان نوشته بودند كاغذ مفصل را بردم معاون خواند . جواب گفت من اطمينان نمىكنم . اول آدمهاى آنها را روانه كند بعد من اقدام كنم و طفره زد . حالا يا پيشرفت ندارد يا حقيقة ميل ندارد و بهانه مىآورند . خدا عالم است . و حال آن‌كه آن كاغذ من راه اين عذرها را مسدود كرده بود . من هم به رضا و رغبت و ميل نوشته [ بودم 
  ] و اقدام داشتم . اين جواب را كه مىشنود پاكت قونسل را مىدهد . اما جوابش را از بس اينها به آمدن عجله كرده بودند نياوردند . بارى اين تير ما هم به سنگ آمد . باز جوابى نوشتم من تا حال عهدى با معاون نكرده بودم كه خلاف آن واقع شده باشد . وانگهى خودشان به شما گفتند . من هم شرايط سختى نكردم . اطمينان خواستم كه جانم در خطر نباشد و تا اين چند نفر الموت هستند من مطمئن نمىشوم . پس معلوم مىشود محض طفره اين حرف را به شما زدند كه شايد من قبول نكنم . حالا كه ديدند به زودى و خوشى قبول كردم بهانهء ديگرى گرفتند . ايشان يك قدم جلو بيايند من بيست قدم [ مىآيم 
  ] . مختصر اقدامى مىكردند اگر من مسامحه مىكردم آن وقت اين فرمايش را مىفرمودند . آنها حاكم من محكوم . چطور نافرمانى از طرف من ممكن است بشود .\r\n\r\nستار خان - باقر خان\r\nخبر تازه هم اين بود كه ستار خان و باقر خان بدون اطلاع و خبر صبح زودى از قزوين گذشته به طهران تشريف بردند .\r\n\r\nقزوين و روسها\r\nعدليهء قزوين هم از بس به عرض نرسيدند و اجراى احكام نكردند بسيار خلوت است و كسى نمىرود . تمام مردم شكايت و شكوه از نگذشتن مطالب و عرايض خود دارند . روسها هم قورخانه زياد وارد كرده صد نفر قزاق هم زنجان فرستاده‌اند . بسيار هم\r\n\r\n","description":"","footnote":"","page_name":" 3040 ","page_number":428},
  {"content":"\r\n\r\nشب بدمستى و هرزگى مىكنند . زخم زياد زده‌اند . يكى دو نفر را طورى مجروح كرده‌اند كه مشرف هلاك هستند . يك ساعت از شب رفته كسى تردد نمىكند . حاكم هم نيامده و معلوم نيست بيايد . اين بود اخبارات قزوين .\r\n\r\nاخبار طهران در نامهء افخم الدوله\r\nاما طهران ، آقاى حاجى افخم الدوله نوشته بود از بىپولى هيچ نپرسيد . عيدى گذشت كه صد مقابل عزا بر آن ترجيح داشت . كار ما هم يك طرفى نمىشود . دبير الملك نتوانست اطمينان بگيرد . قوام السلطنه با نهايت جد و جهد در كار است . الموتيها معطل آمدن درويشعلى هستند . مشير الدوله وزير عدليه ، وثوق الدوله وزير ماليه ، صنيع الدوله وزير علوم و معارف استعفا دادند براى اينكه مىخواستند پول قرض كنند و اين سه نفر رأى نداشتند . مردم هم ميلى ندارند . تجار عريضه دادند بالاى منابر منع مىكنند . امروز هم يازدهم وكلا و ساير وزرا در حضور نايب السلطنه مجلس دارند تا وزراى جديد را برقرار كنند . مكتوب آقاى عماد السلطنه مفصل‌تر بود و عين آن اينجا درج مىشود :\r\n\r\nنامهء عماد السلطنه\r\nپاكت مورخ 27 صفر امروز هفتم ربيع الاول رسيد . از سلامتى شما زياده از حد خوشحال شدم . ننوشته وضع گرفتارى و ترتيب سفر شما را مىدانم و مىدانستم . فقط اگر در كوهها زياد راه برويد و شكار بكنيد نعمتى خواهيد داشت ، و الّا بدتر از طهران است . الّا اين‌كه متصل اين ترتيبات مقابل چشمتان نيست . اهل خانهء شما را روزى اين تازگى رفتم ديدم . الحمد لله سلامت هستند . ولى مسئلهء سختى و بىپولى حدود ندارد .\r\nيعنى در تمام خانواده سواى شاهزاده والى و شاهزاده خانم . نظام الملك به افخم الملك و مخارج او هم سخت گرفته واويلا دارند .\r\nرفتم رئيس مجلس را ديدم سه مرتبه و هر مرتبه آنچه مىدانستم گفتم براى خاطر مواجب و جيرهء خودم ، شما ، افخم الدوله و همشيره‌ها . ديگر چقدر مباحثه كرديم ، داد و بيداد نوشتنش زيادى است . بالاخره تصديق كرد و گفت ما خبر نداشتيم . كاغذ بنويسيد تا سئوالات بكنم . دو سه عريضه از قول شما و همشيره‌ها نوشتم . جواب شخص خودش دو روز قبل رسيد كه در اين مسئله شكايات زياد رسيده با وزارت ماليه سؤال و جواب شده . عللى ذكر كرده‌اند كه بايد در مجلس مطرح مذاكره شود . بعد از عيد اميد است كه اسباب آسودگى فراهم شود .\r\n\r\n","description":"","footnote":"","page_name":" 3041 ","page_number":429},
  {"content":"\r\n\r\n\r\nممتاز الدوله - مؤتمن الملك\r\nديروز عصر رفتم خانهء ممتاز الدوله . شرح كشافى با او صحبت داشتم كه با رئيس مذاكره كند و مقصودم اين بود قطع حقوق بعضى شايد دليل صحيحى داشته باشد ، شما نمىشود همه را رديف هم قرار بدهيد ، چه و چه و چه . . . « 1 » مؤتمن الملك و حاجى سيد نصر الله را هم ديده‌ام تا ببينم نتيجهء اين دوندگى و صحبتها چه خواهد شد .\r\nتمام اين گرفتارى قطع حقوق و رفتن شئونات براى اين شد كه اگر حضرت و الا هم روز اول مثل سايرين آمد و شد مىكردند چند هزار تومانى اعانه حوالهء افتخار التجار ورشكست شايد مىخواستند و مىدادند ضررى نمىرسانيد ، راحت بوديم ( در اين‌جا آقاى عماد السلطنه اغماض كردند . زيرا خودش حاضر و ناظر بود و ارائهء طريق مىكردند چرا نكردند و نگفتند ) .\r\nاما از بىپولى چه عرض كنم ، چه عيدى چه بىپولى ما را احاطه كرده . حضرت و الا را ده روز ده روز خودم نروم احوالى نمىپرسد . نزديك بود كهريزك را بگيرند و اجاره به كسى بدهند ، مثل مستأجرين عظيم آباد و شكر آباد كه حالا در عدليه عارض باشند .\r\nدر بيكارى اين ايام مشغول مرور به كتاب نجوم و رفع مشكلات هستم . ستارهء دنباله‌دار تقريبا باعث شد . دو روز به عيد مانده رقعهء رسمى عيد نيامده شايد هم نيايد ، يا هيچ عيد نگيرند ، محض حرمت قتل خليفهء دوم .\r\n\r\nآصف الدوله حاكم خراسان\r\nآصف الدوله را حاكم خراسان كردند و در خفا عمل تمام شد . او هم به دستور العمل حضرات بىخبر و بدون جمعيت و تدارك از شهر خارج شد . روزنامه‌ها بد نوشتند . روز قتل ميرزا مصطفى [ را 
  ] 28 صفر قرار دادند . در حضرت عبد العظيم ناطقين در منابر نطقهاى سخت كردند . بالاخره آصف الدوله از چند فرسنگى مراجعت كرد . ركن الدوله اقبالش خيلى بلند است و اين قرمساق هم هيچ مستحق حكومت نبود و گفتند روسها هم منع كردند كه ركن الدوله عيبى ندارد ، بىجهت چرا معزولش مىكنيد . اگر كسى هم نباشد خودش را به سفارتى ببندد و مثل ركن الدوله بايد بستگى به هم بزند .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3042 ","page_number":430},
  {"content":"\r\n\r\n\r\nحكام ديگر\r\nظفر السلطنه حاكم فارس شده ولى هنوز نرفته . ظهير الدوله حاكم طهران شد . پسر ظهير الملك كرمانشاهانى را مغلولا طهران آوردند . دار بيرون برپا كردند كه وحشت كند پول بدهد . همين‌طور هم گويا شد . همه‌وقت صحبت و تدارك پول است به اسامى مختلف . ديگر تغييرى داده نشده .\r\n\r\nقوام السلطنه خوب آدمى است\r\nوزير داخله از فخر الملك يك روز خيلى بد گفت . تقريبا فحش مىداد . خانه و خدمت نايب السلطنه هيچ نرفته و نمىروم . قوام السلطنه را گاهى ملاقات مىكنم ، خوب آدمى است . وزير داخله هم خوب است . رئيس مجلس خوب است . آن‌كه از همه بدعنق‌تر و پدرسوخته‌تر است وزير ماليه است . سايرين را هم كه مىشناسيد .\r\nمحمود نوكر قديمى من كه خوب نوكرى بود خدمت امير اسعد ميرآخور است . وقتى كه از طهران مىرفت خيلى سفارشات كردم كه ميان شما و امير اسعد واسطه باشد . اگر لازم شد مىتوانيد او را بخواهيد و طرف پيغامات و گفتگو واقع شود . زياده زحمت است . هفتم ربيع الاول 1328 .\r\n\r\nاخبار خارجه\r\nايضا با همين پست . از اخبارات خارجه جويا شده بوديد آنقدرها نيست . پارلمنت انگليس مفتوح و تجديد انتخاب شد . دستهء « كنسرواتيو » « 1 » غلبه كرد كه « تورى » هم مىگويند . در برلن و آلمان مرافعه سر انتخاب و رأى عمومى مردم است كه هنوز دولت قبول نمىكند و دعوا دارد . به پاريس تقريبا چهارصد كرور تومان از طغيان آب خسارت وارد شد . اغلب دول و مردم اعانه دادند . سلطان عبد الحميد مريض [ ست 
  ] و خبر فوتش شايع شد ولى گويا صحت نداشته باشد . بدحال است . از كسى كه اسمى برده نمىشود محمد على شاه است . ميان مارك و فرانسه نزديك بود جنگ واقع شود فرانسه اولتيماتوم كرد . حرف در سر بعضى امتيازات و قرض و غيره بود . ديگر خبر قابلى نيست .\r\n\r\n\r\n","description":"","footnote":"\r\n( 1 ) - اصل : كنسرواتور .\r\n","page_name":" 3043 ","page_number":431},
  {"content":"\r\n\r\n\r\nوقت رفتن قشون روس\r\nاز سفارت روس هم گفتند در جواب بيرون رفتن و بردن قشون به وزارت خارجهء ما سخت نوشته‌اند كه من بعد اين سؤال را نكنيد . هر وقت صلاح ديديم مىبريم . به اجازه و ميل و حكم شما نيامده‌ايم كه برگرديم . تمام دول اين مسئله را ممضى كرده‌اند .\r\nاسترآباد گفتند مغشوش است .\r\n( پايان‌نامهء عماد السلطنه )\r\n\r\nشكارگاه\r\nعصر چاى را در سراج كلايه خورديم . باصفا بود و يك چيز تازهء آن آب صافى است كه از كوه شمالى ده مىآيد كه در الموت تا دو ماه بلكه سه ماه ديگر نادر است . كبكها جفت شده‌اند . هرچه چنگيز مىرود شكار نمىكند . اصلا كبك كم است . كوهها هم بقدرى سخت است كه آدم بيزار مىشود . اسب كه هيچ نمىرود . شكارگاه بز خوبى نزديك زوارك داشتيم موسوم به « خرلت » . به واسطهء مواظبت و قرق بودن هفتاد هشتاد بز جمع شده بود . اين دو سال از بس شكار كردند حالا مىگويند ده بيست تا زيادتر نيست . حتى ميرزا حسن خان نايب الحكومه مىگفت قصابى از گوشت بز در زوارك راه انداخته بودند . هوا امروز خيلى خوب بود . شكوفهء بادام باز شده . محمد خان مأمور دولت و ملت ما در شتر خان است و رفيق وافور ميرزا حسن خان . دو دفعه هم كاغذ نوشته‌ام جواب نداده . دو نفر آدمش را همه دنبال ماليات مىفرستد . دچار عجب مأمورى و حاكمى شديم .\r\n\r\nبرف بهارى\r\nشب سه‌شنبه است . بسيار دلتنگ هستم . امروز برف و باد و طوفان از صبح شروع شد . طورى سرد است كه از اطاق بيرون نيامدم . الان هم طوفان شدت كرده ، مه همه‌جا را گرفته . خود زوارك برف نيست اما به تمام كوه و دهات بغله برف مفصلى آمده . از زمستان امسال خيلى خيلى سردتر است . كاه ما تمام شده در اين اطراف هيچ وجود ندارد . گندم تمام شده . اين آدمهاى قونسل هم براى سه تا يابو جان همه را گرفتند . دو « طايهء » « 1 » علف خريدند از خوبان . از آن علف نمىدهند ، كاه سفيد لازم دارند با گل يونجه .\r\nبا اين حال هر وقت هم سوار مىشوند از اسبهاى من است !\r\n\r\n\r\n","description":"","footnote":"\r\n( 1 ) - طايه : علوفهء بر روى هم چيده شده به شكل مكعب مستطيل بر روى پشت بام . ( م . سالور )\r\n","page_name":" 3044 ","page_number":432},
  {"content":"\r\n\r\n\r\nشكايت از روزگار\r\nجهانگير خان را به شهر روانه كردند تا تعيين مواجب خودشان را بكنند . مىگويند ماهى سى تومان به لطف الله خان ، نفرى دوازده تومان به ما بايد بدهيد ، با وجودى كه تا پول سر تراشى و توتون چپق و صابون رخت‌شوئى خودشان را از من گرفته‌اند . به نوكرهاى خودم هم مواجب نداده‌ام . بدتر از همه پول تمام شده . اگر موسى هم كارى نكند من نمىدانم چه خاك بر سر كنم . كاش گردنم شكسته بود نمىآمدم . من اگر اين طور مىدانستم روزى ده مرتبه دست و پاى شيخ محمد على را ماچ كرده اصلاح مىكردم و همين مخارج كه تا حالا كرده‌ام تخفيف مىدادم يا تقديم . موقع بدى هم آمدم . هوا هم خوب نمىشود . دست و بال همه بسته ، همه جا سرد [ و 
  ] برف . تردد غيرممكن ، راهها مسدود . مختصر روزگار سختى طى مىشود . اوقاتم مثل سگ است . هيچ تكليف خود را نمىدانم و هر كوششى و تدبيرى مىدانستم و ياد داشتم كردم ثمر و اثر نكرد . تقريبا عمرم به انتظار قاصد قزوين طى شد . هر وقت هم آمد يأس و نااميدى بود . اين قلعه هم مثل همان قلعهء حسن [ صباح 
  ] زندانى و محبس براى من شده ، اين حال خودم . از آن طرف اهل خانه در طهران هم دچار سختى و قحطى شده‌اند و متصل تقى و حسين از نرسيدن پول شكايت مىكنند و بسيار تلخ و سخت مىگذرد . من هم هيچ از دستم برنمىآيد . براى يوميهء خودم معطل هستم ، چه رسد به طهران . لعنت بر من باد . تف بر من باد ، با اين مسافرتى كه كردم .\r\n\r\nالموت و درخت\r\nپنجشنبه 26 ربيع الاول - هوا دو روز است آفتاب و خوب شده . قدرى تخم سبزىجات كه قزوين و اينجا يافت نمىشود از قبيل تربچه قرمز و گل كلم و هويج فرنگى از طهران تقى با سيگارد فرستاده بود . قدرى هم از قزوين آورده بودند ، ديروز و امروز را مشغول كاشتن بوديم . اگر خدا نصيب كند و بخوريم و الّا مثل پارسال مىشود تمام را لگدمال مىكنند ! نمىدانم خاك الموت سبزىجات را هم مثل درخت تربيت مىكند يا نه . در اينجا درخت گيلاس به قدر يك چنار مىشود . درخت به در كلان من ديدم به قدر توت .\r\nگلابى و سيب از تبريزيهاى كهن سى چهل سال قوىتر و رشيدتر . يك درخت بادام در گرمارودخانهء ميرزا على اكبر هست سالى يك خروار و نيم زيادتر بادام مىدهد . اين خاك سرخ و اين هواى اينجا يك حكايت است براى درخت . من هيچ‌جا اشجار ميوه را به اين بزرگى و تنومندى و شادابى نديده‌ام . با اين حال در بند درخت و ثمر آن نيستند . بيشتر\r\n\r\n","description":"","footnote":"","page_name":" 3045 ","page_number":433},
  {"content":"\r\n\r\nدهات ابدا درخت ندارد و براى يك دانه آلوبالو ضعف مىكنند . تمام عمر گويا حسرت يك گلابى را دارند . گرمارود سيصد خانوار است همان يك درخت بادام را دارد . اين سيب و گلابى و بعضى ميوجات هم فقط در بالاروچ است و كوچنان ، كلان هم بد نيست .\r\nبه‌هاى خوب دارد .\r\n\r\nقحط روغن\r\nبارى ابو القاسم براى تكميل گندم و روغن رودبار نزد خير الله بيك نايب املاك سپهدار رفته بود . در اين شصت پارچه آبادى ديگر يك سير روغن پيدا نمىشود . گندم هم هيچ نيست . مىگفت خير الله بيك و تمام رودباريها فحش به الموتى مىدادند و به قدر صد نفر آدم و قاطر از الموت براى خريدارى گندم آنجا التماس مىكردند . رودباريها مىگفتند تمام سال شيطنت كنيد و هرزگى ، آن‌وقت براى چند من گندم پيش ما متصل گردن كج كنيد و التماس كنيد !\r\nوقتى كه آمديم گندم هفت تومان و نيم بود ، حالا ده تومان . آن هم با مبلغى خصوصيت خريدارى شد با دو من شاه روغن . خود سپهدار خروارى دوازده تومان از رعيت خواسته و حواله داده . خير الله بيك گفته بود كاغذجات زياد از شيخ محمد على و سيد بزرگ در افساد و قتل و غارت الموت در دست من هست . اگر مجال كردم خودم نزد شاهزاده مىآورم تا با آن اسناد پدر هر دو را درآورد . باز صبر كنيد كارها درست مىشود . اينها تمام از ترس كارهاى خودشان است كه اين‌طور سخت ايستاده‌اند .\r\nمىدانند تا الموتى مطيع شد اول پا بيخ حلق مفسدين خواهد گذاشت .\r\n\r\nصبر به چه قيمت\r\nهمه كس حتى خير الله كوشكى مرا امر به صبر مىكند . اما خبر ندارد كه اين صبر به قيمت خيلى گرانى برايم تمام مىشود و تا از غوره به صبر حلوا درست شود پدر مرا بىپولى و طلب‌كار درآورده . اميدوارم ديگر اين حرمان و هجران به آخر رسيده باشد و رجائى دست بدهد . من كه تنگ آمدم خفه شدم . يعنى خواستم از تنهائى و بيكارى طهران دمى آسوده باشم .\r\nباز فيلسوفى كنيم و اشعار حكيمانهء فردوسى را ياد بياوريم تا ببينيم چه مىشود .\r\n جهان آن نيرزد به نزد خرد * كه دانا ز بهرش همى غم خورد\r\nگر او غم نمايد تو شو كام‌جو * مى آتش كن و غم بسوزان به دو\r\nجهان باد دان ، باده برگير شاد * كه اندر كفت باده بهتر كه باد \r\n\r\n","description":"","footnote":"","page_name":" 3046 ","page_number":434},
  {"content":"\r\n\r\n\r\nنامهء مجد الاسلام و اخبار قزوين\r\nجمعه 26 - آفتاب گرمى بود . سر قاصدها باز شد . اول صبح كربلائى شكر الله آمد با مكتوب جناب مجد الاسلام . بعد از حال و احوال‌پرسى نوشته بود شرحى از وضع آنجا مرقوم داشته بوديد از اول معلوم بود . ولى چه چاره بايد صبر كرد و تحمل نمود تا خداوند اصلاح كند . از سبك و سلوك اينها كسى سر درنمىآورد . گاهى از جهت مطالب جزئى به قسمى دنبال مىكنند كه شخص مبهوت مىماند . گاهى به مطالب عمده اعتناء ندارند . مختصرا نه راه رفتن خودمان دستمان مانده نه راه رفتن آنها را بلد شده‌ايم . قدرى هم كه اصرار مىكنيم مقصر مىشويم . چندى قبل وضع سلوك حضرات را با حضرت و الا مشروحا ذكر كرديم ، همه را جواب دادند درست مىشود ، حوصله لازم است . گفتم صحيح است ولى چيزى باقى نخواهد ماند نه جان نه مال نه آبرو . ديروز و امروز هم هواى قزوين به قسمى شده كه از شدت برف و باران و سرما نمىشود از منزل درآمد .\r\nملاقات ممكن نشد . انشاء الله همين دو روزه مذاكرات خوب خواهم كرد . نواب و الا عدل الممالك چند روز است يعنى شب عيد به طهران رفتند . اخبارات زياد است ولى به كار نمىخورد و يقينا از بعضيها اطلاع داريد مثل مردن آصف الدوله كه حكومت خراسان را دادند حركت كرد از دو منزلى برگرداندند . بعد از ورود طهران از غصهء دادن پولها مرحوم شد . حاجى محمد اسمعيل مغازه خودش را به ضرب گلوله كشت ( به جهنم و اصل شد و مردم را از تقلبات خودش به حمد الله خلاص كرد ) . جناب صدق الدوله مجددا حاكم قزوين شد . تلگرافش امروز آمد تا خودش كى بيايد . پس‌فردا هم جنابان جلالت مآبان سردار ملى و سالار ملى از آذربايجان وارد مىشوند . جمعى مشغول تدارك پذيرائى و استقبال مىباشند . جنرال روس هم موقة با چند نفر از صاحب‌منصبان بزرگ دو روز قبل طهران رفتند . غله و نان و گوشت و روغن و هر چيز گران شده .\r\n\r\nشعاع لشكر\r\nديگر خبرى نداشت و حكايت شكر الله بود كه چون ما همه از خريدارى قاطر اطلاع داشتيم سند سى و شش تومان يك‌ماهه از شكر الله گرفتند تا برود طهران و با ابو القاسم خان كار را تمام كند شعاع لشكر آسوده شود . اين شعاع لشكر هم با فوج تبريز رفته بود خواستند بكشندش رفت متحصن قونسلگرى شد . مادر اين شعاع لشكر را بابيها « قرة العين ثانى » نام نهاده‌اند . اگرچه بعد از اين واقعات اخير اين صحبتها از ميان دارد مىرود و ناچار تا نرود امورات دنيوى اصلاح نخواهد شد . نظير آن را در تمام\r\n\r\n","description":"","footnote":"","page_name":" 3047 ","page_number":435},
  {"content":"\r\n\r\nممالك متمدنه ديده‌ايم يا خوانده‌ايم . الان هم ايران ما كم‌كم دارد همان‌طور مىشود ، فقط ايرانيت شرط است « خواهى سفيد جامه و خواهى سياه باش » . من هم اگر آن ايام خيلى در اين فقره اصرار داشتم و متصل از عقايد مردم مىنوشتم بنابر سليقه و سبك آن زمان بود . همه مىگفتند و همه دنبال مىكردند ، من هم از آن جمله بودم . حالا كمتر مىگويند و كمتر شهرت مىدهند اين است كه من هم نمىشنوم و هيچ ذكر نمىكنم . در حقيقت من محرر گوشم و چشمم هستم .\r\n( پايان‌نامهء مجد الاسلام )\r\n\r\nاردوى روس در قزوين و كردان\r\nكمى نگذشته بود كه رحيم نوكر رفعت السلطان با يك نفر سيد پدرزن محمود برادرش وارد شد . رحيم وركى و برادر ميرزا مسيح است . از طفوليت نزد رفعت السلطان بود . ايشان مهملات زيادى گفتند ، براى اين‌كه محمود برادرش قدرى زبان روسى در بادكوبه ياد گرفته خياطى روسها را مىكند . از آن جمله مىگفت مشغول زدن سه اردو در قزوين هستند . يكى قرب شهر در باغ سپهدار اعظم ، ديگرى در سلطان آباد ، ديگرى در نجف آباد ملكى سپهدار نيم فرسنگى شهر . يك اردوى بزرگ هم در پل كردان وسط راه طهران . بنا و عمله و سركار براى ساختن عمارت هم به كردان فرستادند . هر دو سه روز يك مرتبه هم جمعى سالدات و قزاق وارد مىشود . اعلانى هم مجددا درب قونسلگرى نصب كردند كه به هر كس ظلم مىشود و عرض دارد بيايد رفع ظلم و احقاق حق مىشود . فوج قزوين را حاضر كرده خواستند طهران روانه كنند ، يا على كشيده نرفتند و مىگويند طلب ما را بدهيد ، قرارى هم براى آتيه بگذاريد برويم . عدليه هم تق و لق است . كمتر كسى عارض مىشود . اين حرفهاى نزديك به راست او بود مگر اردوى كردان كه به نظر مشكل مىآيد و به زودى نمىشود باور كرد . اگرچه او قسم زياد خورد .\r\nداراب ميرزا با جنرال به طهران رفته است .\r\nنزديك ناهار موسى وارد شد كه همه انتظار من او بود . از صد و پنجاه تومان عباس خان پنجاه تومان نقد و صد تومان را ده روزه به رفعت السلطان تمسك داده از همدان برات كند . اگر در رأس وعده برات نكرد اسمعيل خان كرمانشاهانى تمام را نقد مىدهد و اجاره از عباس خان فسخ [ و 
  ] به اسمعيل خان منتقل [ مى 
  ] شود . اين پنجاه تومان را هم رفعت السلطان نگاه داشته كه به جهانگير خان بدهد كه قبض مواجب برده است .\r\nپولى براى ما نياورد . باز محتاج شدم آدم به شهر بفرستم . ابو القاسم هم ديشب پايش زير كرسى خانهء كدخدا پيچ خورده و دررفته لنگ شده خوابيده .\r\n\r\n","description":"","footnote":"","page_name":" 3048 ","page_number":436},
  {"content":"\r\n\r\n\r\nمهر كردن قلّابى پاى ورقه\r\nموسى حكايت اعلان قونسلگرى را گفت . تصديق كرد . اردوهاى قزوين را هم مىگفت مشغول زدن هستند . شش تومان هم خودش از عباس خان گرفته بود . اما از دروغ آمدن سردار ملى عذر مىخواست كه آن دفعه رفعت السلطان گفت و من شنيدم . شيخ محمد على را ملاقات كرده بود ، برده بود خانه‌اش فحش زيادى به تمام بالا رودباريها داده بود كه من خواستم آنها را صاحب ملك كنم حالا مرتع براى فلانى اجاره مىدهند .\r\nموسى گفته بود اين‌كه ملك خريدارى است . گفته بود باشد ، مگر ساير [ املاك 
  ] خريدارى نيست . مىگفت شيخ ابراهيم چند عريضه براى وزارتخانه‌ها نوشت با من و ميرزا على اكبر پسر قاضى و ملا يحيى و برادرش رفتيم مدرسهء مولى وردى خان داد مهر كرديم . آن‌وقت دست كرد به جيب يك مشت مهر برنجى بيرون آورد ، هفتاد هشتاد مهر به پاى عريضه زد . ما تعجب كرديم . جواب داد تعجب ندارد . شيخ محمد على متصل اين كار را مىكند . يك دفعه هم ما كرده باشيم ! همه را داديم پست برد به طهران . سواد عريضه را هم براى من فرستاده بود . شيخ ابراهيم هم الموتى است . خرى كه از خرى باز بماند گوش و دم او را بايد بريد .\r\nجواب كاغذهاى قونسل را گفت جهانگير خان مىآورد . رفعت السلطان هم نوشته بود معاون را خواهم ديد كاغذ را خواهم نمود ، جواب بعد روانه مىشود .\r\n\r\nمقررى مجلس شوراى ملى\r\nرقعه‌اى از افخم الدوله جوف پاكت خودش گذاشته بود كه مرقوم داشته بودند الموتيها خانهء عماد السلطنه رفت و آمد مىكنند . در عدليه جز يك دفعه حاضر نشدند . هر جا رفته‌اند جواب سخت داده شده . درويشعلى با احكامات همين چند روزه روانه مىشود . در باب مقررى شوراى ملى گفته است خبر نداريم و از روى همان كتابچهء مقطوعى پير ارسال بايد عمل شود . حقوق مردم را بى جا نبايد قطع كرد . اين چند روزه شايد حكمى بشود . اينها بى جا زحمت كشيده كتابچه‌ها را عوض كردند و اسم مقطوعى گذاشتند . اين چند ساله به كه مواجب دادند ، كى حقوق گرفت كه بعد از اين دريافت كند .\r\nمشهدى آقاسى چرچى ديروز شهر رفت . من شرحى به افخم الدوله بازنوشتم بلكه با الموتيها همان [ جا 
  ] اصلاح كند ولو اين‌كه تخفيف هم از اين مختصر بدهند . صلح بهتر است ، سيد احكام است . آن وقت من بعد مىشود همه قسم تلافى كرد .\r\nدوشنبه 29 - ديروز جهانگير آمد . قونسل نوشته بود باز صبر كنيد مفتاح فرج است ،\r\n\r\n","description":"","footnote":"","page_name":" 3049 ","page_number":437},
  {"content":"\r\n\r\nتا حكومت بيايد . در باب مقررى حضرات هم نوشته بود ابدا به من راجع نيست . پاكت حضرت و الا را هم فرستاده بود مطلب و خبرى نداشت ، همه گله‌گذارى از روزگار و اين ترتيب الموت بود . من‌جمله دستخط فرموده بودند :\r\n\r\nدستخط عز الدوله\r\nدرويشعلى قاصد رسيد كاغذ شما را خواندم . از وضع روزگار تعجب دارم كه از ابتداى عمر به نيك‌رفتارى و بىآزارى بودم حالا دشمنها مرا هم در عداد اشخاصى كرده‌اند كه تمام عمر آنها به ظلم و تعدى و خوردن مال مردم و دزدى گذشت . حالا پس چه چاره غير از اين است كه از شرّ دشمنها متوسل به دولتى باشم كه هميشه نيكى كرده و رفع ظلم مىكند . شما اين‌قدر ترديد نداشته باشيد . من غير اين نمىتوانم به خوارى تن در بدهم . عالم ملك دارند ، رعيت دارند . هرطور ساير مردم با رعايا رفتار و سلوك دارند من هم مىنمايم . هيچ‌وقت من راضى به ظلم و تعدى نشده‌ام و رعيت خودم را از همه چيز دوست‌تر دارم . ولى البته دفع اشرار و رفع دزد و هرزه و بدكار واجب است . قدرى حوصله و صبر نمائيد بحول الله همه كارها منظم و مرتب مىشود . هيچ مشوش نباشيد .\r\nملا يوسف و مهدى و سيد بزرگ و غيره داخل آدم نيستند .\r\n( پايان‌نامهء عز الدوله )\r\nبارى از يك ساعت به غروب مانده تا ساعت سه از شب رفته من دچار و گرفتار پيغام و سلام لطف الله خان و آن دو نفر آدم قونسل بودم . آن وقت شب مىگفتند مىرويم . من كه مىدانستم نمىروند . اما نوكرها بيشتر اذيتم كردند . آخر شام نخورده از شدت اوقات تلخى خوابيدم ، بلكه دست بردارند . حالا اين همه مرافعه براى چه چيز بود . ماهى بيست تومان لطف الله گرفت ، پنج تومان على آدمش ، ده تومان امان الله خان ، ده تومان جهانگير خان . سى تومان شهر گرفته بودند ، شصت تومان ديگر را مىگفتند يا تمام را نقد اينجا مىدهيد يا شهر . من گفته بودم نصف را اينجا بگيريد نصف شهر . امان الله خان را صبح امروز خواستم يك قدرى دعوا كردم ، يك‌قدرى نصيحت ، يك مقدارى هم تملق و خواهش . ساكت شدند و اين حرف ناحساب مرا كه نصف اينجا نصف شهر قبول كردند .\r\n\r\nخوراك الموتى\r\nخدا به فرياد كسانى برسد كه نه پول داشته باشند ، نه شأن و زور . آن وقت با جمعى مأمور از اين قبيل مردم دچار شوند . روزى سه بند يونجه براى اسبشان مىگرفتند پانزده شاهى . حالا يونجه كم شده روزى سى شاهى مىگيرند . گفتم شايد گرانتر شود چهار\r\n\r\n","description":"","footnote":"","page_name":" 3050 ","page_number":438},
  {"content":"\r\n\r\nهزار شود . مىگويند بايد مرحمت كنيد . كاه كم است مىروند از خانه‌ها پيدا كرده مىآورند . آن وقت چوب انداز پنج هزار ، شش هزار ، يك تومان براى يك دوش بار « 1 » حواله مىدهند !\r\n\r\nالموتى گوشت نمىخورد\r\nاين الموت خراب شده هم هيچ چيز پيدا نمىشود ، شش هفت روز است گوشت نداريم . خود اين الموتى هيچ وقت گوشت نمىخورد با اين همه گوسفند . تمام خوراك آنها حاليه علف بيابان است با قدرى برنج گرده ، يا ارزن و گاودانه مىجوشانند و مىخورند . زنها از صبح تا عصر هر يك يك سبد با يك كارد به دست سبزى مىچينند .\r\nدر اين مدت من نديدم و نشنيدم اهل زوارك يك شب گوشت خورده باشند . همين‌طور همه جا مگر شب چهارشنبهء آخر سال كله پاچه كه از پائيز خشك [ كرده 
  ] و نگاه داشته بودند در چند خانه از متمولين بعد از آن‌كه پنج روز آن را توى آب انداخته خيس كرده غذائى طبخ شد . نزديك است ما هم به روز آنها دچار شويم . خوراك من كه مدتى است نان و ماست و گاهى تخم مرغ است . اگر هم غذا درست كنند خوراكى نيست . خورش ندارد مگر فسنجان كه از بس درست كرده‌اند ديگر نمىشود خورد . اتفاقا هر وقت گوشت داريم روغن نيست كه ميرزا يحيى خوراكى درست كند . گوشت كه تمام شد روغن مىآيد . چون ترتيب درست نيست همه غيرمنظم است و غيرمطبوع .\r\n\r\nوافورى\r\nولى ملايرى فراش اينجا زن گرفته در شتر خان زنش خانه دارد . امروز آمده بود مىگفت محمد خان و ميرزا حسن خان با رحيم خان گماشتهء ميرزا كاظم خان پيشكار ماليه كه تازه از قزوين آمده هر سه وافورى هستند و خوب با هم ساخته‌اند . نزديك ناهار از خواب بيدار مىشوند ، سر چمن باغ ميرزا اسحق آمده مشغول وافور مىشوند تا دو سه ساعت بعد از ظهر . آن وقت يك ناهارى صرف مىكنند مىخوابند تا يك ساعت ، نيم ساعت به غروب مانده . بعد تا ساعت هفت و هشت از شب باز مشغول وافور [ مىشوند 
  ] .\r\n\r\n\r\n","description":"","footnote":"\r\n( 1 ) - دوش‌بار يا دوشوار - كوله‌بار .\r\n","page_name":" 3051 ","page_number":439},
  {"content":"\r\n\r\n\r\nميرزا اسحق\r\nاين پسرهاى آقا محمد على ميرزا باقر و ميرزا اسحق يك ده شش دانگ ما را مىخورند و جزئى مال الاجاره مىدادند كه آن را هم حالا نمىدهند . خيلى نسبت به اينها و پدرشان مهربانى شده حالا تلافى مىكنند . اگر اين ميرزا اسحق ميرزا حسن را جا و منزل ، نوكر ، آدم ، ظرف ما يحتاج نداده و مهمانى نكرده بود تا حال ده مرتبه به سمت شهر رفته بود .\r\nميرزا باقر حالا شهر طبابت مىكند و شاگرد ميرزا موسى است . متهم هستند ، يعنى پدرشان و خودشان . همه الموتى هم مىداند . قزوين كه بودم يك روز در خانهء ميرزا ابراهيم خان آمد وقتى كه بلند شد برود ملك آرا گفت كتابها را آوردى . چون از من خيلى تقيه مىكند سرخ شد و لاعلاج از بغل خود دو كتاب كوچك بيرون آورده به ملك آرا داد . او كه رفت من گرفتم و خواندم .\r\nدر طهران من از بنان همايون هنگام برهم خوردن مجلس شرحى شنيدم كه گويا در روزنامهء خود درج كرده باشم كه بهائيها در اين هنگامهء مشروطه هيچ داخل نشدند . هرچه بودند از ازليها بودند . . .\r\n\r\nچهارشنبه دوم ربيع الثانى\r\nمىگويند چهارشنبه دوم ربيع الثانى است . تقويم ندارم . هركس هم به شهر رفته گفته‌ام و نياورده . ابو القاسم را مجبور شدم براى تهيهء پولى به شهر بفرستم . ديروز رفت . دو عدد كبك درى شهباز پسر شكر الله آورده بود با وجودى كه خيلى رغبت خوردنش را داشتم يكى را براى معاون ديگرى را براى قونسل فرستادم ، دست خالى نرفته باشد .\r\nمحمد خان ديشب آمد با نهايت شرمندگى و مىگفت تقصير ندارم . هرقدر به شهر نوشتم نايب الحكومه اخلال مىكند و تقويت ندارد . هيچ جواب نيامد . حالا بسته به كرم خودتان است انعامى مىدهيد متشكر ، نمىدهيد ممنون . راست هم مىگويد همراهى ندارند و صراحة گفته و مىگويند بر همه كس معلوم و محقق است . ده تومان حواله دادم شهر ابو القاسم بدهد . پيرمرد و عاجز است و اعانتش لازم . قدرى هم اينجا قرض داشت آن را هم دادم . يال و دم همديگر را بوسيده رفت به سمت شهر .\r\n\r\nكتك زدن بى جا\r\nاين چند نفر مأمور كه براى گرفتن سرباز آمده بودند نهايت بىاعتدالى را كردند . در\r\n\r\n","description":"","footnote":"","page_name":" 3052 ","page_number":440},
  {"content":"\r\n\r\nهر دهى يكى دو نفر را بى جا و بىجهت كتك زدند . نفرى چهل تومان هم پول برقرارى سرباز گرفتند . در صورتى كه هميشه بيست و پنج تومان ما مىداديم . در گرمارود كربلائى خانبابا پيرمرد را زده بودند . گريه مىكرد و مىگفت برويم مال الاجارهء شاهزاده را بدهيم . مگر ده بىصاحب مىشود . ما چه وقت از اين چيزها ديده بوديم .\r\n\r\nبهار الموت\r\nشكوفهء بادام ، زردالو باز شده . ديروز و امروز هوا كمى باريد . باد گرمى هم سه روز قبل آمد برفهاى كوه را خيلى آب كرد . البرز حالا لكه لكه سياه شده مگر قله‌اش . آب رودخانه‌ها فراوان گرديده . ديگر از سمت چاله نمىشود رفت ، از رودبار بايد بروند كه پل ندارد . زوارك يك پارچه سبز است . زمين كم است و تمام را به زور رشوه و كوت كشت مىكنند . لكه‌اى بىسبزه نيست .\r\nاز مشير الممالك قدرى تخم پياز طارم خواسته بودم صد و شصت مثقال روانه كرده بود . صدش اينجا رسيد باقى را رفعت السلطان برداشته بود . قدرى دادم يارفى كاشتند ، كمى هم زوارك . دور نيست خيلى خوب شود خصوصا در يارفى كه با هواى طارم شبيه است .\r\n\r\nجوجه تيغى\r\nدر اين الموت جوجه تيغىهاى بزرگ كه در طهران « تشى » مىگويند فراوان است و اسمش را اينجا « شال كرّه » مىگويند . اين حيوان كثيف بدتركيب آفت و بلاى بستان و سبزيجات است ، خصوصا امثال سيب‌زمينى و هويج و ترب كه بيخى داشته باشد . در كلان سيب‌زمينى كشت مىكردند بقدرى « شال كره » جمع شد كه تمام گندم و جو و ساير زراعتهاى آنجا را خراب كرد . حالا پاك موقوف كرده‌اند . من فرستادم از قزوين حب « آرسنيك » بيارند داخل خمير كرده در معبر آن حيوان پرخور بگذاريم بلكه كم شود و صيفىجاتها مصون ماند .\r\n\r\nعقيدهء امير اسعد\r\nموسى مجاهد از تنكابون آمد . امير اسعد خيلى اظهار محبت كرده و نوشته بود من از آن آدمهاى دورو و دورنگ نيستم ، با شما دوستى داشتم حالا هم دارم . هر امرى باشد مرقوم داريد اطاعت كنم . الموتيها پر ديگر فضولى مىكنند . خدا آنها را شناخت كه آنقدر گدا كرده . زبانى محرمانه به موسى گفته بود از قرار معلوم فلانى مهمانى آمده ، بگو دنيا\r\n\r\n","description":"","footnote":"","page_name":" 3053 ","page_number":441},
  {"content":"\r\n\r\nشلوغ است ، ايران بىصاحب . صد نفر آدم و تفنگ جمع كن بزن بكش پدر تمام الموتى را درآور ، بگذار آنها بروند تظلم كنند و از شما شكايت . قياس به نفس خود كرده . من نه آن سفاكى و بىباكى را دارم ، نه آن دولت و مايه را . چيزى گفته است كه هيچ‌يك آن در من موجود و مقدور نيست .\r\n\r\nمرگ قاطر\r\nقاطر كهر را كه اسمعيل آقاى نامجاهد شهر برده بود پانزده روز توى كاروانسرا انداخته و از اينجا هم يك سره رفته بود با حالت زار رفعت السلطان گرفت . دو روزه آن را آوردند چاله ، دست امان الله دادند . هر چه زحمت كشيدند و معالجه كردند مفيد نيفتاد .\r\nخبر مرگش آمد . صد تومان خدا مىداند قيمت قاطر بود . اين هم بالاى قاطرهاى ديگر شد . فايدهء آقاى مجاهد ما با تعريفهاى رفعت السلطان اين شد . دوازده تومان پول گرفت سه تومان انعام ، يك قاطر صد تومانى را هم از عدم مواظبت و توجه كشت . حالا يك قاطر داريم و دست و بال ما براى حمل كاه ، جو ، علف و بعضى چيزها بسته است .\r\n\r\nمجاهد يعنى چه\r\nستار خان و باقر خان دو شب قزوين در خانهء حاجى محمد على آقا رئيس انجمن توقف [ كردند 
  ] و به سمت طهران رفتند . مذكور داشتند كه بعضيها را به عنوان مجاهد نزد معظم له معرفى كرده بودند تغيّر كرده بود كه اين اسم را كى گذاشته ، مجاهد يعنى چه . در ركاب كدام امام ، براى چه امرى حكم صادر شده . اين كارها چه ربط به جهاد داشته و دارد .\r\nاخبار دروغ در الموت زياد است . من هيچ نمىنويسم . خصوصا اين طالقانيها كه از تنكابون مىآيند . تا حال چهل مرتبه محمد على ميرزا و ظل السلطان را وارد گيلان و امير اسعد را آنجا روانه كرده‌اند . حالا مىگويند نفرى ماهى بيست تومان ظل السلطان مىدهد و مردم گروه گروه به سمت انزلى مىروند .\r\n\r\nامير اسعد و خريد تفنگ\r\nامير اسعد تفنگ خيلى مىخرد . اغلب از اينجا مىبرند . چند روز قبل هم دو بار تفنگ و چهار بار فشنگ آدم سپهدار از طهران آورد به تنكابون برد . خواجه‌وندها را هم با آن همه هرزه‌گى و اخراج مصدق الممالك حفظ كرد و نگذاشت از طهران كسى برود و تنبيه كند . با امير اكرم لاريجانى هم بيعت دارد . باطنا با پدرش و اين ترتيبات همراه نيست .\r\n\r\n","description":"","footnote":"","page_name":" 3054 ","page_number":442},
  {"content":"\r\n\r\nعلنى بد مىگويد و ضديت دارد . اما اين كارها پس از قلع و قمع رحيم خان و اطاعت شاهسون تمام پوچ و بىمعنى است ، هيچ قابل اعتنا نخواهد بود . از مسيو يپرم خبرى نشنيدم . معلوم من نشد مرده يا زنده است . يك دانه روزنامه براى من روانه نمىكنند .\r\n\r\nملا شكر اللّه طبيب\r\nجمعه چهارم ربيع الثانى - ميرزا على اكبر كدخداى جديد گرمارود از تنكابون مراجعت كرده بود . ملا شكر الله نامى هم در آنجا بود خودش را قاضى لقب داده بود . اين شخص بزرگوار در طهران چندين سال قبل يكى دو ماهى معلم بچه‌هاى اميرزادهء مرحوم بود . يك جلد كتاب شاهنامه سرقت كرد . الموت آمد طبابت مىنمود . جمعى را به آن دنيا روانه كرد . دو سال است از آدم كشى دست كشيده قضاوت و مال مردم‌خورى را سودمندتر ديده . نور على مىگفت ما راضى به اين كارش هستيم . براى آن‌كه مال ما را مىگيرد نه جان ما را مثل سابق . به عزم زيارت مشهد مقدس اين دو روزه رفت . كربلائى خانبابا هم تنبيه خوبى شد .\r\n\r\nكتك خوردن خانبابا\r\nموقع رفتن گرمارود گرديد . به عنوان حمام كه حمام زوارك بد است خبر كردم ، بعد از ناهار بروم . حضرات مكتوبى نوشته از صبح دعوت كردند . سه ساعت از دسته گذشته سوار شديم . يك ساعت راه بود . رعيت تمام استقبال كردند قربانى آوردند . اربابى شديم ، آدمى شديم . در بالاخانه ميرزا على اكبر پياده شديم . ريش سفيدان آمدند ، خيلى غم‌خوارى از كتك خوردن خانبابا كردم . بعد قدرى نصيحت و دلالت . همه حاضر اطاعت شدند . اسمعيل خان گماشتهء پيشكار ماليه با محمد حسين زواركى پيدا شدند .\r\nمحمد حسين خلوت آمد پيش من . قسم خورد رعيت خسته شده و حاضر آمدن است ، اما ميرزا حسن خان نمىگذارد و امروز مدعى اوست . محمد حسين حالا تحويلدار جنسى است و با اين مأمورين از طرف ميرزا حسن خان مىگردد . كدخداى يك محلهء زوارك است و طهران پارسال باباقاپچى بود . به توسط محمد حسين براى سيد بزرگ پيغامات دادم .\r\n\r\nاصلاح با رعيت\r\nبعد از ناهار ميرزا على اكبر و ريش سفيدها آمدند كه اين مأمور مىخواهد مثل آن يكى بكند . شما عمل نقد و جنس ما را تمام كنيد . خودتان سند بدهيد ما به شما\r\n\r\n","description":"","footnote":"","page_name":" 3055 ","page_number":443},
  {"content":"\r\n\r\nمىپردازيم . من هم لطف الله خان را گفتم نشست و حساب را بدون ملاحظه رسيدگى كرده هفتاد و سه تومان باقى آنها را سند دادم ده روزه بپردازم . خيلى ممنون و متشكر شدند . اوانكيها هم آمده بودند بره آوردند و دعوت به اوانك كردند .\r\nبعد از اين كارها حمام رفتم . تميز و پاك و گرم بود . حمامى استاد عبد الله اجازه خواست لخت شده كيسه بكشد . من هم سه ماه بود دلاك نديده بودم ، اگرچه عادت به كيسه ندارم و براى من فرق نمىكند . مشغول كه شد چرك زياد درآمد . استاد گمان مىكرد تن من سواى انسان است ، نبايد چرك داشته باشد تا به آخر كيسه همه را گفت الله اكبر ، لا إله الا الله . تن شما ، تن شما ، گاهى هم از شدت استعجاب سوت مىكشيد .\r\nبارى نماز كردم چاى خوردم . باز همه رعايا جمع شدند . خطابهء مفصلى خواندم . آن وقت صورت كربلائى يوسف [ را 
  ] كه پيرمردتر از همه بود بوسيده مصافحه كردم و گفتم به عوض من با همه رعيت مصافحه كن كه اصلاح حقيقى شده باشد . او هم بنا كرد به صورت سايرين اخ و تف ماليدن و همه بنا كردند به صداى بلند دعا نمودن و شادى كردن . با نهايت خوشى و خرمى از گرمارود دو ساعت به غروب مانده خارج شدم .\r\n\r\nفتح دهات\r\nرعيت الموت خواهان ما است . اما از حكايت پارسال ترسيده‌اند و اطمينان ندارند كه من خواهم ماند . مىگويند باز مىرويد ما گرفتار اشرار مىشويم ، يا دچار نواب خدا نشناس شما . من هم ميل ندارم آنها را به جبر و عنف به اطاعت درآورم . اين همه ضرر و زحمت و ناملايم و مخارج مىكنم كه بطور خوش اصلاح شود و آنها به رضا و ميل بيايند .\r\nدانه دانه دهات را بايد فتح كرد ، اما نه با سرنيزه ، به تدبير و عقل . خداوند هم خودش اسباب فراهم مىكند . وقتى كه نيت من صاف و انصاف باشد . و الّا امروز مظلوميت من به همه معلوم شده . حاكم قزوين يا عدليهء آنجا در خود قزوين تسلط ندارند چه رسد به الموت و من .\r\n\r\nفقط يك تفنگ\r\nبرف رفته راه باز است . از طهران و وكلاى خود مأيوس شده‌اند . پولى را هم كه ميرزا حسن خان داد درويشعلى براى آنها برد رعيت نمىدهد . از آمدن اين مأمورين پى در پى و تعدى كه مىشود خسته شده‌اند . حدت و حرارت مفسدين هم كم شده . اسلحه هم جز يك تفنگ « ورندل » مال محمد آقاى مجاهد كه مهدى امانت گرفته و نمىدهد بيشتر ندارند . اين است اگر بخواهم به جبر و عنف در ظرف چند روز همه را مطيع مىكنم\r\n\r\n","description":"","footnote":"","page_name":" 3056 ","page_number":444},
  {"content":"\r\n\r\nفايده هم مىتوانم ببرم . الموتى فقير است . جنگى و سپاهى نيست . دماغش را بگيرى جانش در مىرود .\r\n\r\nمدارا\r\nيكى از قاطرهاى منهوبهء ما در كلان گفتند آورده‌اند . ديروز سه نفر سوار را آنجا فرستادم اگرچه قاطر را به بالا روچ دربردند اما به محض رفتن اين سه نفر تمام زن و مرد كلان به قلعه آمد ! على اكبر و سيد علينقى جيرين دهى كه اولى ناظر و تحويلدار پارسال بود ، دومى با وجود سيادت شاگرد جلاد ( كه حبيب الله باشد ) وقتى كه اين سه نفر دنبال قاطر آنجا رفتند از ترس زير علف و كاه مخفى شده بودند . اين طور است حالت اينها .\r\nليكن مدارا بهتر است . اگرچه يكى دو جا فى الجمله فشارى لازم دارد كه بالاروچ و اتان باشد . يكى داراى چند نفر . . . مفسد است ، ديگرى مردمان خشن زيادى دارد . حالا ببينيم عمل بالا رودبار چه خواهد شد . آن وقت برويم سر آن جاهاى ديگر . فعلا بايد فكر اينها بود .\r\nكاغذى به ملا يوسف نوشته بودم قاطر دست شما سپرده . عصر كه آمدم جواب نوشته قاطر در امامزاده متحصن شده . الان . . . الموت يكى ملا يوسف است ، يكى مفيد ، يكى ملا حسن در بالاروچ ، سيد بزرگ [ و 
  ] ملا شمسعلى در فيشان ناحيه ، مهدى ، حسين آقا و كسان شفيع كدخدا در اتان ، مهدى و قاسم على [ و 
  ] رمضان على ، حاج على ، على اكبر ، سيد علينقى ، ميرزا محمد در بالا رودبار ، ميرزا اسحق ، ملا شعبان در شتر خان و گازر خان . رأس رئيس اينها ميرزا حسن خان است كه خيال مىكند تا ابد حاكم الموت است ، يا اين دهات را از ما گرفته به ايشان تقديم مىكنند .\r\n\r\nتگرگ درشت\r\nديروز عصر تگرگ درشتى آمد در زوارك از دانهء فندق بزرگتر بود . اما گفتند در وناش و ايلان و پائين‌ها دو دانه‌اش كشيدند از تخم مرغ سنگين‌تر بود . شكوفهء آنچه باز بود ريخت . دو درخت هلو جلوى اطاق من بود غرق شكوفه ، خمس و سدس آن باقى نماند .\r\n\r\nپيشكار ماليه و سينهء مرغ\r\nيكشنبه ششم - اذا اراد شيى حى اسبابه . مأمورين ماليات ورك رفته بودند ، تمام ماليات را مردم به قبض نايب الحكومه داده‌اند . اينها آمده قبض نايب را جمع مىكنند و برات يك تخته به مهر ميرزا كاظم خان پيشكار ماليه مىدهند . آن وقت براى هر برات\r\n\r\n","description":"","footnote":"","page_name":" 3057 ","page_number":445},
  {"content":"\r\n\r\nچهار تومان تا يك تومان مىخواهند . رسوم هم جداگانه است . سينهء مرغ كه لازم دارند .\r\nاسب آنها هم از يك من شاه جو كمتر نمىخورد ! وركيها هم داغ‌ديده ، غارت‌شده ، رسوم دو دفعه داده . مأمور سرشب بدخلقى مىكند و بدحرفى .\r\n\r\nجنجال در ورك\r\nميرزا على برادر كدخدا حسنعلى مقتول كه حالا كدخداست دل پرى دارد و متصل از من تفنگ مىخواهد كه آدم بكشد به خون‌خواهى برادرش . اگرچه آن حبيب الله را همينها كشتند اما باز ادفاع ( كذا ) حرارت به كلى نشده . جواب سخت‌تر و تلخ‌تر مىدهد .\r\nمأمور تپانچه مىكشد ، ميرزا على هم دست به تبر خود مىكند ، اينها را كريم جدا مىكند .\r\nزن و مرد آبادى به صدا درآمده و همه حركت مىكنند به سمت قلعه . دو نفر ميان اينها از محترمين آبادى يكى رمضانعلى يكى حاجى على در هنگامهء پارسال شريك بودند . اولى شهر رفته دومى بود و مىآيد مردم را مراجعت بدهد . يك مرتبه حمله به مشار اليه آورده به قدر واقع او را كتك مىزنند . اگر رمضانعلى بود كه آن پدرسوخته وزير و مشير حبيب الله بود حكما كشته بودند . خواست خدا بود كه شهر رفته است . مأمور از اين هيجان اهل آبادى فرار به سمت بالاروچ مىكند . كريم باز مىرود و او را مراجعت مىدهد .\r\n\r\nاجاره - امداد - بارخانه\r\nامروز تمام وركى آمد به قلعه . اما اين ميرزا على بقدرى حرف مىزند و بقدرى در موقع حرف زدن فرياد مىكند كه احدى قدرت تكلم ندارد . اگر صد نفر باشد مجال نمىدهد . هر چه من خواستم چهار كلمه حرف به رعيت بزنم ممكن نشد ! گفتم حاجى على را صلح دادند و قدغن كردم هر وقت مأمور آمد او را به معقوليت به قلعه بياورند . قول هم دادند چند روزه تمام اجارهء خود را بپردازند . اينها يك اجاره دارند يك امداد ، يك بارخانه . ما فعلا اسم امداد و بارخانه را هيچ نمىبريم . همان اجاره را مىخواهيم ، بلكه به گرمارود و ورك امداد را تخفيف دادم . خدا اگر خواست بايد تمام آنچه به اسامى مختلف مىدادند كه بيشتر دخل و فايدهء نايب اينجا بود ، جزو اجاره كرد كه يك قلم و به يك اسم صحيح مشروع باشد .\r\nاسب لطف الله خان بسيار بد نعل است . هر وقت نعل مىكنند بايد اهل يك آبادى را اخبار و جمع كرد . امروز وركيها بودند به هزار مشقت اسب را خوابانده و با طناب بسته يك نعل مهملى كردند .\r\n\r\n","description":"","footnote":"","page_name":" 3058 ","page_number":446},
  {"content":"\r\n\r\n\r\nكشكرك\r\nسبزىكارى ما دو آفت و بلاى مبرمى به غير « شال كره » پيدا كرده ، يكى كشكرك « 1 » يكى مرغهاى آبادى . سه مرتبه تا حال تخم كدو كاشته شد كشكرك پدر سگ درآورد .\r\n\r\nنامهء عز الدوله\r\nدوشنبه هفتم - ديشب درويشعلى قاصد طهران آمد ، سه طغرا حكم يكى از وزير ماليه كه تصريح كرده بود منافع اربابى به غير ماليات است و بايد به حضرت و الا برسد . دو تاى ديگر از وزير داخله خطاب به معاون و نايب الحكومهء الموت . سوادى براى نايب الحكومه و اصل را به گرمارود روانه داشتم [ كه 
  ] از آنجا اوانك ببرند . حضرت و الا دستخط فرموده بودند بايد بمانى و اگر ممكن بود خودم مىآمدم . كاش من جاى شما و حالا الموت بودم . ( بقدرى ميل به الموت حضرت و الا دارد كه حد و حصر ندارد ) . ميل داريد مهر ماه خانم و بچه‌ها را بفرستم .\r\nافخم الدوله گذشته از واقعات شخصى و حكايات بىپولى و عرض داد با مستأجرين در عدليه كه يك پول نمىدهند و بدلعابى افتخار التجار ضميمه از اخبارات نوشته بود كه عين آن درج مىشود .\r\n\r\nنامهء افخم الدوله : معادن نمك\r\nمعادن نمك را تمام ديوان ضبط كرد . خروارى هشت تومان حاليه قيمت پيدا كرده .\r\nمثقالى يك دينار ماليات قرار داده‌اند . ادارهء مفصلى ترتيب مىدهند . احتمال كلى مىرود پس از اين همه ضرر به مردم خرج دولت بيش از نفعش بشود . ليكن حالا مىگويند دو سه كرور تومان منافع خواهد شد .\r\n\r\nورود ستار خان و اخبار ديگر\r\nستار خان و باقر خان روز جمعه وارد طهران مىشوند . تدارك استقبال و ترتيبات فراوان ديده مىشود . قشون روس را بطور يقين مىگويند از قزوين خواهد رفت ، راست بشود يا باز دروغ . حاجى محمد اسمعيل مغازه خودش را در خانهء جنب سفارت روس با گلوله پنج تير كشت . نه نفر دزد از نظميه فرار كرد . سه نفر دستگير [ شدند 
  ] بقيه رفتند .\r\nمدرسهء قاجار امتحان مفصلى خواهد شد . ميرزا اسمعيل خان خيلى ترقى كرده تعريف\r\n\r\n\r\n","description":"","footnote":"\r\n( 1 ) - زاغچه .\r\n","page_name":" 3059 ","page_number":447},
  {"content":"\r\n\r\nمىكنند . غريب خان آدم سابق ظل السلطان جمعيتى گرد خود جمع كرده . بهادر السلطان بختيارى را در قمشه با چهل بختيارى ديگر گرفته حبس نموده از اصفهان استعداد رفت .\r\nمىگويند فرارا به ايزدخواست رفته است . شيراز حالت خوشى ندارد . مىگويند براى شيخ ختم گذاشته و دكاكين را بسته‌اند . ظفر السلطنه از قم تازه حركت كرده . فوج نهاوند با بهاء الدوله مأمور شده . دويست نفر مجاهد هم از طهران رفته . اردو از اصفهان تشكيل [ مىشود 
  ] و خواهد رفت . ولى انشاء الله اصلاح مىشود و چيزى نيست . عباس خان چنارى باز سربلند كرده . از كرمانشاهان گفتند سوارى رفته و شكست خورده . حالا حسام الملك مأمور دستگيرى او شده .\r\n\r\nاخبار طهران\r\nسرما و برف تمام شده زمين‌ها سبز [ است 
  ] خداوند از شر اشرار مردم را حفظ كند .\r\nحمل اسلحه در طهران قدغن اكيد است حتى مجاهدين و قشون دولتى ، از بس كه آدم بىجهت كشته شده . هفتاد هشتاد گلدان شمعدانى اعلى جمع شده . « لاتاناى » شما گلدانش را درست كردم سلامت است . « فيكوس » دو تا خوب هست سه چهار تا هم كوچك تهيه شده . يوسفيه خيلى تميز شده . وثوق الممالك اجاره كرده . همه چيز كاشته اگر بىآبى اذيت نكند . دكتر حيدر ميرزا را دو سه مرتبه ملاقات كرده‌ام . مىخواهم بلكه وجهى گرفته به مقتدر نظام بدهم آن وقت هر دو سند تجديد بشود . سعيد السلطنه باغات سلطنتى را كلا اجاره كرده دوازده ساله سالى ده هزار تومان ، مخارج با خودش .\r\nخالصه‌جات طهران را كمپانى شانزده ساله اجاره كرده ، پنجاه هزار تومان نقد بعلاوه منافع معمولى سنواتى .\r\nعميد الملك و احتشام الملك مىگويند در كلوب شصت هزار تومان باخته‌اند . ( خدا بدتر بدهد ) . وزراى سه‌گانه استعفاى خود را پس گرفته‌اند تا بعد چه شود . شعاع الدين ميرزا سلامت ، در اين بيست روز توقف قاصد همه روزه گفته است امشب كاغذ خواهم نوشت و آخر الامر ننوشت . ساير دوستان و رفقا هر كدام بنده را ملاقات مىكنند عرض سلام مىرسانند . اعظم الدوله رئيس ادارهء نمك خراسان شد .\r\n( پايان نامهء افخم الدوله )\r\n\r\nآتان\r\nچهارشنبه دهم ربيع الثانى احكامات را با امان الله خان و كدخدا صفر على و ملا عيسى به اتان فرستادم . غافل از اين‌كه مهدى آنجاست و اتانيها را خوب پخته . اينها رفتند ابدا\r\n\r\n","description":"","footnote":"","page_name":" 3060 ","page_number":448},
  {"content":"\r\n\r\nاعتنا نكردند . در جواب هم گفته بودند وزير داخله كيست ، وزير عدليه كيست . وكلاى ما بايد بنويسند . حضرات كله خورده و دمق با يك خروار اوقات تلخى آمدند . سوادى براى نايب الحكومه فرستاده بودم نوشته بود از شهر تكليف خواهم خواست . خود احكام را به توسط سبز على ديشب نزديك سحر به قزوين فرستادم .\r\nاتان دويست خانوار بيشتر است . يك مردمان نفهم زمخت خشنى دارد . از تمام الموتى بىتربيت‌تر است . چنانچه در اين قريهء بزرگ حمام نيست ، مبال نيست ، سرتاپا كثافت هستند . زن و مرد كنار نهر آب براى قضاى حاجت نشسته و با هم صحبت مىدارند . سال به سال رنگ حمام نمىبينند . بارى ديگر خلق من از اين قبيل چيزها تنگ نمىشود . يواش يواش عادت كرده‌ام .\r\n\r\nچهل عيب ناصر الدين شاه به چشم عز الدوله\r\nاز بيكارى جنگى را كه در سنهء 1310 سال وبائى نوشته‌ام و بيشترش اشعار است مطالعه مىكردم . مسوده‌اى به خط مبارك حضرت و الا ديدم كه معايب و قبايح ناصر الدين شاه و دربارش را بطور فهرست مرقوم داشته‌اند كه آن عهد من جرأت نكرده بودم در جنگ مهمل خود درج كنم . حالا كه آزادى است در اينجا ثبت افتاد .\r\nاول پيشكش گرفتن از حكام و حكومت فروختن .\r\nدوم چندين شغل و عمل حكومت به يك نفر سپردن و چندين نفر بيكار ماندن .\r\nسيم اشخاص بىنام و بىناموس و نانجيب بىهنر طرف اعتماد و صاحب مشاغل و مناصب بودن .\r\nچهارم القاب بسيار به پول به تمام جنس مردم دادن .\r\nپنجم رسيدگى و تحقيق به عرايض نداشتن .\r\nششم مراتب و مناصب و امتيازات را به اغلب ناشايستگان داده و به پول به همه كس دادن .\r\nهفتم به رشوه و تعارف و پيشكش خشنود بودن و كار گذرانيدن .\r\nهشتم مقررى سوار و سرباز نرساندن و به شكم سرتيپ و لشكرنويس ريختن .\r\nنهم مال دادن به ناواجب به اشخاص بىمعنى بىمصرف . مقررى دادن از مستوفى و لشكرنويس و ميرزا و سررشته‌دار به صد بار زياده بر اندازه نگاه داشتن .\r\nدهم حدود نوكر و عمله‌جات و كاسب معلوم نبودن و بىنظم بودن .\r\nيازدهم مصارف زياد در بنائى و تعمير كردن .\r\nدوازدهم تومانى پنج هزار از اين مصارف مداخل مباشر و برات نويس بردن و\r\n\r\n","description":"","footnote":"","page_name":" 3061 ","page_number":449},
  {"content":"\r\n\r\nخوردن .\r\nسيزدهم مصارف حرمخانه بسيار كردن از اندازه بيرون .\r\nچهاردهم تعدى به رعيت فقير شدن .\r\nپانزدهم دادرسى نداشتن . حق مظلوم دادخواه نگرفتن .\r\nشانزدهم به ظالم و متعدى و خائن سياست نكردن .\r\nهفدهم به لهو و لعب و عيش بيرون از اندازه مشغول بودن .\r\nهيجدهم صلهء رحم نداشتن .\r\nنوزدهم طمع به مال مردم داشتن و از اموال مردگان گرفتن .\r\nبيستم به مسخره و شوخى و سخنان ركيك و ناهنجار طالب بودن و اغلب روزان و شبان با اين‌گونه مردم مأنوس بودن .\r\nبيست و يكم به زينت و جواهر ناستوده ميل داشتن .\r\nبيست و دوم زن زياد گرفتن .\r\nبيست و سوم غرور زياد كردن .\r\nبيست و چهارم به دروغ و افترا و جعل اذن دادن و خوش آمدن .\r\nبيست و پنجم مهر و محبت نداشتن .\r\nبيست و ششم فرنگيان و خارجه را مسلط داشتن و حرمت دولت و ملت برداشتن .\r\nبيست و هفتم بدون قاعده و صرفه قرارنامه‌هاى بد و مضر دين و دولت به خارجه دادن .\r\nبيست و هشت تميز بد و خوب ندادن .\r\nبيست و نهم بىهنران را بر هنرمندان ترجيح دادن و فهم سخن نكردن . شعر ندانستن .\r\nسىام به مزخرفات و اباطيل روز گذراندن . قد خود را از همه بلندتر دانستن و عمر كوتاه كردن .\r\nسى و يكم ترس و جبن زياد داشتن .\r\nسى و دوم ماليات بىقاعده گرفتن .\r\nسى و سيم قشون و نوكر نگاه نداشتن .\r\nسى و چهارم به غير مستحقان مال ديوان را دادن .\r\nسى و پنجم بدحسابى ، بىحسابى و اغتشاش عمل دفتريان و تفريط مال كردن .\r\nسى و ششم نفاق و بدگوئى علما و تنفر علما را داشتن .\r\nسى و هفتم هنرمندان را محروم داشتن .\r\nسى و هشتم بخل زياد كردن .\r\n\r\n","description":"","footnote":"","page_name":" 3062 ","page_number":450},
  {"content":"\r\n\r\nسى و نهم غذا و تنقلات زياد خوردن .\r\nچهلم دو خواهر را گرفتن .\r\nاز اين مختصر بسا چيزهاى مفصل دستگير مىشود و حقيقة اخلاق و عادات شاه را با كمال اختصار خوب تشريح فرموده‌اند . آن كسانى كه درك آن زمان را كرده‌اند خوب مىدانند كه نكته‌اى فروگذار نشده و تمام عين واقع است . چنانچه سيئات آن امروز دامان ايرانيان را رها نمىكند ! من عين مسوده را كه به خط حضرت و الا است در جوف اين « مموار » گذاشتم تا باقى ماند . « 1 »\r\n\r\nتنهائى و بىدماغى\r\nجمعه 12 صبح حمام رفتم . دو شب است باران مىآيد و هوا را مثل بهشت كرده ، افسوس كه تنها و بىدماغم . از گرمارود ده تومان از بابت مال الاجاره امروز رسيد . چيز تازه‌اى بود . اما اوانكيها قرار بود بيايند قلعه نيامدند . در هر ده چند مفسد هست در اوانك مهدى و قاسمعلى مىباشند .\r\n\r\nروزنامه‌هاى طهران\r\nچند عدد روزنامه از طهران پسرهاى نصير الدوله فرستاده بودند . مطالب مهم آنها چند فقره بيش نبود .\r\nاولا چنانچه خودم حس كرده بودم و سابقا نوشتم به موجب تلگراف علما و تجار و بعضى وكلا به تمام ولايات درخواست شده كه مراسم عيد را متروك دارند . جوابهائى كه آمده بود تماما مشعر بود كه با وجود عدم استقلال وطن و بودن اجانب در خاك وطن متروك [ مىدانيم 
  ] و هيچ عيد نخواهيم گرفت .\r\n\r\nعدم رضايت از استقراض\r\nثانيا هيجان مردم طهران و كل ولايات خصوصا آذربايجان در عدم رضايت از استقراض خارجه ، باز بعضى شيرين‌كاريها مثل همان حكايات پيرارسال در فقرهء بانك ملى به ميان آورده‌اند كه در مقابل آگاهى خارجه از كم و كيف آن من هيچ نپسنديدم كه صديقه خانم دختر ده ساله در عراق وارد مسجد شده گوشوارهء خود را داد و مردم گريه كردند ، يا سكينه سلطان بيگم دست‌بند خود را داد و مردم دانه‌هاى آن را به قيمت پنج\r\n\r\n\r\n","description":"","footnote":"\r\n( 1 ) - جوف خاطرات نبود ( مسعود سالور )\r\n","page_name":" 3063 ","page_number":451},
  {"content":"\r\n\r\nتومان خريدند ، يا حاجيه مريم صبيهء اسعد نظام به سن پنجاه ساله سه تومان پول رخت عيد خود را داد . دايهء خانه شمس المعالى يك حلقه انگشتر نقرهء پنج تن .\r\nدرست همان حكايت حلاج و ورود به شوراى ملى و دادن پنج تومان به سعد الدوله و آن تفصيلات سابق . حالا خواستن قرض با آن شرايط صعب سخت دو همسايه خيلى خوب است ، اما ديگر نمىشود آنها را با اين عناوين فريب داد كه پول هست و مردم اين طور حاضرند . همه كس مىداند با گوشوارهء صديقه خانم يا انگشتر پنج تن فلان ضعيفه حوائج كنونى صورت نخواهد گرفت و توليد ثروت اول شرطش سرمايه است . آن‌كه به دست آمد مولد ثروت كلى ايران خواهد شد . اما از كجا و چه جا مكرر نوشته‌ايم منجر به قرض از خارجه مىشود و احدى جرأت اقدام به آن را نمىكند .\r\n\r\nنامهء پانف دربارهء امان اللّه ميرزا\r\nمطلب ديگر صلح ما بين امان الله ميرزا است با نويسندهء مقالات در « ايران نو » . معلوم شد يا از اينجا نوشتند يا در فرنگستان باعث شدند . مامون تف كاغذى نوشت كه مندرجات من در حق امان الله ميرزا استماعى بوده ، ابدا صحت آن را معترف نيستم . پانف هم از بلغارستان « كرت پستالى » فرستاد كه در باب دستگيرى من امان الله ميرزا شركت نداشت .\r\n\r\nيمين نظام\r\nامان الله ميرزا مجددا معاون وزارت جنگ شد . يمين نظام عزل [ شد 
  ] . اين عبد الحميد خان كاشى يمين نظام در اسلامبول و مكتب حربيه تربيت شده . وقتى كه آمد فوج توپچى نهاوند را به او دادند . چند سال قبل براى تعيين سرحد سيستان مأمور شد .\r\nسى فرسنگ خاك ايران و رود هيرمند را مبلغ گزافى گرفته به انگليسيها واگذار كرد . وقتى هم معاون شد مردم خيلى بد گفتند و در روزنامه‌ها نوشتند . من در قزوين از مسيو اسيبكو قونسل شنيدم كه گفت من در سيستان بودم كه اين اتفاق افتاد و اطلاع دارم .\r\n\r\nروزنامهء شرق\r\nمطلب ديگر اصلاح ما بين « شرق » و « ايران نو » [ است 
  ] . جمعى از مصلحين ميانه افتاده صلح دادند . « شرق » اعتذار خواست و اعتذارنامه را در روزنامه درج كردند . « شرق » هم توقيف بود تازه خارج شده و حالا هفته‌اى سه نمره نشر مىكند . ديگر تازه‌اى نداشت .\r\nليكن براى بيكارى من بسيار مفيد بود افسوس كه كم بود .\r\n\r\n","description":"","footnote":"","page_name":" 3064 ","page_number":452},
  {"content":"\r\n\r\n\r\nتوله كارى\r\nدر اين فصل دسته دسته الموتى از زن و مرد تنكابون براى « توله » كارى مىروند . در دهات چند نفرى بيش نمىمانند . ابدا در فكر رعيتى نمىباشند . تمام حاصل و زراعت را به حال خود گذاشته در اين موسم رعيتى و مىروند .\r\n\r\nمساوات گندم و جو\r\nاز خير الله بيك جو خواسته بودم يك خروار فرستاده بود و نوشته بود با گندم يك قيمت است . من جواب نوشتم اين قانون كدام ولايت است كه گندم و جو فرق نداشته باشد . بامزه جوابى نوشته بود . چون سپهدار رئيس مشروطه است فرمودند عمل مساوات را چاكران منظور دارند ، از آن جهت قانون ولايت ايشان است . جو ، گندم ، ارزن ، گاودانه همه به يك قيمت باشد تا مساوات از بين نرود .\r\nاين الموتيها متصل مىروند و از خير الله بيك و افراسياب خان گندم و جو و ارزن مىآورند و در تابستان آدم آنها آمده به يك نرخ و به قيمتى كه فروش انبار را سپهدار معلوم كند پول گرفته مىروند . پارسال ارزن را سى و پنج قران پول گرفتند قيمت عدس ، ماش ، لوبيا ، نخود اگر باشد به قيمت برنج است .\r\nمختصر مخارج اينجا چندين برابر شهرستان است . الان قيمت گندم دوازده تومان است ، برنج گرده پانزده تومان شانزده تومان ، اما نسيه به وعدهء سرخرمن هر قدر نرخ انبار تعيين بشود .\r\n\r\nلغتهاى تازه\r\nلغتهاى تازه كه مصطلح شده و سابقا معمول نبود آنچه در روزنامه ديدم و از سابق مىدانستم از اين قرار است : تجدد ، تعالى ، صميميت ، تخليص ، مزايده ، اقناع ، تنقيد ، ائتلاف ، تفوهات ، فعاليت ، فوريت ، ارجاع ، تفاهم ، تمايلات ، مختلط ، ارتقاء ، ايضاح ، استيضاح ، اماته ، اغفال ، يشنهاد ، ارتجاعيون ، عاميون ، انقلابيون .\r\n\r\n« ديسكور »\r\nمقارن ظهر اوانكيها آمدند با يك عالم شرمسارى و خجلت . « ديسكور » مفصلى كردم . آخر سر و دست مرا بوسيدند كه از تقصير مهدى اوانكى بگذرم . من هم از گذشتهء او براى خاطر حضرات گذشتم ، تا بعد چه رخ دهد . از دينه رود مبلغى وجه اجاره\r\n\r\n","description":"","footnote":"","page_name":" 3065 ","page_number":453},
  {"content":"\r\n\r\nآوردند . تا كدخداى آنجا و رعايا از تنكابون مراجعت كنند تتمه را بياورند .\r\n\r\nچرچى\r\nيك مرد و دو نفر زن اتانى به تنكابون مىرفتند . مقارن غروب مىروند جيرين ده منزل كنند . راه نمىدهند . مىخواهند كلان بروند از روى تير كه به منزلهء پل است مىخواهند رد شوند دخترك مىافتد از هول جان دست مىاندازد مردكه را بگيرد مردكه هم مىافتد دو نفر همدانى چرچى مىگذشتند اين حال را ديده براى نجات آنها داخل آب مىشوند هر دو را بيرون مىآورند . مردكه بواسطهء كوله‌بار خفه [ شد 
  ] دختر نجات مىيابد .\r\nشنبه 13 ربيع الثانى - ابو القاسم ديشب از شهر آمد . صدق الدوله وارد شده بوده كاغذى به من و مكتوبى به نايب الحكومه نوشته بود . زبانى با ابو القاسم خيلى صميميت كرده و اطمينان زياد داده . در كاغذ من نوشته بود براى ميرزا حسن خان كارى در شهر فكر كرده‌ام شايد احضار شود .\r\nپيشكار ماليهء قزوين ميرزا موسى خان پسر مشير السلطان شده ، از شاگردهاى مدرسهء سياسى است .\r\nسردار پيرمرد ريش سفيدى هم از طرف روس به قزوين وارد شده . جنرال هم از طهران رجعت كرده . قونسل كاغذى نوشته بود و حكمى از صدق الدوله براى ميرزا حسن خان روانه كرده بود و زبانى گفته بود اگر مىخواهند قزاق روانه كنم كه من انشاء الله نمىخواهم و محتاج نمىشوم .\r\n\r\nنامهء عميد الدوله\r\nدستخطى از عميد الدوله و آقاى عماد السلطنه داشتم . درج آن عيبى ندارد . مكتوب عميد الدوله\r\nقربانت گردم بقدرى مرقومهء سركار اسباب خوشى شد كه چندين بار مكرر خواندم . خنده‌ها كردم . شريكه و مريكه هر دو خواندند . معلوم است آن اصرارهاى حضرت اقدس و الا براى سركار جز اين نتايج چه ثمر مىداد و الّا باز كاردانى و تدبير خود سركار است كه راهتان دادند . اگر دست به چوب و چماق كرده [ بوديد 
  ] سر و دستتان را مىشكستند . كى پرسنده بود ! حاجى افخم الدوله هم از براى سركار خودكشيها دارد .\r\nخداوند توفيقش بدهد . براى يك كار صد كلمه حرف مىزند . آخر هم گمان مىكنم با طرف مقابل در نگيرد . اما زحمت‌كش است . دنده از كار خالى نمىكند ، يك دنده هم\r\n\r\n","description":"","footnote":"","page_name":" 3066 ","page_number":454},
  {"content":"\r\n\r\nنيست . طرق كار را بلد است . در مسئلهء معهود پاى پول ميان آمده ، سرها تمام توى خمره گير كرده ، رنگها آردى ، چشمها در گودى ، لبها در كبودى . « ببين كه در سر راهت چه بىقرارانند . »\r\nاز بىپولى حوصله ندارم . اين عيد پدرسوخته باز آمد . معقول چند سال بود از شرش آسوده بوديم . هر كه را مىبينى مىگويد شب عيد است . همه هم مىگويند بده بگير توش نيست . به جان خودت اگر توانسته‌ام براى خودم يك جفت كفش بگيرم . اوضاع طهران پيشترها « سيكاسيك » بود . در ميانه مبادله هم اتفاق مىافتاد و « مقاربه » هم از دست نمىرفت . حالا خير ، زور از يك طرف است . تمام دوستان مخصوصا كاشف السلطنه فرمايش را رساندم . باز هم خنده‌هاى اروپائى كرد . خيلى دلم مىخواست مفصل عرض كنم كه در آن كنج تنهائى مشغولياتى باشد اما كو حوصله .\r\nمعاون الدوله وزير امور خارجه ، عباس ميرزا پسر فرمانفرما آجودانباشى ، امان الله ميرزا معاون وزارت جنگ ، دكتر خليل خان رئيس بلديه ، به قول حاجى تاج چه و چه و چه . فردا عيد است از دور دست سركار را بوسيده تبريك عرض مىكنم .\r\n[ پايان نامهء عميد الدوله 
  ]\r\nروى پاكت . خدمت . . . « 1 » عين السلطنه فرمانفرما و والى والاشان مملكت الموت ، دره‌ها ، كوهها و مضافات . . .\r\n\r\nمكتوب آقاى عماد السلطنه\r\nفدايت شوم مدتى است كاغذ از شما مستقيما ندارم . اين قاصد احمق هم كه آمده بود مكرر به او سپردم كه موقع رفتن بيايد كاغذ بدهم . يك مرتبه خبر شدم كه رفته .\r\nحسين هم مىگفت امانت كه داده بودم نبرده . اين پاكت از قزوين ببينم كى مىرسد . چون كسالت شما زياد ، مال ما هم به شرح ايضا . انسان ميل به خواندن و نوشتن هم نمىكند .\r\nعجب سرنوشتى داشته و داريم . واقعا تاى بىهمتا هستيم .\r\n\r\nتشريفات ورود ستار خان\r\nديروز جمعه 4 ربيع الثانى ستار خان سردار ملى و باقر خان سالار ملى وارد طهران شدند . اما پرگرام ورود را هيچ روزنامه ننوشته مردم سرگردان بودند . در مهر آباد براى ناهار تهيهء فوق العاده ديده بودند . از آنجا به بعد دو سه جا گويا اصناف و تجار بين راه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3067 ","page_number":455},
  {"content":"\r\n\r\nچادر زده بودند ، يعنى در امامزاده معصوم محققا . باقى را نمىدانم . از مهر آباد در كالسكه سلطنتى نشسته به باغ شاه وارد شدند . ميان خيابان باغ شاه چادرهاى پوش‌زده عصرانه و چاى حاضر كرده بودند . تمام وكلا و امراء و معاونين وزراء حاضر بوده‌اند . ما نرفتيم يعنى به اين تفصيل نمىدانستيم . خبر هم نكرده بودند . دو سردار آنجا وارد شده قدرى نشسته بعد سوار دو اسب سر يراق طلا يا الماس دولتى شده از ميان صفوف جمعيت تا منزل نايب السلطنه عضد الملك رفتند و طولى نكشيد يعنى مغرب از منزل عضد الملك باز به كالسكه دولتى نشسته با جمعيت زياد به خانه صاحب اختيار خيابان باغ وحش رفتند . من و حاجى افخم الدوله ، محمد حسين ميرزا ( نوكر ) اسد الله ميرزا در ميدان توپخانه بوديم و چيزى درست نديديم . تاريك بود و جمعيت هم جلوى كالسكه را در حقيقت گرفته بود .\r\nاين دو سردار توى كالسكه بودند با امان الله ميرزا معاون وزير جنگ و يكى از وكلا . مردم دست مىزدند و زنده باد مىگفتند .\r\n\r\nگرانى\r\nبارندگى كم مىشود . سال خشكى است . نرخها بالا رفته . چندين روز است نان در طهران به سختى و بدى پيدا مىشود و بسيار بد مىپزند . هر چه اعلان كردند از اين گرفته به آن دادند ، حبس كردند و غيره ثمرى نبخشيد . گندم نمىآورند . گرانى نمك هم باعث گرانى است . گوشت هم چندان خوب نيست . ساير مأكولات حتى زغال بالا رفته . گندم الان ده تومان و يازده تومان است ، جو هشت تومان .\r\n\r\nاستعفاى وزراء\r\nوزراى سه‌گانه استعفاى دروغى دادند . آن سه نفر ديگر كار آنها را محكم و شش ميخه كردند و استعفا را وكلا رد كردند . حالا مىگويند اين سه نفر استعفا كرده‌اند كه آن سه نفر سابق كار اينها را قرص كنند . اينها كه فعلا مىگويند استعفا داده‌اند يا مىدهند وزير جنگ ، وزير داخله ، وزير پست و تلگراف . اين آخرى استعفا را داده ، آن دو را يقين ندارم . روى هم رفته جدى نيست ، بلكه محض مصلحت است .\r\n\r\nخانهء صاحب اختيار\r\nخانه‌هاى صاحب اختيار را در يكصد و پنجاه هزار تومان باطنا سپهدار خريدارى كرده و قرض بانك او را قبول كرده . اما على الظاهر باز خود صاحب اختيار آنجا نشسته ولى همين منزل دادن سردار ملى را آنجا دليل واضح است . زيرا مهماندار برادر سپهدار\r\n\r\n","description":"","footnote":"","page_name":" 3068 ","page_number":456},
  {"content":"\r\n\r\nاست . وزير داخله حيف است كه عوض شود . يعنى باز از همه دلسوزتر است و تا يك اندازه انصاف دارد .\r\n\r\nاخبار ولايات\r\nميان ولايات استر اباد بهم خوردگى دارد . شيراز به شرح ايضا . لرستان هم گويا مطيع نباشند . اما الحمد لله چندان هنگامهء بزرگى نيست .\r\nبراى مواجبها مكرر بر مكرر نزد رئيس مجلس و ساير وكلا رفتم . حالا كه گفته‌اند در اين مسئله شكايات زياد رسيده و وزير داخله هم قطع حقوق را صحيح نمىداند . در مجلس علنى بايد مذاكره شود . البته افخم الدوله نوشته است . ما كه از تمام مردم مأيوس شده‌ايم و واقعا يك نفر با انصاف گويا در طهران وجود ندارد .\r\nپنجم ربيع الاول 1328 . ( پايان نامهء عماد السلطنه )\r\n\r\nايضا مكتوب ديگر\r\nاحوال نورچشمان و خانهء شما خوب است . حورى خانم چند شب اينجا ماند . واقعا قدر مشهدى حسين را بدانيد كه عجب نوكرى است . اين نوكرها كه من مدت العمر داشته‌ام . اگر سه تومان از من طلب‌كار شوند آرام ندارند . او هرطور است عراده را لنگ نمىگذارد . ( اما آقا گويا خبر ندارد كه در سال چقدر من به حسين مىدهم و هرچه سياهه بدهد ديگر چون‌وچرا ، چك‌وچونه در كار نيست ) . رحيم و هومان خان رفتند ، حق هم داشتند يعنى هومان خان . يك دندانم درد كرد كشيدم ، عبد الله ميرزا از بىشعورى پشت دو دندان بزرگ درآمده و نگفته بود . حالا كار بسيار مشكلى شده و كشيدن آن خيلى سخت است .\r\n\r\nنصرت الملك\r\nنصرت الملك ( شوهر همشيرهء شاهزاده آغا ) پلكان بسيار بزرگى براى عمارت رو به شمال از توى حياط بزرگ طرح انداخته و مرتبهء اول طرح صحيح نبوده خراب كرده مجددا مىسازد . اين نصرت الملك خودش را اول معمار مىداند . اما هر وقت چيزى ساخته بىتناسب و بدتركيب [ بوده 
  ] و هر يك را چند مرتبه خراب و مجددا ساخته است .\r\n\r\n","description":"","footnote":"","page_name":" 3069 ","page_number":457},
  {"content":"\r\n\r\n\r\nمحكوميت نصير الدوله\r\nنصير الدوله در ديوانخانه به حكم غيابى محكوم شده كه پنج هزار تومان به شبل الدوله بدهد ( شبل الدوله حمزه ميرزا برادر كهتر معتمد الدوله است ) . جناب آقاى نظام الملك و آقاى افخم الملك كارشان خوب نيست و عزيزه خانم براى خبط ميرزا اسمعيل خان در ديوانخانه محكوم [ شده 
  ] كه نهصد تومان به موسى خان از بابت حريم قهوه‌خانه كه بلديه خراب كرده بدهد و حالا عريضه استيناف داده‌اند .\r\n\r\nاخبار ديگر خانوادگى\r\nاسد الله ميرزا عيالش را باز بيرون كرده و دعوا دارند . اما كار شاهزاده خانم بد نيست كسالت ندارد . قربان صدقهء اين اوضاع و مردم مىرود ، چرا كه مواجبش درست رسيده .\r\nپس چرا يك وقت شكايت داشت كه فلان آدم ( مقصود فخر الملك است ) بىانصاف است و بىجهت تعريف ناصر الدين شاه را مىكند در حالى كه به آن آدم خيلى خوشتر از حاليهء همشيره مىگذشت . بارى شاهزاده والى كه همه وقت خوب است . افخم الدوله گرفتار و نمىداند چه كند . حضرت و الا به امير آباد مىخواهند بروند ، اما نه فرسنگ راه را يك روزه ! من نتوانستم بروم . هنوز هم نرفته‌اند . شايد اين هفته بروند . معتضد الممالك همدان سر املاك رفت . نصر الله خان مؤتمن ديوان سخت ناخوش است .\r\n\r\nستارهء هاله\r\nستارهء هاله از هشتم جمادى الاولى صبح طرف مشرق نمايان خواهد بود تا نه روز .\r\nپادشاه صربى پطرزبرق رفت ، پادشاه بلغارى به اسلامبول . در فرنگستان خبر بزرگى نيست . حتى آروپلان هم كهنه شده از شور افتاده‌اند . براى رأى دادن زنها در انگليس و براى رأى عمومى در آلمان قدرى مرافعه هست . انتخاب وكلاى فرانسه براى 24 آوريل خواهد بود . زياده مطلبى ندارم .\r\n( پايان نامهء ديگر عماد السلطنه )\r\n\r\nتگرگ يك سيرى\r\nتگرگى كه اينجا آمده در قزوين خيلى بزرگتر ، هر دانه به وزن يك سير شانزده مثقال بوده است . سر و دست بسيار شكسته ، تمام شكوفه را زده است .\r\nامروز فرستادم على اكبر خان سالار پارسال را با سيد علينقى شاگرد جلاد را بياورند .\r\n\r\n","description":"","footnote":"","page_name":" 3070 ","page_number":458},
  {"content":"\r\n\r\nاولى هواى كار را فهميده و طليعهء صبح به سمت لنكران از راه رودبار رفته . زيرا از راه تنكابون جرأت نداشت . ميرزا مسيح و ساير الموتيها مانع بودند . دومى هم روزها ديده‌بانى مىكرده به محض رؤيت سوار به كوه گريخته و فرار كرده . من هم بسيار خوشوقت شدم كه دفع شر به خودى خود شده هيچ اسباب زحمت براى من فراهم نگرديد .\r\n\r\nهمه رفته‌اند تنكابون\r\nاز اوانك عصرى مبلغى پول آوردند . اين پولها خيلى قيمت دارد ، زيرا براى هر قرانش ده تومان مخارج شده و صد تومان زحمت كشيده شده و با هزار نفر منازعه شده . وناش آدم فرستاده بودم آمدند كه يك نفر مرد در تمام آبادى نبود . كلا تنكابون رفته‌اند . الان ثلث مردمان الموت باقى نمانده همه تنكابون هستند . همه كشت [ و 
  ] زرع [ و 
  ] آب [ و 
  ] علف به اميد خدا است . درست پنج هزار نفر گدا جمع شده و الموت را تركيب داده است . پارسال در اين ايام بود كه الموت بر هم خورد . آن هم بيشتر بواسطهء جبن و ترس ابو القاسم خان و همين ابو القاسم حاليه [ بود 
  ] و الّا اگر فرار نكرده بودند كسى قدرت نداشت . لله الحمد در اين ايام است كه دارد اصلاح مىشود .\r\n\r\nسلامى و السلام\r\nامشب بود كه قزوين را تسخير كردند . شيخ الاسلام كشته شد . مثل فردائى شاه آن سلام منحوس را نشست . كه صدر السلطنه بعد مىگفت « سلامى و السلام » و همين‌طور هم شد . عمر است مىگذرد مثل باد ، و روز به روز شدايد ما بيشتر مىشود . خداوند به قول نقيب السادات عواقب امور همه را به خير كند .\r\n\r\nارتفاع زوارك\r\nپنجشنبه 18 - هشتم درجهء ثور است و شب‌ها اغلب باران مىآيد و هوا سرد است .\r\nاين زوارك هواى شمرانات طهران را دارد . نظرم هست ارتفاع آن هم با باغات تجريش ما يكى باشد « بارو مطر انه رئيد » « 1 » همراه ندارم .\r\nديروز سبز على از شهر آمد . حكم سابق وزير ماليه خيلى اسباب شبهه شده بود . اين حكم كه براى من توسط درويشعلى رسيد رفع شبهات را كرد . اگرچه عمدا سهو كرده\r\n\r\n\r\n","description":"","footnote":"\r\n( 1 ) -  Aneroide \r\n","page_name":" 3071 ","page_number":459},
  {"content":"\r\n\r\nبودند . صدق الدوله باز حكمى به ميرزا حسن خان ملعون نوشته بود . امروز به توسط امان الله خان فرستادم و گفتم سخت بگير ، يا استعفا بدهد يا اقدام كند . جواب آورد خودش فردا مىآيد . اگرچه رعيت حكم گوسفند را دارد . يكى كه از جوى گذشت همه دنبال آن مىروند ، همين‌قدر گرمارودى ، اوانكى ، دينه رودى آمد و اجاره را قدرى داده ، قدرى مهلت گرفت پشت سر هم رعاياى دهات رعاياى ديگر مىآيند با انبانها ، جوالها معذرت و عذرخواهى و هيچ محتاج استمداد نايب الحكومه نيستم .\r\n\r\nروس در قزوين\r\nسبز على از شهر حكايت مىكرد . روس زياد آمد و پشت هم مىآيد . عصرها در باغ قونسل ساز مىزنند و مشق يك دو مىكنند . جمعيت از آخوند ، سيد ، ملا ، كاسب همه جور جمع و تماشا مىكنند . اما خوب نظامى دارد . هيچ كس بوته‌هاى گل و نهال را اذيت نمىكند . توى كيل ( جوى باغچه ) نمىرود . سربازهاى ايرون « يا على » كشيده ريختند توى الاقاپى زندباد محمد على شاه مىگفتند . براى مواجب . آخر به هزار قسم و آيه يكى سه تومان دادند باقى را « مال » ( مهلت ) گرفتند .\r\nخود محمد على ميرزا هم با ظل السلطان در بادكوبه است . بقدرى كه اسم ظل السلطان در تنكابون و اينجاها مشهور است از محمد على ميرزا اسمى نيست . سردار تازه هم ريش خيلى بلندى دارد . من درست او را تماشا كردم .\r\n\r\nقيمت گردو\r\nزواركيها مشغول تهيهء مال الاجاره هستند . اينها تا الان به قدر سيصد تومان از من پول گرفته‌اند . دانه‌اى سى شاهى تخم مرغ و يك من چهار هزار پول نان دادم . الان هم علف صحرا را سبدى پنج شاهى به من مىفروشند كه حسنقلى پلو و خورش درست مىكند .\r\nگردو هزارى چهار هزار است ، اينها هزارى هشت هزار دادند . چون بايد مقدارى گردو به من بدهند حالا ديگر نمىتوانند در چهار هزار بدهند . همين‌طور جنسى دوازده تومان شده . اول كه آمدم هفت تومان و نيم بود . درست حكايت همان شخصى شده كه هم پياز را خورد ، هم چوب ، آخر پول را هم داد .\r\n\r\nقصيدهء صدر السلطنه\r\nبه شكرانهء پيشرفت امورات يك قصيدهء ديگر از اشعار حكيم يگانه فاضل فرزانه آقاى صدر السلطنه درج افتاد . در تهنيت جلوس محمد على شاه فرمايد :\r\n\r\n","description":"","footnote":"","page_name":" 3072 ","page_number":460},
  {"content":"\r\n\r\n شاه چو بر تخت جم نشست نمايان * توپ بغريد و جنبش آمد ايوان\r\nديو به بند آمد و به سلسله افتاد * گشت مخاطب حضور شاه سليمان\r\nشاه چنين بايد و چنين بگشايد * ملك ببايد نظام داد به اين سان\r\nكرد حمايل به دوش تيغ جهانگير * گفت كه اينك منم خديو جهانبان\r\nآنچه كسورات رزق بود بدادم * باز به لشكر دهيم نعمت شايان « 1 »\r\nداد چو ايزد شهى به وقت جوانى * زود فزونى دهم به جملهء پيران\r\nنوكر جد سترگ ناصر دين شاه * آن‌كه به نامش مبارك آمد كيهان\r\nآن‌كه جهان را نمود مثل منوچهر * آن‌كه گلستان نمود يك سر ايران\r\nشاه مبارك ركاب و عادل باذل * آن‌كه به جنت پريده بود به يك آن\r\nخلق در اوصاف شاه يكسره الكن * آن‌كه به شمشير بود حامى قرآن\r\nنوكر و دستور او به كارگه آرم * تا به كمند آورند رستم دستان\r\nجد من آن شاه راد عدوكش * شاطر درگاهش سام نريمان\r\nپردان شاه هرچه شاه به گيتى * شاه انوشيروان حضور چو دربان\r\nخلق چنين خسرو است ما را سرمشق * بچهء شير است شبيه به شيران\r\nطلعت اين پادشاه به جدش * وه چه سپيد است و شه معاينه مىدان\r\nچون كه ابر تخت عاج شاه نشستى * تاج به سر برنهاد چو ساسان\r\nانده و غم همچو ابر به در رفت * طلعت خورشيد شاه گشت نمايان\r\nگندم خوش بر زمين ز خوشه بپاشيد * درهم و دينار سرخ گشت فراوان\r\nنعمت بدزاده زود زود بيايد * تا كه نگيرند از جلوش سپاهان\r\nمردهء ده ساله سر ز قبر برون كرد * از دم و صورى كه پر شده است به طهران\r\nباغ به دى كس نديده به اين چهر * زاغ پريد ، عندليب غزل‌خوان\r\nبوم به در رفت و بام تهى شد * از اثر پاى چند شوم پريشان\r\nچند تكبر كنى تو طاير بدبخت * فرهما را هماره حافظ يزدان\r\nحيف فرس را به اين نژاد كه داده * مثل حمارى به زير بار به پالان\r\nدور محمد على شه است و خدايش * امر بفرمود تا كه نمايد دردم درمان\r\nخسرو خوبان و شاه راد و فريدون * اى كه به تو فر گرفته ديگر دوران\r\nراحت خود را به رنج كرده مبدل * شهوت‌رانى به علم تو خسران\r\nفكر رعيت نما تو بيش و بخور غم * كيش شهان اين بود مبين فرآسان \r\n\r\n\r\n","description":"","footnote":"\r\n( 1 ) - مقصود تومانى يك هزار و پول تمبر عين الدوله بود . ( حاشيه از مؤلف )\r\n","page_name":" 3073 ","page_number":461},
  {"content":"\r\n\r\n پرس چرا حاكمت فروخت رعيت * جاى شبانان مده تو به گرگان\r\nآصف « 1 » خود را بخواه آه واسف چيست * حيف نباشد كه ملك گردد ويران « 2 »\r\nبر سر هر كار نه تو مردم هشيار * ريح عواصف بكند اى شه ريحان\r\nاز اثر مردم مزور بىدين * كاخ فريدون شكست و هم بن بذران\r\nشاه چو ظالم بود يقين و مسلم * هست چنين شاه سايهء شيطان\r\nگفت كه يزدان عبادت من كن * هر كه پرستندهء خداست نمازان\r\nشاه نوازنده هست زنده به گيتى * ورنه به دوزخ روان اوست روانان\r\nاى شه نيكو خصال قافلهء عقل * از اثر ظلم وى به كوه و بيابان\r\nبلكه تو آرى به شهر و جمع نمائى * هر كه ببينى ز كرد خويش پشيمان\r\nمحنت ايام و روزگار غم‌انگيز * تفرقه آورده در گروه يتيمان\r\nمردم هشيار زير سنگ چو گندم * هيچ نزيبد چو خاك لعل بدخشان\r\nگوهر و الماس زير سنگ گذارند * زينت افسر كنند عقرب كاشان « 3 »\r\nشاه چو كژدم به جاى لعل نشاند * عقل بپرّد از او چو باز شتابان\r\nزود ببابد گزيد حكمت بسيار * منتخب شه ضرور جوق حكيمان\r\nمجلس پرنور از حكيم و خردمند * جمع ببايد نمود خيل دبيران\r\nشور نمودن ضرور از همه دستور * دور نمودن ز كار هر چه ستوران\r\nباغ چو بى گل شود چه حاصل از آن كشت * راغ چو پرگل شود به است بيابان\r\nخار چو گيرد مقام آن گل خوش چهر * خاك به سر بايدش خديو خراسان\r\nكس نشنيدم به زاغ طعمه دهد دل * يا كه جگربند نزد اژدر و ماران\r\nقهر و غصب را به دوست هيچ نشايد * دشمن خود را ببايد كردن غدران\r\nگوهر و ياقوت كس به گردن احمق * كرده حكيمى چرا ستايش نادان\r\nروى جهان جمله سير كردم و ديدم * جهل سياه است و شوم ، دور شو از آن\r\nگر تو بخواهى يقين معاينه بينى * عين پريشنده در ميان فريمان « 4 »\r\nشاهد حاضر ببين و عبرت برگير * هيچ نيارزد به فلس عزت هامان\r\nاى كه به مسند نموده فخر و تكبر * پيش ز تو برنشسته‌اند در اين خوان \r\n\r\n\r\n","description":"","footnote":"\r\n( 1 ) - مقصود حكيم آصف الدوله است و آن حكايت اسراى قوچان . ( حاشيهء مؤلف )\r\n( 2 ) - اتابك امين السلطان منظور حكيم است . ( حاشيهء مؤلف )\r\n( 3 ) - كنايه از كاشىهاست كه اطراف شاه بودند . ( حاشيه مؤلف )\r\n( 4 ) - مقصود عين الدوله است . ( م . سالور )\r\n","page_name":" 3074 ","page_number":462},
  {"content":"\r\n\r\n بوده فزون‌تر ز جاه و جاى اتابيك * چشم‌گشا و هماره بيت مرا خوان\r\nمسند غيرى كه ز آن تو گشته امروز * روز دگر مال زيد و خالد و عمران\r\nگريه نما بر چنين وزير پر از وزر * حاصل خود را بدان يكسر خسران « 1 »\r\nطاق انو شيروان و مداين ديدم * جاى سفهيان شده است و راه شغالان\r\nراحت دنيا چو خواب خوش كه نمايد * يك نفسى بيشتر نباشد مىدان\r\nاف به تو دنيا كه هوش و عقل ربودى * هيچ عوض بر كفم ندادى تاوان « 2 »\r\nهر چه گرفتى نبود بهتر از عقل * آه ز دستم برفت بهتر سامان\r\nچند خرامى كه از حرام‌خورى شام * از دل خونين بپوش تو توزى و كتان\r\nفصل خزان را به يادآور آخر * آخور خود را ببين و نعمت الوان\r\nاين دل خود را مبند به دنيا چندى * تا كه به آخر شوى ز مردان خندان\r\nروز جدائى به اين سراى به ياد آر * تا نبرى رنج و غصهء چندان\r\nشاه چو دل بركند ز عشرت و شادى * زرّ و جواهر تواند ريزد و انبان\r\nمرد چو قامت به عدل كند راست * كى بتواند كه سرزنش كندش دان\r\nكرمك غز را ببين كه در خرگاه * جوان كه بجنبد به رنج افتد و نالان\r\nنخل به هر جا پرد كه برد شكوفه * زحمت وى ترش كند ترا لب و دندان\r\nباد مكن زير بال و يال مكن راست * كاين دو صفت خاصه هست ز حيوان\r\nآن‌كه زبر دست بايدش ز تواضع * خفض جناحى نمود به زيران\r\nشارب خود را دراز و پهن نمودى * اين نه دليل است كو ببر ده رقيبان « 3 »\r\nاين گل سورى كه در ميان چمن سوخت * نيست مساوى مبين به خار مغيلان\r\nقوس قزح در هوا چو زور مكاشف * سخت دليلى بود نشانهء باران\r\nپشه و كژدم چو در زمين شده پيدا * هر دو نشان است از فرار زمستان\r\nشاه ابر تخت سلطنت چو برآيد * رجم كند ديو و رحم به انسان\r\nمار چو بر دوش شاه خواست سوارى * ويژه چو شه شد مطيع و بندهء فرمان\r\nضحك نبايد نمود عهد چو ضحاك * گريه همى لازم آمد به لشكر موران\r\nما همه موريم زير سم سمند است * راه به ماران مده عزيز عزيزان \r\n\r\n\r\n","description":"","footnote":"\r\n( 1 ) - از ميرزا نصر الله خان مشير الدوله صدر اعظم حكيم شكوه مىكند . ( حاشيهء مؤلف )\r\n( 2 ) - در اين بيت اقرار حكيم در بىشعورى خود است . ( حاشيهء مؤلف )\r\n( 3 ) - مقصود عين الدوله است . ( حاشيهء مؤلف ) .\r\n","page_name":" 3075 ","page_number":463},
  {"content":"\r\n\r\n\r\nيكشنبه 21 ربيع الثانى\r\n هر دم از اين باغ برى مىرسد * تازه‌تر از تازه‌ترى مىرسد \r\nديروز مقارن ظهر پنج نفر مأمور وارد زوارك شده ، كدخدا صفر على را گرفته و بردند سيلكان به عقب عيسى . در اين دهات هم اين ايام جز زن و يكى دو پيرمرد منحنى كسى نيست . صداى زنها بلند شد . اين پدرسوخته‌ها هم با تفنگ پر بناى تفحص را ميان خانه‌ها گذاشتند . امان الله خان و جهانگير خان رفتند ببيند چه خبر است . قدرى گذشت مأمورين را آوردند . ديدم جهانگير است كه با محمد خان اين مدت اينجا بود و هيچ وقت از اطاق بيرون نمىآمد ، حالا اين‌طور بزرگى مىكند . كمى عتاب و خطاب كردم . آخر چرا ميان زنها مىروى ، چرا اهل دو آبادى را متزلزل كردى ، حكمى بيرون آورد اشخاص مفصلهء ذيل مشغول هرزگى و شرارت هستند آنها را به شهر حاضر كنيد تا تحقيقات بشود و تكليف آنها معلوم گردد ، به مهر صدق الدوله .\r\nميرزا على اكبر كدخداى گرمارود ، ميرزا على اكبر كدخداى ورك ، رحيم اوانكى ، صفر على زواركى ( كه فقط اين چهار آبادى از من بواسطهء همين كدخدايان تمكين دارند ) ، همايون ، نور على ، كريم ، عيسى . اين چهار نفر هم از نوكرهاى قديمى ما هستند كه آنها هم مشغول خدمت مىباشند . فقط نور على مفسد بود ، اما مدتى است توبه كرده .\r\nمعلوم شد نايب الحكومهء ما شيخ محمد على چون شخصا قدرت صدمه يا دستگيرى اينها را ندارند و دندان مهدى پدرسگ به اينها كارگر نيست به شهر شكايت كرده‌اند و صدق الدوله مأمور فرستاده . آن وقت سه نفر مأمورى كه براى سوار رشوند آمده بوده همراه اينها مىكند . ديشب مهدى حضرات را مدان آورده دستور العمل مىدهد و روانه مىكند .\r\n\r\nنص قانون اساسى\r\nبارى مأمورين را مراجعت دادم و چيزى نوشتم كه با وجود آن‌كه ده مقابل ايام استبداد اين مأمورين بربريت وحشيگرى كردند و مطابق نص قانون اساسى تعرض به آنها لازم بود محترما مراجعت داده شد ، خوب است بعد از اين اين قبيل مأمور روانه نشود و بدون استنطاق و ثبوت اشخاص مظلوم را ظالم و مقصر قلم ندهند . انشاء الله خودم آنها يا وكيل آنها را روانه مىكنم .\r\nاينها رفتند ولى تا عصر پىدرپى آدم مىآمد و مىگفتند شنيده شده ده مأمور آمده و عين السلطنه را به شهر برده . درست آمدن اينها مثل همان آمدن نصرت اللّه خان شد در به دو ورود . سكتهء بزرگى به كار زد و همهمهء مفصلى در الموت پيچيده شد . زحمت سه ماه\r\n\r\n","description":"","footnote":"","page_name":" 3076 ","page_number":464},
  {"content":"\r\n\r\nمرا هدر داد و هيچ شد .\r\nبالاروچيها بنا بود امروز ملا رستم را روانه كنند قرار اجاره را بدهند . به محض اين هياهو بجاى آن‌كه اينجا روانه كنند ملا يوسف تحريك كرده و زن و مرد نزد ميرزا حسن خان تظلم رفتند ، اتانيها بنا بود امروز بيايند خبر رسيده بود فلانى رفت شهر . اين زواركى . . . هم بنا بود ديشب جمع شده اجاره را بدهند اين سوارها را كه ديدند چند نفرى به تنكابون ، چند نفرى نزد مهدى و محمد حسين رفتند شتر خان . از جاهاى ديگر خبر ندارم .\r\n\r\nضرورت دو نفر آدم قونسول\r\nمكتوب مفصلى به صدق الدوله نوشته با مكتوبى به قونسل فرستادم . نور على هم بيايد از قول حضرات عريضه كند كه طرف در عدليه حاضر شود ، اگر شرارت ما را معلوم نكرد از عهدهء خسارت و ضرر و شرف ما برآيد . خيلى حكايت است . سه ماه است من از دست چهار نفر رعيت خودم تظلم دارم كسى آنها را حاضر نمىكند در اينجا يا شهر با وكيل من رسيدگى كند . اما به محض اظهار ديگران نوكر شخصى مرا مىآيند مغلولا به شهر ببرند . به من ايراد مىكنند آدم قونسول را چرا نگاه داشته‌اى . براى همين بىاعتداليها . اگر اينها نبودند جواب اين از خدا بىخبرها را كه مىگفت . آدمهاى مرا هم برده بودند . اين تشبثات بواسطهء ظلم است و الا من هيچ ميل ندارم ماهى پنجاه تومان نقد و سى چهل تومان خرج بدهم دو نفر آدم قونسل را نگاه دارم . اگر اينها نبودند تا حال ده مرتبه جار و جمعيت به سرم آورده يا كشته شده بودند ، يا با كمال افتضاح خارجم نموده بودند . حكومت هم اين‌طور ، نايب الحكومه هم اين شكل . در عوض اين چند حكم اخير اين بود اقدام حاكم و نايب الحكومهء او .\r\nگفتند حضرات را نايب الحكومه نزد خود نگاه داشته و شرحى به دروغ راپرت داده .\r\nمفسدين هم عريضه كردند . قاصد من هم هنوز نرفته . من آخر الامر مىترسم يك گندى از ميانه درآرند . آنقدر مرا اذيت مىكنند ناچار به بعضى اقدامات شوم .\r\nرعيت به كلى باز واهمه پيدا كرد و ترسيد . سه ماه ديگر زحمت لازم دارد . حالا به اين دهات من نزديك بودم . دهات ديگر خواهند گفت اگر بيائيم ما را مقصر قلم مىدهند و مىبرند . شما هم نزديك نيستيد ، تا خبر شويد كار ما تمام است . راست هم مىگويند .\r\nمثل آن‌كه هر كس از آن سمتها آمد مهدى از طرف ميرزا حسن خان رفت و صدمه زد ، جريمه گرفت . توى برف و يخ حكم كرد چند ساعت نگاهشان داشتند .\r\n\r\n","description":"","footnote":"","page_name":" 3077 ","page_number":465},
  {"content":"\r\n\r\n\r\nملك زرخريدى\r\nچهارشنبه 24 - كاغذجات و عريضهء مقصرين دروغى ديروز به شهر رفت به صدق الدوله . بعد از تفصيلات نوشتم بى جا و بىجهت به خودتان زحمت نداده حكم مرقوم نداريد . فقط دو كلمه از شيخ محمد على دستخطى گرفته روانه كنيد .\r\nميرزا حسن خان آدم اوست نه نايب شما ! باز نوشتم اگر تمام اين بىالتفاتيها براى بودن آدم قونسل است من كه روز اول با شما گفتگو كردم بعد هم به معاون مكرر نوشتم اطمينان بدهيد همان دقيقه روانه كنم . اين ترتيب باشد چاره جز نگاه‌دارى آنها ندارم .\r\nبارى نگاه‌دارى اين سوارها براى ميرزا حسن خان خرج داشت ناچار فرستاد دزدك سر كه دو دانگ نيم آن ملك زرخريدى حضرت و الا است به مطالبهء ماليات .\r\n\r\nتوله‌كارى در تنكابون\r\nجمعيت زن دو روز است متصل تنكابون مىرود . هر ده بيست زن يك نفر مرد همراه دارند ، بىتماشا نيست . مردها براى « توله‌كارى » مىروند كه شخم كردن زمين باشد .\r\n« توله‌كار » اصطلاح تنكابون است . زنها در فصل گل به براى « نشاست » « 1 » مىروند . مردها براى هر جريب هزار ذرعى كه سه چهار مرتبه شخم شود هشت هزار تا يك تومان اجرت مىگيرند و غذاى آنها ، چاى آنها را هم ارباب مىدهد . زنها براى جريب زمين كه « نشاست » كنند پنج هزار الى شش هزار با خوراك . حالا زمينها حاضر شده زنها مىروند .\r\nهر صاحب ملكى از ده الى شصت هفتاد زن و مرد نگاه مىدارد . شب و روز منزل اينها يكى است و خيلى هرزه‌گى مىشود . هنگام « نشاست » زن و مرد تمام پاهاى خود را بالا زده ، مردها از جلو مرزبندى مىكنند و زنها از عقب نشا و اين زن و مردم متصل گيلكى مىخوانند . تا آخر غروب آوازه‌خوانى دارند و اين رسم آنجاست . حتى از گردنهء سلمبار كه پائين مىروند نغمه‌سرائى شروع مىشود تا مراجعت . مردها نفرى ده پانزده تومان ، زنها پنج تومان تا هشت تومان مراجعت پول مىآورند .\r\nاما امسال گفتند بقدرى از گيلان از ستم رسيده و غارت‌شده‌هاى اين دو سه ساله عمله به تنكابون آمده كه مجال به الموتى نمىدهند و اجرت خيلى ارزان شده ، جريبى شش هزار براى توله‌كارى زيادتر نمىدهند . بعضى از زنها براى وجين برنج آنجا مىمانند ، روزى دو هزار اجرت مىدهند . الموتيها يك مرتبه هم پائيز براى « بژ » ( درو )\r\n\r\n\r\n","description":"","footnote":"\r\n( 1 ) - نشا به معنى تخمى را كاشتن و پس از سبز شدن به جاى ديگر نقل دادن را به زبان محلى الموت و تنكابون نشاست مىگويند . ( مسعود سالور )\r\n","page_name":" 3078 ","page_number":466},
  {"content":"\r\n\r\nمىروند ، دروى برنج . آن وقت برنج مىدهند از يك خروار چهل منه تا سه خروار برنج مزدورى مىكنند .\r\n\r\nملا يحيى\r\nعصر ورك رفتم آب زياد است . از پل جرين ده رفتم . سيد علينقى را سه روز قبل آوردند معفو شد . قافلهء وركى از تنكابون با ملا يحيى و پسر كدخدا حسنعلى مقتول و رحيم آدم رفعت السلطان مراجعت كرده بودند . اين ملا يحيى را هم مىخواستند بكشند .\r\nسه شب توى درخت گردو و پنج شب در كوه مخفى [ بود 
  ] و از آنجا تنكابون رفت .\r\nشفاعتها نزد شيخ محمد على كردند تا نجات يافت . كاغذهاى شيخ را نشان مىداد . پسر كدخدا در تنكابون درس مىخواند . پانزده شانزده سال دارد ، هوشيار است .\r\n\r\nالموتى نطّاق و ديپلومات\r\nالموتيها يك هوش و ذكاوت فطرى دارند كه من نظير آن را كمتر ديده‌ام . طبيعة نطّاق هستند . از طفل ده ساله گرفته تا مرد هفتاد ساله ، همين‌طور زنهاى آنها . خيلى خوب حرف مىزنند ، بلكه از مردها فصيح‌تر و بهتر . اينها را اگر تربيت كنند و صاحب علومات شوند از بيشتر اهالى ايران در كارهاى مدنى و سياسى برترى پيدا مىكنند . جنگى و سپاهى نمىشوند ديپلوماتهاى خوب خواهند شد .\r\n\r\nفرنگستان الموت\r\nورك در بلندى واقع و صد خانوار است . « پيچ بن » ييلاق و مرتع خوب آنها است كه امير اسعد چند سال است برده و هنوز مرافعهء آن تمام نشده است و تمام نمىشود . نسبة اهل ورك و بالاروچ از سايرين متمدن‌ترند . فرنگستان الموت اين دو قريه است . و از اين كاغذى كه ميرزا على اكبر كدخداى آنجا به من نوشته درجهء تمدن اين فرنگستان خوب معلوم مىشود .\r\n\r\nنامهء ميرزا على اكبر\r\nقربان خاكپاى جواهرآساى مباركت گردم . عرضه داشت كمترينان بر رويه بازيافتگان ارم جمال اعليحضرت قدر قدرت قضا صولت آن است از بابت اجاره جنابعالى اگر گوشتى و روغنى خواسته اين كمترينان خدمت كنيم ، الخ .\r\nغروب منزل آمدم . بلبل تازه مىخواند . هوا و صفا از اين بهتر نمىشود . اما به من هيچ\r\n\r\n","description":"","footnote":"","page_name":" 3079 ","page_number":467},
  {"content":"\r\n\r\nلذتى نمىدهد و جهنم مىماند . مثل است . « خر وامانده منتظر چش است » . الموتيها از آمدن اين مأمورين پاك و صاف رم كرده نزديك نمىآيند . مشغول اجارهء زوارك هستند .\r\nعيال مهدى رفت پول از شوهرش بگيرد . كاغذ مهمل بدى به لطف الله خان نوشته بود .\r\nمادرزنش هم رفت . من هم گفتم سيد موسى درب خانه‌اش را مهر كرد . تا فردا نگويند ده هزار تومان غارت شد . در صورتى كه چيزى ندارد .\r\nنهر قلعه خراب شده سنگ جلوى آب را گرفته . سنگ‌تراشى از رودبار خواستيم . در اين بىپولى پانزده تومان و يك من باروت قرار شد بگيرد . مشغول مرمت است . عمله هم با رعيت باشد . چون خودشان هم مبلغى زمين و مقدارى باغ و يونجه از اين نهر آبيارى مىكنند حالا به جاى آن‌كه آب فراوان شود دو روز است هيچ آب نداريم .\r\n\r\nخواب سياسى\r\nاز بس در اينجا شهرت از تنكابون مىدهند محمد على ميرزا بادكوبه آمده با سى هزار قشون خواهد آمد . ظل السلطان رشت است ، ديشب من هم خواب ديدم در چادر بزرگى شاه سلام نشسته اما خيلى لاغر و ضعيف است . توى چادر جمعيت زياد است . از آن جمله يكى سپهدار اعظم بود . دست راست سرباز زيادى كه همه تفنگهاى خوب و لباس سفيد دربردارند ايستاده . دست چپ قشون زيادى كه لباس نيلى دربردارند . زن بسيار زيادى هم سمت ديگر ايستاده و آنها گريه مىكنند و شكايت از ايام گذشته . سربازها صدا به زنده باد و هورا بلند كردند من از خواب پريدم .\r\n\r\nزن خطيب\r\n« روزنامه » كه به اينجا رسيد درب اطاق برهم خورد . صداى زنى آمد و به اصرار من داخل اطاق شد . زن كدخدا نه‌نه خانم بود كه از دست حسنقلى و كم و كسر نان به شكايت آمده بود . چون ده دقيقه قبل ذكر فصاحت زنهاى الموت شد دلم مىخواست ممكن مىشد نطق اين زن را در « گرامافنى » آدم ضبط مىكرد و در جوف اين كتاب مىگذاشت تا صدق قول من معلوم شود . به خدا مثل يك خطيب كه قبل از وقت به زحمت زياد خطبهء خود را حفظ كرده باشد اين زن حرف زد . با وجودى كه حيا و شرم هم مانع او بود . اين اول زنى بود كه بعد از اين مدت وارد اطاق من شد . آن هم نه‌نه خانم بود . . . « 1 »\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3080 ","page_number":468},
  {"content":"\r\n\r\nميان الموت روگيرى نيست مگر معدودى از زنها . مثلا در اين زوارك فقط عيال ملا عباس مرحوم است . اما از ما رو مىگيرند و به محض رؤيت كلاه سياه در رفته در يك سوراخى پنهان مىشوند . خوشگل هم كم دارد . روى هم رفته زشت و سياه چهره مىباشند . مىگويند فقط در دينه رود زنهاى خوشگل زياد است .\r\n\r\nبالاروچ\r\nجمعه 26 ربيع الثانى - من امروز پيش خود قصد كرده بودم بروم بالاروچ كه مركز و منبع اين فسادها است ، بواسطه وجود ملا يوسف و مفيد و دو نفر طلبهء ديگر .\r\nحسب الاتفاق ديروز عصر پاكتى از صدق الدوله براى ميرزا حسن خان مىرسد كه با رحيم خان فورى به شهر بيائيد . شب به اسمعيل خان نوشتند . از گرمارود آمد سحر رفت .\r\nدر صورتى كه حضرات قبل از او رفته بودند . غنيمت شمرده چهار ساعت به غروب مانده سوار شدم . نيم ساعت راه است . مقابل قلعه در بلندى سمت جنوب ما و شمال البرز واقع است . خيال هم داشتم ملا يوسف را با خود قلعه آورده روانهء تنكابونش كنم .\r\n\r\nملا يوسف\r\nبعد از زيارت در پائين امامزاده نمد آبدارى انداخته نشسته بودم ملا يوسف آمد .\r\nقدرى گذشته ملا شعبان و ملا حسن ، ريش سفيدان و ملا رستم هم آمدند . اين ملا رستم شكارچى خيلى قابلى و از ارادت كيشان قديم است . مختصر سر صحبت را خود ملا يوسف باز كرد . من هم ناچار شدم آنچه ميل داشتم گفتم و تقصيرات او را با حضور رعايا يكان يكان شمردم ، چنانچه آخر همه را تصديق و اقرار كرد و بقدرى عذر خواست و « پاردن » هاى « 1 » ايرانى . . . و فرنگى با حضور همه خواست كه من از آن نيت اول خود منصرف شدم .\r\nمن‌جمله در ضمن حرفها رو به رعايا كردم گفتم سه سال است اينها شما را فريب داده و متصل از شما به عنوان وكيل و پول تلگراف و خرجهاى ديگر پول گرفته‌اند كه اين املاك خالصه نيست و ما برمىگردانيم . خود اين ملا يوسف و اين چند نفر دو دانگ از اين بالاروچ را از حضرت و الا خريدارى كرده‌اند . الان قبالهء آن دو دانگ را بياورند حضورا پاره كنند ، من هم قبالهء چهار دانگ را به شما تسليم مىكنم . ضرور اين همه خرج و زحمت نبود . يك مرتبه گفتند ما كى گفتيم خالصه نيست ، ملك شما نيست . آن وقت رو به رعايا\r\n\r\n\r\n","description":"","footnote":"\r\n( 1 ) -  Pardonne  .\r\n","page_name":" 3081 ","page_number":469},
  {"content":"\r\n\r\nكرده گفتم ديديد تمام براى فريب شما و ضرر شما و منافع خودشان بود . بارى آخر گفتند خودمان شرفياب مىشويم و تمام كارها را اصلاح مىكنيم . اگر شب باز خيالات دست ندهد انشاء الله اينجا هم تسخير شد و بهتر شد كه ملا يوسف را نگرفتم تبعيد نكردم . تمام از شيخ محمد على بد گفتند و به مهدى لعنت فرستادند . يك ساعت به غروب مانده مراجعت كردم ، در حالى كه تا مسافتى پياده همراه من آمده و معذرت مىخواستند . در الموت هيچ كس پول نقد ندارد مگر همين ملاهاى بالاروچ و در سال صد سى و صد چهل تنزيل مىدادند . دو سال است آنها هم متروك داشته‌اند .\r\nبويك « 1 » آقا بيك آدم رفعت السلطان كه براى وصول بعضى مطالبات آمده بود صبح شهر مىرفت . عريضه‌اى رعاياى بالا رودبار گفتم به انجمن نوشتند كه سه سال است . . .\r\nالموت باعث اين همه قتل و غارت ، فتنه و شر شدند ، احقاق حق ما نشد . حالا هم كه ارباب ما آمده با آن همه احكامات وزراى عظام و حكام قزوين آنجا مىرويم . ما را در شهر شريعتمداران مقصر مىكنند . نرويم مورد صدمهء ارباب و نافرمانى وزراى عظام مىشويم . استدعا داريم آن ذوات محترم تكليف ما را معلوم دارند . اطاعت ارباب را بكنيم يا شريعتمداران را .\r\nمهدى با ميرزا اسحق همراه ميرزا حسن خان رفتند . زن مهدى هم رفته بود مال الاجاره سهم شوهرش را بياورد . به عوض مال الاجاره كاغذ بىمعنى به لطف الله خان نوشته بود .\r\nمن هم دادم درب خانه‌اش را مهر كردند و گفتم همچو رعيتى لازم ندارم . همانطور كه رفته برود . همايون و كريم را گفتم صبح مدان بروند از آنجا به ساير دهات . كوچنانيها آدم فرستاده بودند يك نفر بيايد ما بيائيم . ميرزا حسن خان حالا رفته دور نيست اگر ديرتر بيايد آن سمتها هم مفتوح و مسخر شود .\r\n\r\nاصول تدريس تازه\r\nقدرى لباس از طهران خواسته بودم با مكتوب بچه‌ها امشب رسيد . الحمد لله همه سلامت مىباشند . از روزى كه آمدم گفتم آخوند بچه‌ها مهر ماه خانم را درس بدهد . حالا خطى پيدا كرده و كاغذى مىنويسد . معلوم مىشود خيلى باهوش است . خوب زود خط و سواد پيدا كرده . اين ترتيبات جديد و اصول تدريس تازه خيلى سهل‌تر است . من اگر موقع شد وضع تدريس قديم را خواهم نوشت كه ما چه قسم گرفتار بوديم و تا چند سال مبتلاى الف با .\r\n\r\n\r\n","description":"","footnote":"\r\n( 1 ) - ( - بيوك )\r\n","page_name":" 3082 ","page_number":470},
  {"content":"\r\n\r\nدوشنبه 29 - در اين موقع [ از 
  ] غيبت مفسدين بايد استفاده برد . موسى را اتان فرستاده بودم . امروز مقارن ظهر پيرمردان كه فقط همانها مانده و باقى زن و مرد تنكابون هستند آمدند . خيلى به آنها نصيحت كردم و اميدوارشان نمودم . آنها تمام سرها به زير و شرمنده بودند و معذرت مىخواستند . ملا يوسف هم ديروز از صبح اينجا آمد . اما نفهميدم چرا تنها آمد و سايرين را همراه نياورده بود .\r\n\r\nتقلبات شيخ محمد على\r\nدرويشعلى از شهر آمد . فقط كاغذى از رفعت السلطان آورد . معلوم شد خيلى براى آمدن عجله كرده . ايشان هم نوشته بودند صدق الدوله گله داشت كه مأمورين مرا فلانى جواب كرده ؛ من هم گفتم شما چرا بى جا و بىجهت به گفتهء شيخ محمد على مأمور فرستاديد . اينها هر كدام كدخداى سيصد خانوارند كه محل وثوق يك آبادى باشد از كجا شرور و مفسد شدند . تقلبات شيخ محمد على چيزى نمانده به همه آشكار شود . قونسل هم خيلى سخت گرفته تا كار الموت منظم نشود در هيچ يك از اوامر شما حاضر نيستم .\r\nجواب قونسل هم مانده تا تكليف را صدق الدوله معلوم كند .\r\nپسر شكر الله نرم لاتى از طهران آمد كاغذ زياد داشتم . برحسب معمول عين بعضى درج مىشود . مكتوب آقاى عماد السلطنه :\r\n\r\nنامهء عماد السلطنه\r\n« فدايت شوم صبح سه‌شنبه 23 است . بعد از مدتها ديشب دير منزل آمدم و تغيرى در موقع خواب و خوراك شد ، لهذا هيچ نخوابيدم و قاصد هم صبح زود فرستادم به زور اينجا آورده‌اند . متصل مىگويد زود باشيد . ديروز عصر منزل سردار اسعد وزير جنگ رفتم كه كابينهء وزرا پس از بيست روز معطلى و زد و خورد ظاهرى به همان اشخاص مقرر شد ، به تفاوت همين يك مسئله كه وزارت را سپهدار و سردار اسعد « آش دكش » كردند سپهدار وزير داخله شد ، سردار اسعد وزير جنگ ! وزير جنگ موقع برخاستن گفت مىروم مجلس و امشب به تياتر نخواهم رسيد . بليط تياتر خود را تقديم شما مىكنم . بليط را به من داد . لهذا گردن گيرم شد و شب را به پارك مرحوم اتابيك امين السلطان رفتم .\r\n\r\n","description":"","footnote":"","page_name":" 3083 ","page_number":471},
  {"content":"\r\n\r\n\r\nاعانه براى انجمن فرهنگ\r\nدو روز و سه شب آنجا روزها گاردن پارتى طرف عصر مىدادند شبها تياتر براى اعانهء « انجمن فرهنگ » . بليط گاردن پارتى يك هزار ، آنجا هم به انواع و اقسام چيزى مىگرفتند .\r\nبليط تياتر از پنج هزار الى سه تومان . در آن عمارتهاى جديد كه آنجا من ياد نداشتم در عهد خودش مهمانى داده باشد . جمعيت قريب هزار نفر بود . صندلى من نمرهء اول و اول صف واقع شده بود ، بعد صمصام السلطنه و سردار محتشم ، معز السلطان و غيره .\r\nقوام السلطنه ، مشير الدوله ، معاون الدوله هم بودند ( معاون الدوله وزير خارجه شده ) .\r\nقوام السلطنه گويا معاون وزارت جنگ بشود . دبير الملك معاون وزارت داخله شد .\r\n\r\nتياتر عدليهء سابق\r\nاما بازى تياتر مجالس متعدد از وضع عدليهء سابق استبداد صغير بود . آن وقت كه مشير الدوله وزير عدليه بود و اين بازيها چندان مزه نداشت و نصف اعظمش دروغ و غيرواقع [ است 
  ] .\r\nاما دو بازى آخر كه مجلس مشديهاى طهران و وضع عرق خوردن و صحبتهاى آنها ، بعد بدمستى و عربده بود بسيار بسيار خنده‌دار و عين واقع بود .\r\n\r\nكميابى نان\r\nساعت پنج و نيم از شب رفته مجلس تمام شد كه نم‌نم باران مىآمد . امسال بارندگى هيچ نمىشود ( مثل الموت كه بيم خشكى و نروئيدن علف مىرود ) . نان كمياب و بسيار بد . ديروز قسمى بود كه نصف بيشتر اين شهر نان پيدا نكردند . در باب اسباب فشنگ پركنى اگر قاصد نمىفرستيد با پست قزوين جواب بنويسيد . احتمال هست كه خودم از راه قزوين به فرنگستان بروم ، اسباب را همراه به قزوين مىآورم و مىدهم بفرستند الموت . زياده قربانت .\r\n( پايان نامهء عماد السلطنه )\r\nاز قرارى كه ديگران نوشته بودند آقا خيال مسافرت فرنگ را با همه بىپولى دارند .\r\nكاش من هم طهران بودم خودم را به آب و آتش زده همراه مىرفتم .\r\n\r\nنامهء شعاع الدين ميرزا\r\nرقيمهء كريمه حضرت شراكت‌پناهى كه پس از قرنى زيارت مىشود .\r\n\r\n","description":"","footnote":"","page_name":" 3084 ","page_number":472},
  {"content":"\r\n\r\n« قربانت گردم در منزل افخم هستم . از نزديك چشمم نمىبيند . از دور دستم نمىنويسد . بله پيرى است و هزار عيب . بارى هر وقت فكر تنهائى سركار شريكه را در الموت مىكنم راستى راستى اوقاتم خيلى تلخ مىشود ، آن هم تنهائى كه پول هم ما بين نباشد . باز گويا از طهران بهتر است كه بر پدر ايران لعنت كه اين روزها به درجه‌اى بر كليهء مردم سخت است كه منتهى ندارد . تنگى نان هم قوزبالاىقوز شده است . اخبارات :\r\n\r\nخبرهاى سياسى\r\nتقريبا بيست روزى بود كه كابينهء وزرا به جهت نقار داخلى خودشان يا به جهت زور خارجى استعفا داده بودند . چند جلسه پس از آن‌كه براى تعيين وزرا شد باز ديدند كه اولى به تصرف همانها هستند كه بودند . محض رفع خجلت فقط به مبادلهء اسم وزارت جنگ و داخله قناعت شد . داخله جنگى شد ، جنگى داخله . مصلحت چنين شد كه از خارجه و داخله همه به جاى خودشان باشند تا مصادفهء ستارهء دنباله‌دار به زمين نتيجه‌اش معلوم شود . اگر صدمه به زمين وارد نياورد آن وقت اصلاح ايران گفتگو شود ، و الا اصلاح تمام دنيا البته واجب‌تر است .\r\n\r\nستار خان و باقر خان\r\nروزنامه‌ها به درجه‌اى مهمل مىنويسند كه همان بهتر كه عهد كرديم كه ديگر نخريم .\r\nعجالة شهر ما از ورود سردارين سالارين شيرين ببرين ستارين و باقرين قرين مباهات و افتخار است و سزد كه بر تمام شهرهاى روى زمين افتخار نمايد . در خانهء صاحب‌اختيار منزل دارند و اين روزها با نهايت جلال مشغول بازديد هستند . تا بعد به چه رويه بيفتد .\r\nو اما احوالات ، الان سركار عماد السلطنه تشريف آوردند . به حمد الله تعالى همه دوستان سلامت . . . مريد بىپير ، خودساز بىجهت ، آرايش كن بىعلت ، خوش پوشش بد خياط ، رشيد با احتياط يعنى حضرت و الا افخم الدوله هم مشغول به خواندن شاهنامه هستند . ديروز جاى شريف خالى بود . از پول جناب نديم السلطان در باغ حاج امير الدوله با نظارت بنده مهمانى شاهزاده ملك آرا بوديم . با نديم بازى شد بيست و شش قران هم روزى مخلص شد ولى نسيه ، مگر چهار قران كه رفقا به زور گرفتند و به كاهو و سكنجبين و ليمونات مصرف شد .\r\nجناب عز الممالك هم عجالة به سمت وكالت دزفول آمده‌اند ولى چون البته هم مسلك با جماعت نيست گمان مىرود كه قبول نشوند . خيلى دلم مىخواهد كه پرنويسى كنم ولى نه حواس دارم نه اوقات . قربان شريكه ، شعاع الدين قاجار 21 - ع 2 - 1328 .\r\n( پايان نامهء شعاع الدين ميرزا )\r\n\r\n","description":"","footnote":"","page_name":" 3085 ","page_number":473},
  {"content":"\r\n\r\nاما رقعهء افخم الدوله پس از تفصيلات الموتيها و عدليه و جريمه دادن آنها و التزام ده يك ، كتك‌كارى سيد مهدى جرين‌دهى و شفيع اتانى و بىپولى و مرافعهء حسين و تقى اين مختصر را نوشته بودند .\r\n\r\nنامهء افخم الدوله\r\nاوضاع داخلى . وزراء بيست روز در استعفا بودند آخر باز همان كابينه برقرار شد به عوض شدن داخله با جنگ . تلگراف و پست هنوز معلوم نيست . ديشب پريشب قزاق و ژاندارم دعوائى كردند كسى كشته نشد . عمل نان خيلى مغشوش است هيچ پيدا نمىشود . ( تقى نوشته بود صبح دكان نانوائى مىروم عصر چهار دانه نان اگر با على مدد بگيريم ) .\r\n\r\nاوضاع جنوب\r\nمجاهدى كه براى شيراز مىرفت سر خود به سر نايب حسين مىريزند و پسر او را مىكشند . نايب حسين هم حامد بيك رئيس دستهء مجاهد و هيجده نفر را كشته بعد فرار مىكند . شيراز حالت خوشى ندارد . بر ضد اين اوضاع حرف مىزنند . قونسل انگليس كه به شيراز مىرفت در راه اصفهان و فارس كه صد سوار همراه داشت از ئيل قباد كه مىگويند ايل رشيد معتبرى است سر آنها ريخته دو نفر سوار هندى انگليس كشته ، خود قونسل با سوار ايرانى سلامت فرار مىكند . عباس خان چنارى را دنبال كرده بودند فرار به خانقاه سيد نجم الدين كرده است .\r\nدر باب مواجبها هنوز معلوم نيست و ختم نشده است . هر روز يك وسيله براى طفره هست . نور چشمان سلامت . عينى درس مىخواند ، گاهى خودم مشق مىدهم .\r\nشعاع الدين ميرزا با هزار تنبلى و تفصيل كاغذى مرقوم داشت . ساير دوستان و آقايان سلامت [ اند 
  ] . هر وقت بنده را ملاقات مىكنند عرض سلام مىرسانند . بهاء الدوله تازه آمده ، عين الملك . . . را صيغه كرده در شغال آباد منزلى گرفته متصل آنجاست و با زن خودش برهم زده . مقتدر نظام به زور داد و فرياد مفتش ادارهء نمك شده پشت ميزى را به زور صاحب شده . دختر هفت ساله‌اش مرحومه شد . خودش سرخجه بيرون آورد ناخوش بود . اما ديروز ديدم منوچهر ميرزا را چسبيده و مشغول كار شده است . روزنامه جز « پليس ايران » كه به زور و عنف مىآورند ندارم . آن هم مهمل است . با وجود آن چند نمره ارسال شد .\r\n( پايان نامهء افخم الدوله )\r\n\r\n","description":"","footnote":"","page_name":" 3086 ","page_number":474},
  {"content":"\r\n\r\n\r\nنبودن تنباكو\r\nامان الله خان و جهانگير خان ديشب سر نبودن تنباكو نزاع سخنى با لطف الله خان كردند ، امروز صبح لطف الله از بودن آنها استعفا داد . من هم از خدا خواستم . زيرا ماهى بيست تومان نقد و مبلغى از بابت خرج خودشان و اسبشان منفعت بود . هر دو را روانهء شهر كردم . شرح اقامت آنها را بايد يك كتاب جداگانه نوشت . حقيقة اين كردهاى قزوين خيلى مردمان . . . . همان است كه قايم‌مقام مرحوم گفته\r\n آه از اين قوم بىحميت بىدين * كرد رى و ترك خمسه و لر قزوين\r\nروبه خيار و كدو كنند چو بيژن * پشت به خيل عدو كنند چو گرگين\r\nعاجز مسكين آنچه دشمن و بدخواه * دشمن و بدخواه آنچه عاجز و مسكين \r\n\r\nبه سوى اندج‌رود\r\nپنجشنبه دوم شهر جمادى الاول - 22 درجهء ثور ، 12 مه ماه - تا اين ايام چندى را محصور و چندى را مشغول اصلاح با بالا رودباريها بودم . حالا كه از دشمن پشت سر ايمن و « فورتى فيكاسيون » « 1 » خودمان را مستحكم كرديم نوبت حمله شد . فى الواقع تا حال مشغول دفاع بودم . صبح را سوار شده به سمت دهاتى كه در اندج‌رود است كه به يك اندازه براى اطاعت پى بهانه مىگشتند روانه شدم . هوا ابر بود . كم كم بناى آمدن باران شد . تا صاين كلايه كه ده اربابى است سه ساعت راه است باران خورديم . در منزل ميرزا آقا از ملاكين آنجا پياده شده ناهار خورديم . باران شدت كرد . آب اندج‌رود زياد شد [ و 
  ] عبور ما غيرممكن . ميرزا آقا شب را نگاه داشت . غروب هوا باز شد . گردش رفتم و خانهء قاضى مقتول . پسر بزرگش ميرزا على اكبر از همان وقت كه نزد من آمد و مردود شد عارض شدند و شهر رفته نيامده . سه پسر كوچكش بودند . هر چه داشته‌اند غارت شده .\r\nقدرى تسليت داده مهربانى كردم . شب با ميرزا آقا قدرى گله‌گزارى شد كه دهات اربابى با ما چه مرافعه داشت كه همراهى با خالصه كردند . چون اين هم يكى از بدذاتها است خيلى دلجوئى و صحبت كردم . شرط كرد صحبتهاى مرا كلا به ديگران برساند و مىگفت حالا رعيت از شما واهمه دارد كه مبادا تلافى كنيد .\r\n\r\n\r\n","description":"","footnote":"\r\n( 1 ) - در اصل - فورتافيكسون -  Fortification  - استحكامات .\r\n","page_name":" 3087 ","page_number":475},
  {"content":"\r\n\r\n\r\nمثل مهدى رعيتى لازم ندارم\r\nكاغذى از افراسياب خان نايب دهات رودبار سپهدار رسيد . از مهدى و محمد حسين نوشته بود و اين‌كه مردم از حركت شما به اين سمتها متوحش شده‌اند ، مىخواهند به شهر بروند . جواب مفصلى نوشتم و قدرى هم آخرش تغير كه به شما چه ربط دارد كه از من مؤاخذه كنيد كه به دهات خودم مىروم . هر كس از من متوحش است و مىخواهد به شهر برود برود . هر كس هم از من تشكى دارد ، تظلمى دارد ، عدليه حاضر است . چرا نمىروند عارض بشوند و به شما عريضه مىكند . مگر شما محكمهء عدليه با قاضى اينجا هستيد . راه عدليه باز ، شاه و گدا يكسان ، معطل چه چيز هستند . مثل مهدى رعيتى را كه سه سال با اربابش جنگ كند ، مبلغى مال غارت كند ، قاطر ما را ببرد ، قالى ما را ببرد ، شصت اصله درخت از باغ ما ببرد ، حالا هم دست از شرارت برندارد ، گاو رعيت مرا با گلوله بزند و بكشد ، در گازر خان به سر زن مردم برود ، قلدرى كند ، هرزگى كند لازم ندارم . همچو رعيتى به درد نمىخورد . اگر خيلى خوب است شما ببريد در دهات خود منزل بدهيد . بيايد كروم و هوائى خانه‌اش را قيمت كند پول آن را گرفته جهنم شود .\r\nصبح جمعه سيم - يك ساعت از دسته گذشته سوار شديم خيلى مختصر آمده‌ام . دو سه نفر از نوكرها هم مال پيدا نشد پياده هستند .\r\n\r\nملا در الموت\r\nدر الموت بيك [ و 
  ] خان ، جز رشوندها كسى نيست ، مگر دو سه نفر از نوكر بابهاى گرمارود و ورك . مابقى را احتراما « ملا » مىگويند مثل ملا عيسى يا ملا جهانگير و غيره .\r\nملا عيسى ديروز به كوچنان رفته بود و ديشب را منتظر بودند . از ملا كلايهء اربابى گذشتيم .\r\nآن صاين كلايه هم دو مزرعه‌اش كفشگير كلايه و درويش كلايه خالصه و ملك حضرت و الا است . در كندانه سر ملك خودمان كسى نبود و استقبال و پذيرائى نكردند . گفتند سيد بزرگ قبل از وقت دستور العمل داده بىاعتنائى كنند . از آب دو سه جا به زحمت زديم تا به اندج رسيديم كه اين ده به اسم رودخانه موسوم ، يا رودخانه به اسم اين ده ، نمىدانم . اينجا هم احدى پيدا نشد .\r\n\r\nرسم استقبال\r\nرسم استقبال و پذيرائى اين‌طور بود و حالا هم ور نيفتاده . رعايا بيرون صف مىكشند . يك گاو بيچاره را هم طناب به دست و پايش بسته تا حاكم يا آن خان يا آن\r\n\r\n","description":"","footnote":"","page_name":" 3088 ","page_number":476},
  {"content":"\r\n\r\nارباب ملك به سى چهل قدمى مىرسد گاو بينوا را زمين زده آن وقت مير آخور يا جلودار تاخت مىكند و مىگويد مرخص فرمودند ، مرخص فرمودند ! آنها باز دست برنمىدارند و يك قال مقالى مىكنند تا سوار نزديك شده با دست يا شلاق يا چوب خود يكى دو نفرى را از اشخاصى كه هجوم به سر گاو آورده و به دروغ مىخواهند او را ذبح كنند رد مىكند . در اين موقع حاكم يا ارباب ملك نزديك شده گاو رها شده مشغول چرا است .\r\nگوسفند بيچاره بلاگردان گاو مىشود ، ذبح كرده سرش را هم آن سمت جاده مىبرند كه از ميان سر و تنه بايد رد شد . حالا گاه مىشود چاقو يا كارد تيز نيست چندين دقيقه خان بايد بايستد تا سر از تنه جدا و به سمت ديگر جاده برده شود . اجزاء طويله گوسفند را برداشته و يك مبلغى هم به عنوان « رسوم گاو » دريافت مىكنند .\r\n\r\nرسوم گاو\r\nچنانچه وقتى كه ما خمسه رفتيم تا شهر بيست و هشت تومان « رسوم گاو » شده بود و ما بين اجزاء طويله تقسيم شد . شيراز با نظام الملك مبلغ كلى گرديد . هر ده بزرگتر باشد رسوم زيادتر است . حالا اگر هنگام پياده شدن و منزلگاه باشد براى گوسفند بسا هست يك مرافعهء كلى ما بين اجزاء طويله و فراش خانه واقع مىشود ، يكى سر گوسفند را گرفته ديگرى پايش را . اين مىكشد آن مىكشد . فراش و مهتر هم با چوب و چماق توى سر همديگر مىزنند ، قمه كشيده همديگر را زخم مىزنند . يك مرافعه‌اى [ مىشود 
  ] تا از هم جدا كنند . گوسفند هم تكه شده و هر عضوش به دست يك نفر است . پارسال در الموت افخم الدوله موقوف كرده بود . من هم به همان نيت هستم كه به كلى متروك دارم .\r\nاما حالا قهرا براى من اين امر واقع نشده و نمىشود .\r\n\r\nهاشم تفنگچى\r\nهمايون را گفتم تقى كدخداى اندج را با يكى دو نفر ريش سفيد پيدا كرده كوچنان بيارد . از دك گذشتيم كه منشاء و منبع اين فسادها از اين دهكدهء كوچك بواسطهء ملا محمد كر مسئله‌گو برخاست . اينجا چند نفر رعيت كه يكى عموى ملا محمد بود مشغول كندن جوى بودند . ابزارها را زمين گذاشته جلو آمدند احوال‌پرسى كرده . گفتم بيايند كوچنان . در كوچنان رعايا جلو آمده بودند با هاشم كدخدا . يك بره هم بغل گرفته بودند خواستند بكشند نگذاشتم . قدرى رد شده كربلائى هاشم تفنگچى معروف آنجا پيدا شد كه حالا خيلى پير شده و ديگر منحنى [ شده 
  ] و از كار افتاده است . اين هاشم تفنگچى هميشه اسباب صحبت و خندهء ما در اسفار سابقه بود . از كوچنان كه بيرون\r\n\r\n","description":"","footnote":"","page_name":" 3089 ","page_number":477},
  {"content":"\r\n\r\nمىآمد هر جا را سئوال مىكردى هاشم اينجا كجاست مىگفت ولايت ما نيست ، ما بلديت نداريم . هر سمت كوه را هم نشان مىداديم هاشم از اينجا مىشود رفت مىگفت خرابه است .\r\n\r\nكوچنان\r\nوارد منزل كدخدا هاشم شديم كه بالا خانه‌هاى خوبى دارد . كوچنان هشتاد تا نود خانوار است . در توى تنگه كناررود واقع [ و 
  ] دو سمت كوه است . صبحها دو از روز گذشته آفتاب مىشود ، عصرها دو به غروب مانده آفتاب غروب مىكند . باغات بسيار منظم خوبى دارد . همه چپر كشيده و با ترتيب . ييلاقات خوبى هم براى علف‌چين و علف‌چر دارد . گويا به قدر هزار و پانصد تا دو هزار اصله درخت ديمى و آبى گردوى كهن داشته باشد . مردمانش نسبت به ساير دهات غنى هستند . اما اين اغنياء به مراتب فقيرتر از فقراى دهات قزوين و عراق مىباشند . از كوچنان مرد زياد به تنكابون رفته اما زن ممنوع است و مىگويند هيچ رسم نيست برود . اين ننگ را كوچنانى به گردن نمىگيرد .\r\nآب و هواى كوچنان خيلى ملايم و خوش و بىباد است .\r\n\r\nموعظه\r\nرعايا جمع شدند موقع خطبه و موعظهء من شد . آنچه مرحوم آقا سيد جمال در منبر مسجد شاه مىگفت تمام را من براى اينها گفتم ، بعلاوه آن‌كه خيلى چيزها را از خود علاوه كردم . حالا آن مرحوم يك مرتبه مىگفت من نه . هر چند نفر رعيت كه تازه مىآمد مىبايست حرفها را از سر بگيرم . خصوصا وقتى كه دو سه نفر اندجيها آمدند . چون مركز فساد اين ناحيه يكىاش اندج بود كوچنانيها خواهش كردند من از اول بسم الله الرحمن الرحيم گرفته تا آنجا كه رسيده بودم مجددا بگويم . بارى چه زحمت بدهم بقدرى من موعظه كردم و صحبتهاى تازه تازه براى آنها كردم ، از بدى ظلم ، خوبى عدالت ، محسنات مشروطه ، از فلاحت و رعيتى ، حقوق ارباب [ و 
  ] حق رعيتى و اين‌كه رفع ظلم بايد كرد حالا اين ظلم را به قول آقا سيد جمال كلاهى مىكند نگذاريد ، سيد مىكند نگذاريد ، آخوند مىكند نگذاريد . از قبا قرمز نترسيد . از مأمور واهمه نكنيد ، پشت هم باشيد ، اتفاق كنيد كه رعايا به جاى گوش با چشمها استماع مىكردند و به همديگر مىگفتند ما شاء الله ارباب خوب مىگويد ، ارباب هم به اين خوبى مىشود . آخر هم چون ديدم كوچنانيها خيلى مقدس هستند گفتم اين املاك را حضرت و الا از دولت خريده ، از علماى نجف اشرف هم خريدارى كرده ، شرعا عرفا ملك اوست . نماز شما ، روزهء شما ،\r\n\r\n","description":"","footnote":"","page_name":" 3090 ","page_number":478},
  {"content":"\r\n\r\nغسل شما تا وقتى كه او راضى نباشد صحيح نيست و اين صحبت آخر خيلى به آنها اثر كرد . يك مرتبه صداى همه بلند شد كه خير ما حضرت و الا را دوست داريم . رعيت او ، مطيع او ، چاكر او ، بندهء او هستيم و از هيچ كس هم واهمه نداريم تا شما را داريم .\r\nمجلس اول ما تمام شد رعايا رفتند . اما دو تا دو تا ، سه تا سه تا به همديگر نزديك شده و حرفهاى مرا مىگفتند كه خاطرشان نرود . عيب ندارد چندى بگذرد من خطيب يا واعظ خوبى مىشوم . اينجا مشق كنيم شايد در طهران به درد بخورد . كار ديگرى كه از دست ما ساخته نيست . ناهار خورده شد . اين كدخدا هاشم را هم خواسته بودند بكشند .\r\nبا جمعى ديگر از اهل ده فرار كرده بود . آن وقت اموالش را بردند و مبلغى پول گرفتند با يكى دو قاطر از رعاياى ديگر . هر ده ما كه همان كدخداى قديم را دارد فى الجمله خواهان ما هستند و مىشود كنار آمد . هر جا كشته شده يا عوض شده باعث زحمت است .\r\n\r\nنامهء افراسياب خان\r\nتا عصر يكى دو سه مجلس كوچك هم مواعظ گفته شد . ملا محمد تقى و شيخ موسى كوچنانى تا شب نزد من بودند و شكايت از شيخ محمد على و سيد بزرگ خيلى مىكردند . در اين بين سر و كلهء آخوند ديگرى پيدا شد . گفتند حاجى عبد العلى شمسى كلايهء رودبارى است . بعد احوال‌پرسى پاكتى از افراسياب خان داد كه تشريف مىبردند زر آباد اين پاكت را داده و گفتند زود در صاين كلايه خدمت شما برسم . باز كرده ديدم نوشته است جواب عريضهء ديشب نرسيد . جمعى از اهالى فيشان و اندج رود آمده شكايت دارند كه شما آنجاها ميل داريد برويد . خوب است فسخ عزيمت كنيد تا نايب الحكومه بيايد . حقوقات شما را قانون مىگويد نايب الحكومه بگيرد ، قانون نمىگويد اسباب توحش بشويد . استدعا دارم نرويد . خيلى از قانون صحبت كرده بود .\r\nآخرش هم نوشته بود از طرف صدق الدوله كارهاى الموت به من راجع شده . من خيلى اوقاتم تلخ شده آنچه مىخواستم گفتم . حاجى عبد العلى گفت اوقات تلخى نكنيد ، به خان مشتبه كرده‌اند . مرا براى همين فرستاده از صاين كلايه تا اينجا آمدم تحقيقات كردم احدى با شما طرف نيست . توهم هم كسى نكرده . من گذشته از همجوارى و اطلاعات خارج حالا از اين تحقيقات يقينم شده مفسد سيد بزرگ است و شيخ محمد على رعيت تقصير ندارد . از شما هم ناراضى نيست . بعد از دعواها صلح كرديم و شب حاجى عبد العلى را نگاه داشتم ، از ملاهاى محترم رودبار است ، خيلى معقول و مؤدب و چيزفهم .\r\n\r\n","description":"","footnote":"","page_name":" 3091 ","page_number":479},
  {"content":"\r\n\r\n\r\nسلف فروشى\r\nاندجيها بعد از موعظه به اصرار و ابرام براى ناهار فردا دعوت كردند . امروز شنبه پس از مجلس موعظه وداع [ كرده 
  ] سوار شديم تا اندج راهى نيست . از اين ده به پائين برنج‌كارى مىكنند اما بواسطهء فقر تمام برنج خود را از حالا به قيمت نازل سلف مىفروشند و چيزى گيرشان نمىآيد . اگر خدا خواست و ماندم بايد از خودم پولى به آنها بدهم تا اين سلف‌فروشى را متروك دارند كه ضرر كلى رعيت است . اندج بالاخانه‌هاى خوبى دارد .\r\n\r\nفقر الموت\r\nهرجا وارد مىشوى بعد از موعظه و خطبه‌هاى من سه صحبت ديگر مىشود . يكى حكايات سال گذشته و عذرخواهى كه حالا هم واهمه داريم و مىترسيم . ديگر اين‌كه اين ده نظمى ندارد . آبش خوب نيست ، سيل متصل خرابى مىكند ، زراعت ما كم است .\r\nآن ده خوب است نظم هم دارد . زمينش اين‌طور ، آبش آن‌طور و حال آن‌كه آن ده همين كلمه را از خود و تعريف را از آن يكى كرده بود . سيمى حكايت فقر و فاقه و بىچيزى رعيت است كه حقيقة راست است . از تمام رعاياى ايران گمان مىكنم الموتى فقيرتر باشد .\r\nاز اينجا خيال كرده بودم فيشان بروم و سراغ آن سيد خدانشناس . استخاره كردم خوب نيامد . كدخداى كوچنان و اينجا و مستشارهاى من كريم و همايون صلاح ديدند امشب گازرخانى مسقط الرأس حجة الاسلام شيخ محمد على و فردا از آنجا اتان بروم .\r\nمتوكل على الله پنج ساعت به غروب مانده سوار شدم . حاجى عبد العلى تا اينجا همراه بود ، يعنى من نگاه داشتم .\r\n\r\nجواب به افراسياب خان\r\nجوابى براى افراسياب خان نوشته : همه را از قانون صحبت كرده بودى در آن مدرسه كه شما درس قانون خوانديد در كدام جلد از قانون نوشته شده بود كه من به ده خودم كه به منزلهء خانهء خودم است آن هم برحسب دعوت رعايا نروم . مفتش شما حاضر و ناظر معركه بود . تفصيلات را به شما خواهد گفت . اما مرور به كتب قانون لازم است . اين علم خيلى وحشى است . زود فراموش مىشود . مردكهء رودبارى هيچ چيز نفهم متصل براى من از قانون صحبت مىدارد و مىنويسد و حال آن‌كه خود اينها ظلمى و ستمى به اهل\r\n\r\n","description":"","footnote":"","page_name":" 3092 ","page_number":480},
  {"content":"\r\n\r\nرودبار مىكنند كه آن سرش ناپيداست .\r\n\r\nخشكه چال - گازر خان\r\nراه سخت سربالا دو ساعت تمام كشيد تا به خشكه چال رسيديم . ده اربابى است خورده مالك . جناب آقا شيخ موسى اينجا منزل دارد . از دوستان ما بود . خواسته بودند بكشند مخفى شده . پنجاه تومان يك دفعه تقديم داد ، سى تومان هم مىگفت به توسط همين ملا عبد العلى براى سيد بزرگ فرستادم تا از كشتن من گذشتند . الان هم مىخواستم فرار كنم . ديگر ناچار شدم و ماندم . يك فنجان چاى در منزل او خورده سوار شديم ، همه جا سرازير تا گازر خانى . يك دو نفر جلو رفته بودند . چون زنانه و مردانه جمعيت دهات تنكابون است خيلى كم آدم است و اگر همه بودند بهتر بود . نطقهاى من مستمع زيادتر داشت و اثرش بيشتر بود . صاحب سخن را هم كه مستمع سرشور مىآورد . خيلى از اين بابت افسوس دارم . زيرا زحمت من مكرر خواهد شد . من از اين ده خيلى واهمه داشتم كه دربروند راه ندهند . اما خير سه نفر علماى آنجا ملا قربان على ، ملا شعبان ، ملا حاجى آقا با استاد سميع متولى قبور سادات ، حسن ور كدخدا با چند نفر جلو آمده گوساله‌اى هم كه براى استقبال آورده بودند فرار كرده هر چه دويدند گرفتار نشد . هى عذرخواهى كه چرا زودتر خبر نكرديد . من هم گفتم مسافرت من خيلى مختصر است . فقط ديدم رعايا پيش من نمىآيند گفتم بروم ببينم علت چيست . خر . . . .\r\n\r\nهميشه گرسنه\r\nدر بالاخانهء ملا شعبان منزل كرديم . اينجا صد خانوار است اما الان ده نفر مرد و سى نفر زن بيشتر باقى نيست . همه تنكابون هستند . مىگفتند اينجا سى خانوار بود حالا خيلى زياد شده و زمين كم كفاف مخارج دو ماه را نمىدهد . براى خاطر يك وجب زمين جاى ديگر هم نمىروند ، نه اينجا رعيتى صحيح دارند نه دل مىكنند بروند جاى ديگر . اين است هميشه گرسنه هستند .\r\nشب با آن سه آخوند خيلى صحبت شد . مطلب غريب اين بود كه اينها هم تمام تقصير را گردن شيخ محمد على مىگذاشتند و مىگفتند حالا هم دست برنداشته كاغذجات او حاضر است ، مىآوريم نشان مىدهيم . تا بدانيد از ما تقصير نيست . نصايح من گويا كارگر شد . قرار دادند چند روز ديگر كه رعايا از تنكابون آمدند بيايند قلعه . استاد سميع مىگفت همه خسته شديم اما ما را نمىگذارند .\r\nدو دانگ گازر خان وقف قبور سادات است . اما به وقف عمل نمىشود و مىگفتند\r\n\r\n","description":"","footnote":"","page_name":" 3093 ","page_number":481},
  {"content":"\r\n\r\nهيچ نمىدانيم كدام زمين وقف و كدام خالصه است . يا دروغ مىگفتند يا اگر اين‌طور باشد عمل تقسيم آنجا كه مقصود من است خيلى اشكال پيدا مىكند .\r\n\r\nكدخدا حمزه\r\nصبح يكشنبه - علما زودتر آمدند . بعد از اندكى صحبت پائين رفتم با حسن و استاد سميع خيلى صحبت كردم . حمزه كدخداى اينجا بود كه مقتول [ شد 
  ] و خانه‌اش را آتش زدند ، اموالش را بردند . الان هم خانه‌اش بىدروپيكر و سياه بود . ريخته بودند به خانه‌اش با چوب و چماق زده بودند ، نيمه جان شده بود . آن وقت روح الله نام كه اهل همين ده است يك تير به سينه‌اش زده و مرده بود . خوب است مختصرى از تفصيل سال گذشته نوشته شود .\r\n\r\nدستورهاى شيخ محمد على\r\nجمعى از الموتيها كه در تنكابون بودند كه بعد از شرارت پيرارسال متوارى شده بودند با حبيب الله وركى كه در رشت بود و با يك عدد بيرق تنكابون آمده بود به اشارهء امير اسعد الموت مىآيد . ابو القاسم قبل از ورود آنها بواسطهء كاغذهاى خير الله بيك و ديگران كه مجاهدين از سمت رودبار به سر شما مىآيند بدون اطلاع احدى فرار مىكند .\r\nالموتيها فورا گرمارود مىآيند خانهء قهرمان كدخدا را آتش زده آن وقت قلعه آمده بعد ده به ده گردش كرده غارت مىكنند و آدم مىكشند . سيد بزرگ ، ملا يوسف ، شيخ محمد على هم دستور العمل مىدهند . چنانچه مكتوب شيخ محمد على هست كه شصت نفر را صورت داده بود بكشند ! قهرمان و حيدر آدم ما به سيد بزرگ پناه برده بودند . . . تسليم آنها مىكند و مىكشند . امير اسعد بعد از آن‌كه مىبيند حضرات خيلى هنگامه كردند متغير مىشود . يك قول هم مىگويند نوشته به دست حبيب الله داده بود فرستاد نوشته را بگيرد . حبيب الله نداد گفت اين سند من است . قول ديگر مىگويند حبيب الله در وقت مستى چند مرتبه گفته بود با همين تفنگ مىروم و امير اسعد را مىكشم .\r\n\r\nكشتن حبيب اللّه\r\nعلى اى حال امير اسعد ملك نياز خان را اول روانه مىكند . او قدرى مردم را ساكت مىكند . پشت سر آن هدايت صندوقدار خودش برادر رحيم كدخداى اوانك را با بزرگ گرمارودى مىفرستد . اينها در ورك با ميرزا على و درويشعلى و چند نفر كه برادرهايشان را كشته بودند همدست مىشوند . حبيب الله مطلب را ملتفت مىشود از ورك فرار\r\n\r\n","description":"","footnote":"","page_name":" 3094 ","page_number":482},
  {"content":"\r\n\r\nمىكند . در جرين ده ملك نياز خان او را نگاه مىدارد و مىگويد پيش من هستى ، آنها جرأت نمىكنند بيايند . ساعت چهار اينها از ورك وارد جرين ده مىشوند . در تاريكى وارد اطاق [ شده 
  ] حبيب الله را با كارد و گلوله تقاص مىكنند . آن وقت روح الله را هم آورده در گازر خان به درخت بسته تفنگ را به دست پسر حمزه مىدهند . اما او نمىكشد .\r\nبعد از اين مرافعه خير الله بيك مىآيد و اموال مردم هر چه ممكن مىشود پس گرفته آنچه خوب بود خودش مىبرد . تتمه را هم نصف به عنوان ده يك و ده نيم تا ميرزا على خان مىآيد كه از آن به بعد نوشته شده . اما آنچه محقق شده و همه مىگويند اگر ابو القاسم خان فرار نكرده بود هرگز جرأت آمدن را نمىكردند . حالا هم متصل همين را مىگويند كسى تقصير نداشت . آدم خودتان فرار كرد كارها اين‌طور شد .\r\n\r\nقلعهء حسن\r\nبا همه وداع كرده سوار شديم . راه سر بالا و از پشت قلعهء حسن بود . اين قلعه رو به جنوب در يك كوه منفرد سختى است كه جز يك كوره راه از سمت شمال كه به صعوبت بايد طى كرد بيشتر ندارد . همان مكانى است كه صد سال مطمح نظر تمام روى زمين بود و از ترس فدائيان حسن پادشاهان و اعاظم رجال و علماى ممالك اسلامى خواب راحت نداشتند . اكنون در نهايت فلاكت و خوارى خراب و ويران افتاده . آثارى و علامتى از آن شأن و شوكت باقى نمانده است . من دو سفر بالاى آن رفته‌ام . انشاء الله اگر امسال هم رفتم تفصيل حاليهء آن را خواهم نوشت .\r\nراه تمام سربالا و بسيار بسيار سخت بود . يك‌جا هم همه پياده شديم . لطف الله خان غرور كرد و پياده نشد كه اسب پرت شد و زمين افتاد . بعد يكى دو غلت [ زد 
  ] به خواست خداوندى هر دو خلاص شدند .\r\nرسيديم به اتان . موسى جلو آمده بود با كدخدا محراب و هر قدر مرد بود . اول به امامزاده مشرف شده فاتحه خوانده زيارت كردم . بعد به بالاخانهء مرحوم ملا مختار كدخداى سابق كه اين شفيع برادر اوست و بعد از او كدخدا شد و حالا طهران از وكلاى محترم الموت است [ رفتيم 
  ] .\r\n\r\nاتان\r\nاتان در سينهء كوه واقع [ است 
  ] خانه‌ها مرتبه به مرتبه ، پشت بام تحتانى حياط فوقانى است . دويست خانوار است . اما همه تنكابون هستند . آبش كم است . رودخانه از گودى مىرود و ذره‌اى فايده نمىدهد . تقريبا چهار هزار عدد گوسفند دارند كه تماما در گدوك\r\n\r\n","description":"","footnote":"","page_name":" 3095 ","page_number":483},
  {"content":"\r\n\r\nچاله مشغول تعليف است . بيست روز ديگر خواهد آمد . كلايه به فاصلهء كمى از اتان واقع است و يكى از محلات اتان است . صد خانوار است . ماليات هر دو يكى است . دو تا اتانى مىدهد يكى كلايه .\r\n\r\nشما را مىشناسيم\r\nمجلس موعظهء من اينجا نسبة رنگين [ شد 
  ] و به قدر پنجاه نفر مستمع داشتم . حرفها را هم از بس مكرر زده‌ام نزد خودم خنك شده . اما پيش حضرات خيلى تازه و نمكين است ، بطوريكه دو گوش هم قرض كرده و استماع مىكردند . زنها هم كم كم جمع شدند و به اصطلاح اهل منبر خيلى خوب گرفت . تماما اظهار اطاعت و بندگى كرده [ گفتند 
  ] تا جان در بدن داريم فدائى ارباب خود حضرت و الا هستيم و احدى را از اين به بعد بدون اجازهء شما راه نخواهم داد . اين مرتبه مهدى گاوكش زواركى اينجا بيايد جسدش را از اين كوه پرت مىكنيم . نايب الحكومه كيست ، حاكم كيست ، شاه كيست . ما همان شما را مىشناسيم و بس . اجازه بدهيد همه الموت را زير و زبر مىكنيم . اينها همان . . . بودند كه چهار ماه است مرا معطل كرده چند دفعه آدم فرستادم كاغذ نوشتم تمام را بىاعتنائى و بىاحترامى مىكردند !\r\n\r\nمهدى گاوكش\r\nمهدى در اينجا گاو رعيتى را با گلوله زده كه بسيار نزد الموتى غريب مىنمايد . مهدى گاوكشى هم در طهران داشتيم از مشديهاى نمرهء اول [ بود 
  ] . او مرحوم شده لقب او را من به مهدى زواركى دادم .\r\n\r\nمريم\r\nدر گازر خان و اتان زنها از كلاه ما رو نگرفتند . مىآمدند مىرفتند . در اين ناحيه مثل تمام نواحى الموت روگيرى و حجاب هيچ معمول نيست ، . . . مريم شيرزنى است متموله براى حفظ خود هميشه خدمتگزار ، و حضرت و الا خيلى التفات داشت . حالا با گله رفته است چاله . دخترش مثل فرفره كار مىكرد . از اين زن پارسال پنجاه تومان نقد گرفتند ، پانزده گوسفندش را با مقدارى اسبابش را . سماور بيچاره را نشان گلوله گذاشته بودند .\r\nبزرگ خواهرزادهء اوست ، جوان رشيدى [ است 
  ] . مىگفت تله‌اى نيست در اين كوه كه مريم زير آن مخفى نشده باشد . فقط به جرم اين‌كه حضرت و الا به او التفات داشت .\r\n\r\n","description":"","footnote":"","page_name":" 3096 ","page_number":484},
  {"content":"\r\n\r\n\r\nكمى آب\r\nعصر خواستم بروم به يك اصرار و تمناى فوق العاده مرا نگاه داشتند . هواى اينجا سرد است . تابستان خوبى دارد . ليكن كم آب است . اين همه آب كه الموت دارد تمام بىمصرف [ است 
  ] و هدر مىرود . اغلب دهات آب ندارند يا كسر دارند ، كافى نيست و راه آن بقدرى دور است كه پاك كردن جوى و آوردن آب به قدر يك تنقيهء قنات جاهاى ديگر خرج و زحمت دارد . پائيز هم آب مىافتد تا اين ايام . چشمه در كوهسار خيلى كم است . هر چه هست پائين است و بىفايده .\r\n\r\nمتصل موعظه\r\nعصر باز همه جمع شدند . موعظه شروع شد . حقيقة براى خودم بعد از مدتها اقامت طهران و فكر زياد خوب كارى پيدا كردم . آن همه صدمات قزوين و ورود الموت تا دو سه ماه ، اين هم كار حاليه‌ام . مثل دعاة عيسوى توى اين دهات افتاده . متصل موعظه و نصيحت و دعوت بكنم . آخر الامر هم مىترسم تمام بىمصرف شود يا در اين راههاى سخت صعب زمين خورده گردنم بشكند .\r\nبارى منبر عصر خيلى طويل و عريض شد . آخرش هم منجر به محبوسى خودم و شكايت از زواركى و قطع آب و نان گرديد . اگرچه بكاء شديد دست نداد ، ليكن تباكى كردند و نفرين نمودند ، دشنام دادند و خودشان را مذمت كردند . توبه و انابه نمودند . من هم دعاى خير به آنها كرده ترغيب و تحريض به اطاعت و فرمان‌بردارى [ كردم 
  ] .\r\n\r\nنايب\r\nغروب كلايه‌ايها چهار نفر كه باقى مانده بودند آمدند . كدخداى آنجا حجة الله است .\r\nشب نشسته قرار اجاره را دادند . موسى را گفتم بماند تا بعد كه جمع شدند فرار ماهانهء يك نفر نوكر را بدهند . آنجا بگذارم سرپرستى كند . جرم و جريمه موقوف شود . اين مطلب يكى از جمله مواعظ من بود كه بسيار بسيار پسنديدند . ماهانهء معين بدهند . آن آدم هم تعدى نكند . حرفى بود كه تا حال نشنيده بودند . تا بود يك نفر نايب براى اين ناحيه معين مىشد و آن آدم متصل مشغول كلك درست كردن بود . اين به آن انداختن [ كه 
  ] خودش مداخل كند ، نايب الحكومه هم به نوائى برسد . اين حرف مرا خارق عادت ديدند . اول به نظرشان غريب آمد . پس از تفسير و تبيين خيلى خيلى خوششان آمد ، دعا و ثنا كردند . مختصر جلب قلوب همه شد و اميدوارم آنها هم كه از تنكابون آمدند قبول\r\n\r\n","description":"","footnote":"","page_name":" 3097 ","page_number":485},
  {"content":"\r\n\r\nكنند و ساكت شوند . خود رفتن به اين اختصار من ، بدون گرفتن سيورسات و معمولات سابقه خيلى باعث اميدوارى آنها شد . هر چه دادند كسى چيزى نگفت . ديگر براى هر اسبى يك من شاه جو كسى نخواست . پنج من قند كسى نگرفت و قس عليهذا . هر يك از اين مطالب پيش آنها تازگى دارد .\r\n\r\nايلان و جنگل اورس\r\nصبح دوشنبه - سوار شديم . راه ما همه جا سربالا و سخت بود تا به ايلان رسيديم .\r\nشكر الله ايلانى از آن شارلاتانها است . چون در يارفى رعيتى دارد خودش را رعيت مخصوص مىداند . زبان‌آور غريبى است . يك بره بغل پسر هاشم كدخدا داد تا سرگردنه آمده بود . نزديك ده پسر باقر هم رسيد و مرده قلى پيرمرد طناب گاو خيلى رشيدى به دست براى استقبال ايستاده بود . مردان ده همينها بودند . زن زيادتر بود اما در مىرفتند و از گوشه و كنار ما را نگاه مىكردند . اين حجاب حضرات گويا بواسطهء زن گرفتن عباس و اقامت آنجاى اوست ، و الّا هيچ علت ديگر نداشت . قدرى در بالاخانهء كدخدا خستگى در كرده چاى از خانهء عباس آوردند صرف شد . كدخدا براى خريد گندم به اصطلاح اينجا عراق رفته ، مابقى مردها و زنها و دخترها تنكابون . ايلان جنگل اورس بسيارى دارد . اما دهات اطراف از بس به سرقت يا زور بريده‌اند خيلى كم شده . چند سال بگذرد به كلى تمام مىشود . هرقدر هم غدغن مىكنم ثمر ندارد . جلوگيرى مختصرى از ساير دهات مىتوانند بكنند . اما از عهدهء آتانى برنمىآيد . به قدر هزار تير هم امسال بريده‌اند .\r\nراه ما سرپائين شد و همه جا توى دره و از روى سنگهاى تخته تخته تمام را پياده آمدم ، آن هم به اعانت شكر الله و پسر كدخدا . من نمىدانم خودشان چطور متصل از اين راهها عبور [ مىكنند 
  ] و بار و قاطر مىبرند . دم طويله‌هاى ايلان سربالا از دم كوه شديم . دو كبك ديده شد . يكى را ابو القاسم زد پر شكن شد . پياده‌ها گرفتند . تا خرلت شكارگاه خودمان سربالا رفتيم ، از آنجا سرازير . دو شكار هم از دور ديده شد . معلوم شد باز شكار باقى مانده . چهار از دسته گذشته وارد زوارك شدم . الحمد لله حملهء پلتيكى ما به خوبى و خوشى اختتام يافت . تا بعد خدا چه خواهد . « 1 »\r\n\r\n\r\n","description":"","footnote":"\r\n( 1 ) - به قول جناب نصير الدوله تا لغت « كنار آب » در ايران متداول است در دهات مبال معمول نمىشود چنانچه در الموت ندرة اگر باشد . در اتان كه به كلى ممنوع است . پارسال حيدر قلى خان دو سه تا ساخته بود در ايام انقلاب خراب كردند . يك شبانه‌روز بيرون نرفتم . آمدم ايلان اينجا هم نداشت لا علاج همرنگ جماعت شديم . ( حاشيهء مؤلف )\r\n","page_name":" 3098 ","page_number":486},
  {"content":"\r\n\r\n\r\nنامه‌نويسى\r\nجمعه دهم جمادى الاولى - مدتى بود به طهران كاغذى ننوشته بودم ، همين‌طور جواب مطالب من از قزوين نرسيده بود . در باب ماليات هذه السنه هم چون پيشكار ماليه تكليفى معلوم نكرده بود لازم بود به انجمن ولايتى شرحى نوشته شود . از ديشب مشغول شدم . امروز صبح تمام [ شد 
  ] و تقى نسائى را به شهر فرستادم . تقريبا يك بسته كاغذ سياه كردم . نويسنده ندارم خيلى خسته شدم .\r\n\r\nماليات و رسوم\r\nبه انجمن دو كاغذ نوشتم يكى در باب ماليات و شرح دادم قصهء وصول ماليات سنهء ماضيه را كه براى هزار و نهصد تومان نقد و دويست خروار جنس ، چند نفر مباشر آمد .\r\nهنوز هم رعيت برات در دست ندارد و دو مقابل ضرر كشيده . زيرا اغلب قبوض جلال و تمام قبوض حبيب الله را قبول نكردند . اين همه مأمور هم تمام خرج خودشان و اسبشان را مدتها با رسومات معمول و غير معمولهء رعيت ضرر كشيد . آخرش هم رحيم خان و اسمعيل خان آمدند براى جمع‌آورى قبوض ميرزا حسن خان . از هر ده سواى مخارج اقامت چند شب از يك تومان الى چهار تومان « رسوم » گرفتند . باز هم بروات باقى ماند .\r\n\r\nماليات املاك\r\nامسال ماليات املاك شخص حضرت و الا را يا از من سند بگيرند . نقد را شهر ، جنس را در محل تحويل بدهم . يا مثل ساير ملاكين به من هم بروات مقررى مستمرى قشونى نقد و جنس حواله شود . يا اين دو كار را نمىكنند يك نفر تحصيلدار به شرط آوردن بروات در قلعه بيايد كه مهمان خودم باشد . نه رعيت خسارت بكشد . آن وقت كدخداى هر ده ماليات را آورده بدهد برات خود را بگيرد ، و الّا بخواهند مثل پارسال اين همه مأمور بيايد يا آن‌كه اول جمع نايب كنند او يك مرتبه براى اخبار چند نفر از الموتيها مثل مهدى گاوكش يا حسين آقا به دهات روانه كند ، بعد براى وصول قسط اول ، هكذا براى اخبار قسط دوم . جمع‌آورى قسط براى جنس آخر هم از شهر مأمور بيايد قبضها را جمع كند يك رسوم ديگر ، يك خرج ديگر ، تكليف مالاپطاق و ضرر كلى رعيت [ است 
  ] ، البته انجمن مقدس راضى نخواهد شد .\r\n\r\n","description":"","footnote":"","page_name":" 3099 ","page_number":487},
  {"content":"\r\n\r\n\r\nچرا عدليه نمىروند\r\nكاغذ ديگرى از كارهاى سابق و لاحق الموتى با حضرت و الا و خودم كه حالا هم البته به حالت مظلوميت و گردنهاى كج ، رختهاى پاره پاره به انجمن مىآيند . بنده از حرف حساب گريزان نيستم . هركس از من شكايتى ، تظلمى دارد چرا به عدليه نمىرود . پس اينها تظلمى ندارند ، فقط مىخواهند به عريضه‌جات جعلى و مهرهاى دروغى و اين اشتباه‌كاريها حق را باطل كنند . به عبارة اخرى به هوهو و قال و مقال حريف را از ميدان در كنند . چون مىدانم مهدى و چند نفرى كه شهر رفته‌اند به تحريك شيخ محمد على آنجاها خواهند رفت اما به عدليه از ترس مجازات و مخارج و رسيدگى نمىروند .\r\nبارى به طهران هم خيلى كاغذ نوشتم خصوصا به دوستان و آشنايان كه مدتى است از آنها خبر ندارم .\r\n\r\nسيل\r\nپريروز رعد و برقى شد ، باران شديد و تگرگ كمى آمد . سيل از هر سمت حركت كرد . تماشاى كلى داشت . اما الحمد لله به زوارك ضررى وارد نياورد . جز اين‌كه تمام جوها را پر كرد و بايد دو مرتبه زحمت بكشند . اما در يارفى ، كوشك دشت ، مدان ، هرانك ، بوكان ، شتر خان بىاندازه خسارت وارد آورد . اغلب زمينها را ضايع و خراب كرد و حاصل زير لات ماند . اينجا كوهستان است هيچ اعتبارى ندارد . متصل سيل خرابى مىكند و زمينها را لم‌يزرع مىكند .\r\nتا چند روز پيش هيچ نهرها را پاك نكرده بودند و آب به دهات نياورده بودند از ترس سيل ، تا مطمئن شده پاك كردند باز خراب كرد . بدتر از همه رعيت هم نيست . هر ده چند نفرى [ هستند 
  ] كه تمام اين زحمت به عهدهء آنها است . در يارفى چهار نفر مرد بود و پدرشان پيش چشمشان آمد تا آب را به برنج رسانيدند .\r\nمن آخر ستارهء هاله را نديدم . چند شب ابر بود چند شب برنخاستم . جز آتانيها كسى در اينجا نديده است . آنها هم براى آن‌كه در بلندى واقع [ اند 
  ] و خانه‌هاى آنها رو به مشرق است از همان توى اطاق و رخت‌خواب ديده بودند .\r\n\r\nزبان الموتى\r\nبيشتر سبزىكارى ما را اين سيل و تگرگ خراب كرد . تگرگ را الموتيها « ترسيك » مىگويند . زبان الموتيها درست جداست و هر وقت با هم تكلم كنند ما ملتفت نمىشويم .\r\n\r\n","description":"","footnote":"","page_name":" 3100 ","page_number":488},
  {"content":"\r\n\r\nبايد ترجمه كنند . براى همه چيز لغت دارند . بيشتر فارسى قديم است .\r\nچهارشنبه 15 - افراسياب خان كاغذ مفصلى در باب مهدى و غلامرضاى مدانى نوشته . ملا عابد با دشتى را روانه كرده بود صحبت خيلى شد . احكامات و نوشتجات را دادم تمام خواند . جواب هم نوشتم جز حكم عدليه احكام كسى را اطاعت ندارم . مرجع تظلمات عمومى عدليه است . حاكم نمىتواند به تظلمات رسيدگى كند . هركس از من تظلمى دارد بايد به عدليه عارض شود نه جاى ديگر .\r\n\r\nمحبوس دورهء جديد\r\nسيد علينقى جيرين دهى با كربلائى محمد آقا نزاع كرده سر كربلائى محمد آقا و پسرش را به شدت مجروح [ كرده 
  ] به قدر دويست تومان ديه وارد آورده بود . الموت عدليه كه ندارد ، حاكم ندارد . خواستم طرفين را شهر روانه كنم قبول نكردند . [ گفتند 
  ] صاحب ما شما ، ارباب ما شما ، خودتان حكومت كنيد . لاعلاج سيد علينقى و دو نفر ديگر [ را 
  ] كه ضارب بودند توقيف كردم ، يعنى در يكى از اطاقهاى قلعه . شام ، ناهار ، چاى همه چيز هم گفتم دادند از خانهء خودشان بهتر . به كلى بر خلاف ايام گذشته كه محبوس هركس باشد و هر كار كرده باشد از آدميت و انسانيت بايد خارج باشد . سيد علينقى بواسطهء حركات سال گذشته بسيار ترسيده بود . اما خير مسلك من بىطرفى است . هيچ از اول مايل نشدم به دستيارى دوستان از دشمنان انتقام بكشم كه اين انتقام مثل سابق باعث كينه بشود و تا موقع به دست آوردند تلافى كنند . بلكه مىخواهم همه را دوست كنم تا از اين اتفاقات كمتر واقع شود . همه گمان مىكردند من سيد را تنبيه سخت مىكنم .\r\nاما خير دو سه شب توقيف شد تا ملا يحيى وركى و كربلائى سيد آقا ريش سفيد جيرين ده با جمعى آمده توسط كردند ، كربلائى محمد آقا هم راضى شد و عفو كرد مرخص كردم . شنيدم سيد در محل توقيف گفته بود دور همچو اربابى بايد گشت ، تا جان دارم خدمت‌گزارم و نوكر .\r\n\r\nزريچ - قارچ\r\nدر اين ماه بارندگى زياد و به موقع شد بيشتر ايام عصر و شب بارانهاى خوب آمد .\r\n« زربچ » يك گياهى است كه ساق آن را مىخورند ، در ييلاقات عمل مىآيد . به كلى بر خلاف ريواس است . او سرد است اين گرم . اين شيرين است ، ريواس ترش . قارچ گاهى مىآورند خيلى بزرگ مىشود تا به قدر يك « قهوه سينى . »\r\n\r\n","description":"","footnote":"","page_name":" 3101 ","page_number":489},
  {"content":"\r\n\r\n\r\nتعداد گوسفند يك گله - قيمت سگ گله\r\nگله‌هاى بالا رودباريها مراجعت مىكنند . مرسوم است هر گله يك ظهردان « 1 » شير مىدهد ، براى ما پنير مىكنند با يك بره . هر گله صحيح پانصد گوسفند است . از كرجى كل كل سرگلهء اوانكى پرسيدم با گرگ چه كرديد . گفت بواسطهء سگها صدمه وارد نشد . سگها را آورد تماشا كردم . گفتم گيرنده هستند . گفت گيرندگى شرط نيست . سگ بايد گرگ زن و گرگ به پا باشد . اين سگهاى ما همين‌طور است . اما وناشيها از سگهاى خود شكوه داشتند كه چندين رأس بره و گوسفند را به گرگ دادند . سگ در اينجا قيمت دارد . از پنج تومان تا ده تومان و پنجاه من گندم خريد و فروش مىشود . ما يك سگ از اينجا برديم . بعد از چندى از تجريش به همين زوارك برگشت .\r\nعصر از شدت دل‌تنگى سوار شدم تا كلان رفتم . باران كاملى خوردم . كلان هفت خانوار است . جلال . . . اهل اينجا است . سى سال نوكر ما بود پيرارسال و پارسال تلافى خوبى كرد . حالا نمىدانم كدام جهنم است . دختر كوچكش آمده بود پيش من از پدرش جويا مىشد .\r\nبراى بچه‌ها دل من خيلى تنگ شده ، متصل ياد ملكه و روشن هستم . بسيار تلخ مىگذرد . باز همه چيز ما تمام شده حتى گوشت . تهيهء آذوقه براى ما يك مرافعه‌اى دارد .\r\nتكليف مرا هم حضرت و الا معلوم نمىكند . نمىدانم بايد بمانم يا خودش تشريف مىآورد . كارها هم كه هنوز خوب اصلاح نشده باز انتظار وكلا را دارند و تا آنها نيايند يا در طهران حبس و مجازات نشوند كار يك طرفى نخواهد شد . متصل بايد زد و خورد داشت .\r\n\r\nوضع الموت\r\nجمعه 17 - وضع الموت كمال شباهت را از خريد و فروش و ما يحتاج به مملكت ايران دارد . تمامش به توسط غير است . هر چه از هر جا پيدا مىكنيد بايد تحويل ديگرى شود . اينها چند چيز براى فروش دارند : روغن ، پنير ، كشك و پشم . اين چهار چيز را طالقانى هميشه پيش خر مىكند و نصف بها قيمت مىدهد . گردو و سردرختى اگر باشد تنكابونى مىبرد . برنج [ را 
  ] قزوينى سلف مىخرد . خودشان ابدا دخيل نمىشوند . تمام فايده نصيب ديگرى است .\r\n\r\n\r\n","description":"","footnote":"\r\n( 1 ) - ظهردان - ديگ .\r\n","page_name":" 3102 ","page_number":490},
  {"content":"\r\n\r\n\r\nخريدهاى الموتيها\r\nحالا برويم سر خريد . جمعى همدانى هستند جنس بزازى مىآورند تمام بنجل دكاكين همدان را آورده به قيمت خيلى گزاف نسيه مىدهند و مىروند . آن وقت ورسى و زرجه بستانى پنبه آورده به قيمت اعلى ده به ده مىدهند و مىروند . بعد كشمش آورده آن را هم همين‌طور . طالقانيها گيوه مىآورند ، بعد بار كلاه نمد وارد مىشود . آن وقت مسگر مىآيد . ورسيها كره قاطر آورده مىدهند و مىروند . و غيره و غيره .\r\n\r\nلهجهء ورسى\r\nورسيها لهجهء غريبى دارند . وقتى كه وارد مىشوند مىگويند : « پول پنبه و هادى و برى » ديگر فرصت نمىدهند . اگر اندكى تعطيل شود مىگويد « بدى نكردى ، پنبه دادى ، پولى هادى برى » .\r\n\r\nسلف‌فروشى\r\nاين موسم كه مىرسد موقع جمع‌آورى قسط است . تمام آنچه از تنكابون آورده باشند و آنچه سلف‌فروشى كرده باشند بايد تحويل و تسليم آقايان شود . آخرش گماشتگان نواب سپهدار تشريف مىآورند . حالا بسته به انصاف آنها است كه نرخ انبار را به چه ميزان معين نموده باشند : پانزده تومان ، بيست تومان ، سى تومان . يك شاهى پول خودشان به كيسهء خودشان وارد نمىشود . تمام تجارت ، خريد و فروش با خارجه است .\r\nحتى پنبه‌دوز الموت طالقانى يا ورسى است كه ده به ده گردش مىكند و پنبه‌دوزى مىكند . فقط يك صبّاغ دارند و حدّاد .\r\n\r\nلزوم كاروانسرا\r\nيكى از كارهاى لازم نافع كه اگر من دوامى بكنم ساختن يك كاروانسراى مختصر و چند باب دكان است در زوارك براى اقامت مكارى و فروش امتعه . مايه از خود داده چند نفرى را مجبور كنم جنس بزازى و قند و چاى ، نفت ، پنبه ، كفش ، كلاه همه چيز براى فروش حاضر كنند تا اين بيچاره‌ها آنقدر پول خود را به همدانى و طالقانى ورسى ندهند و چيز گران به اميد نسيه نخرند . يا براى آوردن يك چارك نفت يا يك سر چپق تنكابون و قزوين نروند . منافع هم به كيسهء خودشان باشد ، بلكه بعضيها ياد گرفته يك كسب ديگرى هم جز عملگى تنكابون پيدا كنند .\r\n\r\n","description":"","footnote":"","page_name":" 3103 ","page_number":491},
  {"content":"\r\n\r\n\r\nشركت تعاونى\r\nحالا اگر بشود يك شركتى تشكيل داد كه خودشان پولى بدهند ، هم امتعهء مرغوب خوب به قيمت مناسب بخرند هم منافع در آخر نصيب خودشان شود خيلى بهتر است .\r\nاما مشكل مىدانم همچو چيزى بشود و حال آن‌كه اين شركتها خيلى منافع دارد و در فرنگستان ما بين تمام عمله‌جات كارخانه‌ها و رعاياى دهات مرسوم است .\r\n\r\nنايب الحكومه‌هاى الموت\r\nالموتى حق دارد از ما شكوه و شكايت داشته باشد . در ظرف اين مدت مديد نواب و مباشرين ما جز جيب‌برى و نفع شخصى و خرابى رعيت به هيچ چيز نپرداختند . شش سال رفعت السلطان با كمال استقلال نايب الحكومهء اينجا بود يك دكان بزازى داير نكرد .\r\nيا چهارده سال فرج الله خان مرحوم حاكم بود يك گيوه‌دوزى ترتيب نداد .\r\nمعتضد الممالك چهار سال بود يك كوزه فروشى باز نكرد كه از قزوين كوزهء آب‌خورى نيارند .\r\n\r\nگرانى الموت - قيمت گيوه\r\nو حال آن‌كه [ با 
  ] آن دوام و آن استقلال تام تمامى كه آنها داشتند تمام اين كارها به سهولت و آسانى مرتب مىگرديد و امروز الموتى راحت و آسوده بود . آنقدر فقير و بىچيز نشده بود . هر چيز را چهار مقابل پنج مقابل قيمت اصلى آن پول بايد بدهد . مثلا سرچپق در قزوين يك پول است اينجا پنج شاهى ، كبريت دوازده عدد پنج شاهى است اينجا اگر باشد قوطى صد دينار است . هر يك ذرع چيت را همدانى به قيمت يك توپ ماهوت مىدهد و قس على هذا . همه چيز گران است . من گيوهء خوب از شهر براى نوكرها خريدم جفتى شش هزار اينجا گيوهء خيلى خيلى بد را يك تومان و دوازده هزار مىدهند .\r\nاگر خدا خواست اين نزاع ما به آخر رسيد ، دوامى و مجالى كردم هر شكل باشد من حوائج اينها را فراهم مىكنم و نمىگذارم آنقدر پول بدهند و آنقدر امتعهء بد و گران بخرند و آنقدر براى تحصيل هرچيز دچار زحمت بشوند . به نظر خودم كار سهل آسانى مىآيد .\r\nدو چيز لازم دارد : يكى مختصر پولى ، ديگر آدم امينى . اولى آنقدر سخت نيست دومى خيلى اشكال دارد . على اى حال من در اين خط مدتى است فكر مىكنم و انشاء الله به جائى خواهد رسيد .\r\n\r\n","description":"","footnote":"","page_name":" 3104 ","page_number":492},
  {"content":"\r\n\r\n\r\nمرگ اسب\r\nاسب كهر درشكه از روزى كه اسمعيل ناخوش شد آن هم ناخوش شد و امروز تشريفات را برد . جسدش را در رودخانه انداختيم . يك اسب سوارى جهانشاه خانى و يك كرهء ابرش خوب مرا سه سال قبل شعاع الدين ميرزا برد خرقان چاق كند هر دو را شهيد كرد . اين اسب را عوض داد اين هم مرد .\r\n\r\nاحضار رئيس عدليه\r\nقاصد ما از شهر آمد . رفعت السلطان نوشته بود كدخداى محله را احضار كرده بودند نسبت به رئيس عدليه بد گفت . بردند اطاق جزا . براى ناهار رفته بودند توقيف شد . يك مرتبه پليسها هجوم به عدليه آورده با كمال افتضاح او را بردند . حاجى ميرزا يعقوب امينى و جمعى كه در عدليه محكوم شده بودند موقع را غنيمت شمرده نزد حكومت شكايت رفتند . رئيس عدليه را حاكم احضار [ كرد 
  ] و بناى محاكمه شد . اجزاء عدليه هم به انجمن رفته حاكم را به محاكمه آوردند و بىقانونيها را ثابت و مدلل كردند . فعلا منتظر جوابهاى طهران هستند . به اين واسطه مكتوبات شما بىجواب ماند . قاصد ديگر روانه كنيد تا جواب بعد روانه شود .\r\nباز نوشته بود سپهدار اعظم مجددا وزير جنگ ، سردار اسعد وزير داخله شد ، مشير الدوله وزير تجارت كه تازه احداث شده ، سردار منصور وزير عدليه ، معتمد خاقان وزير پست و تلگراف . از اين‌رو معلوم مىشود باز در طهران زد و خوردى شده .\r\n\r\nنامهء شيخ ابراهيم\r\nشيخ ابراهيم نوشته بود حضرات بعد از فكر زياد ده سوار خواستند براى دستگيرى آن چند نفر محرمانه روانه كنند . من خبر شده رفتم به قونسل گفتم وقتى كه آنها پا به ركاب گذاشته بودند موثق ديوان مانع [ شده 
  ] و نزد حكومت رفته بسيار تند و سخت حرف زد . حكومت از كرده پشيمان شد . ( اين هم يكى از بىقانونيها . با وجود آن عريضه‌جات كه طرف در عدليه حاضر شود تا اينها حاضر شوند مأمور مىخواست روانه كند ) ، ديگر مأمور به الموت نخواهد آمد مطمئن باشيد . عريضهء رعايا را انجمن بردم جواب ندادند . مكتوبات شما را هم گويا جواب ندهند . همه با شما طرفيت دارند و به حرف حساب گوش نمىدهند . مشغول كار خودتان باشيد احتياج هم نداريد .\r\n\r\n","description":"","footnote":"","page_name":" 3105 ","page_number":493},
  {"content":"\r\n\r\n\r\nگمرك بار\r\nمحمد تقى بيك آدم امير اسعد عصر از شهر آمد . او مىگفت و بعد از قاصد بيرون آمده بود در شهر انقلاب است . براى گمرك بار كه در دروازه دريافت مىكنند جمعى در مسجد شاه متحصن بودند . داراب ميرزا با مسيح خان كرسف نزد جهانشاه خان رفته‌اند .\r\nاعلان جديد اين گمرك را شيخ ابراهيم فرستاده بود ، بارى پنج شاهى و ده شاهى دم دروازه دريافت مىكنند و حالا رسما وزارت ماليه عمل مىكند ، نه نظميه يا بلديه .\r\n\r\nدروغ - زور\r\nرعاياى طالقان و رودبار هم براى معادن نمك خود طهران به شكايت رفته‌اند .\r\nمملكت ما هنوز فرسنگها به تمدن مسافت دارد . دروغ مىگفتند و دروغ مىگويند . به رضا و ميل زير بار ماليات و عوارض و گمرك جديد نمىروند . آنچه تا حال هم سارى و جارى شده [ بود 
  ] به استبداد بود مثل اعانه‌ها . من بعد هم آنچه بخواهند بگيرند بايد به زور باشد تا كم‌كم متمدن شوند و رضا بدهند . حالاها كار دارد .\r\n\r\nنامهء عدل الممالك\r\nمكتوبى از عدل الممالك محمد تقى بيك داد . نوشته بود شما از اين به بعد قدرى با قدرت‌تر حركت كنيد . اگر هم لازم باشد چهار پنج نفر قزاق فرستاده شود ، لكن بايد مخارجات آنها را خود حضرت و الا متحمل شويد . از اين به بعد مىتوان مداخله كرد ، فعلا بيش از اين حالت مقتضى عرض نيست . عدل الممالك مستشار و محل وثوق روسها است . اين‌طور مىنويسد بايد يك چيزى باشد . خداوند خودش به خير بگذراند و عاقبت اين مردم را از شر دشمنان خارجه و داخله حفظ فرمايد .\r\n\r\nسادات ويكان\r\nروز جمعه بود بازديد سادات محترم ويكان رفتم . بالاى ورك در قديم الايام محلى را براى سكناى يكى دو خانوار سادات مقرر داشته‌اند ، فعلا بيست خانوار شده و وركى نزديك است فسخ اين معامله را بكند . به جهت آن‌كه زمينهاى آنها را صاحب شده يا خريده حشم پيدا كرده‌اند ، علف وركى را مىبرند . عوارض و ماليات هم معاف [ اند 
  ] و دينارى نمىدهند . سادات خوبى دارد . اغلب در تنكابون معلمى دارند و مردم اعانت مىكنند . در باب وجه تسميهء ويكان سئوال كردم گفتند چيزى نمىدانيم ، الّا اين‌كه\r\n\r\n","description":"","footnote":"","page_name":" 3106 ","page_number":494},
  {"content":"\r\n\r\nحضرت والاى بزرگ مىفرمودند نيكان بايد باشد . غروب منزل آمدم .\r\n\r\nقيمت گران نان در تهران\r\nهمه روزه باران مىآيد . رعد و برق در كار است . بهار خوبى است اما نه براى من .\r\nخيلى دلگيرم ، خيلى از بابت طهرانيها در تشويش . محمد تقى بيك مىگفت در طهران نان يك من دو ريال است . نصف مردم با حبوبات و سبزىجات گذران مىكنند . حسين هم پيش از پنج ماه از كجا بياورد . من تمام صدمات و ناملايمات و مصائب خود را نمىنويسم كه چه به روز من مىآيد . مثلا همينها كه اظهار بندگى مىكنند از همه مرا زيادتر صدمه مىزنند و اذيت مىكنند . ديشب ملتفت شدم كه يك سانتيمتر و نيم گردن من باريك شده . به همين تناسب يقين همه جايم لاغر شده . نمرهء يقهء گردن من سى و هفت است روزى كه مىآمدم تقى از يقه‌هاى « كاچو » خريد كه شستن لازم ندارد . نمرهء سى و شش بود و نتوانستم بزنم . خيلى تنگ بود در جعبه ماند . در اينجا يقهء كتانى چرك شد مدتى بود نمىزدم . تا ديشب يقهء كاچو را زدم . ديدم حالا خيلى گشاد است و معلوم كردم يك سانتيمتر و نيم گردنم توفير كرده و لاغر شده .\r\n\r\nرعيت و زور\r\nيكشنبه 19 جمادى الاول\r\n بر سيه‌دل چه سود خواندن وعظ * نرود ميخ آهنين بر سنگ \r\nآتانيها چيزى ندادند . ملا رمضان برادر ملا رفيع از شهر آمده بود يك كلمه گفته بود ندهند . تمام حرفهاى بدهيد من جزو هوا شد . من هم گفتم قاطرش را گرفته آوردند نگاه داشتم . ملا عيسى را هم فرستاده بودم كوچنان و اندج . اندجيها گفته بودند اول كندانه‌سرى بدهد ! كوچنانيها گفته بودند اول اندجى بدهد تا ما بدهيم . آمد مثل گرگ تيرخورده . امكان عقلى ندارد رعيت جماعت به رضا چيزى بدهد . حكما بايد يك پايش زور باشد . قانونى هم كه در بين نيست . اگر صد هزار كلمه در باب دادن حرف بزنى موعظه كنى ، تا ديگرى آمد و گفت نده آن صد هزار كلمه را گوش نداده به اين يك كلمه گوش مىدهند ، ولو باعث ضرر و خسارت آنها بشود . نور على بيك و همايون را فرستادم بالاروچ كه جبرا مطالبهء اجاره را بكند .\r\n\r\n","description":"","footnote":"","page_name":" 3107 ","page_number":495},
  {"content":"\r\n\r\n\r\nشوهر هفده زن\r\nخودم خيال دارم سمت مدان و فيشان ناحيه بروم ، بلكه سيد بزرگ را از آنجا خارج كنم . اگر هر كس يك دانگ يا يك قطعه زمين را مىخواهد ببرد اين سيد پنج ده شش دانگى را برده . هر جا هم يك زن بيوهء مال‌دارى باشد به جبر ، به عنف به هر شكل هست گرفته چنانچه الان هفده زن دارد .\r\nمدانيها هم محمد على و موسى را كه آنجا رفته بودند سنگ‌باران كردند . اينها هم دو تير تفنگ انداختند فورا متفرق شده بودند . اين كار الموتيها را هيچ‌جا نكرده‌اند . شايد در بعضى دهات منازعهء مختصرى در باب بيگار زيادى يا حمل غلهء اربابى رخ داده باشد اما نه اين‌طور كه پاك و صاف املاك را متصرف [ شوند 
  ] و ارباب را خارج كنند و هيچ بهره ندهند . اين كار همين در الموت شد . و الا جاهاى ديگر ابدا همچو كارى نشد . در نهاوند قزوين « 1 » هم مختصر مشاجره با سيد بحرينى شد ، آن هم در باب باغات بود كه سابقا « موى » سه شاهى نقد مىدادند . سيد عين مىخواست و مىگفت سه « كوت » كنيد . بعد از گفتگوهاى زياد باز حكم به سه « كوت » شد .\r\n\r\nچه راهى\r\nمن متحيرم چه كنم . از مهربانى ، تلطف ، خصوصيت ، جانم ، عمرم ، وعظ ، موعظه ، نصيحت ، انعام ، بخشش ، تخفيف ، هيچ فايده حاصل نشد . يك ساعت قبول كردند يك ساعت رد . امروز آمدند روز ديگر نيامدند . از هيچ جا هم كمك و همراهى نمىشود .\r\nبارى گرفتار و دچار كارى خودم را كرده‌ام كه عقلم حيران است . نه مىتوانم بروم نه بمانم .\r\n\r\nگرگ بو\r\nيك بچه گرگ از وناش آورده بودند . پسر يعقوب كدخدا مىگفت شبى يكى دو تا از گوسفندها [ را 
  ] گرگ برده . خودش را زورمان نرسيد بچه‌هايش را گرفتيم . يك دانه را ميان گله آتش زديم گوسفند « گرگ بو » بگيرد يكى را براى شما آورديم . پرسيدم « گرگ بو » يعنى چه . گفت دود و بوى گرگ به گوسفند مىخورد ديگر گرگ از آنها نمىبرد . در اينجا مرسوم است و تجربه شده . من باورم نشد همچو چيزى راست باشد . بو چيزى نيست كه\r\n\r\n\r\n","description":"","footnote":"\r\n( 1 ) - نهاوند از دهات خالصه سر راه قزوين به همدان كه به سيد بحرينى مظفر الدين شاه بخشيده بود ( مسعود سالور ) .\r\n","page_name":" 3108 ","page_number":496},
  {"content":"\r\n\r\nبماند و گرگ از طعمهء خود دست بردارد . نگاه‌دارى اين گرگ هم مثل گرگهاى آدم صورت الموت خواهد بود كه\r\n عاقبت گرگ زاده گرگ شود * گرچه با آدمى بزرگ شود \r\nالموتيها كارشان در تنكابون تمام شده دو روز است كم‌كم مىآيند .\r\n\r\nذوذنب\r\nامسال گويا سال هجوم ذوذوابه است . ذوذنبها چند شب نيست غروب كرده . ستارهء گيسودار ديگرى طلوع كرده در اول شب قريب وسط السماء است . ساعت چهار سمت مغرب غروب مىكند . دنباله يا گيسوى آن چندان بزرگ و روشن و طولانى نيست . قدرى هم منحرف است . به شكل عمودى نيست . چندان تماشايى ندارد . بايد از آقاى عماد السلطنه در خصوص اين ستاره هم سئوالاتى كرد . اسم و رسمش را فهميد . گمان مىكنم فوق العاده باشد . از آن ناميها و بزرگها نباشد .\r\n\r\nآب معدنى دينه‌رود\r\nچهارشنبه 22 - انواع بلاها و صدمه‌ها در اين سفر بايد به سرم بيايد سبز على را ديروز شهر با مكتوبات فرستادم عصر آمد . معلوم شد پاكت را يا در آب انداخته يا بين راه مفقود كرده . اگرچه براى طهران كاغذ ننوشته بودم اما باز دست هركس بيفتد بسيار بد است . با نهايت اوقات تلخى تا ساعت چهار نشسته مجددا كاغذ نوشتم و نصف شب رفت . بچه گرگ و دو شيشه از آب معدنى دينه‌رود براى قونسل فرستاده شد . دينه‌رود چشمهء آب معدنى دارد كه از آب شلف تنكابون مىگويند گازش خيلى زيادتر است .\r\nامتحان نشده شايد بهتر هم باشد . بايد فرستاد طهران تجزيه كنند ، شايد براى بسى امراض نافع [ باشد 
  ] و خريدار پيدا كند . من قدرى خوردم طعم خوشى ندارد . اما بقدرى گاز دارد كه چندين مرتبه سر بطرى را پرتاب كرد .\r\n\r\nقروض ايران\r\nچند طغرا روزنامهء « پليس ايران » فرستاده بودند مطلبى نداشت . در يكى از آنها مقالهء ذيل را از روزنامهء تايمس انگليس در باب قروض ايران و لزوم قرض جديد نوشته بود :\r\nتايمس 27 سپتامبر 1909 - بنابر لزوم اصلاح ماليهء ايران و نظر به احتياج دولت ايران به پول و گفتگوى استقراض كنونى نظر دقت در كارهاى ماليهء ايران معطوف بداريم خالى از فايده نيست . مخفى نماند قروض اين مملكت بالنسبه به شمارهء اهالى آن بسيار كم است\r\n\r\n","description":"","footnote":"","page_name":" 3109 ","page_number":497},
  {"content":"\r\n\r\nو جزئى . اگر كيفيت باج و خراج‌گيرى حكومت را منظم و مرتب نمايند ترتيبات مختلفه و نظامات معطلهء كنونى را بردارند در آن هنگام اين قروض كان لم يكان خواهد بود .\r\nحكومت ايران نظر بر مجموع ملى بسى از اكثر دول سبك بار تروديون آن كمتر بود . در اين حال اگر قروض حكومت فرانسه به شمارهء اهالى تقسيم گردد هر يك نفر فرانسوى را قريب به هزار فرانك بهرهء قرض است و حال آن‌كه هر يك ايرانى را دو تومان بهرهء وام بيش نيست . اما نظر بما . . . « 1 » امور در ايران و كمى واردات و قلت تجارت اكنون در حكم ورشكسته و مفلس شمرده مىشود . چه يك محل ورود خراج و باجى كه بتواند كفالت يك استقراض خارجه نمايد نمايان نيست . لذا اگر مسئلهء استقراض روس و انگليس سرگيرد براى وصول به مقصود اصلى كه تنظيم و تعديل ادارهء ماليه است چاره‌اى جز جلب مستخدمين فرنگى نخواهد شد .\r\nمجموع قروض دولت ايران به اتباع خارجه اين است :\r\nداين مبلغ استقراض با ليرهء انگليسى سود ساليانه\r\nدولت روس 000 / 300 / 3 صد پنج\r\nدولت انگليس 000 / 340 صد پنج\r\nبانك روس 000 / 160 / 1 صد شش تا صد 18\r\nبانك انگليس 000 / 690 صد 12\r\nمجموع 000 / 470 / 5 -\r\nعلاوه مىشود خسارات مالى و ملكى رعايا و اتباع انگليس و روس و فرانسه بدين مبلغ . در آن گاه وام ايران به دو دولت مىشود 000 / 770 / 5 . محل كفايت قروض مذكور حسب الظاهر گمرك ايران است كه واردات سالهاى اخيرا آن متجاوز از پانصد و بيست هزار ليره بود كه بايد به موجب رير ذيل به حال قرض پرداخته شود .\r\n- سود پول و ضمانت روس و انگليس 000 / 215 ليره\r\n- سود پول قرض بانك انگليس و روس 000 / 222 ،\r\n- مصارف سالانهء بريگاد قزاق 000 / 78 سالانه ،\r\n- مستخدمين فرنگى 000 / 24 سالانه ،\r\n- مصارف مختلفه 000 / 402 سالانه ،\r\n- محمد على ميرزا 000 / 20 .\r\n- بدين حساب 79 هزار ليره فرع زياده بر اصل است .\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3110 ","page_number":498},
  {"content":"\r\n\r\nاما اگر قرض بانكها را به ديون دولتى مبدل نمايند به جاى صدى دوازده و صد هيجده درصد شش مقرر نمايند تفاوت عمل صد و پانزده هزار ليره خواهد شد .\r\nپس از اين مطالب مقصودش نوشتن اين آرتيكل است . ايرانيان در انظار سياسيون مشوب به اغراض نيستند ، ولى مايل به قرض خارجى نمىباشند . اگرچه از گرفتن پول از خارجه هم باكى ندارند . ولى سبب اين كراهت بدگمان بودن آنان دربارهء مأمورين خارجه در ايران است كه به سبب اين قرض راه مداخله به داخلهء مملكت باز خواهند نمود .\r\n\r\nمأمور خارجى\r\nدر خصوص استخدام مأمورين خارجهء كارداران حكومت ايران به دو قسم منقسم‌اند :\r\nقسم اول احتياج مملكت را به استخدام مأمورين اختصاصى واجب مىدانند . قسم دوم مخالف اميدوارى اولى هستند . بل رجال قسم اول هم گويا باطنا هواخواه استقراض از خارجه نيستند .\r\n\r\nقرض با شروط عادله\r\nاين معلوم است . فقرهء ماليه اول مسأله‌اى است كه بايد پيشنهاد وكلاى ملت گردد .\r\nبايد در آن مسئله اقدامات فعليه به كار برند زيرا كار از دو قسم بيرون نيست . اول اين‌كه بايد از قرض چشم پوشيده طفره زد تا كارها در مملكت به بدى و تعطيل و تعويق روز افزون گردد . دوم اين‌كه از دولت انگليس و روس به شروط عادله كه هيچ‌كس نتواند تكذيب كند ياورى خواست . اگر ايرانيان قسم دوم را اختيار نمايند مايهء اميدوارى آنان خواهد بود و اگر مثل سابق در كارها مداومت نموده و اين قسم اخير را مايل نشوند در آن گاه دولتين انگليس و روس ناچار از مداخله خواهند بود .\r\n\r\nشرايط خارجيها\r\nحالا ملاحظه كنيم براى استقراض چهار صد هزار ليرهء ناقابل كه صد تا نقد ، تتمه را به اقساط بپردازند آقايان چه شرايط سهل ساده نموده‌اند كه چند فقرهء عمدهء آن كه در روزنامه ذكر شده بود از اين قرار است : اول بودن مراقب از دولتين در ماليهء ايران تا زمان تصفيهء اين مبلغ ، دوم سود سالانهء مبلغ استقراضى صدى هفت باشد ، سيم معلمين و مشاق نظامى براى تعليم عساكر ايران در جنوب از انگلستان و در شمال از روسيان بايد باشد ، چهارم جز از دولتين روس و انگليس هيچ دولت يا اتباع آن حق گرفتن امتياز به كشيدن راه‌آهنى نداشته باشد ، پنجم ضابط پليس و « جاندارم » در نقاط مجاور به حدود\r\n\r\n","description":"","footnote":"","page_name":" 3111 ","page_number":499},
  {"content":"\r\n\r\nروس از طرف شمال ايران ناچار از ضباط لشكرى و مأمورين كشورى روس بايد باشد ، الخ . ( پايان مقالهء روزنامهء تايمس )\r\nآتانيها نوشته بودند و ده روز مهلت خواسته بودند . مهلت را اينجا « مال » مىگويند . از بس اين لغت را شنيده‌ام خسته شدم . قاطر را دادم بردند . لطف الله خان هم عصر بالاروچ رفت . گرمارود هم آدم فرستادم قاطرهاى بالاروچيها را بگيرد ، شايد لطف الله خان زحمت را كم كند .\r\n\r\nچماق محبت\r\nيكشنبه 26 - سه روز است من دچار و گرفتار كار روچ عليا بودم . نور على و همايون يك شب مانده آمدند كه تمكين ندارند و مىگويند مىترسيم . اين دفعهء سيم بود آدم فرستاده بودم بعلاوهء ده متكوب بعد از رفتن خودم به آنجا . ملا يوسف نوشته بود ده روز صبر كنيد . پنج روز مهلت بدهيد . ديدم اينها از همه راست يا دروغ مىترسند جز از من كه مالك و ارباب آنها هستم . خوب پس بايد كارى كرد كه از من هم بترسند ! خبر داشتم قاطرهاى آنها از تنكابون با بار قند و نفت و برنج مىآيد . در سر هر راه دو نفر آدم گذاشتم . لطف الله خان را هم فرستادم رفت بالاروچ . پريروز هفده بار و هشت نفر بالاروچى را وارد قلعه كردند . هر چه الاغ و بچه بود مرخص [ كردم 
  ] . قاطر و بزرگها را با بار نگاه داشتم و چهار نفر آنها را دراز كرده ، هر يك شش چماق محبت به نشيمن‌گاه آنها نواختند . استبدادى به خرج دادم تا از من هم بعد از اين بترسند !\r\n\r\nوصول اجاره\r\nخبر رفت بالاروچ . شنگ و شيون راه افتاد . الموتى جماعت از پدرش ، از مادرش قاطرش را بيشتر دوست دارد . آذوقه هم نداشتند ، برنجها هم توقيف شد . مطلب را مختصر كنم . يك كش قاطرها را جنگل براى حمل هيزم فرستادم ، بيشتر اسباب صدمهء آنها شد . امروز مقارن ظهر رعيت چهار دانگ بزرگ و كوچك با شانزده تومان اجارهء نقدى آنجا و يك عدد بره فربه وارد قلعه شدند . يك ساعت صحبت من با آنها و آنها با من طول كشيد . تمام تقصيرات را گردن آخوندها و ملا يوسف گذاشتند و لعنتها به خود كردند اگر من بعد گوش به حرف خير يا شر آنها بدهند . ناهار خوردند رفتند . اين ده به همه جهت شانزده تومان نقد و سه خروار گندم بايد بدهد . از چهار دانگ دو دانگ آن را حضرت و الا به علماى آنجا داده . آنقدر التماس كردند تا تخفيف گرفتند كه بيست تومان بدهند ، باقى را سر خرمن بپردازند . گندم را با وجود چهارده تومان ده تومان تسعير\r\n\r\n","description":"","footnote":"","page_name":" 3112 ","page_number":500},
  {"content":"\r\n\r\nكردند . در صورتى كه پريروزها از خود بالاروچ يك خروار جو در ده تومان خريدم . عمل بالاروچ خيلى سخت بود . اميدوارم ديگر گذشته باشد و عودى نكند .\r\n\r\nزمين كم در الموت\r\nايلانيها هم عصر آمدند . كمى از اجاره را آورده پنج تومان هم آنها تخفيف گرفتند . من از كيسهء خليفه بخشش مىكنم . اين دهات خيلى كم اجاره بندى شده ، ارباب رعيتى نمىشود . باز هم از اين مختصر تخفيف بايد داد . جمعيت الموت زياد است ، زمين كم ، قطعه قطعه . من و يك من موروثا بين مردم تقسيم [ شده 
  ] اگر بخواهى ارباب رعيتى كنى و مثل ساير جاها سه كوت يا پنج و دو يا نصف يا ده دو بگيرى همه از گرسنگى تلف مىشوند . نگيرى خود را مالك حساب كرده منافع نمىدهند . بهره نمىدهند ، سهل است هر دو سه سال يك مرتبه هم سر بلند كرده ادعاى مالكيت مىكنند و اسباب اين همه صدمه ، زحمت و خسارت مىشوند . بيكارى است قدرى تحقيق كنيم .\r\n\r\nانواع مالكيت : شخصى - اشتراكى\r\nحكماى علم حقوق و علماى علم ثروت را ما بين مالكيت اشتراكى و شخصى قال و مقال است . با ادله و براهين روشن مالكيت اشتراكى را كه هر چندين سال يك مرتبه املاك را ما بين مردم بايد قسمت كرد رد مىنمايند و مالكيت شخصى را ترجيح مىدهند .\r\nچنانچه فعلا در اغلب ربع مسكون جارى است .\r\nمالكيت شخصى هم بر دو نوع است : يكى مالكيت كه صاحب ملك اجاره بدهد يا ضبط و غيره نمايد . ديگرى اربابى كه هم مالك باشد هم متصدى . به عبارت واضح خودش مالك باشد و خودش زارع . نوع اخير را ارجح مىدانند .\r\nدر ايران ما هر دو قسم جارى است . سابقا اربابى زيادتر [ بود 
  ] و املاك ما بين رعايا كه به اصطلاح ايران « خورده مالك » مىگويند بيشتر تقسيم بود . ليكن حالا بواسطهء ظلم و نداشتن قانون خورده مالك را مجبور كرد كه املاك خود را به صاحبان زور و خدم و حشم واگذار كنند و خودشان رعيتى آنها را به گردن بگيرند تا از تعديات و ستم محفوظ مانند و لقمه نانى راحت بخورند . مالكيت شخصى غلبه كرد و زياد شد . چنانچه از پنجاه سال قبل ندرة ملكى باقى مانده كه اربابى و خورده مالكى باشد .\r\n\r\n","description":"","footnote":"","page_name":" 3113 ","page_number":501},
  {"content":"\r\n\r\n\r\nميزان سهم ارباب و رعيت\r\nاما منافع و بهرهء اربابى قانون منظمى ندارد ، بسته به قانون رعيتى آن محل است . بطور عموم منافع پنج قسمت است : زمين ، آب ، بذر ، عوامل ، بازو . ممكن است در يك قريه دو با رعيت سه با ارباب ، ممكن است كمتر يا بيشتر باشد .\r\nدر بيشتر ايران و اغلب دهات معظم مملكت خانه ، باغ و قطعات زمين جنب آبادى تخم ، گاو ، ادوات و ابزار كلية مال رعيت است و زمين آيش است و هر دو سه سال به « پشك » با قرعه ما بين رعيت تقسيم [ مىشود 
  ] و بهرهء مالك از باغات و صيفى سه كوت است دو تا رعيت يكى ارباب . يا بازديد كرده نقد گرفته مىشود ، يا عين از محصول شتوى مثل گندم ، جو ، آبى ده دو تا ده سه و از ديمى ده دو . ماليات جنسى خانوار سرباز از مالك و رعيت نقد به عهدهء رعيت است .\r\n\r\nتقسيم محصول - خوش‌نشينها\r\nدر بعضى دهات از باغات و صيفى سه كوت دريافت مىشود . اما تخم و تقاوى و گاو مال ارباب است و محصول شتوى بالمناصفه تقسيم مىشود . جنس و خانوار سرباز از بين مشتركا ، ماليات نقد به عهدهء رعيت است . در بعضى دهات ديگر همه چيز با ارباب است و رعيت داراى هيچ چيز نيست ، در حقيقت خوش‌نشين است ، مزدور و عمله . هيچ دل‌بستگى به آن محل ندارد . بواسطهء مختصر تعدى يا تكدر يا قلت آمدن محصول فورا دست زن خود را گرفته و الاغ خود را بار كرده مىرود و اين بدترين اقسام رعيت است كه در حوالى طهران و بعضى شهرها جارى است ، جزئى تفاوت و كم و بيش .\r\nمختصر مىتوان ترتيب رعيتى ايران را به همان سه قسم دانست و در تمام اقسام رعيتى خرج قنات و قلعه با ارباب [ است 
  ] . حتى بعضى جاها كه خانه هم مال ارباب است . تعمير آن و كاه‌گل آن هم با ارباب است .\r\n\r\nوضع ملك‌دارى الموت\r\nاما در الموت سه قسم جارى است كه يك قسم آن را من در هيچ جا نديده بودم ، يا شايد ملتفت نشده‌ام . اولا بيشتر دهات همان اربابى يا خورده مالك است ، حتى در دهات خالصهء خريدارى حضرت و الا زمينهاى آبى و ديمى قطعه قطعه دست رعيت است و بين خود يا با رعاياى دهات ديگر خريد و فروش مىكنند . ماليات نقد و جنس و سرباز با خودشان است و يك اجاره هم چند سال است علاوه به ما مىدهند كه آن هم\r\n\r\n","description":"","footnote":"","page_name":" 3114 ","page_number":502},
  {"content":"\r\n\r\nبىترتيب است و شكل دادنشان را هم كه بايد خوانندگان خوب مسبوق باشند !\r\nثانيا تخم و تقاوى مال ارباب است و مناصفه مىشود .\r\nثالثا در هر ده يكى دو تا از رعايا ارباب شده‌اند . چه در خالصة چه در اربابى . اينها تخم و گاو ابزار رعيتى را خودشان مىدهند ، رعيت تمام زحمت را مىكشد حتى كهنهء شوئى بچهء آنها ، برف‌روبى عمارت آنها و تمام خدمت ارباب را مىكند . رأس محصول چهار يك مىكنند ، سه تا ارباب مىبرد و يك رعيت . ماليات نقد و جنس هم با مالك است و اين ظلم است . رعيت هيچ جا زير بار نمىرود مگر رعيت فقير الموت كه سرتاسر سال بعلاوهء زحمات كشت و زرع تمام خدمت و فعلگى و بيگارى ارباب را بدهد ، آخر هم يك سهم از چهار سهم را ببرد .\r\n\r\nنصفه كارى\r\nحال در بعضى از دهات كه كليهء زراعتش چهار يك كارى است ميل دارند من تخم و تقاوى داده زمين را از دست آنها كه خودشان را ارباب قلم داده‌اند بگيرم و به رعيت بدهم و نصفه‌كارى كنم . براى آن‌كه زحمت كشت و ذرع رعيت همان است . به جاى چهار يك نصف مىبرد آن همه فعلگى و بيگارى و زحمات ديگر هم به كيسهء او مىماند .\r\nآقاى خودش مىشود رعيت خودش ، و اگر هم خدمتى بكند يا ندرة بيگارى بدهد به يك ارباب داده نه به دو تا .\r\n\r\nاراضى قطعه قطعه\r\nاما برعكس آن دهاتى كه قطعات است و هر يك خودشان را مالك آن قطعه زمين مىدانند ، در صورتى كه براى همين يك قطعه زمين از كسب و كاسبى و رعيتى ساير جاها بازمانده متصل گرسنه و بىچيز هستند . هيچ مايل نيستند تخم و تقاوى داده مناصفه كنيم يا نداده ده دو و ده سه شود .\r\nاز گوسفند ، از قاطر ، از گاو و سر « 1 » يك شاهى الموتى نمىدهد . بسا آدم است چهار پنج قاطر دارد يا ده گاو دارد در سال هيچ نمىدهد . همين‌طور داراى دويست تا پانصد گوسفند است يك شاهى به دولت و ارباب نمىدهد . مگر علف‌چين و علف‌چر كم باشد اجاره كند . اما كسى كه صاحب يك قطعه زمين است همه چيز بايد بدهد كه اين هم ظلم فاحش و بيّن است .\r\n\r\n\r\n","description":"","footnote":"\r\n( 1 ) - مراد از سر ماليات سرانه است از هر شخص بالغى گرفته مىشد ( مسعود سالور ) .\r\n","page_name":" 3115 ","page_number":503},
  {"content":"\r\n\r\nدوشنبه 27 - صبح حاجى نظر على ( ميرى ) از تنكابون آمد . پسر حاجى محمد يوسف ميرى است تاجر معتبر . يك ساعت نشست و رفت به سمت طالقان . چند نمره « ايران نو » هم داد بخوانم . از اوضاع خوب نمىگفت .\r\n\r\nنبودن ميوه و سبزى\r\nهوا مه داشت و كم‌كم باران مىآمد . بلبل اينجا كم دارد . در باغات اطراف قلعه يكى دو تا بود . بواسطهء انداختن تفنگ گويا هجرت كردند . گل سرخ تازه باز شده . ما در اينجا ميوه به لبمان نرسيده تا فصل گيلاس و آلوبالو شود . باغات قلعه هيچ ميوه امسال ندارد .\r\nگردو هم بسيار كم است . سرماى بىموقع و آن تگرگ همه را فاسد كرد . اسباب خورش يك ماه است هيچ نيست . غذاى ما مثل بيمار چلو سفيد است با قدرى گوشت و گاهى نيمرو . امروز به زحمت زياد يك آش رشته ترتيب دادند .\r\n\r\nسيل\r\nسه ساعت به غروب مانده هوا بناى غرش را گذاشت . نيم ساعت باران شديدى مخلوط با تگرگ آمد . حمام زوارك هم خراب شده به كوشك دشت بايد حمام بروم .\r\nسوار شدم شروع به آمدن سيل كرد از شاهرود بزرگ . سيل سابق دو سه تا از پلها را خراب كرده بود ، اين دفعه تمام را خراب كرد . يعنى از گرمارود گرفته تا خوبان كه من ديدم چند پل را خراب [ كرده 
  ] ، تير و چوب آنها را آب مىبرد . به كلى راهها مسدود شد .\r\nچه وقت ساخته شود نمىدانم . اينجا بهار بسيار دغلى دارد و اين سيل همه ساله اسباب خرابى است ، اين پلها سه چهار سال بود خراب نشده بود ، امسال كلا آب برد .\r\n\r\nتنبيه عوضى\r\nچهار نفر از بالاروچيها را كه مختصر تنبيه كردم معلوم شد از دوستان بودند . به پاى يكى از آنها هنگام فرار به سمت تنكابون حبيب الله ملعون گور به گورى گلوله‌اى هم زده بود . اسباب خجالت من شد . اما شب فرستادم نزد آنها كه من شما را نمىشناختم و نمىدانستم از تنكابون مىآئيد . ملا يوسف پيغام داد اينها نمىگذارند اجاره بدهند ، بفرستيد بگيرند تنبيه كنيد . حالا معلوم شد محض ارادت‌ورزى شما بود ، خواست از من هم كتك بخوريد . اين يكى به آن يكى گفته بود نگفتم كار كار آن پدرسوخته است . خوب باشد تا ما هم خدمت او برسيم . وقتى كه پيش من آمدند اين‌طور عذر خواستم آتش كه به جنگل بيفتد تر و خشك را مىسوزاند . از اين حركت و اين عذرخواهى خودم خنده‌ام\r\n\r\n","description":"","footnote":"","page_name":" 3116 ","page_number":504},
  {"content":"\r\n\r\nگرفته بود . مرحوم وزير نظام دائى نايب السلطنه حاكم طهران هر وقت كسى را عوضى تنبيه مىكرد آن وقت مقصر را به او مىبخشيد . من هم حالا همان كار را كردم .\r\nبارى من ناچارم به هر وسيله باشد مردم را از اين . . . روگردان كنم . به اين . . . بالاروچ و سيد بزرگ حضرت و الا ملك داد تا شريك شوند و در موقع حمايت كنند ، برعكس آنچه از دستشان برآمد كوتاهى نكردند . بلكه اسباب طمع ديگران را هم فراهم نمودند .\r\nشيخ محمد على و ملا محمد به همين جهت اين همه عداوت مىكنند .\r\n\r\nملا موسى شاعر وركى\r\nسه‌شنبه 28 - صبح وركيهاى جديد الورود همه آمدند . از اول اين وركيها با ما به خوشى و خوبى راه رفتند . حضرت و الا هم هميشه به آنها مرحمت داشت . ملا موسى شاعر الموت وركى است . خوب هم شعر مىگويد . ناهار اينجا ماندند . تمام نهرها باز خراب شد . دفعهء سيم است كه نهر پاك بايد بكنند . درست از تنقيهء يك قنات اين نهرها بيشتر زحمت دارد .\r\nروزنامه‌ها را خواندم . اول مطلب تازه كه هيچ نشنيده بودم فوت ادوارد هفتم پادشاه انگليس است و جلوس ژرژ پسرش به تخت سلطنت . حقيقت آدم هم بنا شد پادشاه بشود ، همان خوب است پادشاه انگليس باشد .\r\nثانيا واهمه و ترس مردم از تصادف ذوذنب‌هاله به زمين . حتى خيلى از مردم طهران روز موعود به حضرت عبد العظيم ( ع ) پناه برده و جمعى در زيرزمينها مخفى شده بودند .\r\n\r\nوجوب وجود مشير الدوله\r\nثالثا تعطيل عدليه به حكم وزرا تا پانزده روز و شكايت مردم و وكلاى عدليه از بىترتيبى و الصاق تمبر به قيمتهاى گزاف . به همين جهت وزير عدليه مشير الدوله استعفا مىدهد . سردار منصور وزير عدليه [ و 
  ] معتمد خاقان وزير پست و تلگراف [ شدند 
  ] .\r\nسپهدار در مجلس مىگويد چون وجود مشير الدوله در كابينهء وزرا لازم است به وزارت تجارت منصوب شد . ديگر از تغيير وزارت جنگ و داخله كه رفعت السلطان نوشته بود ذكرى نكرده بود .\r\n\r\n","description":"","footnote":"","page_name":" 3117 ","page_number":505},
  {"content":"\r\n\r\n\r\nنظر سفارتين - قرض از آلمان\r\nبرويم سر بعضى مطالب پلتيكى كه باز از روزنامه درك شد . عدم رضايت روس و انگليس از داخل بودن صنيع الدوله و مشير الدوله در كابينهء وزرا و نوشتن مكتوب رسمى كه كابينهء جديد بايد موافق ميل و رضايت سفارتين باشد و نيز بواسطهء مكتوب ديگر رسمى كه گفتگوى قرض از آلمان اگر صحت دارد منافى با منافع دولتين است و بايد گفتگو نشود و باز رقعهء ديگر كه به هيچ دولتى و اتباع دولتى ايران نبايد امتيازى بدهد كه منافى ميل ما است .\r\n\r\nايران مستقل است\r\nاز رقعهء اول بر همهء مردم آشكار و مبرهن مىشود كه آن چند وزير ديگر همه مطابق ميل حضرات است . حتى در روزنامه سپهدار را روس و سردار را انگليس مىنويسد و در ذيل يك مقاله ( استقلال ما ) مىنويسد : ايران آزاد است و مستقل و در اداره كردن امورات خودمختار و به حقوق خود واقف . دولت ايران استقلال خود را كه دارد به همه عالم خاصه به دو همسايهء عزيز ثابت كند ولو به هر چه باشد . هيئت وزراء هم عموما و دو سردار محترم خصوصا مسلك خودشان را كه حفظ استقلال و حقوق و منافع ايران است نه طرف‌دارى از روس و انگليس بايد به عالم اعلان كنند . به اين مزخرفات كه در جرايد خارجه نشر مىشود كه هم منافى « 1 » استقلال وطن و هم شرف شخصى آنها است خاتمه بدهند تا به عالم معلوم شود كه ايران رسما مستقل است نه رسما .\r\n\r\nمكتوب در « ايران نو »\r\nايضا در يكى از نمرات « ايران نو » مكتوبى از قول يك نفر انگليسى مىنويسد اما معلوم است ايرانى است ، و مىخواهد به اين اسم بعضى مطالب را خاطرنشان همه بكند . لهذا عين آن مكتوب را درج مىكنم .\r\n« مكتوب نهم - دوست عزيز من ، اوقاتم خيلى تلخ است . حال من مثل شاهسون است كه غارتش را پس گرفته‌اند اين اوقات تلخى من هم بىجهت نيست . آخر قدرى تصور كن وقتى مخبر روزنامهء محترم تيمس كه تمام محافظه‌كاران و سلطنت‌طلبان احترامش را دارند بخواهد پرده از روى پلتيك ما در ايران بردارد ديگر چه حالى براى آدم مىماند ؟ گمان نكنى اوقات‌تلخى من هم فقط از اين باشد كه مخبر نقشه‌هاى\r\n\r\n\r\n","description":"","footnote":"\r\n( 1 ) - در اصل ماضى .\r\n","page_name":" 3118 ","page_number":506},
  {"content":"\r\n\r\nسياست و سياسيون ديپلوماسى ما را بر روى دايره ريخته است . ديگر كدام طفل خرد سال [ است 
  ] كه نداند بازى ديپلوماسى ما هميشه غلط و به خطاست . ولى چيزى كه از همه بيشتر ناگوار است اين است كه خادم قديمى ما روزنامهء تيمس حالا خيانت‌كار در آمد . هيچ از موهاى سفيد و قيافهء پير خودگوئى شرم ندارد و حالا مثل يك جوان بىتجربه رفتار مىكند . شايد از ما روگردان شده و به طرف آزادىطلبان متمايل گشته باشد . همين حالا كه براى تو چيز مىنويسم از شدت غضب مىلرزم . بلى « تيمس » آن خادم ديرين ما خائن شده . اين بزرگترين فاجعهء ناگوارى است كه در تمام زندگى به من رو كرده است . دوست من ، تا حال كارها خوب پيش مىرفت . تا به حال اين ايرانيان بيچارهء خرف حتى در آخرين دم حيات هم به انسانيت‌پرورى انگليسها اميدوار بودند و گمان مىكردند كه خودشان وزرا را انتخاب و تعيين مىكنند . حالا يك مرتبه چشمهايشان را باز كرده و خواهند ديد كه انگليس هم مثل روسيه مىخواهد با كمال اشتها تماميشان را ببلعد . حالا يك مرتبه ببينيم آيا با وجود اين احوال چطور ممكن است انسان اوقاتش تلخ نشود و به غضب نيايد .\r\nبلى اين را نمىتوان كتمان كرد كه هم روسها و هم انگليسها در ميان ايرانيان دوستان زيادى دارند و اين دوستان ايرانى ما نمىخواهند مملكتشان را بفروشند . اما باز هم چنانچه در كليهء امور ملحوظ است اقلا بايد حفظ ظاهر را نمود . حالا ديگر اروپا يك صدا به فرياد درمىآيد كه ما آدم خوريم و مىخواهيم به مساعدت و رفاقت روسها ايرانيها را زنده زنده بدريم و بلع كنيم . بسيار خوب حالا قبول كنيم كه اين نكته فوق يك حقيقت صحيحى است . تصور نمائيم كه هميشه دوستان باوفا براى ما بسيار پيدا مىشوند كه با مقاصد ما در اضمحلال استقلال موطنشان همراهى و مساعدت نمايند و بگوئيم كه بلى ما هميشه مىتوانيم يك كابينه به ميل خودمان تشكيل دهيم و كابينهء وزرائى تعيين نمائيم كه هيچ ايرانى نبوده و انگليس و روس باشد . اما اين تصورات را نبايد علت آن تصور نمود كه پرده از روى پلتيك خود و دوست متحد خود برداريم و مخصوصا ايرانيهاى هم عقيدهء خودمان را در اين جاها شريك عمل بنمائيم . آخر علت چيست كه « تيمس » چنين كارى كرده . اگر به سمت آزادىطلبان متمايل نشده بود هرگز اين كار از او ناشى نمىگشت . اگر راستش را بخواهى من از آفتابى شدن اين مسئله در كوچه خجالت مىكشم . مردم همه مرا مىشناسند . مىترسم مورد اشارهء انگشت اهالى بشوم و به گوش خود بشنوم كه از هر طرف به صداى بلند بگويند هان شما انگليسى هستيد . شما از همان كسانى هستيد كه به تمدن و انسانيت مىباليد . بسيار خوب اما اگر با وجود همه اينها مقصودتان دريدن آدم و خوردن همنوعتان باشد ديگر ميان شما و آدم\r\n\r\n","description":"","footnote":"","page_name":" 3119 ","page_number":507},
  {"content":"\r\n\r\nخورهاى اقيانوسيه چه تفاوتى است .\r\nاز سمت ديگر هم وقتى راز نهانى آشكار شد ديگر كار از كار مىگذرد . اين مخبر هيچ خيال نكرد كه اين طرفداران و دوستان را هم كه ما داخل در كابينه مىكنيم و به هر وسيله و جهت نامشروع باشد از ايشان حمايت مىنمائيم اينها نيز رسواى خاص و عام مىشوند . تصور كنيم كه كار آسان باشد و يك مرتبهء ديگر هم طورى بتوانيم ترتيب كار دهيم [ كه 
  ] يك بحران مختصرى در كابينهء وزرا حاصل شود . اما اين استعفا بازيها كم‌كم دارد بىنتيجه و اثر مىگردد .\r\nاى دوست عزيزم ، اين اوضاع گوارا و مطبوع نيست و به همين جهت از تو خواهش مىكنم كه به ادارهء « تيمس » به روى و تمنا كنى به مخبرشان تلگراف كند كه مسلك دوستان متحد ما روسها را اتخاذ نمايد . اين مسلك منظور را چندى قبل مسيو چاريكوف سفير حاليهء روس در اسلامبول با عبارت خيلى مختصرى بيان كرد . مسيو چاريكوف در وقتى كه اين مسلك و طرز رفتار را بيان نمود وكيل سياسى روسيه در بخارا مىبود . يكى از مخبرين روزنامه‌هاى روسيه در آن وقت با مسيو چاريكوف در خصوص بخارا صحبت داشته و گفت بخارا مثل مريض است كه ما بايد خونش را بگيريم ، اما بطورى اين خون را بايد گرفت كه طرف هيچ خون را نبيند و ما همان قسم در كار خودمان مداومت داشته باشيم .\r\nحالا دوست عزيزم ، خواهى فهميد كه دوستان ما روسها خيلى از ما باهوش‌ترند .\r\nبارى اقدامات لازمه را به عمل آر . من هم بىدرنگ به كار شروع كرده و اسباب يك استعفاى كوچك و بحران عظيمى را فراهم مىكنم . من هرگز فراموش نخواهم كرد كه ارتجاعيون را هم بايد در كار دخالت داده يك دسته مركب از لوطى و قاطرچى را به نام « ملت » با ايشان همراه و متحد نمايم . طورى مىشود لوازم كار را آماده سازم كه ايشان را براى تحصن به شاهزاده عبد العظيم ( ع ) بفرستم . تو مىتوانى اطمينان داشته باشى كه تمام اقدامات لازمه اتخاذ خواهد شد و فسادكارى ، تحريك ، افتراء ، دوزكلك چينيها را وسايل پيشرفت كار دانسته و به اجراى مقصود مىپردازم و از اينها گذشته دوستان اين جائى ما به من وعده داده‌اند كه از هرگونه همراهى و مساعدت دريغ نورزند . مىخواستم خيلى مطول بنويسم ولى حالا به همين مختصر قناعت مىشود .\r\nمىخواهم حالا بروم و چند خطيب و ناطق عمومى و چند نفر مفسد فتنه‌جو را پيدا كنم كه در ميان مردم افتاده اهالى بازار را همراه كرده چند نفر تجار و كسبه را گول زده از آنها امضاء بگيرم تا يك وطن‌پرست بازى خيلى تماشائى را به روى كار آورند . »\r\n( پايان مكتوب )\r\n\r\n","description":"","footnote":"","page_name":" 3120 ","page_number":508},
  {"content":"\r\n\r\nمطالبى را كه مكرر ما مىگفتيم و كسى باور نمىكرد تازگى دارند مردم ملتفت مىشوند . چنانچه در همين روزنامه مكرر نوشته شده .\r\n\r\nپرستش انگليس - بلاى انگليس\r\nحكايت نويسندهء مجهول مكتوب فوق براى دو تلگراف ذيل است كه مخبر « تايمس » به لندن مخابره كرده .\r\n[ 1 
  ] - از مخبر ما مورخهء 29 آوريل : « على الظاهر يك گره سختى در تشكيل كابينهء جديد حادث گشته اعتداليون حاضر شده‌اند كه يك كابينه كه موافق ميل سفارتين روس و انگليس باشد تشكيل نمايند . ولى وكلاى سمت چپ كوشش مىنمايند كه آن دو وزيرى را كه منافى ميل سفارتين بود كه سپهدار مىخواهد در اين كابينهء جديد نباشند در سركار نگاه بدارند ، لهذا وضع مشكل شده و معلوم نيست اگر كابينه بر خلاف اطمينان سفارتين تشكيل شود اقدام سفارتين چه خواهد بود . »\r\n[ 2 
  ] - ايضا طهران مورخهء غرهء مه : « بحران كابينه ديروز اختنام يافت . سپهدار در مجلس اظهار نمود كه كابينه بدون تغيير بر سر كار خود باقى مىماند ، جز اين‌كه سردار اسعد وزارت جنگ را قبول كرده و خود سپهدار به وزارت داخله و رئيس الوزرائى . به نظر نمىآيد اين حل مشكل كافى باشد . زيرا چند نفر از اعضاء كابينه محل اطمينان سفارتين نيستند . ولى اقدامات سفارتين منوط خواهد بود به جواب دولت ايران به مراسلهء سفارتين راجع به اين‌كه امتيازاتى كه مخالف منافع پولتيكى و نظامى دولتين در ايران باشد به اتباع خارجه ديگر داده نشود بدهد . »\r\nيك سال پيش ايرانيها چيزى نمانده بود انگليسها را مثل بت پرستش نمايند . تازه مىفهمند كه تمام بلاها را به سر آنها انگليس مىآورد . حتى روسها را او وادار مىكند و تعليم مىدهد . بارى اوضاع غريبى است . خدا خودش رحم كند .\r\nپنجشنبه غرهء جمادى الثانيه - سبز على عصر از شهر آمد كاغذجات زياد آورده بود .\r\nحالا آنچه خودش مىگفت بماند . ما به رسم معمول كاغذها را بنويسيم بهتر است ، رقعهء جناب رفعت السلطان بعد حال و احوال‌پرسى .\r\n\r\nنامهء رفعت السلطان\r\n« پاكتهاى طهران و جواب مهمل صدق الدوله ايفاد شد . شاهزاده داراب ميرزا على الظاهر به مرخصى از قونسلخانه رفت به سمت زنجان . در چركر جمعيتى جمع از اشرار كرده ريختند دور زنجان . به قولى شهر را متصرف [ شده 
  ] و به قولى شهرى بر آنها فايق\r\n\r\n","description":"","footnote":"","page_name":" 3121 ","page_number":509},
  {"content":"\r\n\r\nآمده ، امروز قورخانه و چند نفرى قزاق از طهران آمدند بروند زنجان . سعيد نظام هم با بيست نفر سوار همراه رفت . خلاصه همدان هم آشوبى شده . صد نفر قزاق روسى آنجا هم رفتند . ملاير مغشوش شده آنجا هم قزاق گفتند رفته .\r\nعلى الظاهر قونسول قزاق براى گرفتارى داراب ميرزا فرستاده . باطنا انگشت خودشان است كه سوار و سالدات روسى به زنجان برود كه رفت . مىگويند به قزوين هم ريخته خواهند شد . خلاصه شهرتها خيلى است . مفتش از طهران براى عدليه آمده محشرى داريم . نوكر بىجيره مواجب اين همه معركه . رئيس همه روزه مشغول استنطاق است . خودش را استنطاق مىكنند . نمىدانيد چه وصفى است » .\r\n( پايان نامهء رفعت السلطان )\r\nرفعت السلطان خيلى خيلى محتاط است . بايد خيلى آشوب باشد كه به اين اندازه نوشته .\r\n\r\nمكتوب آقاى عماد السلطنه\r\nمرقومهء دهم جمادى الاولى 16 رسيد . از ترتيب زندگانى آنجا و اينجاى شما مطلع هستم . كاغذجات را حضرت و الا مرحمت كردند خواندم . چون از دستم چيزى برنمىآيد غصّه‌ام سه مقابل شد . حرف الموت و اسم الموت اگر نبود يا اگر دنبال نمىكرديم و چندى به حالت طبيعت يك سال قبل واگذار مىكردند اين بدنامى و قطع حقوق و بيرون نيامدن پيش مردم تمام مرتفع مىشد و اگر زندگانى داشتيم اقلا مثل سابق بود . ولى حالا اين‌طور نيست . در هيچ اداره راه نداريم . هر طرف رفتيم دماغ به سنگ خورد . از صبح الى غروب مجبورا منزل نمىمانديم . بنده كه كلافه شده‌ام و كم مانده است سكته كنم . خيال كرديد براى تماشا و عيش فرنگستان مىروم ، نه به خدا . از نشستن و فكر كردن عذاب آمدم . حالت تابستان و گرما هم كه سخت‌تر است ، آرام نمىتوانم بگيرم . رفتيم نشستيم و گفتيم تمام مخارج و مداخل املاك حضرت و الا را معلوم كرديم . قرار شد خودشان اداره كنند و اين مخارج را بدهند . اگر مواجب را وصول كرديم مال مرا كه زياد است قدرى كسر بگذارند ، مال شما را بدهند . بالاخره قبول شد . ولى هنوز نتيجه نداده . آن مال مخارج ، اما جيره و مواجبها [ را 
  ] نمىدهند . هنوز در بوتهء اجمال است . مستشار الدوله مىگويد همين روزها گفتگو ختم مىشود . ولى اين روزها تمامى ندارد . در تمام طهران ، در تمام دنيا آدمى به بيكارى و فلاكت بنده از حيث جمعيت زياد و توقعات پيدا نمىشود . يا البته هست و من نمىشناسم . وضع خانهء شما خوب نيست ، يعنى خانه بد است و عذاب هستند . ولى مزاجا الحمد لله همگى سلامت هستند . حورى\r\n\r\n","description":"","footnote":"","page_name":" 3122 ","page_number":510},
  {"content":"\r\n\r\nچهار پنج شب اينجا بود . چند روز نوبه كردم تب داشتم . حالا بواسير اذيتم مىكند . نه در خانه‌اى هست نه جائى . هر ده روز يك مرتبه نيم ساعتى رسما خدمت سردار اسعد رسيده و السلام . چون هم درد هستم گاهى هم خدمت آقاى نظام الملك .\r\n\r\nاگر انقلابى بشود\r\nاما اخبار كوچك خيلى است ، بزرگ چيزى نيست . متصل وزرا استعفاى دروغى كرده باز برقرار مىشوند . تازگى سردار منصور وزير عدليه ، مشير الدوله وزير تجارت ، معتمد خاقان وزير پست و تلگراف [ شده‌اند 
  ] . اطراف على الظاهر منظم است . پول به قدر كفايت خودشان پيدا مىكنند . خارج كه لازم نيست و نمىدهند . خرج اهالى طهران از گرانى سنگين ولى به آدمهاى داخل كار كه نقد به نقد مواجب گزاف مىدهند صدمه نمىزند . اگر انقلابى بشود يك مرتبه خواهد شد . چند روز منزل آقا سيد عبد الله روضه‌خوانى بود خيلى بد گفتند . اما نتيجه اگر شد فقط به مقررى آقا افزوده باشند .\r\nستارهء ذوذنب هاله هم صبحها پيدا بود . از روز دهم به آن طرف عصرها طرف مغرب ، ولى شب هشتم بقدرى بلند و رشيد و نورانى بود كه خيلى تماشائى بود . روزنامه‌ها هم باز سهو خيلى كرده بودند . براى تصادف دنبالهء او به زمين يك وحشت عمومى در طهران پيدا شد كه به قلم راست نمىآيد . يك ثلث طهران در اضطراب بودند . بيش از همه همدم السلطنه مىترسيد و آرام نداشت . پنج ساعت از نصف شب پنجشنبه نهم دنباله‌اش به زمين مىرسيد و روز بود ديده نمىشد .\r\nادوارد هفتم ، هفتم ماه مه فوت شد . ناخوشى طولانى نكشيد . فوق العاده تمجيد از او مىكنند .\r\nاز لندن به منچستر به دو شرط مختصر كه يكى مدت 24 ساعت بيشتر نباشد ، ديگرى دو جا بيشتر پياده نشوند ادارهء روزنامه « ديلى مايل » « 1 » ده هزار ليره داد كه به توسط آئروپلان برود . يكى دو انگليسى رفتند و نشد . بولهان فرانسوى رفت و شرط را برد . اين حكايت در روزنامه‌ها بس شيرين بود . جنگى در دنيا نيست . مسيو روزولت از آفريقا برگشته و به هر پاىتختى مىرود مهمان مىشود ، نطق مىكند .\r\nفرخ ميرزا چند روزى ناخوش بود . اين شعورها را عجالة ندارد كه كاغذ بنويسد .\r\nاخلاقش عليحده است و بايد به اختيار خودش واگذار شود تا چه شود . طفل نو رسيده اسمش مديحه شد . عجالة اسباب مشغوليات اهل خانه است . از بابت اسباب فشنگ هر\r\n\r\n\r\n","description":"","footnote":"\r\n( 1 ) -  Daily Mail  .\r\n","page_name":" 3123 ","page_number":511},
  {"content":"\r\n\r\nوقت آدم فرستاديد مىفرستم . با اين ترتيب كه يا بايد بيائيد يا عيال را ببريد ، اين‌طور ماندن صرفه‌اى ندارد و آدم خسته مىشود . 16 جمادى الاولى .\r\nضميمه . سپهدار باز مأمور مىخواست الموت بفرستد . انشاء الله از طرف سفارت منع مىكنند . خودش هم معروف است اين مرتبه جدا استعفا داده و تاب اين همه بدگوئى و فحش و ناسزاى روزنامه‌جات را نياورده . هر دو روزنامهء « ايران نو » و « شرق » هر روزه گوشه‌اى به اين كار مىزنند و مرافعه دارند . حضرت و الا به كلى مدفوع الطمع از مقررى شده‌اند . همه مطالب دست به هم داده . همين امسال بايد مقررى قطع شود .\r\nافتخار التجار ورشكست [ شد 
  ] و تمام اشخاصى كه روى كار هستند يا آشنا نباشند يا مغرض از هر طرف هر روز يك گرفتارى تازه‌اى پيدا شود . سابقا اين‌طور نبود ، يعنى اگر از چند طرف كار خراب بود از دو طرف دلخوشى آدم داشت . چه راحت شدند آنها كه رفتند . شب خانهء امين الملك رفتند و او را كشتند . ليكن وقعى به كشتن او ندادند . معلوم نيست اين اشخاص چه ميلى به آدم كشتن دارند .\r\nحاشيه ، سپهدار با روزنامه‌ها طرف شده باز قهر [ كرده 
  ] و شميران رفته . وكلا دسته‌بندى دارند ، وزرا به شرح ايضا . اطراف همه جا به قسمى شلوغ ، بىپولى زياد ، جوانهاى فكلى دماغ دارند و بس . روزگار بسيارى مثل سگ كه ديگر بدتر از آن نمىشود .\r\n23 جمادى الاولى . ( پايان نامهء عماد السلطنه )\r\n\r\nعلت ستار خان در تهران\r\nپريوش خانم دختر آقا كاغذ بامزه نوشته بود كه ستار خان و باقر خان را براى اين طهران آورده‌اند كه هر وقت سپهدار و سردار اسعد قهر مىكنند بروند از شمران آنها را بياورند .\r\nوكلاى الموتيها سيد مهدى وارد اينجا [ شد 
  ] . درويشعلى قزوين خائف و خاسر با دم بريده و گوش آويزان شب پيش من آمد . تفصيلاتى گفت . از آن چهار نفر وكالت گرفته بود . بعد به حمايت افخم الدوله مرخصى يك ماهه خواسته آقا هم قبول كرده ، محكمه مرخص كرده . بعد تمام دعاوى را به آقا صلح كرده و آمده است يك تصديقى هم در شرارت شيخ محمد على داده به اين عنوان : من كه وكيل چهار ناحيهء الموت هستم تمام اين هنگامهء قتل و غارت و عرايض جعلى را از شيخ مىدانم . دفع او مايهء آسايش الموتى است . حالا مهدى ، درويشعلى ، غلامرضاى مدانى ، چند نفر ديگر با شيخ نمىدانم باز در فكر چه نيرنگ تازه و شعبدهء ديگرى مىباشند . مگر بواسطهء اين انقلابات موقع پيدا نكند .\r\n\r\n","description":"","footnote":"","page_name":" 3124 ","page_number":512},
  {"content":"\r\n\r\n\r\nماليات الموت - سرنوشت الموت\r\nسابقا در باب ماليات دهات مكتوبى به ميرزا موسى خان رئيس ماليهء قزوين نوشته بودم . زبانى گفته بود چون كاغذ اولش احوال‌پرسى دارد من جواب نمىنويسم . رقعهء رسمى بنويسند . اين مرتبه رسما نوشته بودم . جواب داده تحصيلدار با مقررى كامل و مخارج مال خواهد آمد . شما هم اگر ميل داريد ماليات خود را مستقيما بدهيد روانهء شهر كنيد ، قبض داده مىشود . آن وقت به جاى پول به تحصيلدار رد كنيد . اما من هيچ ميل ندارم خودم را آلودهء الموت كنم . هر چه هم به طهران مىنويسم جواب درستى نمىدهند . دو جا خرج است ، آن هم خيلى گزاف . اين زحمت وصول و ايصال نقد و جنس هم علاوه شود ثمرش چه چيز است . يا بايد حضرت و الا پول بدهد امورات رعيتى را ترتيب صحيح بدهم كه اقلا اين زحمات نتيجه بدهد ، يا ماندن صلاح نيست .\r\nگرفتن اين اجارات به شكل سابق كار يك نفر نوكر است . اين همه تفصيلات لازم نيست .\r\nمگر اصلاح عمومى و ترتيب رعيتى كه فايده و نتيجه داشته باشد .\r\nدوشنبه پنجم - سه روز است حال ندارم ، تب مىكنم . من يك چيز را كسر داشتم .\r\nممكن نشد به اين واسطه پائينها بروم . مدان را زور آورده نقدى خود را دادند . مانده است جنس مال گرفتن . ولى و موسى سرخه كوله‌اى هستند . سيد بزرگ متصل پائين و بالا مىدود و لاينقطع كاغذ مىنويسد ، صبر كنيد ندهيد .\r\n\r\nآقاى شال كره\r\nهواى اينجا خيلى رطوبتى است . هرگز شمران اين بارندگى و مه و رطوبت را ندارد .\r\nآقاى « شال كره » ما را عاصى كرده . شبى نيست كه به سبزىكارى خسارت نرساند . يك باغچه كاهوى خوب ما را كه گذاشته بوديم درست بزرگ شود ديشب خورد و جز ريشه و بيخ چيزى نگذاشته . از سيب زمينىها به قدر پانزده بوته را بيرون آورده ، تربچه و چغندر و برگهاى كدو خوراك هر شب اوست . آنچه هم كشيك كشيدند ، تله گذاشتند دستگير نشد . حيوان پراذيت پدرسوخته‌اى است .\r\n\r\nحكم حكم سپهدار\r\nديشب ساعت سه موسى و ولى عرق‌ريزان ، هرّهرّكنان وارد شدند كه دو ساعت به غروب مانده جمعى رعيت فيشانى با چهار پنج نفر قزاق به سر ما ريخته ، ما هم كوه را سنگر كرده طرفين شليك به هم كرديم . هوا كه تاريك شد ما فرار كرده آمديم . ديگر هر\r\n\r\n","description":"","footnote":"","page_name":" 3125 ","page_number":513},
  {"content":"\r\n\r\nچه من حضرات را استنطاق كردم چيزى جز اين نفهميده بودند . امروز مقارن ظهر گفتند يك نفر قزاق سواره و دو پياده از آن سمت رودخانه گذشت . قدرى گذشت گفتند ده نفر بودند . باز خبر آوردند نايب الحكومه از طهران با بيست قزاق و مجاهد با جلال و مهدى و درويشعلى آمده ده به ده گردش مىكنند كه كسى قلعه نزد فلانى نرود ، اجاره ندهد ، ماليات ندهد . حكم حكم سپهدار اعظم است . من بعضى را قبول و اغلبى را رد كردم .\r\nنوكرهاى الموتى ما زهره‌شان را آب كرده بودند . اين ابو القاسم هم در هر كار زرنگ است . اما هيچ دل ندارد و بسيار ترسو است .\r\n\r\nبه سوى گرمارود\r\nچرتى زدم . چون گرمارود براى تعيين كدخدا گفتگوها شده بود نيتم از صبح اين بود آنجا بروم . اما ابو القاسم متصل بهانه براى من مىتراشيد . من سوار شدم با سه نفر و غلامباشى . در اين بين گفتند قزاقها گذشتند . من به سمت پائين روانه شدم . از هر كس پرسيدم گفتند كسى را نديديم . لهذا رجعت كرده به سمت گرمارود . در كلان گفتند قزاق اينجا است . گفتم صدا زدند آمد . ديدم يك نفرى است نيم تنهء قرمزى از مال سوارهاى امير بهادرى كه حراج كردند بر كرده ، كلاه سفيدى سر نهاده ، با يك زنگال . [ گفتم 
  ] شما كى هستيد . [ گفت 
  ] مجاهد آدم سپهدار . اينجا چه مىكنى . آمده‌ام ببينم حرف شما با رعيت چيست . ترا كى فرستاده . آقاى سپهدار . كجائى هستى . بيرون بشمى كلاردشتى ، رعيت مخصوص خود آقاى سپهدار . با كى آمدى . با جلال نايب الحكومه ، از عقب است . توى دهات من چه كار دارى . تحقيق مىكنم اما پيش شما مىآمدم . راه قلعه كه اينجا نيست . بلد نبودم . گفتم خوب سوار شو و به غلام باشى گفتم آقا را ببر قلعه تا من بيايم .\r\nخودم رفتم گرمارود معلوم شد آنجا هم رفته همانطور سواره جلوى خانهء كربلائى خانبابا گفته هر كس قلعه برود خانه‌اش غارت [ مىشود 
  ] ، خونش حلال [ است 
  ] .\r\nنايب الحكومه بايست قزاق و مجاهد آمده در فيشان است . همين‌طور در دهات ديگر .\r\nاين رعيتها هم كلاه سفيد و قباى قرمز را ديده رنگ و روها را باخته نزديك است سكته كنند .\r\nدر باغ ميرزا على اكبر پياده شدم . در اين بين ميرزا مسيح وركى هم از تنكابون وارد شد . رعيت جمع شده . « ديسكور » « 1 » مفصلى كردم . همه را دلدارى دادم ، آرام كردم ،\r\n\r\n\r\n","description":"","footnote":"\r\n( 1 ) - نطق  Discour  .\r\n","page_name":" 3126 ","page_number":514},
  {"content":"\r\n\r\nنصيحت كردم ، دلالت كردم . خيلى خوب شد رفتم . براى اين‌كه دل براى آنها باقى نمانده بود . حال گرمارودى كه اين باشد واى به حال جاهاى ديگر . تمام مردم متوحش شده خيال مىكنند مثل پارسال مىشود . امشب يقين دارم نصف جمعيت الموت خواب نرود .\r\n\r\nوركى رشيد\r\nاز آنجا آمدم قلعه . ديدم تمام وركيها با بيل ، كلنگ ، چماق ، قمه ، تفنگ ، تپانچه جمع هستند . الان بايد اذن بدهيد برويم فيشان . يك ساعت تمام با آنها صحبت كردم . تا راضى شدند نروند و ميرزا مسيح كاغذى به آنها بنويسد . خود من هم بنويسم صبح قاصد ببرد .\r\nاگر متفرق شدند فبها و الّا اينها هم بروند تقاص خونهاى خود را بكنند . وركيها رشيدند و اغلب نوكر باب نزد بادكوبه‌ايها . اسلحه هم امسال خريده و آورده‌اند . چون پارسال دو نفر از آنها كشته شده و خيلى غارت شده حالا مىخواهند تلافى كنند .\r\n\r\nاز الموت بگذريد\r\nباز من بيچاره گرفتار شدم . نمىدانم هفت خان رستم است يا « آوانطورهاى » « 1 » دون كيشوت . گاهى با زن جادو و اژدها جنگ كنم ، وقتى با آسياى بادى و گلهء گوسفند .\r\nكاغذجات شهر نوشته شده بود . اينها هم علاوه شد . به قونسل هم نوشته اينها دور نيست زد و خورد كنند . خطرى باشد ، يا حكومت جلوگيرى كند يا خودتان ! به طهران هم نوشتم و قسم دادم دست از الموت بكشيد . شش ماه است زحمت مىكشم دو هزار تومان خرج كردم ، تازه رفته بود منظم شود اين حقه را به كار زدند . باز پنج ماه زحمت بكشم دو هزار تومان ديگر خرج كنم چند نفر از تنكابون خواهد آمد . بگذريد از الموت كه جز زحمت و ضرر فايده و ثمرى نخواهد داشت !\r\nگفتند حمزه على و موسى را از آتان گرفته برده‌اند فيشان . شب ولى بيك را استنطاق كردم معلوم شد جلال اين پسره را فريب داده كه بيا برويم الموت هزار تومان به تو مىرسانم . دو دست لباس هم از توپچيها گرفته با يك اسب كه مىگويد مال ساعد الدوله است . پياده و سواره آمده‌اند قزوين تا ميرزا احمد خان نايب الحكومه بيايد ، او نيامده به اغواى شيخ محمد على با مهدى و درويشعلى و چند نفر الموتى آمده‌اند فيشان . آنجا سيد بزرگ استقبال كرده ، زنده بادها گفته ، فورا مىروند سرخه كوله ، بعد شب را باز فيشان . امروز او را با اين دستور العمل و پيغامات به اين سمت روانه مىكنند كه گرفتار\r\n\r\n\r\n","description":"","footnote":"\r\n( 1 ) -  Aventure  - حادثه .\r\n","page_name":" 3127 ","page_number":515},
  {"content":"\r\n\r\nچنگ من مىشود . اما در رعيت بودن سپهدار و نوكر بودنش پيش ساعد الدوله شكى باقى نماند . منتهى به طمع با جلال آمده . خيلى ترسيده بود دل‌دارى دادم . چاى نخورده بود گفتم دادند . خسته بود غذائى دادند و خوابيد .\r\nباز پدرسوخته‌ها كار دست ما دادند . امان از حيله و نيرنگ‌بازى الموتى . با اين كلاه سفيد و لباس قرمز يك آشوبى برپا كردند كه آن سرش ناپيدا . از طهران و قزوين مأيوس شده‌اند اين نيرنگ را روى كار آوردند . اما من ابو القاسم خان نيستم . امسال هم پارسال نيست . رنگ و روئى انشاء الله ندارد ، زود مضمحل مىشود .\r\n\r\nنامه به شيخ محمد على\r\nچهارشنبه هفتم - كاغذى به سيد بزرگ و عريضه‌اى به جلال عرض شد ، نيش و نوش ، بيم و اميد . دادم محمود برادر محمد كلانى پسر عموى جلال برد . وركيها هم چيزى نوشته دادند برادر رمضانعلى برد كه همهء آنها حالا آنجا جمع شده‌اند . يك كاغذ هم براى ملا يوسف و بالاروچيها نوشتم موسى برد . يك كاغذ هم براى شيخ محمد على بعد از اين مدت . محض اين‌كه جلوگيرى از فتنه و شرّ و قتل و غارت شود خدمت شيخ عرض شد . « ما بد ، متعدى ، ظالم آيا به عقيدهء شما آنها كه پارسال فرستاديد و الان روانه فرموده‌ايد متمدن و عادل هستند ؟ تازه الموت منظم شده بود ، بعضى خيالات خوب هم داشتم كه به سمع شما مىرسيد ، فعلا نظم گسيخته مردم متوحش و متوارى [ اند 
  ] . اگر صدمه و خسارتى وارد شود [ مربوط 
  ] به من نخواهد بود . باز رعيت فقير گرفتار مىشود .\r\nشما كه حامى آنها خودتان را مىدانيد اين‌طور صلاح ديده‌ايد . آن شما ، آن رعيت . من به حق خود مىرسم دير يا زود . شب بلند است و قلندر بيكار . خدا به شما توفيق بدهد . »\r\n\r\nوضع قزوين\r\nمشهدى آقاسى شب از راه طالقان به سمت قزوين مىرود . موسى و حمزه على هم معلوم شد دستگير نشده آمده‌اند ايلان . غروب صادق آدم رفعت السلطان آمد . هيچ كاغذ نداشت . مىگفت شهر شلوغ است . خمسه را گرفتند حالا به سمت قزوين مىآيند .\r\nصدق الدوله هم با آنها همراه است . به قدر صد نفر هم قراچه داغى آمده در قونسل خانه منزل كرده‌اند . قدرى سرباز و سوار از طهران آمد . اول رفتند تا سيادهن ، بعد مراجعت كرده به شهر آمدند . دروازه‌ها آدم گذاشته [ اند 
  ] . شب و روز سوار و سرباز گردش مىكند .\r\nهمه كارها با قونسل است . عدليه خبرى نيست . مردم خيلى متوحش هستند . من هم زنم را برداشته آمدم ( صادق اهل سيلكان است ) . طهران هم شلوغ است .\r\n\r\n","description":"","footnote":"","page_name":" 3128 ","page_number":516},
  {"content":"\r\n\r\n\r\nستار خان ضد تقىزاده\r\nميرزا مسيح مىگفت گيلان دكاكين را آتش زده‌اند ، جمعى از مجاهدين را كشته‌اند .\r\nطهران هم بمب انداخته‌اند ، سپهدار و سردار اسعد هم رفته‌اند چاله هرز ، استعفاى جدى دادند . سردار ملى و سالار ملى هم بر ضد تقىزاده و هفت نفر از وكلا هستند .\r\n\r\nقبا قرمز\r\nاين الموتيهاى ما هم گويا طهران و قزوين را شلوغ ديده آمده‌اند تا به ضرب شست خود باز قتل و غارت و تحصيل منافعى و پولى كنند مثل پارسال . اين قبا قرمز را هم حبيب الله ثانى كرده و پيش جنگ قرار داده‌اند ، افسوس كه گرفتار شد .\r\nجلال يك تفنگ « ورندل » و شصت فشنگ دارد . مهدى هم يك « ورندل » كوتاه و پنجاه فشنگ . خود ولى بيك تفنگ ندارد همان قباى قرمز و كلاه سفيد را جلال كافى ديده الحق از چندين توپ « شنيدر » هم بيشتر رعب به دلها انداخته است . خوب شد من اين بيچاره را به قلعه آوردم و الّا زودتر از حبيب الله كشته شده بود . در حقيقت جانش را خريدم . اگر وركيها بين راه او را ديده بودند يا بيچاره غريب بود و آنجا رفته بود حكما كشته بودند . آن پدرسوخته‌ها هم اين احمق را براى همين آورده بودند و بدون اسلحه با آن دستور العملها روانه كرده بودند ، سهوا يا عمدا مقتول شود . اسباب كار براى خود قرار بدهند . مجاهد آدم سپهدار رعيت او مىرفت تنكابون گرفتند و كشتند .\r\n\r\nمدان\r\nجمعه نهم - جوابهاى ما مهمل و لايعنى رسيد . امروز صبح غلامباشى و ميرزا مسيح رفتند فيشان نزد سيد . قرار شد من هم مدان بروم سيد را آنجا بياورند اصلاحى بشود . از ديشب تب كرده بودم و بعد از رفتن حضرات شدت كرد . لاعلاج چهار ساعت به غروب مانده سوار شدم . پلها را آب برده ، راههاى بغله خراب است . من به آب زدم تا كفل اسب را آب گرفت . به زحمت و صدمه بلكه مخاطره گذشتم . نوكرها هيچ كدام جرأت گذشتن نكردند . من تك و تنها آن سر آب ماندم ، اينها اين سرآب . بعد از پائين بالا دويدنها هر يك راه خود را گرفته و رفتيم . تب شدت كرد ، تشنه شدم آب نبود . به مرارت زياد يك ساعت و نيم به غروب مانده وارد مدان شدم . سه نفر مرد بيشتر نبود . زير درختها افتادم .\r\nشب تب قطع شد . رعيتها جمع شدند . بعضى را هم از زير سنگها آوردند . خانهء جلال بودم . زنش شيرزنى است با غيرت و حميت . پارسال تمام دارائى آنها غارت شد . خود\r\n\r\n","description":"","footnote":"","page_name":" 3129 ","page_number":517},
  {"content":"\r\n\r\nجلال هم از واهمهء كشتن ناخوش شده كه الان هم تتمهء مرض باقى است .\r\nاينجا شالىكارى مىشود و گرم است . پشه مثل باران مىريخت . من پشه‌بند داشتم .\r\nاما سايرين تا صبح خواب نكردند .\r\nشنبه دهم - ميرزا مسيح يا ميرزا اسحق آمدند . معلوم شد سيد را خبر كرده بودند و فرار كرده بود . غلامباشى شب را سرخه كوله رفته ميرزا مسيح شتر خان . رعيتهاى سرخه كوله آمدند . سليمان بالاروچى از شهر مكتوباتى آورده بود . جلال و مهدى و سيد بزرگ با سايرين معلوم شد به آتان رفته از آنجا آمده و رفته‌اند با دشت ، نزد افراسياب خان .\r\n\r\nمكتوب عدل الممالك\r\nدستخط مبارك به توسط محمد تقى بيك زيارت ، متشكر گرديد كه هيچ وقت فراموشم نمىفرمائيد . در خصوص شرفيابى خود بنده هم خيلى مايل هستم كه آمده در خدمت بوده . . . « 1 » حضور مبارك حضرت اجل آقاى امير اسعد كه يك دنيا اشتياق شرفيابى دارد رسيده باشم ، تا خدا چه خواهد . شاهزاده داراب ميرزا خوب جنبيده بود ، لكن از طرف سفارت مانع شدند . رفتند آوردند و روانهء روسيه نمودند . بعد از آوردن ايشان ديگر حالا كار زنجان چندان اهميتى ندارد . نايب حسين در كاشان هنگامه دارد . شهر كاشان را متصرف شده و در كمال سخنى مىجنگند . جمعيت زيادى هم جمع كرده تا چه شود .\r\n\r\nمكتوب حاج افخم الدوله\r\nدو سه نمرهء روزنامه تماشائى است . با ميرزا اسمعيل خان كه يك ماهه به قزوين مىآيد مىفرستم . اوضاع مملكتى هر روز از يك‌جا صدا بلند است . خمسه را داراب ميرزا اسباب شده بود گويا رفع شد . نايب حسين كاشان را گرفته حكومت مىكند .\r\nطهران ، سالار ملى مسجد مروى نطق مفصلى كرده چند نفر از وكلا و بعضى از وزرا را مخل كارها گفته ، سردار ملى لايحه چاپ كرده كه به وكلا نبايد توهين كرد . وزرا يك روز قهرند يك روز آشتى ( اين چه بنائى است كه بگذاشتى ) . امين الملك را شب در خانه‌اش كشتند . قاتل معلوم نشد . عز الممالك در يكى از صندليهاى وكالت جلوس كرد « 2 » .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - در روزنامهء سابق ديدم كميسيون اعتبارنامه‌ها مىگويد دليلى براى كم بودن سن عز الممالك نداريم و حال آن‌كه دليل روشن چهرهء مبارك ايشان است و از 25 سال علاوه ندارد . ( حاشيهء مؤلف )\r\n","page_name":" 3130 ","page_number":518},
  {"content":"\r\n\r\nسالار ملى و احرار امروز باز خبر كرده‌اند ، در مسجد مروى نطق مىشود . حضرت سپهدار در شمران است . امروز هيچ يك از وزرا به وزارت‌خانه‌ها نيامدند . عصر قرار است وكلا با آقاى نايب السلطنه نشسته اصلاح كابينه شود . مىدانيد كه چاكر جزو اين كارها نبوده و نيستم . همين قدر مىشنوم و مىبينم . بدترتيبى پيش آمده خداوند مگر اصلاح كند .\r\nصدق الدوله معزول شد . رئيس عدليه هم از استنطاقات خوب درنيامده مبلغها رشوه گرفته كه در عدليه ثابت شده . هنوز مجازات آقاى دلال قند بادكوبه معلوم نيست ( اديب التجار برادرش كه وكيل است آدم خيلى ناقلائى است شايد « كفروا فكروا » كند ) .\r\nقزاق روسى به همدان براى نزاع مسلمين و يهود رفت آنجا را منظم كرده و منزل كرده‌اند . حالا هر جا اغتشاش شود فورا آنها دخالت مىكنند .\r\n( پايان نامهء افخم الدوله )\r\n\r\nسيل دوازده ذرع\r\nعصر از مدان آفتاب در رفتم قبر قهرمان مقتول را در دهك كنار جاده نمودند . بيچاره آدم زرنگ خوبى بوده حيدر آدم ما ساكن آفتاب در بود كشتند و خانه‌اش سوخته و غارت شده . اينجا سيل به ارتفاع دوازده ذرع آمده ، به قدر پانصد تومان از خانه و باغات و زراعت و حشم خسارت رسانيده . اول ، بنا به رسم معمول مردها نبودند تا كربلائى سيد آقا پيدا شد . آن وقت آمدند ملا حسين جان كندانه سرى را آورده بودند . شب صحبت زياد شد .\r\nلطف الله خان هم نيامد . مشغول وصول اجارهء سرخه كوله است .\r\n\r\nشاهزاده كشى\r\nيكشنبه 11 - پسر كربلائى سيد آقا مىگفت ميرزاى كلانى داد مىزد امروز يك نفر شاهزاده را آدم بكشد مثل اين‌كه يك بز كشته باشد ( اتفاقا راست هم گفته ) . نصف اجارهء اينجا را هم دادند ، نصف مال داده شد . آدم جولادك و تركان فرستاده بودم همه به كوه رفته احدى نبود .\r\n\r\nفيشان - مستبد\r\nعصر به سمت فيشان رفتيم . نزديك آبادى يك مرد و يك زن به سرعت مراجعت مىكردند . من پرسيدم كجائى هستيد گفتند آفتاب‌درى ، اينجا گيوه درست مىكرديم . از اينها گذشتيم به آبادى رسيديم . احدى نبود ، چشم ما هم از اين بىاعتنائى و اين مطالب\r\n\r\n","description":"","footnote":"","page_name":" 3131 ","page_number":519},
  {"content":"\r\n\r\nديگر پر شده . در يك باغى بالاى آبادى پياده شدم . شهباز كدخداى سابق آنجا پيدا شد .\r\nاين را هم غارت كردند و خودش مدتها فرارى بود . از ترس درب اطاقش را باز نمىكرد كه مجددا غارت مىكنند . اينجا هركس اطاعت شما را داشت و مصدر خدمت بود مستبد قرار داده ، مىكشتند ، غارت مىكردند ، جريمه مىگرفتند . الان هم هركس نزد من بيايد سايرين مستبد مىگويند . از اين قرار كم‌كم همه الموت مستبد مىشود .\r\nخانوادهء سيد بزرگ و بيشتر زنها هم فرار كرده بودند . قدرى كه گذشت كم‌كم از بالاى كوه پائين‌تر آمده لاى سنگها مخفى مىشدند كه صداى حرف آنها به گوش ما كم و بيش مىرسيد . يك نفر فيشانى آشپز منتظم الملك وزير تنكابون بود به خانه‌اش آمده بود ، فرستاديم حضرات را اطمينان بدهد . اينها از من واهمه ندارند از سيد بزرگ مىترسند .\r\nمن به آنها جز محبت و مهربانى كارى نمىكنم . از اتفاقات سوء كاكاى پدرسگ به سراغ كبك رفته بود ، يك مرتبه دو تير تفنگ پىدرپى خالى كرد تمام رعيت يك مرتبه به قلهء كوه فرار كرده . صداى زنها باقى ماندهء ده هم بلند شد . محمد على كه ميان زنها براى خريدارى برنج و روغن و لوازم غذاى شب رفته بود مىگفت به زنها هرچه مىگفتم براى شكار انداخته‌اند جواب مىدادند براى « زرج » ( كبك را مىگويند ) يك تير خالى مىكنند پس اين چرا دو تير انداخت ! شهباز مىگفت پيرمردها با بره براى استقبال مدتى پائين آبادى جمع شده بودند . يك مرد و يك زن از پائين آمد گفت افراسياب خان و سايرين « جار » جمع كرده به سر شاهزاده خواهند آمد . رعيت اين را شنيده فرار كرد . اين همان مرد و زن بودند كه ما ديديم به سرعت مراجعت مىكردند .\r\n\r\nكاغذ افراسياب خان\r\nبله افراسياب خان باز كاغذى به من نوشته بود كه شما آدم فرستاده‌ايد سيد بزرگ را بگيرد ، خودتان با بيست سوار وارد دهات مىشويد . كجا آدم فرستاده‌ايد . ملا حسين جان را حبس كرده‌ايد . آدم ساعد الدوله را زنجير كرده‌ايد ، خيلى چيزها . من جواب اين مطالب او را مكرر داده‌ام ، اين مرتبه مختصرى نوشتم كه من اگر جائى مىروم ملك خودم است نه خانهء غير . سوار مىبرم مخارج آن را خودم مىدهم . ملا حسين جان الان در خانهء خودش است . آدم ساعد الدوله يا هركس در ده من چه كار دارد باعث فساد شود . او را گرفتم اما حبس نكردم . ديروز هم فرستادم نزد اربابش امير اسعد . آخرش نوشتم اين تحكمات كه به من مىكنيد اگر مأموريتى داريد بگوئيد ، و الّا تا خودتان را معرفى نكنيد و من سمت شما را ندانم چيست به احكامات گوش نمىدهم . پس از معرفى ارائه سند و حكم مطيع اوامر و نواهى شما هستم . شب شد كمى از زن و مرد آمدند . آشپز وزير\r\n\r\n","description":"","footnote":"","page_name":" 3132 ","page_number":520},
  {"content":"\r\n\r\nمشغول طباخى شد . شهباز حكايات مىگفت ، من جمله از ورود جلال و اين مجاهد رستم صولت .\r\n\r\nمجاهد\r\nجلال دقت كرده يك نفر هيكل‌دارى را به چنگ آورده . مىگفت وقتى كه مجاهد سوار شد تفنگ خواست . جلال روى پاى سيد بزرگ افتاد كه مبادا تفنگ به اين شخص بدهى ، هزار نفر را خواهد كشت . مجاهد اصرار داشت و سايرين مانع بودند . آخر دست مجاهد را جلال بوسيد و نگذاشت تفنگ ببرد . بعد هم كه محبوس شد مىگفت مشغول خراب كردن قلعه است و تا همه را خراب نكنند شاهزاده بيرون نخواهد آمد . چند نفر از ريش سفيدان آمدند خيلى صحبت شد . تمام از ترس سيد دورى مىكنند و مىگفتند شصت بار برنج ، نفت و قند در مران مانده از ترس آن‌كه در قلعه جلوگيرى شود نياورده‌ايم و الان براى همه چيز محتاج هستيم . سيد نمىگذارد بيائيم و با شما صلح كنيم ، بار خود را اقلا بياوريم .\r\nشام امشب ما از مرحمت آشپز باشى نهايت برترى را از ساير شبها داشت . خدا گردن آن نه‌نه زكريا را بشكند !\r\n\r\nچهار يك كارى\r\nصبح دوشنبه 12 - هركس هم ديشب آمده بود باز صبح به كوه گريخت ، مگر دو سه نفر كه با دو عدد خروس تقديمى آمدند ! حاصل فيشان امسال خوب است . دو دانگ را سيد چهار يك كارى مىكند . سالى دو مرتبه سى قاطر فيشانى برايش بايد زغال بياورد .\r\nسالى دو روز تمام رعيت صد خانوار فيشان برايش علف‌چينى كنند . تمام كشت و زرع و درو و خورد كردن محصول او هم به عهدهء رعيت است . تمام عملهء عمارت ساختن ، كاه‌گل كردن ، برف‌روبى ، پيغام و قاصد هم به عهدهء رعيت [ است 
  ] . در تمام دهات ديگر حضرت و الا هم قطعاتى جبرا مالك [ است 
  ] و چهار يك كارى دارد و آنجا هم گاو و عمله را بايد رعيت بدهد . دو مرتع جولادك و سرخه كوله را هم به رودباريها در مبلغ گزاف اجاره داده .\r\n\r\nطبابت مؤلف\r\nالموتيها خوب صاحب اوضاع شده بودند . اين چهار سال انقلاب آنها را به يك‌ديگر محتاج كرده باز دست برنمىدارند . بارى گنه‌گنه زياد خورده بودم زير درخت لم داده\r\n\r\n","description":"","footnote":"","page_name":" 3133 ","page_number":521},
  {"content":"\r\n\r\nبودم . ديدم يك نفرى را دو نفر زيربغل گرفته ناله‌كنان مىآورند . به زحمت زياد از نهر گذرانده آوردند جلوى من . ارباب اين شخص سه ماه است تب مىكند ، قوت ندارد ، قدرت ندارد ، دوائى مرحمت شود ، معالجه گردد . من با حال كسالت نبض گرفته زبان ديده گفتم خوب مىشود . نان كم بخورد آش بخورد . اين رفت . قدرى گذشت ديگرى را با چهرهء زرد و حال خراب لرزان لرزان آوردند . حصبه گرفته سيزده روز است . گفتم سختى مرض گذشته شب چهارده و شانزده عرق مىكند . ارباب دوائى مرحمت كنيد .\r\n[ گفتم 
  ] مزاج شما عادت ندارد مرض شدت مىكند . اين را هم بردند . باز يك نفر را به حال خيلى خراب زير بغلش را دو نفر گرفته مىآوردند و او قدم به قدم مىايستاد . من پرسيدم اين ديگر كيست . گفتند مريض نيست پيرمردى است از صد سال تجاوز دارد براى انعام آمده . گفتم همان‌جا بماند آنقدر زحمتش ندهيد ، انعام را من خدمت ايشان روانه مىكنم . محكمهء طبابت ما سر آمد ناهارى خورده كمى خواب كردم .\r\nپس از برخاستن برادرزادهء جلال مدانى آمد و كاغذ كوچكى از بغل خود بيرون آورد نوشته بود افراسياب خان جمعيت بادشتى ، كوشكى ، استله‌برى را جمع كرد . جلال و سيد بزرگ هم جمعيت اندج ناحيه را جبرا آوردند . مهدى هم آتان رفت . مىخواهند اينها فيشان به سر شما ريخته . مهدى هم آتانيها را به سمت قلعه ببرد . زود خودتان را قلعه برسانيد . گفت مكتوب از كامران بيك است .\r\n\r\nرت رت « 1 » ، « الفرار »\r\nشوراى عسكريه كرديم . ديديم ده شب هم اينجا بمانيم با اين وضع رعيت نمىآيد .\r\nقلعه هم جز چند نفر آدم و دو تفنگ كسى نيست . آراء به رفتن قرار گرفت . « رت‌رت » كرديم ( فرار ) . كاغذى به فيشانيها نوشتم محض آسايش شما رفتم ، اما دير يا زود مال الاجاره گرفته مىشود . بهتر آن است خودتان آورده مثل ساير جاها بدهيد .\r\nدو ساعت به غروب مانده بود سوار شديم . ما كه از حدود فيشان گذشتيم ديديم رعايا از كوه زن و مرد سرازير شده وارد خانه‌هاى خود شدند . از دهك و مدان گذشته اكرم آوه‌اى آنجا رسيد . حكايت كرد افراسياب خان كاغذ شما را خواند متغير شد .\r\nخير الله كوشكى را خواست و جمعيت جمع كرد . جلال را هم تفنگ داد اندج ناحيه فرستاد . خير الله آمد گفت بدون حكم سپهدار من اين حركت را نمىكنم . افراسياب خان اوقاتش تلخ شد تغيّر كرد . او اعتنا نكرده مراجعت كرد . الموتيها كه جمعيت رودبار و\r\n\r\n\r\n","description":"","footnote":"\r\n( 1 ) -  Retraite  - عقب‌نشينى\r\n","page_name":" 3134 ","page_number":522},
  {"content":"\r\n\r\nحمايت افراسياب خان را ديدند جمع شدند . قاصد رنگ‌رز هم از قول شما پيغامات دروغ گفت . الان جمعيت در شورستان است . اما جمعيت رودبارى را مراجعت دادند .\r\n\r\nراه سخت\r\nراهها بد است ، پل نيست ، از كوره جاده‌ها بايد گذشت . شب شد به زحمت افتاديم .\r\nطورى كه من يقين كردم يك نفر از مال و آدم سلامت منزل نخواهد رسيد . كوركورانه اين راه بسيار بسيار سخت را در صورتى كه پرتگاههاى بسيار خطرناك داشت مىگذشتم .\r\nنزديك خوبان مالها را داديم بردند . من و ابو القاسم و محمد على پياده خواستيم از پل گذشته زودتر منزل برسيم و از بغلهء نسا كه به شدت سخت است گذشته باشيم . اما وقتى كه نزديك پل شدم پشيمان شدم . پل سربالا تمام خاكش رفته ، شبكه شبكه شده ، چكمهء من هم مهميز داشت ، دو دفعه تا وسط پل رفته مراجعت كردم . اما چاره‌اى جز عبور نداشتم . براى آن‌كه اسبها را برده بودند و مىبايست يك فرسنگ پياده برويم . به هزار جان كندن از پل صراط گذشتيم . دو ساعت از شب رفته وارد قلعه شدم . ديگران ساعت سه آمدند . مثل مرده افتاديم . خداوند خيلى خيلى امشب به ما رحم كرد . من هرگز گمان نمىكردم اسب و قاطر و بار سلامت برسد . تمام را يقين داشتم پرت مىشوند .\r\nزهرمارى خورده خواب رفتيم . تا فردا چه شود . حقيقة خوب زندگانى براى خودم درست كردم . امشب تمام ما از صعوبت اين راه و پرتگاههاى خطرناك نصف جان شديم .\r\nيقين دارم گردن من از نمرهء 36 به 34 رسيده . يك روز ديگر اين مشقت و همچو راهى نصيب شود به سى ، بيست هشت مىرسد . تحصيل بنيه و تقويت مزاج را اين‌طور بايد كرد . خدا لعنت كند افخم الدوله را .\r\n\r\nتوسل به قونسل\r\nپنجشنبه 15 - دوم درجهء سرطان . ديشب حسن را با مكتوبى جهت قونسل روانه كردم كه جمعيت جمع شده و مىخواهند به سر ما بيايند . خطر نزديك است كمكى برساند . همين‌طور كاغذى براى امير اسعد شكايت از افراسياب خان و تفصيل جار و جمعيت .\r\n\r\nجار و جمعيت - بيرق روس\r\nسه ساعت از دسته گذشته بود كه جار و جمعيت به سمت بالاروچ رفت . يا حسين و يا على مىكشيدند و تقريبا سيصد چهارصد نفر بودند . ميرزا حسن خان هم ديشب وارد شده . من فورا كاغذى به افراسياب خان نوشتم كه از جواب قانونى من مكدر شده اين\r\n\r\n","description":"","footnote":"","page_name":" 3135 ","page_number":523},
  {"content":"\r\n\r\nهنگامه را برپا كردى . خوب است محض جلوگيرى از شر و فساد بالا بيائى . همين‌طور كاغذى به ميرزا حسن خان نوشتم كه من بيرق روس را برپا كردم . نايب الحكومه هستى مسئوليت به عهدهء شما است با دهل و سرنا .\r\n\r\nسنگربندى\r\nبعد از اين كاغذها مشغول بستن سنگر شديم . رعيت زوارك تمام فرار كرده خودمان با اين نوكرها هفت سنگر در كوه مجاور قلعه بستيم . اين قلعه زمان صلح ساخته شده اطرافش تمام باغ است . از يك طرف سركوب دارد . سنگ زياد هم در پشت‌بامها جمع كرده ، برجها را هم مزغل درست كرديم . منتظر دفاع تا آخرين قطرهء خون خود [ هستيم . 
  ]\r\nمقارن ظهر از ورك آدم آمد كه زن و مرد بهم ريخته و از قرار پيغامات اول به ورك خواهند آمد ، از آنجا به قلعه . درخواست تفنگ و آدم كرده بودند . قدرى گذشت باز آدم آمد ، امان دخيل . تمام زن و بچه زهره‌ترك شد . من ديدم حفظ يك آبادى كه نصف بيشترش اطفال و نسوان است بالاتر از يك عمارت مندرس است . ناهار مختصرى خورده سوار شده به سمت ورك رفتم . به ظاهر قلعه را خالى كرديم ، ليكن محمد على و حمزه على با ولى را با تفنگ و فشنگ در برجها گذاشتم و اين سه نفر آدم رشيد براى تمام اين جمعيت كافى بود . سپردم اگر فتح با آنها شد مجرد هستيد به كوه زده خودتان را به ما برسانيد .\r\n\r\nدر ورك\r\nورود ورك جان تازه به قالب بىروح حضرات دميده شد . زنها را اطمينان داده ، مردها را ساكت كردم . در باغ ميرزا على نشستيم . يك « موزر » ميرزا مسيح دارد ، يك « ورندل » منصور ، با دو سه تفنگ سرپر . كمى نگذشت ملا شعبان و ملا على به رسالت از بالاروچ آمدند . جناب شيخ جعفر پسر مرحوم تنكابونى از طهران آمده ورك بود كه از اينجا تنكابون برود . ايشان هم تشريف آوردند . سادات ويكان هم بودند . بعد از معذرتها ملا شعبان بيان كرد در شهر يك مرتبه رسالت كردم مرا بدنام كردند ، حالبه خواستند بفرستند تنها نيامده با ملا على آمدم . جلال مىگويد اولا شما قلعه را تخليه كنيد بعد خودتان از الموت برويد . اسب و مجاهد را هم بدهيد . بعد از خنده‌ها و صحبتها و بيانات خود ملا شعبان از وحشيگرى حضرات و فرمايشات آقا شيخ جعفر من جواب گفتم : اولا قلعه خالى است . آن قلعه و آن شما . ثانيا از الموت نمىروم . به اجازهء شما نيامده‌ام كه به مرخصى شما بروم . در باب اسب و مجاهد ، اين شخص سوار و متصرف بود . الان هم\r\n\r\n","description":"","footnote":"","page_name":" 3136 ","page_number":524},
  {"content":"\r\n\r\nاينجا است مىگويد مال من است . دعواى شما دو نفر با حاكم يا عدليه يا مالك اصلى اسب كه ساعد الدوله باشد است . هر كارى هم از دستتان برمىآيد كوتاهى نكنيد .\r\nاينها رفتند تا عصر و شب خبرى نرسيد ، مگر قاصد امير اسعد كه اگر كمك لازم است بنويسيد روانه كنم . اما سركردگان قشون ملتى الموت جلال ، مهدى ، محمد و ميرزا برادر و عموزادهء جلال ، سيد قوام برادر سيد بزرگ غفار و چند نفر ديگر . جمعيت از اندج ناحيه و فيشان ناحيه ، جمعى كوشك‌دشتى و يارفى را هم به زور آورده‌اند . اما اسلحه سه تفنگ سرپر يكى جلال دارد يكى مهدى . يك تفنگ هم از ميرزا على اكبر پسر قاضى جبرا گرفته‌اند . داس ، دست غاله و چماق . رعايا را تمام به عنف آورده‌اند موسم علف‌چينى است . من ماهى بيست و پنج هزار مىدهم كسى پيدا نمىشود هيزم بياورد . آزوغه هم هيچ ندارند .\r\n\r\nگريه مثل ابر بهار\r\nشب آدمها و وركيها به سنگرها رفتند . ما در بالاخانهء كدخدا حسنعلى مقتول نشسته بوديم . صداى يا حسين بلند شد و گفتند از بران گذشته به سمت ورك آمدند . مردها رفتند ، زنها هجوم به سر من آوردند . آه و ناله و گريه مىكردند ، مثل ابر بهار . هر قدر من دل‌دارى و اطمينان مىدادم ساكت نمىشدند . حالا ياد پارسال هم افتاده بازماندگان مقتولين فرياد به ندبه و گريه بلند كردند . يك عزاخانهء مفصلى شد . اين هنگامه برپا بود تا متواترا آدم آمد كه ابدا كسى نيامد . اين فرياد يا حسين از شدت جوع است . حالا اينها آمدند اجازه بدهيد برويم تمام را از بالاروچ خارج كنيم . اصرار هم داشتند . اما من مانع شدم . براى آن‌كه بالاروچى تقصير ندارد و الان هم حمايت نمىكند . تمام درب خانه‌ها را بسته حضرات ويلان مانده‌اند . شب ما به اين شكل گذشت .\r\n\r\nعين السلطنه را مىخواهيم بيرون كنيم\r\nصبح جمعه 16 - ميرزا حسن خان نوشته بود من نايب الحكومه نيستم تحصيلدارم .\r\nديشب هم آنچه به حضرات نصيحت كردم كه اين حركت شما بىمعنى و پوچ است گوش نداده آمدند . افراسياب خان نوشته بود هرقدر به شما نوشتم گوش نداديد ، چشم خودم بالا مىآيم . در اين بين رسولى از طرف حضرات آمد با مكتوبى . اولى گفت گرسنه هستم نان بدهيد . بعد پاكت را داد . آنها به وركيها نوشته بودند ما به شما و اهل ولايت نزاعى نداريم . عين السلطنه را مىخواهيم بيرون كنيم . اينها جواب نوشتند اگر اين‌طور بود مىخواستيد اول قلعه برويد ، چرا بالاروچ آمديد . ثانيا ما قوهء خارج كردن او را نداريم ،\r\n\r\n","description":"","footnote":"","page_name":" 3137 ","page_number":525},
  {"content":"\r\n\r\nشما مىتوانيد مختاريد .\r\nاين كاغذ هنوز آنجا نرسيده جمعيت از بالاروچ خارج [ شد 
  ] و نزديك بقعهء امامزاده بناى حمله آوردند . از جلو و عقب حضرات را شليك كنند . ما هم نشستيم و منتظر نتيجه [ مانديم 
  ] . صداى تفنگ برخاست . ما يقين كرديم جنگ « ليااويان » « 1 » شروع شد .\r\n\r\nترس از تفنگ\r\nبعد از ساعتى خبر آوردند اينها از مقابل قلعه كه گذشته بودند دو تير شليك كرده بودند . آن سه نفر آدم من هم جواب داده بودند رعيت فرار كرده بود . آدمها از آن سمت آب دنبال كرده بودند تا نزديك يارفى تمام را فرار داده و متفرق كرده بودند . طورى اينها از ترس تفنگ فرار كرده بودند كه در « سفيد در » اغلب به زمين افتاده غش كرده بودند .\r\nآدمهاى من مىگفتند از ترس ما ، و تفنگ ما بود . اما من الموتى را شجاع‌تر از آن مىدانم و گمان اين است از جوع بود نه از ترس . اينها گمان كردند امسال پارسال است و من هم ابو القاسم خان . خواستند جلادتى بكنند افسوس نشد . محمد على و حمزه على خيلى دلدار و رشيد هستند . طورى اين جمعيت را عقب كرده بودند كه ده نفر و بيست نفر از ترس روى هم مىريخت . شب را باز ورك مانديم تمام صحبت منحصر به همين هنگامه بود .\r\n\r\nصلح‌جوئى\r\nشنبه 27 - عيب كار من در اين است طبعا آدم صلح‌جوى ملايمى مىباشم . حالا هم كه تمام مملكت ما مشغول جنگ و جدال هستند باز من طالب صلح و صفا . اگر سابق هم قدرى در حكومتها خشونت مىكردم اولا مصنوعى بود . ثانيا در اين مدت متاركه و اقامت طهران پاك فراموشم شده . بدبختانه گرفتار شده‌ام و هر قدر طبع من مايل صلح باشد با طبيعت يك مملكت كه تمام حاضر به جنگ و خونريزى شده‌اند و سه سال است مشغول مىباشند سازگار نمىآيد ! در تكليف خود حيرانم . امير اسعد باز قاصد فرستاده بود به افراسياب خان و ساير [ ين . 
  ] خيلى سخت نوشته بود . سركردگان اشرار با اندكى از رعايا در هرانك و شتر خان هستند . مابقى رعيت فرارا به سمت مساكن خود رفتند .\r\nخير الله بيك پيدا شد ، آدم زبان‌باز چاپلوس ناقلائى به نظر آمد . خيلى حرف زد .\r\n\r\n\r\n","description":"","footnote":"\r\n( 1 ) - ليا اويان -  Liao - Yang  - شهرى است در منچورى يكى از جنگهاى روس و ژاپون كه به شكست روسها منتهى شد در اين مكان بوده است . ( مسعود سالور )\r\n","page_name":" 3138 ","page_number":526},
  {"content":"\r\n\r\nتقصيرات را گردن افراسياب خان مىانداخت . اما مىگفت آدم ساده‌لوح خوش‌باورى است . حالا كه نزد شما بيايد ديگر گوش به حرف ديگران نمىدهد . قرار شد بنويسد امشب يا فردا با ميرزا حسن خان قلعه بيايند . من هم عصر قلعه آمدم .\r\n\r\nمدال ستارى\r\nچون وقت من كم است از جزئيات و بعضى مطالب مضحك و غيره صرف‌نظر [ شد 
  ] و مندرج نگرديد . اگر مىتوانستم يا فرصت داشتم خيلى بامزه مىشد . اينها بالاروچ آمدند كه بعد بالا رودبارى را با خود يار نموده حمله به قلعه بياورند . پس از يأس و نااميدى گرسنه مراجعت كردند . جلال نيمتنهء قرمز پوشيده ، كلاه سفيد بلندى به سر با يك عدد زنگال ، سه چهار عدد هم از مدالهاى ستارى و سپهدارى به سينهء پركينه آويخته كه در الموت خيلى نادر [ ست 
  ] و باعث بسى اعتبار او شده بود . سيد علينقى كه از طرف گرماروديها رفته بود كه باعث اين حركات بىمعنى چيست و چرا آمديد ، اگر حكمى داريد ارائه بدهيد . جلال آخرش به تغيّر تمام گفته بود مسلمانان اين تفنگ سپهدار نيست ، دست من است . اين قطار سپهدار نيست ، من بسته‌ام . اين نشانهاى سپهدار نيست ، من زده‌ام . ديگر چه حكمى چه رقمى بالاتر از اينها مىشود .\r\n\r\nجلال نوكر ما\r\nاين پدرسوخته سى سال نوكر ما بود از شاگرد آبدارى و سگ‌بانى تا كارهاى ديگر ، اين هم آخرش . تمام غصهء جلال دو چيز بود : يكى آن‌كه اسب سوارى نداشت و سردار پياده بود و اين از جلال جلال خيلى كاسته بود . ديگر اين‌كه مجاهد اسير من شده بود و اسباب كارش را از دستش گرفته بودم . خود جلال را الموتى مىشناسد اما اين مجاهد قوى هيكل را نمىشناختند و جلال او را عمرى درست كرده خيلى كار صورت مىداد .\r\nاگر اين پسره با او بود اين آشوب به اين زودى ساكت نمىشد . خايهء چپ سپهدار او را قلم مىداد ، پيشكار ساعد الدوله . با هزار سوار هم كه البته برابر بود و در جنگها يكى دو هزار آدم كشته بود . جان جلال را من گرفته بودم . بهتر از اين بود كه مجاهد را نگاه داشتم با اسب . اين الموتيها مشعبد و نيرنگ‌باز غريبى هستند .\r\n\r\nعامل بلوا\r\nيكشنبه 18 - مقارن ظهر افراسياب خان و ميرزا حسن خان آمدند . ميرزا حسن خان سواركار نيست ، خيلى هم قطور است . پدرش پيش چشمش آمده بود . افراسياب خان آدم\r\n\r\n","description":"","footnote":"","page_name":" 3139 ","page_number":527},
  {"content":"\r\n\r\nپرحرفى است ، خيلى هم غليان مىكشد . تنكابونى است . جناب آقا شيخ جعفر هم آمدند . عصر و شب كمى صحبت شد . قرار دادند بروند حضرات را متقاعد كنند . اگر ساكت نشدند به قوهء جبريه ساكت نمايند . اقرار هم كرد كه خودم اسباب شدم .\r\n\r\nتحصيلدارى - ماليات\r\nميرزا حسن خان بيست روز در شهر درس تحصيلدارى را خوانده و حالا به سمت تحصيلدارى آمده . ماهى سى تومان به خودش ، پنج تومان به آدمش مىدهد . قبوض كتابچه و بروات تمام چاپى و به خط هندسه است . مىگفت دفعهء اول بايد يك نفر به دهات روانه كنم . مردم را صدا بزنند جمع كه شدند سلام بكند آن وقت بگويد ماليات ، خواهند گفت حاضر نيست . جواب بدهد چند روزه پرداخته مىشود . مثلا خواهند گفت بيست روزه . نوشته گرفته مراجعت كند . دفعهء دوم سر بيست روز مىرود به تفصيل فوق .\r\nاگر باز ندادند مهلت ثانى داده نوشته خواهد گرفت . دفعهء ثالث ندادند مراجعت مىكند و [ بگويد 
  ] بايد به شهر اطلاع بدهم . آن وقت قانونى دارد كه خودشان از شهر به آن قانون عمل مىكنند . ديگر به من مربوط نيست . من هرچه در شهر گفتم به اين ترتيب كسى ماليات نمىدهد گفتند به شما دخل ندارد . پرسيدم قانون آن چه چيز است گفت گويا تومانى پنج هزار علاوه اخذ خواهد شد ، تا ديگران عبرت بگيرند .\r\nافراسياب خان گفت شايد در تمام قزوين صد قريه اين‌طور معامله كرد كه دفعهء سيم هم نداد . با كدام قوه و قدرت و نظام به اين صد جا مأمور روانه مىكنند . گفت من هم همين را گفتم قبول نكردند .\r\n\r\nباقى مملكت\r\nمخفى نماناد امروز هم مملكت ايران مثل اواخر محمد على ميرزا همان طهران ، قم ، قزوين ، گيلان ، مازندران ، سمنان ، دامغان و همدان است . در باقى مملكت هيچ اين چيزها نيست . تا آنجاها نظامى بگيرد و دولت قدرتى پيدا كند طول دارد .\r\n\r\nهنگامهء اردبيل\r\nمسيو يفرم و سردار بهادر از قزوين با اردو گذشته به سمت طهران گسيل شدند . از قرار معلوم جمعى از اشرار شاهسون را همراه بردند و جمعى را هم به عنوان گرو . الحق و الانصاف خدمت نمايانى كردند . هنگامهء قراچه داغ و اردبيل كار كوچكى نبود . هيچ‌كس گمان نمىكرد اينها فتح كنند . لله الحمد به خواست خدا و شجاعت و رشادت اين دو\r\n\r\n","description":"","footnote":"","page_name":" 3140 ","page_number":528},
  {"content":"\r\n\r\nسردار منظم و مرتب و مفتوح شد . اما باز الموت منظم و مفتوح نمىشود . خوارزمشاه را با سپاه خطا صلح افتاد و هنوز مخاصمه ما بين زيد و عمرو باقى است .\r\nشنبه 24 جمادى الثانيه - روزنامه در كار اتمام است ، مطالب را نمىشود مطول نوشت . حسن از شهر آمد با نوشجات و سواد احكامات . پشت سر آن غلامحسن خان ياور و خان كوچك بيك از كسان اقتدار السلطنه پسر سپهدار . نايب الحكومهء قزوين بر خلاف سابق با احكامات سخت . اينها را من صورتى از دهات كه جار آنها به سمت من آمده و سركردگان دادم رفتند . پشت سر آن رقعه‌جات افراسياب خان و خير الله بيك آمد كه محققا ميرزا احمد خان نايب الحكومه و مأمور از سمت طهران آمده . حضرات را احضار كنيد تا او برسد ، به اتفاق كارها را تمام مىكنيم . فعلا معلوم نيست چه خواهد شد .\r\nاما من گمان مىكنم اين مسئله ساختگى باشد ، زيرا اين شخص را سپهدار مأمور كرده بود اما وزارت داخله تصويب نكرد و از سفارت روس مانع شدند . به هر جهت براى تعويق كار خوب اسبابى شد .\r\n\r\nازدواج با حسنى\r\nحالا برويم سر يك مسئلهء بامزهء خنده‌دار و دل من از حلقم درآمده بود ، پشت هم گرفتارى و مصائب طى نشدنى . زن حسن دايه پوشيده را شب خواستم سؤال كردم چند تا دختر در زوارك هست . گفت چهار تا كه موقع شوهر آنهاست و نامزد هم ندارند . اول زينب دختر ملا عباس جناب ، دوم صغرا خواهر حاجى محمد ، سيم حسنى دختر صفرعلى كدخدا ، چهارم شاه زنان دختر كوچك مرحوم پرويز خان . گفتم ممكن است به يك بهانه‌اى اينها را به من نشان بدهى . شب رفت صبح شد ديدم درخت توت پشت حياط اندرون را تكان مىدهند ( من چند روز است به حياط اندرون آمده‌ام ) . از درب كوچك آنجا رفتم ديدم شاه زنان بالاى درخت است ، حسنى پائين مشغول جمع‌آورى توت ، گاهى بالا را نگاه كرده گاهى پائين . شاه زنان نصف بواسطهء آفتاب و چركى ، نصف بواسطهء طبيعى خيلى سياه و سبزهء تيره بود . حسنى سفيد و چاق ، سنّا هم از آن بزرگتر . از دوتاى ديگر جويا شدم . زن حسن گفت هر شيوه‌اى زدم نيامدند . حسنى يك پايش كوتاه است و به قول الموتيها شلنگ مىزند . به عشق لاوالير معشوقهء لوئى چهاردهم گفتم حسنى را گفتگو كنند . گفت يك نفر نوكر بفرستيد . عباس بيك را فرستادم . كدخدا اول لگد مىانداخت آخر راضى شد به شرط دائم . ديروز او را بردند كوشك دشت حمام و من نوشتم ملا محمد على صيغه كند . شب عباس آمد كه مدت در وكالت نامچه مرقوم نشده بود . ساعت هم نبود ماند صبح . امروز صبح اجراى صيغه شد . پانزده تومان نقد ،\r\n\r\n","description":"","footnote":"","page_name":" 3141 ","page_number":529},
  {"content":"\r\n\r\nپانزده به ذمه . نقد را از بابت اجاره دادم ، حالا كه همه را مىبرند مىخورند مبلغى هم ما خورده باشيم . ناهار نخورده بودم ديدم ابو القاسم وارد اطاق شد و من يقين كردم در آتان نزاعى شده يا با مأمورها كتك‌كارى كرده . ها ، چه چيز است . من از آتان تا اينجا مثل سگ دويده‌ام تا رسيدم ديدم كار گذشته ! چه كار . بله دختر كدخدا را شما گرفته‌ايد .\r\nمىخواستيد به من پدرسگ ، به من بىغيرت اول بگوئيد . مگر چه شده . بايد اين كار نشود . من قدرى خنده كرده گفتم گذشته . گفت تمام خرج را خودم مىدهم فسخ كنيد .\r\nابو القاسم شوخى نكن دست بردار . گفت خير نمىشود . يواش يواش ديدم از پشت در هم صداى قرقر و لندلند محمد على و چنگيز برخاست . كار از شوخى به جدى كشيد .\r\nنزديك است مرا هم مثل ابراهيم ميرزا مشكوة الدوله كنند . هرچه « ايش » كردم هر چه « اوش » كردم ، اخم كردم ، تخم كردم ديدم خير كتك را خواهم خورد . گفتم حالا ناهار بخورم آن وقت .\r\nناهار را آوردند . اين ايام ناهار ما چه چيز است ، شام چيست . تا حال گوسفند مىكشتيم و مىماند ، حالا نمىماند ضايع مىشود . بره هم نمىفروشند . براى رعيت صرفه ندارد . ده روز است خوراك ما چلوسفيد با ماست يا تخم‌مرغ است . من كه هيچ نمىتوانم بخورم مگر نان و پنير . ناهار را خوردم خواب را كردم . ابو القاسم را صدا زدم . با كمال اوقات تلخى آمد كه من حاجى افخم الدوله هم در ملاير خواست خديجه را بگيرد نگذاشتم . گفتم پس از اين قرار چون خودت زن ندارى ميل ندارى احدى زن بگيرد .\r\nخوب اين حسنى چه عيب دارد . اولا شل است . اين‌كه عيب نيست . ميدانى ليلى خانم همين‌طور بود و هزار عاشق دل‌خسته داشت . دوم ما مىدانيم شايسته نيست . از چه جهت . تا حال هر چه من مىپرسيدم شما تمام را قسم مىخورديد . تكليف آن وقت ما آن بود . من كه نمىخواهم نگاهش دارم . . . همين بد است كدخدا مدتها است خدمت مىكند بگيريد و ول كنيد . بد است نگاه هم داريد بد ! كار گذشته نگذشته . پس شما دعوا داريد برويد تا فكر كنم . فكر و مكر ثمر ندارد ! رفت بيرون . اوقات من هم مثل سگ شد . من هر وقت خواستم يك كارى كنم دچار زحمت شدم .\r\n\r\nازدواج با كوكب خانم\r\nدر 1323 كه كوكب خانم چندى رفت فاطمه خانمى را براى من خواستند صيغه كنند دو دفعه هم آمد و من او را ديدم همه كار تمام شد . تازه گل و ميرزا يحيى رفتند او را بياورند . يك سيدى كه دو سال قبل شوهرش بود خبر شد يك قمه كله نمىدانم از كجا گير آورد آمد دم حياط . گفت زن من است ، ده تومان بدهيد آن وقت ببريد . تازه گل ترسو\r\n\r\n","description":"","footnote":"","page_name":" 3142 ","page_number":530},
  {"content":"\r\n\r\nبا ميرزا يحيى سه شب در آن خانه مخفى شدند و من متصل خيال مىكردم الان مىآيند ، يك ساعت ديگر مىآيند . اينجا هم دچار گرو و مرافعهء نوكرها شديم . تمام الموت با من دشمن است . اين چند نوكر هم كه دوست هستند در اين كار دشمن شدند .\r\n\r\nتفصيل امر خير ما\r\nعصر دو ساعت ابو القاسم را توى باغات گردش داده هر چه كردم ديدم ممكن نيست . محمد على هم براى زن حسن تفنگ كشيده . از آن طرف كدخدا را گفته‌اند آقا نگاه‌دار دخترت نيست . از آنجا به دختره گفته‌اند ترا بيش از يك شب نگاه نمىدارند .\r\nدختره رفته خودش را به رود شاهرود بيندازد . كدخدا پيغامات مىدهد راضى نيستم .\r\nيك بلوائى ، يك آشوبى ، دخترش ناپيدا ! شب شد من باز اصرار كردم بابا كارى است گذشته . يكى رو به امام رضا ايستاد ، يكى رو به قبله ، يكى رو به كليسا . خدا و رسول و امام و بت را به شهادت گرفتند كه اين دختر بدنام است و نبايد اين كار بشود . حالا آنچه من مىخواهم حالى كنم به خرج نمىرود . من هم قهر كرده با تغير تمام به اطاق [ آمدم 
  ] و مشغول اين مختصر شدم . آنها هم رفتند تا فردا ده تا دختر خوب براى من پيدا كنند و مفت صيغه نمايند . بخت و اقبال كه مساعد نيست همه كار طور ديگر مىشود . به قول عوام پالوده دندان مىشكند . اين بود تفصيل امر خير ما .\r\n\r\nمخارج مأمور\r\nسه‌شنبه 27 - پريروز كاظم خان نامى مجددا از شهر آمد كه به معيت سايرين اشرار را دستگير كند . موثق ديوان نوشته بود در صورتى كه اين مطالب واقعيت نداشته باشد روزى هفت هزار و ده شاهى به هر يك از مأمورين شما بايد بدهيد . اين كاظم خان هم از مدان با غلامحسن خان و ديگران به سمت فيشان رفتند و پيغام داده بودند . اصل مفسده زير سر سيد است و ما آنجا مىرويم او و سايرين را بگيريم . ديشب هم امان الله خان و جهانگير خان با مكتوب قونسل آمدند كه تحقيقات نموده و كمك من باشند . اسبهاى نازنين خودشان را خالى و دو قاطر كرايه كرده بودند . لدى الورود كرايهء قاطر را خواستند .\r\nباز دچار مشقات شديم و گرفتار يابوهاى اينها .\r\n\r\nنامهء عميد الدوله حاكم عراق\r\nعميد الدوله كاغذى نوشته بود معلوم شد حاكم عراق شده . اگرچه مكتوبش اغراق شاعرانه دارد اما برحسب معمول خود درج مىكنم . حكومت عراق . بله اگر تو سرى\r\n\r\n","description":"","footnote":"","page_name":" 3143 ","page_number":531},
  {"content":"\r\n\r\nمىخورد دست هم مىسوزاند . « 1 »\r\nمورخهء 28 جمادى الاولى 1328 - ضميمه سگ بريند سر هر چه مستبد و خودخواه است . نمرهء هزار كرور .\r\nقربانت شوم . مرقومهء سركار تقريبا در شرف حركت بودم رسيد . از روى حقيقت باعث روشنى چشم و گلشن دل گرديد . اگر قدرى زير دست استاد كار كنيد از الكساندر دماس كمتر نخواهيد بود . مرقومات سركار را نگاه مىدارم و هر وقت فرصت كنم مىخوانم و حظ مىبرم . بهترين ترتيب نوشتجات سركار اين است پيرايهء شاعرانه و ملاحظات مترسلانه ندارد . طبيعى است . همان‌طور كه حرف مىزنيد مىنويسيد . به‌به اين هم از نتايج سحر است . رياضت فرمان‌فرمائى الموت تزكيهء نفس اگر نكند تربيت نفس مىكند . « باش تا صبح دولتت بدمد » . اميدوارم قوت لافظه و قدرت حافظه كارها را پيش ببرد . آتش بگيرد تربيت ماها كه همه در موقع خودمان شيخ الرئيس هستيم . بارى چند روز است وارد عراق شده از اول ورود دعواى اجزاى عدليهء اين‌جا با آنهائى كه از طهران آمده‌اند داريم . كار به تعطيل انجمن كشيد . بنده بر خلاف طبيعت مصلح واقع شده‌ام . از آن طرف امان از لرها كه سربند را بالمره چاپيده‌اند . استعداد ندارم هيچ . هى تلگراف است از طهران كه جلوگيرى كنم . هى جواب مىگويم وقتى مىگفتم بىاستعداد نمىروم مىگفتيد پشت‌گرمى تو به ماست ، برو كتك بخور . بارى به جان عزيزت حواس ندارم . متصل خبر مىرسد كجا را چاپيدند ، كجا را غارت كردند . اين صفحه بسيار بدحالتى دارد . منتصر الدوله حاكم لرستان هستند ، از طهران حركت نكرده . ولايت ثلاث كه حاكمش سالار فاتح باشد در بوتهء اجمال است . بنده هم خوب بود از وجوه استقراضى قدرى همراه داشتم و الّا اول ورود بايد كشكول گدائى به دوش و اول نسيه‌كارى باشد . چپرى آمده‌ام . لوازم زندگى ندارم . از سير تا پياز بايد فراهم كنم . اين هم قوزبالاىقوز . از بچه‌ها تقى همراه است . از نوكر سركار كه خراسان است بىخبرم . « 2 » البته اگر اين نوكرها همراه سركار بودند جز افتضاح چه حاصلى مىداشت . پدرسوخته‌ها بىتربيت گشنه گدا . خوب شد همراه نيستند ، و الّا با آنها ساخته پدر تو آقاى بيچاره را در مىآوردند .\r\nاز صبح شروع كرده‌ام كه اين كاغذ را بنويسم ، ده دفعه زمين گذاشته ، متفرقهء مزخرف\r\n\r\n\r\n","description":"","footnote":"\r\n( 1 ) - مقصودش منتصر الدوله است كه بيدادى در عراق كرد كه در ايام استبداد كسى را خاطر نبود ( حاشيه مؤلف ) .\r\n( 2 ) - مقصود غلامحسين ميرزا فرزند ارشد عميد الدوله است . ( مسعود سالور )\r\n","page_name":" 3144 ","page_number":532},
  {"content":"\r\n\r\nشنيده و گفته‌ام . من چه در عراق باشم چه طهران براى مرقومات حضرت و الا در غش و ضعفم . [ پايان‌نامهء عميد الدوله 
  ]\r\nشاهزاده ملك آرا هم دستخطى روانه فرموده بودند ، اما هيچ مطلبى جز توقيف « شرق » و « ايران نو » و سرگردانى تمام مردم نداشت . خودش هم باز قرقان مىرود .\r\nچهارشنبه 28 - احمد خان با همه تكذيبات طهران وارد شد . يك سر رفت فيشان .\r\nمهدى سوار آبدارى او شده بود ، جلال و ساير از پس و پيش . اين مأمورها هم بعد از آن كه شش تومان از ايلان ، شش تومان از بوكان ، پنج تومان از مدان ، شش تومان از دهك گرفته به فيشان مىروند . ديگر معلوم نيست احمد خان ناسخ داشت يا پول دادند . اسب كرنگ مرا هم كه خان كوچك بيك سوار شده بود برداشته به سمت شهر رفتند .\r\nاحمد خان هم ديشب رقعه‌اى از حاكم قزوين روانه كرده كه مشير السلطان رفيق خودمان باشد به اين مضمون : احمد خان براى سرپرستى و اقناع نمودن رعيت را ، به حدود خود آمد . چون اختلاف بين شما و رعايا به طول انجاميده دو نفر مصدق شما ، دو نفر رعايا زودتر روانهء شهر نمائيد تا قرار قاطعى داده شود .\r\n\r\nسپهدار و الموت\r\nامان الله خان را امروز فيشان فرستادم . عصر آمد كه احمد خان هم رودبار نزد افراسياب خان رفته از آنجا به بالاروچ خواهد آمد . من از اين ترتيبات عقلم قاصر و حيران است . با اين شكل مىخواهند مملكت درهم و برهم ايران را با آن عظمت و وسعت منظم و مرتب نمايند . اين سپهدار ، اين پدر مشروطه ، اين روح‌بخش ايرانيان كه از يك الموت خراب نمىگذرد چطور از ساير چيزها خواهد گذشت .\r\n\r\nنامه به افخم الدوله\r\nحسنقلى مريض شد شهر رفت . افسوس كه قبل از اين حكايات بود . من شرحى به قونسل نوشتم ، به افخم الدوله هم مختصرى كه برادر عزيز شما تصور كرديد من اهل نظام بودم جنگجوئى و سلحشورى از من ساخته است ، تصور باطلى بود . آنها هم كه مرا داخل نظام كردند بعد فهميدند از من جنگجوئى ساخته نيست . وانگهى تقصير هم ندارم من نه دود و بوى باروت به دماغم خورده ، نه شمشير برهنه در صحراى جنگى چشمم ديده . اگر داوطلب آمدن الموت هم شدم اولا گمان مىكردم الموت الموت سابق است كه سى سال تيول ما بود ، از دماغ كسى خون نيامد .\r\n مست بودم اگر گهى خوردم * كه فراوان خورند مستانا \r\n\r\n","description":"","footnote":"","page_name":" 3145 ","page_number":533},
  {"content":"\r\n\r\nحالا مىبينم طبع صلح‌جوى من با طبايع يك مملكت كه به خونريزى قيام و اقدام دارند موافقت نمىكند . استعفا دادم . مرا به امام رضاى غريب ببخشيد و از اين زندان نجاتم دهيد . و الله بالله همين است . آتانيها به من پيغام مىدهند شما آدم نمىكشيد آنها مىكشند و ما نزد آنها از ترس مىرويم . درويشعلى پنجاه تومان مىخواهد برود سيد بزرگ را شبانه بكشد . اسمعيل آقاى مجاهد همان وقت ده دفعه از من اذن خواست مهدى را بكشد . هر كدام از اينها را من اقدام كرده بودم تا حال صد بار اينجا منظم شده بود .\r\n\r\nرسيدن سيگار\r\nعزيز وركى از طهران آمد . سيگار من تمام شده بود نزديك بود ديوانه شوم كه رسيد .\r\nدو سردارى تابستانى و يك كت هم آورده بود . من اين مدت در گرما مجبور بودم از نداشتن لباس نازك لباس زمستانى بپوشم . مكتوبات زياد از بچه‌ها داشت وقت آمدن هم ملكه و روشن چسبيده بودند ما را ببر . چند عدد روزنامه آورده بود ، بعد از قرائت تفصيلات تازه‌اى باشد درج مىشود .\r\n\r\nاخبار طهران\r\nعزيز مىگفت طهران شلوغ است . ما بين ستار خان و باقر خان نزديك بود جنگ و خونريزى شود . سپهدار با همه متغير است و متصل قهر مىكند . مردم متزلزل هستند و مىگويند روسها طهران مىآيند . مسيو يفرم و سردار بهادر را در اين گيرودار با جلال و جبروت تمام وارد كردند . طاقهاى نصرت بسته بودند .\r\nبدتر از همه صد تومان از عزيز گرفته بودم كه طهران دريافت دارد و حضرت و الا مرحمت نفرموده‌اند . باز به همان عقيدهء سابق هستند كه از الموت بايد پول به طهران برود .\r\n\r\nمسائل ده و حواس‌پرتى\r\nبارى شب با لطف الله خان نشسته شور كرديم . آرا بر اين قرار گرفت احمد خان را نگذاريم بالاروچ مسكن كند ، براى اين‌كه اين يك ناحيه كمى از ما ملاحظه دارند . اينها هم مثل خر وامانده منتظر « چشى » هستند . اسباب زحمت مىشود و يك فعاليتى هم بروز داده باشيم . قرار شد خودش با امان الله خان و جهانگير خان بروند شتر خان . اول به زبان خوش ، بعد اگر ممكن نشد با جبر و عنف او را مانع شوند و فرستادن مأمورين را به\r\n\r\n","description":"","footnote":"","page_name":" 3146 ","page_number":534},
  {"content":"\r\n\r\nشهر و جمع كردن اشرار را به گرد خود ، داخل شدن به ملك غير بدون رضايت و اجازه ، حرفهاى قانونى آنها باشد با آب و تاب و رنگ و روغنى كه لازم دارد . مراجعت اينها تفصيلات را بايد باز به شهر نوشت . تنگ آمدم از اين زندگى . و الله شبها تا نصف شب از شدت فكر و خيال بيدارم . هيچ نشده در نماز سهو نكنم . شام و ناهار خودم را هيچ نمىفهمم چيست . بقدرى تحرير مىكنم كه انگشتانم پينه بسته . بقدرى با اين نوكرها و رعيتها سروكله مىزنم كه ديگر مغز برايم نمانده . رشتهء زندگىام پاك از هم گسيخته . هر دفعه كاغذ از طهران مىرسد غم بر غمم افزوده مىشود .\r\n خدايا راست گويم فتنه از تو است * ولى از ترس نتوانم چغيدن\r\nلب و دندان تركان خطا را * نبايستى چنين خوب آفريدن\r\nكه از دست لب و دندان ايشان * به دندان دست و لب بايد گزيدن \r\nجمعه غرهء شهر رجب - از آن جائى كه كارهاى ما از اول راست نمىآيد و تمام بايد بر خلاف ميل و رضا واقع شود لطف الله خان شتر خان رفت و ميرز احمد خان نيامده بود ، ملاقات نشد . كاغذى نوشت غروب جواب رسيد . اسب مرا هم روانه كرده بود . امروز صبح خبر رسيد كه ديشب ساعت پنج از شب گذشته از خوبان گذشته و بالاروچ رفته است . آن پدرسوخته‌ها هم تمام همراهش . از همه بيشتر اوقات لطف الله خان تلخ شده بود . براى اين‌كه ديروز خيلى عربده نموده بود و سخت نوشته بود . ديشب هم به نوكرها گفته است خوبان بروند و كشيك بكشند ، عذر و بهانه آورده نرفته‌اند ! به هزار تملق و زحمت باز او را راضى كرده با امان الله خان رفتند بالاروچ .\r\n\r\nسرنوشت اسبها\r\nديروز اسب جهانگير خان ميان رودخانه قلم پايش شكست . چهل تومان روز آمدن خريده بود . يك اسب من هم مشمشه گرفته مثل آن كهر بردند نرم لات به چمن . از قرار معلوم آن هم نزديك مردن است . اين چند تا هم كه باقى مانده است از بس خوراك صحيح نداشتند و اين سمت و آن سمت رفته‌اند در اين كوههاى سخت از مرده بدتر شده‌اند .\r\n\r\nكشتن عين السلطنه چه يك بز\r\nاين اشرار همه در اين چند ده نزديك ما خانه و زن و بچه دارند . تا دورها بودند ، ما متصل خودمان را محافظت مىكرديم . حالا كه خيلى نزديك شده‌اند كار دشوارتر شده .\r\nاگرچه حفظ با خداست . اما اگر شب يا نصف شب همين‌طور كه بالاروچ رفتند شب به\r\n\r\n","description":"","footnote":"","page_name":" 3147 ","page_number":535},
  {"content":"\r\n\r\nحياط اندرون و اطاق من از راه بام يا ديوار داخل شوند و مرا بكشند چه خواهد شد ؟\r\nامين الملك را كشتند چه شد . همه جا خواهند گفت يك مستبد بىانصافى از بين رفت .\r\nمىخواست آنقدر جور و ظلم نكند تا به كيفر و مكافات آن نرسد ! محمد كلانى هم كه گفته بود مثل اين است كه يك بز كشته باشيم .\r\nمن آدم آزاد راحت‌طلبى بودم ، حالا خيلى سخت مىگذرد . متصل بايد تپانچه ببندم .\r\nآدم با تفنگ همراهم باشد . شب كشيكچى داشته باشم . خدا رحم كرد من آنقدرها ترسو نيستم . اگر معتضد السلطنه بود چه مىكرد .\r\nلطف الله خان غروب آمد . ميرزا احمد خان تمام را اظهار بندگى و نوكرى و خدمتگزارى كرده . صبح هم قلعه مىآيد و خودش تمام كارها را به طبيب و دلخواه من انجام خواهد داد . جلال و مهدى و ديگران هم روى دست و پاى لطف الله خان افتاده كه فلانى از تقصيرات ما بگذرد برويم سر خانه‌مان . اما من با وجودى كه اين آدم نوكر شخصى و پيشخدمت سپهدار است چطور اطمينان حاصل كنم . شايد اين تخلفات را حالا كه به دو ورود است مىكند ، فردا كه مسلط و مستقل شد پاك و صاف مخالفت كند ، چنانچه از به دو ورود نموده .\r\n\r\nانقلابى و اعتدالى\r\nبارى با همه بىدماغى و اوقات تلخى از واقعات طهران از روى روزنامه‌ها بنويسم .\r\nمسئلهء عمده ( حكايت مشروطه و مستبده كهنه شده . گفتگو و مخالفت تمام سر انقلاب و اعتدال است ) . سپهدار و حاجى عليقلى خان سردار اسعد با مستشار الدوله و اغلب وكلا « اعتداليون » هستند . تقىزاده ، صنيع الدوله و جمعى ديگر انقلابيون . روزنامهء « ايران نو » و « شرق » هم انقلابيون ، مابقى روزنامه‌ها اعتداليون . متصل نزاع لفظى و قلمى است . همه چيز را گذاشته مثل آن وقت كه سر جهنم و بهشت رفتن عباس آقا مرافعه بود ، دعواى انقلاب و اعتدال است . در « ايران نو » و « شرق » شرح مفصلى از كارهاى سپهدار نوشته و همه جا مىگويد تا كابينهء سپهدار روى كار است امورات ما روز به روز بدتر [ مىشود 
  ] و محال است قشون روس از ايران برود . حكما و حتما بايد وزراء از انقلابيون باشند تا به حدت و حرارت همه كارها را فيصل بدهند . « پليس ايران » همه را بر خلاف مىنويسد و به دلايل ثابت مىكند كه روش حاليهء ما با آن بىترتيبى و بىپولى جز اعتدال نيست . در روزنامه‌هاى حزب اعتدال و احرار نوشته بود كه « كانسرواتيو » و « ليبرال » « 1 » باشد . در اين\r\n\r\n\r\n","description":"","footnote":"\r\n( 1 ) -  Liberal , Conservative  .\r\n","page_name":" 3148 ","page_number":536},
  {"content":"\r\n\r\nصورت با انقلابيون توفير كلى دارد .\r\n\r\nسوسياليست دموكرات\r\nدر فرنگستان سيصد سال قبل كه به دو مشروطه و مجلس بود كه به مراتب از ما متمدن‌تر و با تربيت‌تر بودند هيچ اين جمعيتها نبود . الان هم سوسياليست دموكراتها مطالبشان چندان پذيرفته نيست . حرفهاى آنها كه زمين هم مثل هوا مىماند ، بايد در اشخاص تقسيم شود ، يا سنا لازم نيست ، يا زنها بايد در عموم ادارات و مجلس مبعوثان مداخله و عضويت داشته باشند ، يا از رئيس جمهور گرفته تا ادنى رئيس هر اداره به اكثريت آراء مخفى برقرار شوند و بسى مطالب ديگر آنها قبول و محل اعتنا نيست .\r\nاما در ايران ما طورى اين مسئله را كه هيچ فعلا صورت خارجى ندارند پى كرده‌اند كه دور نيست يك جنگ و خونريزى برپا شود . نزاع ما بين ستار خان و باقر خان هم در سر همين مسئله بوده است . اين هم يك شعبده و نيرنگى است از انگليسيها ، مثل همان‌كه ما را مشروطه و مستبده كرده به جان هم انداختند .\r\n\r\nتوقيف روزنامه\r\nسپهدار « شرق » و « ايران نو » را بدون محاكمه توقيف مىكند ، اما چنين معلوم مىشود كه اعتنا به حكم نكرده هر كدام بعد از بيست و چهار ساعت طبع و انتشار دادند و بر خلاف اين حكم ستونهاى روزنامهء خود را پر كردند .\r\n\r\nثقة الاسلام و هيأت مدافعين وطن\r\nقشون روس در تبريز براى تفحص سالدات فرارى خانهء ثقة الاسلام را معاينه مىكند ، حتى تا اندرون و كتابخانهء او را . بعد مىفرستد سى نفر از پليسها را گرفته در باغ شمال حبس مىكنند . اهل تبريز به هيجان آمده . در طهران هم اعلانى « هيئت مدافعين وطن » منتشر مىكنند كه در سبزى ميدان حاضر شده اقدامات شود . وزرا هيجان هر دو جا را ساكت كرده خودشان اقدامات مىكنند .\r\nما بين پليس و قزاق هر شب نزاع است و متصل از همديگر مىكشند .\r\n\r\nبا كدام پول\r\nباقر خان يك روز در مسجد مروى نطق مىكند كه بايد با روس جنگ كرد و هر قدر ما صبر كنيم فقط آنها و قشون آنها زيادتر مىشود . جمعى فرياد « حاضريم حاضريم جانا\r\n\r\n","description":"","footnote":"","page_name":" 3149 ","page_number":537},
  {"content":"\r\n\r\nمالا » را باز بلند مىكنند . اما بيشتر مردم مىگويند ما با چه قوه و قدرت جنگ كنيم . با كدام توپ ، با كدام پول ، با كدام اسلحه . آنقدر از اول دروغ گفتيم جانا مالا تا كارمان اينجا رسيده . مطالب كوچك كوچك زياد بود اما من بيش از اين فرصت و دماغ ندارم .\r\nشنبه دوم - ميرزا احمد خان نيامد . مقارن ظهر كاغذى نوشته بود كه ناخوشم حب « كون » خورده‌ام . بعد هم معلوم شد به گرمارود ، اوانك ، جاهاى ديگر كاغذ نوشته آدم فرستاده هر جا يك پدرسوخته بوده با . . . « 1 » جمع مىكند .\r\n\r\nتقاضاى كميسيون\r\nتا عصر مكتوبات شهر را مفصلا نوشته خواهش فرستادن كميسيونى كردم . دو نفر از جانب حاكم و كارگزارى ، دو نفر از طرف قونسلگرى ، يك نفر از انجمن ولايتى كه هم مصدق و مميز باشند هم مأمور ، يعنى به حكومت نوشتم . فرستادن مصدق از جانب ما نتيجه ندارد . ملك اينجا ، تمام رعيت اينجا ، بنده اينجا . شما روانه كنيد . به قونسل هم از ترتيب ورود اين دزد رو بسته و فرستادن مأمورين و اين حركات شرح مفصلى [ نوشتم 
  ] ، همين‌طور به طهران و سفارت روس . استدعا كردم حضرت و الا هر قسم هست حاجى افخم الدوله را روانهء قزوين كند تا زودتر كميسيون را روانه نمايد .\r\n\r\nنوكر لخت\r\nشب هنگام رفتن قاصد باز ديوانگى لطف الله خان طلوع كرد ، براى مقررى يك ماهه .\r\nاين دفعه ديگر حيا را كنار گذاشته آمد جلوى من و آنچه نبايد بگويد گفت . حقيقة اين . . .\r\nخيلى نانجيب [ اند 
  ] و براى پول دين و آئين خود را مىفروشند چه رسد به شرف و آبرو .\r\nطورى اين مرد لغو گفت و بىمزگى كرد كه هركس به جاى من بود از اين كوه پرتش كرده بود . يك ماه مواجبش مانده عالم را بيزار كرد . و الله اگر هيچ خانه شاگرد و شاگرد ديزىپزى به اين بىشرافتى و بىآزرمى باشد . اين نوكرهاى لخت من كه يك دينار نگرفته‌اند و از حيث پدر و مادر قبيله نهايت پستى را دارند ثلث و خمس و ربع ده يك اين كلمات و حرفها را پيش همقطار ديگر خود نزده‌اند . حالا فردا با حكايت اسب جهانگير خان چه پيش آيد . خدا به داد برسد . تف بر هر چه . . . در دنيا مثل اينها بد اصل كسى پيدا نمىشود . من چه در اقامت قزوين ، چه از قزوينيها ، چه در طهران شنيده بودم اما اين‌طور دچار نشده بودم كه كاملا مسبوق شوم . الان رفته آن حياط و صداى عربده و\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3150 ","page_number":538},
  {"content":"\r\n\r\nفرياد دعوايش تا زوارك مىرود . ناچار امان الله خان را خواستم پيغام دادم بلكه دفع فاسد به افسد شود . خاك بر سر همچو مردم . . . من هر قدر پيش خودم خيال مىكنم كه آدم براى بيست تومان پول كه چهار روز دير يا زود شود چطور مىتواند آنقدر هرزگى كند و حرفهاى لغو و اداهاى عجيب غريب درآورد ، حتى دو هزار فحش زن بچه پدر مادر به خودش بدهد مىبينم ، همان بايد . . . باشد لاغير . اين مرد كه روبه‌روى پنجاه نفر نوكر و رعيت هزار مرتبه پائين و بالاى زن و مادر و خواهر خودش را جنباند و هيچ شرم نكرد ، بلكه افتخار هم مىكند و مثل اين است اين حرفها را به خودش نزده يا اگر خيلى حيا داشته باشد و حال آن‌كه ندارد خواهد گفت خلقم تنگ شد و من وقتى كه خلقم تنگ مىشود هر چه به زبانم بيايد مىگويم . عباس حرف خوبى زد . گفت شما نصف اين مواجب را به مهدى و جلال بدهيد دست از تمام اين كارها برداشته ده برابر اينها خدمت مىكنند . من هم به حرف او رفته كاغذى باز به جلال بىجلال نوشته دادم زن هاشم كه خواهر جلال است امشب يا صبح زود ببرد . مثلى است مىگويند در جهنم عقربى است كه آدم به مار سجده مىكند و پناه مىبرد . حالا كار ما اين طور شده . از حركات اينها راضى به جلال مىشويم .\r\n\r\nصحبت از سپهدار\r\nدوشنبه 4 شهر رجب المرجب - ديروز عصر من پائين گردش مىكردم گفتند ميرزا احمد خان آمد رفت قلعه . عمدا قدرى معطل شدم بعد آمدم در چمن كه صندليهاى طبيعى درست كرده نشستم . فرستادم از قلعه با لطف الله خان نجيب خودمان آمدند .\r\nنوكرها يا تفنگها و قطارها جمع بودند . اين‌طور كه ما را مفلوك و « فكسنى » جلوه داده بودند ديد نيست ! پس از خوش و بش درست به چهره‌اش نگاه كردم هيچ او را نديده و از لپهاى تورفته و پيشانى برآمده ، سبيلهاى آويزان ، دستهاى خشن معلوم شد نجابتى ندارد و از اواسط الناس است . قدرى تاريخ حركت خودش را گفت ، حضرت سپهدار همچو فرمود ، بعد همچو تلفن زد ، بعد در باغ مرا خلوت خواست و محرمانه فرمايشات كرد ، اسب سوارى تقديمى رحيم خان را التفات كرد . چنين چنان . من اول جواب گفتم به‌به ، خدا به همچو وزيرى عمر بدهد . در كار جزئى الموت كه آنقدر توجه داشته باشد يقين براى كارهاى عمدهء مملكت آرام و قرار ندارند . خواب و خوراك نمىكند . از اين حرف من بادى كرده مجددا آغاز ستايش كرد . خوب كه اين مرتبه حرفها را زد گفتم مىدانى يا نه ، امروز مملكت ما مشروطه است . من نگاه به حكم وزارت‌خانه مىكنم . شخص مناط اعتبار نيست . مىخواهد آن وزير سپهدار باشد ، مىخواهد ديگرى . بى جا و بىجهت آن\r\n\r\n","description":"","footnote":"","page_name":" 3151 ","page_number":539},
  {"content":"\r\n\r\nقدر حضرت سپهدار ، حضرت سپهدار نگو . قدرى ورم آقا نشست . گفت بله حق مىفرمائيد .\r\n\r\nچند بىقانونى\r\nبعد گفتم شما چند بىقانونى كرده‌ايد . يكّه خورده گفت من . گفتم آرى شما ! بفرمائيد .\r\nگفتم اول مأمورهاى حكومت را به شهر فرستادى . گفت اقتدار السلطنه « 1 » فرمود . گفتم احكام تمام مهر حكومت قزوين را داشت . به شما گفتم شخص از ميانه رفته ، شما اگر ناسخ داريد تكليفتان بود ، نداريد حركت خلافى سر زده . ها داريد يا نه . گفت ندارم .\r\nزبانى گفتند و آنها بىقانونى كرده بودند . گفتم شما هم بدتر از آنها كرديد . بىقانونى آنها را شما نبايد مجازات بدهيد ، مىبايست شهر بنويسيد آنها [ را 
  ] بعد از ثبوت مجازات بدهند . اين يكى . ديگر اين‌كه اشرار را دور خودت جمع كردى . گفت حكم سپهدار را دارم . گفتم ببينم . گفت منزل است . گفتم اين دوتا . سيم اين‌كه با وجود منع من به خانهء من ساعت پنج از شب رفته وارد شدى . گفت جا نداشتم . گفتم اولا دهات ديگر بود ، ثانيا مىبايست تحصيل اجازه از من بكنى . اين يكى را گردن گرفته گفت غلط كردم . آن وقت احكامات خواستم . گفت منزل است ، پس فردا تمام را مىآورم .\r\n\r\nاقرار به مالكيت ما\r\nآن وقت كمى صحبت الموتيها را كرد جوابها را شنيد . گفتم در خالصه بودن حرف دارند . گفت نه . [ گفتم 
  ] در خريدارى حضرت و الا . گفت نه . گفتم وقتى كه اين دو را اقرار و اعتراف دارند حرف ديگر آنها چيست . مىگويند بلاعمل است ، بايد به همان نقد و جنس عمل شود . گفتم يك آسيائى شما خريدارى مىكنيد كه صاحب آن پنج تومان اجاره داده . شما مستأجر ديگرى پيدا مىكنيد كه ده تومان اجاره مىكند ، آيا شما مجبور هستيد همان پنج تومان را از مستأجر اول بگيريد . گفت خير . گفتم اينجا هم همان حال را دارد . شاه ، دولت كه مالك اول اينجا بودند آنقدر مىگرفتند . حالا من مىخواهم زيادتر بگيرم . پارسال اينجا گندم كاشته‌اند ، من مىخواهم امسال جو بكارم . آيا رعيت حق مؤاخذه دارد . گفت من اين را نمىدانستم و به آنها مىگفتم ، خير حق ندارد . بد مىگذراند برود « 2 » .\r\n\r\n\r\n","description":"","footnote":"\r\n( 1 ) - اقتدار السلطنه فرزند سپهدار اعظم ( مسعود سالور ) .\r\n( 2 ) - اگر كسى بگويد آسياب را چرا مثل زدى جوابش اين است كه من احمد خان را قابلتر و با مكنت‌تر از\r\n","page_name":" 3152 ","page_number":540},
  {"content":"\r\n\r\nگفتم املاك رودبار همان حضرت سپهدار شما دو هزار و پانصد تومان ماليات ديوانى يا اجارهء آن بود حالا هيجده هزار تومان ، پس چرا دريافت مىكند . چال هفتصد خروار اجارهء ديوانى آن بود حالا سپهدار چهار هزار خروار چرا اجاره داده . اينجا هم همانطور بواسطهء عدم مواظبت و خيانت مباشرين دولت آنقدر كم مىگرفت . حالا ما صاحب اين املاك هستيم ميل داريم زيادتر بگيريم . هركس مايل نيست برود . گفت صبح قرار است همه رعايا بيايند من به آنها مىگويم . آن وقت چند نفر [ را 
  ] از ميانه جدا كرده و خدمت شما مىآورم .\r\n\r\nبه اسم قانون\r\nحالا احكامات را بياورد ، در باب مخارج او هم ايرادات زياد است . نه مقررى از ديوان معين شده ، نه مخارجى از احد طرفين . اى قانون ، اى بيچاره قانون كه در همه جا اسباب راحتى و آبادى شدى ، مگر در ولايت ما . كسى كه از سر تا پاى خودش بىقانونى است وقتى كه زورش مىرسد تعرض مىكند به يك نفر ديگر به اسم تو . مال مردم را مىبرند مىخورند به اسم تو . آدم به ناحق مىكشند به اسم تو . الموتى سه سال است ستم و بيداد مىكند به اسم تو . مملكت ايران دارد مىرود به اسم تو . هرجا خوب بودى و خوب باشى نمىدانم ، اينجا كه بسيار بد هستى و ما چيزى از تو نفهميديم . مثل سپهدار مىمانى كه در فكر دولت و مملكت ايران نيست . اما آنى از تحريك و فتنهء الموت دست برنمىدارد . مجسمهء ترا ما نديده‌ايم اما وقتى كه سپهدار را مىبينيم مثل اين است ترا ديده‌ايم . حالا آقاى قانون محض رضاى خدا تا اشخاص مملكت ما اينها هستند كه جلوى چشم ما مىباشند بيا و دست از يقهء ما بردار ، چندى مهاجرت كن تا اشخاص مملكت ما به گور بروند و نسل جديدى بيايد . اگر آن وقت لازم بود بيا و الّا باز نيا .\r\n\r\n[ مقالهء 
  ] ايران نو شمارهء 215\r\n- كابينهء سپهدار يا دشمن مطبوعات - اقدامات آخرين كابينه و ابرازات غريبهء آن حركاتى است كه هرگز بوى خوش نمىدهد . كابينه كه تعداد استعفايش حافظهء زيادى و دفتردارى صحيحى مىخواهد در انتهاى استقرار خود به هوسات خيلى جسورانه افتاده بر خلاف چندين مواد مصرحهء قانون اساسى در عرض يك شبانه‌روز بدون محاكمه و\r\n\r\n\r\n","description":"","footnote":"\r\nآن نديدم كه داراى آسيابى باشد ، يا عمرش وفا كند داراى آسيابى بشود ( مثل خودم ) ( يادداشت مؤلف در حاشيه ) .\r\n","page_name":" 3153 ","page_number":541},
  {"content":"\r\n\r\nاستنطاق با يك ترتيب كيف مايشاء و اصول مطلقيت مثل آن‌كه در اين مملكت حامى قانون ، هواخواه مطبوعات ، طرفدار حريتى نيست به توقيف دو روزنامهء ملى حريت‌پرست و تجددپرورى كه وظايفشان غير از آئينه ملت بودن نيست امر مىنمايد ، همچنين امرى كه در عهد محمد على ميرزا هم مثلش پيدا نشد .\r\nدر اول دفعه توقيف هم قلم محترم ما « شرق » ، تمام ارباب جرايد طهران اين حركت خلاف قانون آقاى رئيس الوزراء را به موجب ورقهء فوق العادهء متحده خودشان پرتست نمودند و بواسطهء دو نفر منتخبين خودشان از مقام منيع رياست مجلس خواستار شده بودند كه توقيف روزنامهء « شرق » برداشته شود . آقاى رئيس جواب قطعى خودشان را بنا بود بعد از مذاكره با آقاى رئيس الوزرا در ظهر پريروز بدهند . ولى جواب را نگرفته نمايندگان مطبوعات مبتلاى يك حيرت تازه‌اى شدند . به توقيف « ايران نو » هم امر صادر شد . در ابلاغات كه از طرف نظميه در توقيف به اداره رسيده و به عرض قارئين رسانديم آقاى رئيس الوزراء يك ادعاى خيلى واهى را وجه مصالحهء خودسرى خودشان قرار داده‌اند . حضرت اشرف رئيس الوزراء اقرار اكيد دارند بر اين‌كه روزنامهء « ايران نو » از اول انتشارش تا حال در توهين دولت و ملت فروگذار نكرده و بنابراين بايستى طبع و نشر نشود .\r\nما كارى نداريم بر اين‌كه اثبات اين ادعا براى آقاى رئيس الوزرا خيلى مشكل است و بايستى كه از عهدهء اين اسناد كه به شرف يك روزنامهء ملى برمىخورد بيايند . اين منوط به ترتيب و موقع خودش است كه در اين ترتيب يك درس خوب قانونى به آقاى رئيس الوزراء داده خواهد شد . اما اين كاغذى را كه نقل خواهيم نمود كه سند رسمى سپهدار اعظم وزير جنگ سابق است قطعا تكذيب مىنمايد . اينك آن مكتوب كه در شمارهء سيم « ايران نو » مندرج ( در اينجا مكتوب سپهدار را درج مىكند كه تبريك و تهنيت و شرحى اظهار رضايت از خدمات روزنامه است ) در رد توهين كه رئيس الوزراء به ما وارد آورده و البته بايد از عهدهء آن برآيد به درج مكتوب خودشان اكتفا كرده . آنقدر مىگوئيم آقاى رئيس الوزراء اگر مىخواهند كه از دولت رفع توهين بنمايند بايستى امثال منتصر الدوله‌ها را كه هنوز تبرئهء ذمه حاصل ننموده و آنهائى را كه به تهمت زده بودند و ادعاى آشكار بر خلاف قانونى ايشان نموده بودند به عدليه جلب ننموده و اثبات بىتقصيرى نكرده [ اند 
  ] به حكومت بروجرد تعيين ننمايند . بدون تأمل و تفكر در تعطيل عدليه حكم ندهند كه بعد محتاج به توضيحات و بياناتى كه شايستهء مقام عالى رئيس الوزرائى نيست باشند . با توقيفهاى خلاف قانونى روزنامجات رسوائى بار نيارند . با دادن امتياز كشتىرانى رود كارون سلب اطمينان از خود ننمايند . توهيناتى كه مطبوعات\r\n\r\n","description":"","footnote":"","page_name":" 3154 ","page_number":542},
  {"content":"\r\n\r\nخارجه به ايشان مىدهند در پرستيدن پلتيك خارجه تكذيب كنند . مقدمينى كه در ورامين مأمورين دولت را كتك زده بودند به مجازات سخت برسانند و غيره . . . « 1 »\r\nمسلم است وقتى كه حكمى بر خلاف قوانين اساسى است كسى تابع آن نيست و وظيفهء هركسى است كه آن را رد نمايد . اگرچه آمر آن حكم خود رئيس الوزراى محترم آقاى سپهدار اعظم هم باشد . ولى اين توقيفات ، اين تضييقات ، اين تخطيات بطور طبيعى اذهان را مشوش مىنمود كه در تمام انظار متفكرين علائم نيك سيه‌روزى را نشان مىداد . هركس حدسى كه لايق اين قبيل موارد است مىزد . بعضيها مىگفتند كه كابينه با اين حركت خود مقاصد خيلى غريب دارد . ديگران ادعا مىنمودند كه يقين وزرا از طرف وكلا يك دل‌بستگى دارند كه به اين اقدامات وخيمه متوسل مىشوند . بعضيها به نظرشان مىآمد كه مبادا نوشتجات روزنامه‌هاى خارجه راست گردد كه آقاى رئيس الوزراء يك قصد كودتائى داشته باشند .\r\nروزنامه زبان گوياى ملت است . مادام كه ملت زنده است و جان دارد كسى نمىتواند آن را ببرد . حتى آقاى سپهدار اعظم كه مثل استعفا شمشير برنده‌اى دارد نيز نمىتوانند اين كار را بكنند ، مثل آن‌كه در تعطيل عدليه ديده شد مجبور به توبه و انابه خواهيد گرديد . » ( خيلى مفصل است من همه را نمىتوانم بنويسم ) . ( پايان مقالهء ايران نو )\r\n\r\nشرق شمارهء 89\r\nبحران كابينه : « وضع روش مصادر امور و وزراى مملكت ايران ما را مجبور به تجديد مطلع نموده و مجددا عنوان فوق را متذكر شده عقايد خود را تكرار مىنمائيم . كابينه كه امروز يازده ماه است به تغيير و تبديل دو سه عضو در تحت رياست سپهدار اعظم تشكيل يافته دچار بحرانهاى طولانى گرديده . چنانچه بارها نوشته‌ايم كابينهء سپهدار در اين مدت اقتدار و نفوذش يك مسلك سياسى و روش پلتيكى براى دولت ايران معين ننمود . كابينهء مذكور كه مهمترين وظيفه‌اش اصلاح امور عسكرى و ادارهء قشونى بود ابدا التفاتى بدين نكتهء مهمه ننمود و تا آخرين ساعت وزارت جنگ سپهدار اعظم امور قشونى و عسكرى ما به قهقرا برمىگشت . كابينهء سپهدار اعظم در مدت يازده ماه حكومتش بواسطهء يك مرعوبيت فوق العاده جدا داخل در مذاكرات رسمى خروج قشون روس از ايران نگرديد . كابينهء مذكور بواسطهء تمارضهاى پىدرپى بيمعنى موفق به اجراى امنيت تامه در تمام نقاط ايران نگرديد . كابينهء سپهدار اعظم طرفدار تجدد و اصلاحات\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3155 ","page_number":543},
  {"content":"\r\n\r\nاساسى نبوده و در عرض اين مدت يازده ماه قوانين و نظامنامه‌هاى وزارت‌خانه‌هاى خود را به مجلس شوراى ملى پيشنهاد نكرد . كابينهء سپهدار اعظم رجعت به قهقرا نموده مستبدين و كاركنان قديمى را ثانيا مصادر امور ادارات دولتى و دوائر مملكتى نمودند .\r\nمسئلهء اصلاح بودجه كه نخستين وظيفهء وزراى يك مملكت مشروطه است به هيچ وجه من الوجوه مورد توجه و التفات كابينهء سپهدار اعظم نگرديد و بالاخره در مدت بقاء و پايدارى كابينهء سپهدار اعظم ايرانيان به قهقرا برگشته و از مقام سعادت عود به تدنى و ذلت نمودند . آخرين صدمه كه از كابينهء سپهدار به اين ملت پريشان و مملكت خراب رسيد و هر لحظه حيات استقلال ايران را تهديد مىنمود همانا استعفاهاى پىدرپى وزراء بود . اين استعفاهاى پىدرپى در افكار عمومى اروپا سوء اثر بخشيد و بزرگترين وسيله‌اى بود براى « نويه اورمياها » كه بنويسند بواسطهء اوضاع غيرثابتهء ايران بايد قشون ما تا زمان دوام يك وضع و ترتيبى اقامت نمايد . چيزى كه بيش از همه اوضاع غيرثابته را معاونت مىنمود همانا عدم تصديق استعفاى كابينه از جانب مجلس شوراى ملى بود ! ! ! بواسطهء اكثريت مجلس شوراى ملى كه با فرقهء اعتدال‌پرست است استعفاى كابينه موقع قبول نمىيافت . . . ! ! ! « 1 » ما نمىگوئيم فرقهء اعتدال‌پرست مجلس شوراى ملى ( كه مرعوبيت را پيشهء خود كرده‌اند ) طرفدار كابينهء سپهدار اعظم هستند . ولى مىگوئيم مرعوبيت و سكوت بىموقع آنان علت اصلى بقاء كابينه گرديده است . براى بقاء كابينهء سپهدار اعظم جز اكثريت فرقهء اعتدال‌پرست مجلس شوراى ملى ما هيچ احتمالى نمىتوانيم بدهيم .\r\nحكومت ده ماه گذشته و حاليهء ايران در دست فرقهء اعتدال‌خواه است . هرگونه سعادت ، عزت ، ترقى ، و يا ذلت ، بدبختى ، تدنى به اين ملت و مملكت روى دهد از فرقهء اعتدال‌خواه است . قشون روس از ايران خارج شود يا بماند ، ايرانى به اوج عزت برسد ، و يا استقلال خود را از دست دهد ، مقامات آزادى را طى كند و يا رجعت به استبداد نمايد تماما راجع به فرقه‌اى است كه اكثريت مجلس شوراى ملى با آنان است . اگرچه اين دو سه روزه غيرمستقيم به ما خبر رسيده كه فرقهء اعتدال‌خواه با كابينهء حاليه همراه نيستند ولى ما تا آن آخرين ساعت بقاى كابينهء سپهدار نمىتوانيم تصديق عدم ميل فرقهء اكثريت را نسبت به كابينهء مذكور بنمائيم . تا كابينهء سپهدار اعظم باقى است همين آش است و همين كاسه . تا اين كابينه با اين حال حاليه برقرار است ايرانى موفق به اجراى هيچ‌يك از اصلاحات اساسى نخواهد گرديد ( اين‌جا تفصيلى از روزنامهء « حبل المتين » كلكته در\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3156 ","page_number":544},
  {"content":"\r\n\r\nعزل پرنس بيزمارك نقل مىكند كه به بيزمارك امپراطور حاليهء آلمان گفت بواسطهء استعفاى خودت افتخارى به ملت آلمان بده . حالا هم اين دو سردار خوب است استعفا بدهند تا بدانند ما خودمان بهتر ترتيبات را مىدهم ) . اين نكته را هم مىگوئيم كه دولتين روس و انگليس براى حفظ منافع خويش از فرقهء اعتداليون كه داراى حكومت‌اند جدا حمايت مىكنند . براى گم كردن پى اظهار مىدارند كه آنان آلمان را طرفدار خود و ملتيان يعنى احرار جلوه مىدهند و اين قوهء الكتريسى كه تازه در فرقهء احرار به مقابل اعتداليون پيدا شده از آلمان است . برخى را عقيده اين است كه حكومت حاضره در دامان روس و انگليس نشسته و حفظ مقام خود را در عدم امنيت و انتظامات ايران مىداند . اعتداليون از مرعوبيت كه از روس و انگليس حاصل نموده در هرگونه خواهش روس و انگليس حتى در استقراض از آنها با آن شرايط سخت حاضر شده بودند طلب كردن سردار و سالار ملى از تبريز چنانچه سابقا نوشته شد معلوم مىشود آمدن سردار ملى و سالار ملى به طهران برحسب خواهش با حكم روس و انگليس بود و كوشش در حركت دادن آنها از ايران تمام برحسب ميل و خواهش همسايگان بود . عقيدهء شخص ما اين است كه برحسب مقتضيات كنونى و پيش‌آمدهاى سياسى ايران فعلا تبديل حكومت اشدّ ضرورت را پيدا كرده و تا حكومت به دست اعتداليون است قشون بيگانه از ايران خارج نخواهد شد و جهت همان مرعوبيت و يا به عبارت خوشامدانه ملاحظهء نزاكتهاى سياسى است كه فقط ايرانيان بدبخت بايد بنمايند .\r\n« خوب حالا دعوا را كوتاه كنند ، يك چندى حكومت را به آن فرقه بدهند شايد انشاء الله فرجى حاصل شود . خودشان كه خيلى نويد مىدهند » . ( پايان مقالهء شرق )\r\n\r\nمسالمت و مدارا\r\nبعد از نوشتن اين مقالات سه ساعت تمام راه رفته خيال كردم ديدم آنچه صاحب مقاله نوشته راست است . براى اين‌كه من هفت ماه است در الموت هرقدر مدارا مىكنم ، سكوت مىكنم ، جانم ، عمرم مىگويم هيچ فايده و اثرى به حال اين مردم نكرد .\r\nبه جاى اين همه مسالمت و مدارا اگر يك هفته ديوانگى و « خل‌خلى » مىكردم يا الان هم بكنم تمام كارم اصلاح مىشود . حالا از من مثل كابينهء سپهدار اين كار ساخته نيست . بايد تغيير داد ، ديگرى را به جاى من فرستاد يك انقلاب و آشوبى برپا كند تا مرتب و منظم شود ، يا پاك مضمحل و نابود و خراب . كار يك رويه شود . محققا بهتر از اين است كه دو رويه باشد و آدم تكليف خودش را نداند . جلال جوابى نوشته بود گله‌گزارى ، در آخر هم كه شما مىدانيد طهران چه خبر است بنده هم مىدانم آدم يك روز دنيا آمده يك روز\r\n\r\n","description":"","footnote":"","page_name":" 3157 ","page_number":545},
  {"content":"\r\n\r\nبايد برود . تهديد هم بنده را مىفرمايند .\r\n\r\nاز بين رفتن خرمن\r\nپنجشنبه هفتم رجب - پريروز ديروز الموتيها در بالاروچ جمع بودند و آخر الامر ملا يوسف و ميرزا اسحق و سيد بزرگ وكيل شدند بروند قزوين . اگر آنجا سخت بود طهران و باز مرا يك چندى سرگردان و معطل نمايند تا خرمن از بين برود . خودشان مىدانند كارى ساخته نيست و امكان ندارد حرف ملك را بزنند ، براى آن‌كه عدليه خرج دارد . ده يك دارد . مىروند فقط براى معطلى من . از اين ستون به آن ستون فرج است . اين محصول را هم مثل پارسال ببرند ، از تمام حرفهاى من هم يك كلمه احمد خان نگفت ، بلكه خودش دستور العمل مىداد . چوب و فلك هم راه انداخت . غلامرضاى مدانى ، على محمد پائين روچى را چوب زد .\r\nاهل الموت از دو سمت گرفتار سپهدار هستند ، از سمت رودبار براى غلهء انبار او . اگر ندهند الموتى قوت لايموت ندارد . از طرف ديگر مزدورى و عملگى تنكابون . به اين دو جهت مطيع و مرعوب آنها بودند . حالا كه سپهدار ايران مدار شده كه جاى خود دارد ، اين حكايت خوردن و بردن املاك هم خودش يك محرك كلى است .\r\n\r\nشكايت از اوضاع\r\nاين حرفهاى من و نوشتجات من هم مثل « وق وق » كردن سگ مىماند . كو محكمهء عدالتى ، كو قانون مشروطيتى تا حكم كند و مجازات دهد و خسارت بگيرد . هفت ماه آن چند نفر ما را معطل كردند حالا چهار نفر ديگر روانه مىكنند . اگر به آنها مجازات داده بودند اينها جرأت رفتن نمىكردند . خسارت هم كه به ما وارد مىشود . آنجا كه مشروطه است ، آنجا كه آزادى است در هر دهكده عدليه هست . هر جا مأمورى برود از ترتيب و قاعده و مؤونهء معين ، مجازات دروغگو ، كيفر مفترى ، خسارت طرف داده مىشود نه مثل اينجا . مثل الموت جائى عدليه دارد ، پليس دارد ، ضبطيه دارد ، حاكم دارد ، مفتش دارد . آن وقت كسى نمىتواند زور بگويد . اما حالا خير همهء آنها نيست مگر همان زور گفتن ، حرف ناحساب زدن . مأمور هم كه بيايد يك غلام كرد است . خيلى ترقى كند يك فعله مثل احمد خان كه پيشخدمت سپهدار است بدون مؤونه ، بدون مقررى . سپهدار پول زياد دارد محض قربة الى الله آدم خودش را فرستاده كار الموت را صورت بدهد . تمام خرج را از كيسهء فتوت خودش مىكند . من نمىدانم وزارت داخله چطور همچو مأمورى بايد روانه بكند . اگرچه هيچ تعجب ندارد . آن وزارتخانه هم مثل وزارت عدليه خواهد\r\n\r\n","description":"","footnote":"","page_name":" 3158 ","page_number":546},
  {"content":"\r\n\r\nبود . اينها تمام مربوط به يكديگر است . منظم باشد همه منظم [ است 
  ] نباشد همه نيست .\r\nاحمد خان احكامات را نشان نمىدهد . همين مىگويد احكام زياد است ، لكن دستور العملهاى مخصوص حضرت سپهدار تكليف من است كه انجام بدهم . اين پدرسوخته‌ها هم همان اسم سپهدار را شنيده‌اند ديگر كفايت كرد .\r\nمن نزديك است مخارج يك محكمهء عدليه را خودم بدهم و استدعا كنم روانه دارند .\r\nاما باز خيال مىكنم آن هم قوز بالاى قوز شود . از روز ورود بناى مدعىگرى با خودم را بگذارند . چه خاك بر سر كنم . عرض آن را كجا ببرم . اجزاء آن محكمه هم از همين لختى پتيها ، بىپولها ، بيشرفها است . از مدرسهء آكسفرد و كمبريج كه بيرون نيامده [ اند 
  ] . بارى دردهاى ما بىدرمان است و هيچ چيز جز مرگ چارهء آن را نمىكند .\r\n\r\nخواستگارى از زنها\r\nجهانگير خان معلوم شد اسبش چندان عيب نكرده ، لكن ميل دارد بگويند پايش شكسته و خوب نمىشود . اسب را در يارفى ول كرده و آمده اسب كرنگ مرا برده در طويلهء ديگر بسته و از حالا صاحب شده . بقدرى من از اين سه نفر آزرده و متأذى شده‌ام كه هر وقت چشمم به آنها مىافتد دلم بهم مىخورد و حالت تهوع روى مىدهد . خدا هم مرا از دست اينها خلاص نمىكند . لطف الله خان از آن شب به بعد روز و شبى نيست سر هر چيز بهانه نگرفته بيست مرتبه با نوكرها دعوا نكند . كار بد ديگرى كه دارد و تا حالا من نفهميده بودم براى هر چه زن در اين زوارك و دهات نزديك ما بوده خواه دختر خواه بيوه پيغام داده و خواستگارى كرده . زن جناب را خيلى دنبال كرده بود . او متوسل به ابو القاسم مىشود . ابو القاسم مىگويد اين دفعه فحش بده بد بگو . او هم همين‌طور مىكند . براى اين كار روزى نيست كه با ابو القاسم نزاع نكند .\r\n\r\nبازگشت محمد على شاه\r\nشنبه نهم رجب - ديشب يك ساعت از شب گذشته شاهزاده عدل الممالك تشريف آوردند . خيلى باعث خوشحالى من شد . شاهزاده جلال الدين ميرزا هم همراه ايشان بودند . از مطالب و واقعات تازه يكى استعفاى سپهدار و حاجى عليقلى خان است كه قبول شده و مستوفى الممالك رئيس الوزرا و مشغول ترتيب كابينهء خود است . ديگر اين‌كه محرمانه به گوش من گفتند كه براى اوايل يا اواخر ماه رمضان محمد على شاه با قشون روس وارد ايران خواهد شد . من دليل خواستم . گفت اولا دولتين رقعهء اتمام حجت نوشته‌اند كه تا آخر تابستان اگر امورات ايران منظم نشود دخالت تام و تمام خواهند\r\n\r\n","description":"","footnote":"","page_name":" 3159 ","page_number":547},
  {"content":"\r\n\r\nنمود . ثانيا محمد على ميرزا به امپراطور روس تلگراف نموده اجازهء رفتن ييلاق خواسته .\r\nجواب مخابره نموده‌اند شما پادشاه ايران هستيد و بايد به ييلاقات ايران برويد . ثالثا اين كه من از قونسل شنيدم كه مىگفت دخالت ما آوردن شاه است كه در تحت نظارت ما و قشون ما ايران را نظم دهد .\r\nديگر از اغتشاش كرمانشاهان و لرستان و همدان و فارس و جاهاى ديگر بقدرى گفتند كه حوصلهء من تنگ شد .\r\n\r\nاخراج تقىزاده\r\nامروز عصر موسى از شهر آمد كاغذجات آورد . من جمله رقعهء افخم الدوله است كه بعد از مطالب شخصى نوشته تقىزاده را به حكم آخوند و به تدابير آقا سيد عبد الله از مجلس خارج كردند . چند نفر ديگر هم گويا خواهند رفت . مىگويند آخوند براى رسومات جديد كه خلاف شرع است شرحى نوشته . در هر صورت پارتىبازيها سخت است ، تا چه شود . سواد تلگراف آخوند و ملا عبد الله مازندرانى را شيخ ابراهيم از قزوين فرستاده بود كه به توسط ناصر الملك به نايب السلطنه و مجلس شورا و كابينهء وزرا نموده‌اند . چون خيلى مفصل بود و مجال نيست عين سواد را در جوف اين كتاب گذاشتم . « 1 »\r\nدوشنبه يازدهم - هر چه كرديم ميرز احمد خان قلعه نيامد . عدل الممالك هم شرحى به مشير السلطان نوشت و روانه شد . مكتوبى ميرزا احمد خان به گرمارود نوشته بود خيلى بامزه . آخرش نوشته بود هركس بگويد سپهدار استعفا كرده دهانش را خواهم دوخت . به ميان رود قاصدى فرستاديم كه حاضر پذيرائى باشند .\r\n\r\nييلاق پيچ بن\r\nسه‌شنبه دوازدهم - الموت را به حال خود گذاشته به سمت ميان رود روانه شديم . در گرمارود چاى حاضر كرده بودند . همايون خودش را زوركى كدخدا كرده و قلعه هم نمىآيد . در ايوان على احمد چاى حاضر كرده بودند . مستأجرين اوانكى لزور با كريم و حمزه على آمده بودند . على احمد و آقاجانى و چند نفر ديگر تاريخ تملك خود را در مرتع لزور مىگفتند . اوقات من تلخ شد . با چوب دستم هفت هشت تائى به چهار نفرشان نواختم . هر سنگ و كلوخ دهات ما را ادعاى ملكيت مىكنند ، شرم و حيا ندارند . نصف اجاره را گرفته سوار شديم . هزار قدم كه از آبادى طى شد موسى رسيد . مكتوب\r\n\r\n\r\n","description":"","footnote":"\r\n( 1 ) - متأسفانه سواد تلگراف در كتابچه موجود نيست . ( ا . ا . )\r\n","page_name":" 3160 ","page_number":548},
  {"content":"\r\n\r\nامير اسعد قرائت شد . نوشته بود به شكارگاه نظارهء كوه رفته‌ام . سه چهار روز ديگر انتظار مقدم دو بزرگوار را دارم . من گفتم عجلهء شما و اين مكتوب منافات دارد برگرديم . قبول نكرد . آخر قرار شد امشب را پيچ‌بن بمانيم . فورا گفتم از گرمارود نان و رختخواب و جو حمل كنند . دو نفر پياده اوانكى دليل ما بودند . راه سربالا و سخت بود . هر ساله به مباشرت قهرمان مقتول منتظم الملك اين راه را تعمير مىكرد . از هنگام قتل او موقوف كرد و اين است مخروبه شده . چهار ساعت از قلعه تا پيچ‌بن راه بود . در منازل گالشهاى وركى پياده شديم . بهترين عمارت آنجا را كه يك آلونك كثيف بود براى ما منزل معين كردند . اما پيچ‌بن ييلاق و مرتع معتبرى است . گندم بسيار خوب عمل مىآيد . علف بىنهايت دارد و ما مىگوئيم مرتع ورك است و خالصه . اما امير اسعد به جبر و عنف چندين تسوج خريده و كاروانسرائى هم در سر گدوك سلمبار ساخته . زور ما بيشتر نرسيده حالا كه جاى خود دارد ، وركى هم در عسرت و زحمت افتاده . بسيار جاى با صفاى خوبى است . الان گندم آنجا به قدر چهار انگشت بلند است . بلدرچين زياد داشت .\r\nپائينها هيچ ندارد . ناهار خورده خواب كرديم . زنبور عسلى جلال الدين ميرزا را زد .\r\nنعره‌زنان از خواب برخاست . ما هم به صداى او بيدار شديم . عصر گردش كرديم . براى شب برهء چاقى ذبح كردند . « بزقورمه » ، كباب ، آبگوشت ، كره ، سرشير داشتيم و تا دماغمان خورديم . قبل از ظهر هم به امير اسعد نوشتيم كه دستخط شما دير رسيد ، عدل الممالك عجله داشت فردا شب را منتظر باشند . يكى از گالشها برد .\r\n\r\nديدار با امير اسعد\r\nصبح چهارشنبه 13 - ناهار را در پيچ‌بن مانديم . مه برخاست و باد آمد . بعد از ناهار سوار شده سر گردنه ما را گرفت . كوههاى اين سمت همه سبز [ بود 
  ] و علف خيلى زيادتر داشت . از مردان حاجى آقا بيك كدخدا و ريش سفيدان جلو آمدند . نعل اسب من افتاده بود پياده شده نعل كردند . همانطور كه حالت طبيعى زمين تغيير كرد در انسان هم تغيير كلى حاصل شد . همه زنها سفيد ، چاق و خوشگل بودند ، به كلى برعكس الموت . مختصر يك ساعت به غروب مانده وارد ميان‌رود شديم . چهار پسر امير اسعد ، ملا باشى و عمله‌جات همه استقبال آمده بودند . ما شاء الله دو پسرش بزرگ است كه آدم تصور نمىكند مال امير اسعد است . يك ساعت از شب رفته امير اسعد وارد شد . روبوسى كرده گفت از شوق ملاقات سه ساعت است تمام را پياده آمده‌ام . آقاى مسعود الملك از خوانين تنكابون و دكتر طالقانى همراه امير بودند . اين دكتر هم مثل همان دكتر كند آقاى عماد السلطنه مىماند . بعد گفتند اخبار تازه قتل آقا سيد عبد الله است كه شب به خانه‌اش\r\n\r\n","description":"","footnote":"","page_name":" 3161 ","page_number":549},
  {"content":"\r\n\r\nرفته و كشته‌اند . بهتر اين است دستخط حضرت سپهدار را كه تازه قاصد آورده بخوانيم .\r\nبعد از قرائت خودش به من داد . آنچه از مضمون كاغذ حفظم هست اين بود .\r\n\r\nنامهء سپهدار - خبر قتل آقا سيد عبد اللّه\r\nكاغذ شما رسيد . نصايح مشفقانهء شما قبل از وقت تأثير خود را نمود . سه روز است استعفا كرده‌ام و به اكثريت تام به وكالت مجلس مقدس انتخاب شديم . اما واقعهء ناگوارى كه براى خاصه و عامهء ملت ايران واقع شده قتل آقاى آقا سيد عبد الله است كه شب چهار نفر رفته و نه تير گلوله زده‌اند . . . . بازارها بسته مردم در مساجد جمع ، قاتلين را مىخواهند . من زرگنده هستم . دنبال من بدبخت آمدند حال نداشتم نرفتم . امروز سردارها آمده‌اند مرا ببرند . كابينه معلوم نشده وزير ندارند . اوضاع شلوغ است .\r\nآن وقت قدرى وصايا نموده بود كه « مادر پيرم تا زنده هست احترامش را نگاه داريد .\r\nاز عموى خود ساعد الدوله نگاهدارى كن . او را نرنجان . هرقدر ممكن است به ملت خدمت كن مبادا مخالفت كنى » .\r\n\r\nنظر امير اسعد نسبت به پدرش\r\nدر حقيقت وصيت‌نامچه بود نه كاغذ . بعد شروع به صحبت شد . امير اسعد از اين مكتوب پدرش خوشحال بود و مىگفت چشمش كور شود ، هزار مرتبه گفتم نكن . حالا كه كردى قبول وزارت يا شغل ديگر نكن . گوش نداد و به حرف منتصر الدوله . . . و چهار نفر گيلانى گرسنه و گدا خودش را به اين روز انداخت و مملكت را به اين حال . من در همان ايام كه در تنكابون خيالات اينها را كشف كردم و ديدم اساس ندارد كناره كردم و حالا مىبينم چه خوب كارى شد .\r\nشب ما تمام به همين صحبتها و اوضاع حاليهء طهران گذشت . ساعد الدوله كه نوشته بود هر چند روز يك مرتبه يكى را خواهند كشت براى سپهدار و حاجى عليقلى خان مخاطره زياد است .\r\nروز 14 - صبح ما را حمام روانه كردند ، بسيار تميز و خوب بود . هدايت بيك صندوقدار امير است ، بسيار معقول و آنى از خدمت من منفك نمىشد . برادر رحيم كدخداى اوانك است . ميرزا جان و بزرگ هم گرمارودى هستند . امير اسعد مىگفت من ديگر شرط كرده‌ام الموتى نوكر نگيرم ، از بس متقلب و شيطان هستند . هوا مه و « شى » مىآمد . اينجا عمارت زياد نداشت . حالا دو سال است امير اسعد ساخته ، ميان رود آبادى ندارد و اغلب مه دارد .\r\n\r\n","description":"","footnote":"","page_name":" 3162 ","page_number":550},
  {"content":"\r\n\r\n\r\nيارفى - ايواتر\r\nدكتر نيم دانگ از يارفى را داشته كه بعد از خريدارى ما بيرونش كرده‌اند . امير اسعد مىگفت مىدانيد چرا كار شما در الموت درست نمىشود براى « يارفيع » است و يارفيع دكتر طرف شوخى است . قدرى ساده و كمى بله است . خيلى از دست او خنده كرديم .\r\nمىگفت پنجاه تومان مىدهم نيم دانگ را واگذار كنيد . بعد امير گفت در اين مدت اين خبر نداشت ايواتر مزرعهء و مرتع يارفى است . من گفتم قباله كهنه‌اى من به چنگ آوردم با مخارج و زحمت زياد و حالا مشغول گفتگو هستيم ايواتر و ايزاتر را ببريم . چشمهاى دكتر بقدرى گشاد شد كه اندازه نداشت و قسم مىخورد به حق خدا من نمىدانستم ايواتر مرتع يارفى است . اسم ايزاتر را هم هيچ نشنيده بودم . بعد امير گفت عجب در اين است هر كس نيم دانگ از يارفى دارد يك دانگ از ايواتر و ايزاتر مىبرد . دكتر مىگفت اين هم مسئله غريبى است و تقسيم جديدى .\r\n\r\nقيافهء امير اسعد\r\nبارى خود امير اسعد خوش صحبت است ، به شوخى هم ميل دارد اما نه شوخيهاى ركيك . از گزارشات و سرگذشتهاى خودش هم خوب ياد دارد و اغلب مىگويد . قدش از من كمى بلندتر است ، اما سفيدتر و چاق‌تر است . موهاى زرد دارد . بىشباهت از بابت قطر و قواره به محمد على شاه نيست . از پدر و برادر و تمام اقوامش خودش را عاقل‌تر و كامل‌تر مىداند و به همه آنها تكذيب مىكند و بد مىگويد . خصوصا به برادرش اقتدار السلطنه .\r\nشب دكتر را به اصرار شراب دادند . خود امير از كثرت استعمال پهلو دردى گرفته حالا متاركه است . دكتر مىگفت من با شما هيچ عداوتى و دشمنى ندارم ، اما هر وقت از نزديك يارفى عبور مىكنم اگر شما را گير بياورم و زورم برسد سرتان را با دست خودم مىكنم . گفتم واى به حال من كه بايد با صد نفر از تو گردن كلفت‌تر در الموت جوال بروم كه هر كدام دو دانگ و شش دانگ ملك را برده‌اند .\r\nمسعود الملك برادرزن سپهدار است ، اما چه زنى كه سالهاست او را نديده و متاركه است . سپهدار به زن ميل ندارد . . . آدم معقول خوش‌مزه‌اى است . صحبتهاى مشروطه و مستبده و اين حكايت انقلاب و اعتدال جديد ، از روس و انگليس ، واقعهء قتل سيد عبد الله تا ساعت هفت ما را بيدار [ نگاه داشت 
  ] و هر چه مىخواستيم تمام شود ممكن نمىشد .\r\n\r\n","description":"","footnote":"","page_name":" 3163 ","page_number":551},
  {"content":"\r\n\r\n\r\nاخبار ولايات\r\nهوا مه [ بود 
  ] و بارانهاى شديد مجال بيرون آمدن از اطاق را نمىداد . شب و روز ما به يك منوال بود . رئيس گمرك تنكابون هم آمده بود جوان « سويليزه » اى بود . او مىگفت مخبر السلطنه را به خواهش يا حكم روسها از آذربايجان احضار كردند . معير الممالك هم از پس در رشت گل‌كارى كرد با تمام رؤساى ادارات باز به حكم روسها عزل شد . فعلا اين دو محل معتبر حاكم ندارد . استر اباد هم نهايت اغتشاش را دارد . شيراز همان اسمش باقى است .\r\n\r\nآب معدنى شلف\r\nپريروز هم عصر با وجود مه شديد سر آب معدن « شلف » رفتيم . آب معدنى خوبى است . خيلى حمل طهران و فرنگستان كردند . چون صرف نكرد حالا نمىبرند مگر براى مصرف خودشان و تعارف . اما آب دينه‌رود ما از اين زيادتر است لكن طعم اين بهتر است .\r\nامروز هم به اصرار و ابرام من سر آب گرم رفتيم . اسبهاى خودشان چمن است ، مالهاى ما هم از شدت باران و نداشتن جو و كاه به حال فلاكت [ افتاده‌اند 
  ] . صد مقابل از الموت بدتر گذران كردند . قاطر سوار شديم . من هيچ سوار نشده بودم . در سربالائى خيلى دشوارم بود . يك ساعت و ربع تا سر آب گرم راه است .\r\n\r\nسه سفر مؤلف\r\nمن اين دفعهء سيم است به اين آب گرم آمده‌ام . يك مرتبه در هزار و سيصد و سه [ بود 
  ] پانزده سال نداشتم و تازه الموت تيول ما بود . حضرت و الا هم وزير عدليه بود . يك ماهه از ناصر الدين شاه مرخصى گرفته آمديم الموت . سفر دوم هزار و سيصد و دوازده بود آقاى عماد السلطنه و جناب مرحوم هم بودند . آن وقت سپهدار از وزارت مسكوكات عزل [ شده 
  ] و بواسطهء عداوت امين السلطان مغضوب بود ، ميان‌رود آمده بود . اين هم دفعهء سوم است . خوشا به آن دو سفر از هر حيث ! صدمات روزگار ما را تمام كرده .\r\nعجب است ديگران هم آباد نشدند .\r\n\r\nقرض سپهدار\r\nهمين سپهدار آن روز با حال مغضوبيت خيلى كارش از امروز بهتر بود كه نهصد هزار\r\n\r\n","description":"","footnote":"","page_name":" 3164 ","page_number":552},
  {"content":"\r\n\r\nتومان قرض دارد . شب و روز هم از ترس جان خودش آرام و قرار ندارد ، آخرش هم كشته مىشود .\r\nراستى اينجا مرا راحت نگذاشتند . غلامباشى قاصد روانه كرده بود كه سيد مهدى را شبانه به خانه‌اش ريخته گرفتند بردند بالاروچ . جلال كدخداى مدان را هم گرفتند جريمه كردند . مأمور هم آمده مقصرين را شهر ببرد ، تكليفش چه چيز است ! دو قاصد هم ميرزا احمد خان و سايرين روانه كرده بودند . امير اسعد يكى را جواب داد ديگرى را بلا جواب روانه كرد .\r\n\r\nلسان طالقانى\r\nسرآب گرم برادر لسان طالقانى ملاقات شد . مكتوبى از لسان داشت . نوشته بود آخوند ملا كاظم را هم كشته‌اند ، اما بايد دروغ باشد . آقا سيد محمد ديوانه بود حالا مىگويند زنجيرش كرده‌اند و مشكل از اين مرض جان به در برد . امير اسعد گفت تمام آنها كه اسباب اين شرّ و فساد شدند به مكافات خود گرفتار يا مقتول يا دچار عذابى مىشوند ، من جمله اين دو نفر بودند ، يكى كشته ديگرى ديوانه شده است تا برسيم به سايرين .\r\n\r\nآب گرم\r\nاين آب گرم مىگويند از زاج است و براى امراض جلدى و سوزاك خوب است . اما در اين صفحات هركس هر مرضى دارد چون طبيب نيست اينجا براى استشفا مىآيد . من دفعهء دوم كه آمدم مرضى داشتم كه هميشه رگ پشت گردنم برخاسته و تا چند يوم درد مىگرفت و خوب شد ، چنانچه تا امروز آن طور نشده‌ام . اين آب گرم مثل مال لاريجان و كله گنبد قزوين و سخت‌سر تنكابون زياد و جارى نيست . در دخمه توى سنگ آب كمى از بالا و اطراف قطره قطره مىچكد كه هم گرم دارد هم سرد و حوض كوچكى در آن دخمه است كه چهار نفر ممكن است داخل شوند ، اما بايد بنيشينند . اگر بلند شوند سرشان به طاق مىخورد . از بس هم مريض آمده بود حوض را كثيف كرده بودند . غروب آمديم منزل .\r\n\r\nعبد الصمد كامبخش\r\nچون از طرف قونسلگرى به من نوشته بودند شاهزاده عدل الممالك براى بردن پسرش به مسكو و مدرسهء دولتى بايد زودتر شهر بيايد كه هفتم ماه نو عبد الصمد\r\n\r\n","description":"","footnote":"","page_name":" 3165 ","page_number":553},
  {"content":"\r\n\r\nميرزا « 1 » پسرش را در مسكو حاضر كند ، اقامت اينجا را مختصر كرده قرار شد صبح برويم .\r\nاين چند شب باران زياد آمد . گفتند در همه جا سيل آمده . شب با امير اسعد قدرى صحبت الموت شد . به من همه اصرار داشتند از امير آدم گرفته ببرم ، اما خودم راضى نبودم . فرمودند همه مىدانند اغتشاش الموت بواسطهء اين چند نفر است . شاهزاده عدل الممالك آنها را بخواهد اصلاح كند نشد . من مىخواهم . اگر نيامدند آن وقت دفع آنها به عهدهء من است . على الظاهر هم خيلى اطمينان داد كه سعايت نكند . از اعمال گذشتهء آنها هم تبرى مىجست و قسم مىخورد من خبر نداشتم و من نگفته بودم . بعد كه ديدم خيلى قتل و غارت كردند احدى هم جلوگيرى نكرد در همسايگى طاقت نياورده فرستادم فتنه را ساكت نمودند .\r\n\r\nتعهد امير اسعد\r\nنوزدهم - تا سه ساعت از دسته گذشته مشغول مذاكرات بوديم . امير اسعد ظاهرا همه قسم تعهدات كرد كه از تحريك و افساد دست بردارد . شرحى هم به احمد خان نوشت .\r\nبعد تا شهرستانه ما را مشايعت كرد و ما آمديم . در مران پسر آقا سيد علينقى سياورسى از علماى تنكابون كه با عدل الممالك دوستى داشت جلو آمد . آن دو ايستادند به خوش و بش كردن . زنها در پشت‌بام جمع شدند . . .\r\nبه اصرار آقازاده در عمارت حاجى آقا بيك كدخدا ناهار افتاديم . صحبت از شيخ محمد على به ميان الموتى شد . اين آقا قسمها خورد كه اگر قزوين شلوغ شود من او را به دست خودم خواهم كشت ، براى اين همه قتل و افساد كه به تحريك او شده ، بلكه او مقلدين آقا سيد كاظم حجة الاسلام را پيروان شيطان مىداند .\r\nبعد از ناهار سوار شديم . مه باز آمد . عصر پيچ بن رسيديم . خواستند بگذرند من مانع شدم ، ديدم شب مىشود و صدمه مىخوريم ، از گرمارود هم نان و جو آوردند . در همان « آپارتمان » سابق منزل كرديم . شب خوش گذشت . كمى هم باران آمد . اينجا مذكور شد سيل الموت را پاك خراب كرده ، همين‌طور طالقان را .\r\n\r\n\r\n","description":"","footnote":"\r\n( 1 ) - عبد الصمد كامبخش از سران حزب تودهء ايران ( مسعود سالور ) .\r\n","page_name":" 3166 ","page_number":554},
  {"content":"\r\n\r\n\r\nسيل زوارك\r\nصبح 20 - سوار شده همه جا سرازير . چند نفر پياده وركى هم دليل بودند . در گرمارود سيل پل را برده و چند باغ را خراب كرده ، چيزى نمانده تمام آبادى را ببرد .\r\nآمديم زوارك . چه زواركى از رود كوچك وناش رود كه از ميان آبادى مىگذرد چنان سيلى آمده كه تا امروز پيرمردان آبادى نظير آن نديده بودند . سنگها آورده هر يك به قدر كوهى كه اگر يك دانهء آنها نزديك آبادى بند شده بود تمام ده را سيل مىبرد . با وجود آن تا كمر طويله‌ها و خانه‌ها را آب گرفته ، بند قلعه را پاك با همه مخارج اول بهار خراب كرده . يعنى به شكلى كه تا چهل روز ديگر اگر مواظبت شود شايد آب بيايد . در اين فصل قلب الاسد تمام درختهاى بزرگ و كوچك خشك خواهد شد . اوقات من مثل سگ شد .\r\nآنچه الموتى خواستند در ظرف سه سال صورت بدهند و امكان پيدا نكرد خداوند در ده دقيقه صورت داد !\r\nاين سيلها شب شنبهء گذشته نصف شب آمده . متواترا خبر مىرسيد كه كجا را خراب كرده . اين سيل از كوههاى سمت چپ شاهرود بزرگ رو به جنوب جارى شده ، از كوچنان دوازده خانه برده سواى مواشى . بوكان ، شتر خان را خرابى كلى رسانيده . همين زوارك آنچه اطراف رودخانه زمين بوده تمام را با حاصل و علف برده . در اتان يك تكه علف باقى نگذاشته كيسهء خار را پاك ويران كرده . تقريبا يكى دو هزار تومان ضرر وارد آمده . اين رعيت از بابت نهر پاك‌كنى امسال به جان آمده . بدتر از همه تمام آسياها از كار افتاده . متصل مردم انبانها به دوش تا ورك و بالاروچ به آسيا مىروند . اما آتانيها چون جمعيت زياد دارند روزى شصت نفر در اين دهات متفرق [ اند 
  ] و به آسيا مىروند . يك هنگامه‌اى ، يك مرافعه‌اى [ است 
  ] كه چه بنويسم . من عمله براى نهر قلعه نمىتوانم پيدا كنم و همه خشك مىشود . تمام زحمت من هدر رفت .\r\nعدل الممالك كاغذى به احمد خان نوشت طفره زده بود . شب مأمورين را فرستاديم مىگفتند كسى اعتنا به ما ندارد ، به شهر حاضر مىشوند نه اينجا .\r\n\r\nاخبار تهران و . . .\r\nاز شهر كاغذجات رسيده بود . دكاكين طهران تا هفدهم بسته بود . وزراء غير معلوم ، مردم مستأصل در مساجد جمع و مطالبهء قاتل را مىكنند . همدان بيست روز مىشود تعطيل عمومى شده ، تمام ادارات را خارج كرده و بلواى كلى است . فحش به مشروطه و مشروطه‌پرست مىدهند و جهت اين بلوا همان ماليات نمك است كه صنف دباغ اول\r\n\r\n","description":"","footnote":"","page_name":" 3167 ","page_number":555},
  {"content":"\r\n\r\nاجتماع كرده بعد سايرين . كرمانشاهان اغتشاش كلى است . نظام السلطنه را به قولى كشته‌اند . فارس همان اسم است . تمام كارها با قشقائى و پسرهاى قوام است . حكام آذربايجان و رشت هم معلوم نيست .\r\n\r\nماليات نمك\r\nاين حكايت ماليات نمك بسيار اسباب انقلاب شده و مىشود . فعلا هم ضرر دارد و مبلغى قرض كرده‌اند . « لاوكى » صد دينار را حالا دو هزار سر معدن مىدهند ، كرايه هم زياد است . البته سخت خواهد بود . تمام دار المرز بىنمك مانده . سابقا مكارى حمل مىكرد يك پيمانه نمك را مىداد نصف پيمانه برنج مىگرفت . حالا صرف نمىكند و حمل نمىشود . متصل در آن اوايل در روزنامه مىنوشتند اين ماليات به اغنيا برخواهد خورد . من هم تا يك درجه باور كرده بودم . حالا معلوم مىشود تمام پاگير فقراست . براى آن‌كه رعيت ايران غذايش يا برنج است يا گندم . هر دو آنها بىنمك ممكن نمىشود .\r\nديگر اين‌كه حشم بايد در چهار ماه بلكه شش ماه نمك بخورد و اغنيا حشم ندارند . تمام اين گاو و گوسفند مال رعيت فقير است . امسال گوسفند الموتى نمك نخورد . خراب مىشود . گفتند از بس خواجه‌وندها پلو بىنمك خورده‌اند متفق شده‌اند آمده [ اند 
  ] معدن طالقان را بر هم بزنند . هشت تومان هر خروارى در سر معدن كرايه به هر جا علاوه مىشود و بسيار گزاف است و از اول ماليات را گزاف بستند ، زور مىآورد . از روسيه به تنكابون وارد مىكنند ، خيلى ارزان‌تر . اما آن را گوسفند و گاو نمىخورد . اين ماليات نمك از قرار معلوم فقط در فرانسه است . بله آنجاها كه اين قبيل مالياتها را گرفتند اول حوائج مردم را كم كردند . بعد هم درآمد را زياد كردند . اينجا حوائج به جاى خود ، بلكه روز به روز بالاتر مىرود درآمد هم نيست . البته زور مىآيد و تمكين نمىكنند . همين دبّاغ سالى مبلغى نمك بايد استعمال كند . به اين قيمت چرم گران درست مىشود و خريدار كم مىشود . روغن ، كره ، كشك ، گاو ، گوسفند همه نمك لازم دارد . مختصر كار غلطى بود و بعد از ضرر زياد يا موقوف مىكنند يا مردم بر هم مىزنند يا علما حرام مىكنند . چنانچه گفتند چنين تلگرافى آمده . شهرهاى دوردست ايران هم هنوز اين اداره برقرار نشده است . اما دولت چه كند ، پول مىخواهد . قرض كند مانع مىشوند . ماليات جديد مىخواهد نمىدهند . آن وقت هم تعرض دارند . چرا كارها مرتب نمىشود و اينجا برلن و پاريس نمىشود .\r\nمن از غصهء نهر زوارك نزديك است خفه شوم . از تمام مصائب و بلاياى وارد اين سفر اين بيشتر به من تأثير كرده .\r\n\r\n","description":"","footnote":"","page_name":" 3168 ","page_number":556},
  {"content":"\r\n\r\n\r\nمهر كردن قرآن\r\n22 رجب - احمد خان آمد و رفت كه حضرات را متقاعد كند . بعد فرستادند من قرآن مهر كنم . هيچ همچو كارى من نكرده بودم و بسيار اكراه داشتم . به اصرار و ابرام عدل الممالك و سايرين شرحى در پشت كلام الله نوشته فرستادم . باز امروز نيامدند .\r\nعدل الممالك به سلامتى تشريف برد . عصر با احمد خان آمدند نسا . فرستادند من آنجا بروم . از بس بىمزگى كرده بودند نرفتم . مراجعت نمودند بالاروچ .\r\n\r\nمصالحه ثمر ندارد\r\nيكشنبه 24 - من خواستم مرافعه را كوتاه كرده باشم به مثل مشهور خر را نمىشود آورد نزد بار بار را مىشود برد نزد خر . عصر سوار شده رفتم بالاروچ ، با وجود همه قسم گمان مخاطرات . خبر نداشتند . احمد خان رسيد رفتيم عمارت او . حضرات كه جلال ، مهدى ، غفار ، شفيع و غيره باشند فرستادم آمدند . روى پاى من افتاده بوسيدند . من هم ورمى كرده روى آنها را بوسيدم . ديگر هيچ از آن حرفها نزدم . غروب مراجعت كردم . تا آخر ده جلوى اسب من آمدند . الحمد لله اين عمل هم گذشت . اما باز كار الموت تمام شد ، خير . تا قرار قاطعى ما بين رعيت و ارباب داده نشود ثمر ندارد ! هشت تومان آنها ، ده تومان من به مأمورين داده كاغذجات شهر را به همين مضمون نوشته روانه كردم كه مصدق بيايد و قرار قاطعى بدهد ، و الّا اينها را من از بىعرضگى شما آوردم . فردا ده نفر ديگر سربلند مىكند و بناى ياغيگرى را مىگذارد . با آنها چه كنم .\r\n\r\nروزى هفت هزار و ده شاهى\r\nروزى هفت هزار و ده شاهى حكم شده به هر مأمورى عارض بدهد تا طى گفتگو شود . آن وقت اگر عارض محق بود از معروض گرفته به او رد مىكنند . از روزى كه اين حكم عدليه شده مردم ديگر عارض نمىشوند ، براى اين‌كه مقدمة مدتها پول بايد بدهند . آن وقت آيا حكمى بشود يا نشود .\r\n\r\nنايب الحكومهء سپهدار\r\nاين ميرزا احمد خان آدم بىعرضهء نفهمى است . حالا هم كه سپهدار استعفا داده باز همه را به اسم او كار مىكند و خودش را نايب الحكومهء او مىداند . مردم هم چون از ما گريزانند گرد او به اسم سپهدار جمع مىشوند . مختصر كار ما متصل زد و خورد و تملق و\r\n\r\n","description":"","footnote":"","page_name":" 3169 ","page_number":557},
  {"content":"\r\n\r\nالتماس شد . اگر من آنقدر تملق در سوابق ايام گفته بودم حكما چندين مرتبه فرمانفرماى فارس و خراسان شده بودم .\r\nدر طالقان سيل هنگامه كرده . پنج آدم ، بيست قاطر برده . چندين آبادى را پاك ويران كرده . پنج نعش در رودبار گرفته بودند . باران بىموقع بسى كارها مىكند .\r\n\r\nوضع مجلس\r\nحاجى نظر على تاجر از طالقان چند زوج جوراب و قدرى چاى روانه كرده بود . اتفاقا جوراب هيچ نداشتم . روزنامه به آنها پيچيده بود خواندم . « ايران نو » شمارهء 239 بود . اولا در باب عدليه شرحى داشت . ثانيا اخبارات مجلس بود كه وكلا بر ضد وزرا و اهمال آنها نطقها مىكنند . من جمله اسد الله ميرزا است و دو سه نفر ديگر كه هزار رحمت به مجلس سابق . اين مجلس خيلى از آن كمتر كار مىكند . و اميد مردم كم‌كم دارد به نااميدى مبدل مىشود . حتى اشخاص خيلى صحيح زيرگوش ما مىگويند كه كارها خراب است ، مجلس چه مىكند . نمىدانم چه ترتيبى شده كه به كلى اسباب تنفر عامه نزديك است از اين اساس فراهم بيايد . لازم است يك هيئتى مأمور شوند بروند بين مردم و اذهان آنها را در اين مورد پاك كنند ، به جهت آن‌كه اشخاص كلى كه مىدانم اطمينان كلى به اين مجلس داشتند امروز مىبينم به گوش ما مىگويند شما چه مىكنيد و در چه كاريد .\r\nتعرضات ديگر وكلا در باب مرخصى محبوسين سال قبل بود كه هيأت مديره حكم به حبس كرده بود و حالا بدون استنطاق همه را مرخص نموده‌اند و بىگناهى هيچ يك معلوم نشده است .\r\nدوشنبه 2 شعبان - احمد خان در دهات ما بلوك گردشى مىكند . اوانك رفته ، گرمارود مانده . مىخواهد ميان‌رود برود . جلال و غفار باز جلو و عقبش افتاده‌اند ، اما مهدى اينجا است . حقيقة زبان‌باز و نمرهء غريبى است . الغريق يتشبث بكل حشيش .\r\n\r\nمنتظم الملك در اوان\r\nعباس آقا وزير منتظم الملك تنكابونى كه در اوان ييلاق مىآيد يكى دو كاغذ به من نوشته دعوت كرده بود آنجا بروم . بلكه انشاء الله قرارى ما بين ما بدهد . با وجود آن‌كه امير اسعد با اين آدم نهايت عداوت را دارد چاره‌اى جز رفتن و بلكه انشاء الله قطع نزاع بشود نديدم .\r\nامروز صبح سوار شده به سمت اوان [ رفتم 
  ] . اسبهاى ما ديگر قوهء حركت ندارند .\r\nيكى ديگر مرد . اينها هم مردهء متحرك هستند . از صاين كلايه سربالا شديم . همين‌كه از\r\n\r\n","description":"","footnote":"","page_name":" 3170 ","page_number":558},
  {"content":"\r\n\r\nخاك الموت به خاك رودبار رسيديم كوهها تمام پست شد . سنگها مبدل به خاك ، تمام زراعت ، تمام محصول كه بار بار مىبردند . به قدرت خدا يك تكه سنگ اينجاها نداشت .\r\nيك استله‌بر حقيقة به تمام الموت مىارزد .\r\n\r\nمنتظم الملك - فرنگى مآب\r\nساعت من بد كار كرده بود . وقتى كه رسيدم ساعتم چهار از دسته رفته بود . اما شش بود كه آنها ناهار خورده بودند . براى من حاضرى آوردند . من گمان مىكردم منتظم الملك يك ميرزا مانندى است ، اما خير شخص آراستهء مبادى آداب فرنگىمآبى بود . خيلى قطور و بلند قد ، تقريبا پنجاه و پنج شش سال داشت . عمارت بسيار قشنگ ، اطاقهاى تميز مبله مثل عمارات شهر ، نيمكت و صندليهاى گلدوزى فنرى ، آينه‌هاى بدن‌نما ، جار ، لامپ ، خيلى خيلى عالى مجلل و مزين . تمام ظروف سر سفره‌اش چينيهاى صورتى قديم اعلى بود . يك تخت‌خواب و رخت‌خوابى براى من تهيه كرده بودند كه هرگز به خودم نديده بودم .\r\n\r\nدرياچهء اوان\r\nشب را ماندم و بسيار هوا گرم شد كه مىگفت هرگز اوان را به اين گرمى نديده بودم .\r\nاوان ييلاق قشنگى است . درياچهء بسيار بسيار خوب طبيعى دارد كه [ اگر 
  ] مملكت ما مثل جاهاى ديگر بود ، يكى از نزهت‌گاهها و تفرج‌گاه‌هاى ممتاز ايران محسوب مىشد . اينجا هم سيل معركه كرده اما به قدر الموت خرابى نرسانيده . مگر در معدن نمك كه تمام انبار نمك را آب برده .\r\n\r\nتحريكات امير اسعد\r\nروز سه‌شنبه - اطاق را خلوت كرده صحبت از الموت شد . تمام اين كارها را از تحريك امير اسعد مىدانست و مىگفت به ظاهر او فريفته نشويد . او براى دهات الموت دلش غش مىكند . نه همان براى الموت براى هرجا و هركس ملك دارد . و مىگفت عمل كردن براى شما دردسر دارد . اولا نمىشود تمام اين املاك را تخم و گاو داد . ثانيا ضبط و ربط آن دشوارتر است . شما خوب است اجاره بدهيد پنج شش ساله . گفتم اجاره بود اين طور كردند . گفت حالا خسته شده و اين مرتبه اجاره را به تصديق مصدق و مهر علما و تمر عدليه مىدهم . من گفتم در صورت تصديق مصدق راضى هستم و گفت حضرات را مىنويسم از شهر بيايند ، از الموت هم جمعى را مىخواهم . اميدوارم كارى صورت\r\n\r\n","description":"","footnote":"","page_name":" 3171 ","page_number":559},
  {"content":"\r\n\r\nبگيرد . اما آنها به تصديق مصدق راضى نمىشوند مگر به جبر و حكم حكومت . حالا بگذريم از حكايات الموت اگر صورت گرفت درج مىشود و الّا چه فايده .\r\n\r\nفرق سردار اسعد و سپهدار\r\nتازه از طهران آمده مىگفت سپهدار تمام احترامات و شئون خودش را وقف اعتبارات منتصر الدوله كرد كه حاكم لرستان بشود . اين قبيل كار كردن سپهدار خيلى بد شد و آخرش كشته مىشود ، چنانچه الان نمىگذاشتند از طهران حركت كند .\r\nسردار اسعد و بختياريها به آمال و آرزوى خود كه تصرف اصفهان ، يزد ، كرمان باشد رسيدند . اما سپهدار نرسيد و ضايع شد . به آنها كسى نمىتواند كارى كند . هر وقت بىميل شدند مىروند ميان ايل در پناه انگليسيها ، اما سپهدار كجا برود . كارها هم كه درست نمىشود . تا مىخواستند بر خلاف روس حرف بزنند فورا سفارت اظهار دلخورى مىكرد و آدم بانك آمده مطالبهء طلب مىنمود . نمىكردند ملت تعرض مىكرد كه همراهى ندارند و با خيالات روس و انگليس حركت مىكند . اين بود متصل استعفا مىكرد .\r\n\r\nستار خان و باقر خان\r\nاز ستار خان سردار ملى و باقر خان جويا شدم مىگفت يكى در پارك امين السلطان ، ديگرى در عشرت آباد منزل دارند . هر كدام ماهى سه هزار تومان دريافت مىكنند و هر يك صد نفر نوكر دارند كه شام و ناهار و مواجب مىدهند . ستار خان آدم ميانه بالا لاغر و خيلى پلتيك‌دان زرنگ است . باقر خان قطور چهار شانه ساده و عوام است . در چند جا با آنها مهمان بودم خيلى از اين ترتيبات بد مىگفتند .\r\nخداوند وقتى كه مىخواهد كسى را بزرگ كند اين‌طور است . گويا تاريخ هم دو نفرى را نشان نمىدهد كه به اين زودى به اين درجه رسيده باشند كه از سلطانى بيشتر به آنها احترامات بگذارند . محمد على شاه شاه و شاه وارث بود آن‌طور شد . اينها از درجه‌هاى به آن پستى به اين مقام رسيدند . تعز من تشاء و تزل من تشاء .\r\n\r\nقاصد امير اسعد\r\nاز آنجا كه قدم نامبارك من به هرجا برسد باعث يك انقلابى مىشود قاصدى از جانب امير اسعد آمد پاكت را منتظم الدوله گرفت خواند ديدم حالش تغيير كرد و ملفوفه را كه در ميان كاغذ بود هى به دست خود مىپيچيد . گفتم خداى نكرده مگر اتفاق تازه\r\n\r\n","description":"","footnote":"","page_name":" 3172 ","page_number":560},
  {"content":"\r\n\r\nافتاده ( من گمان كردم سپهدار را كشته‌اند ) گفت بله ، من يقين‌ترم شد . كاغذ را داد به نويسندهء خود و توى فكر فرورفت . بعد نوكرها را مرخص كرد و ملفوفه را داد به من ديدم . سواد مكتوب سپهدار است .\r\n\r\nنامهء سپهدار - جواد خان\r\nامروز 27 در زرگنده هستم . جواد خان باز براى فتنه و فساد عازم اوان يا تنكابون شده اگر آنجاست بگيريد و الا بفرستيد از اوان مغلولا آورده زنجير كنيد ( اين است پدر مشروطهء ما كه تا پاى خودش و كسانش به ميان مىآيد غل است ، زنجير و حبس ) . گفتم جواد خان كيست . گفت برادر من است از يك زن اوانى . هميشه قمار مىكند ، هرزگى مىكند . من بايد خرج و قرضش را بدهم . امسال هم به عدليه عارض شد و مبلغى گرفت . حالا گويا جمعى را با خود برداشته به سراغ من آمده . من و جناب ميرزا هر چه خواستيم ايشان را تسلى بدهيم فايده نكرد . حواسش مغشوش شده برخاست . بناى راه رفتن و فكر كردن را گذاشت . گاهى طاقت نياورده حساب راه را مىكرد و از ما سؤالات مىنمود . مختصر طورى اغتشاش حواس برايش دست داد كه پاك صحبت الموت و من از ميانه رفت . تمام به فكر جان خودش افتاد و مىگفت با قفقازيها هم رفيق است . حكما براى جان من آمده .\r\nنوكرها را صدا زد بناى كشيك را گذاشتند كه من خودم را و حرفها را فراموش كردم .\r\nناهار خورده خواب كردم . حمام رفتم . حمام قشنگى داشت ، دلاك جوان خوبى آقا محمد گرمارودى ، جوان رعنائى مير آخور ايشان است . مثل فرفره كار مرا مىكرد . سه برادر همايون هم صندوقدار و پيشخدمت او هستند . هر چه الموتى است كه بيرون از الموت است به ما صداقت دارد و خدمتگزار است . اما آنچه داخل الموت است خدا نصيب نكند .\r\n\r\nباغ منتظم الملك\r\nيك ساعت به غروب مانده براى تماشاى باغ منتظم الملك سوار شديم . آقا محمد يك كت قشنگى بر كرده بود . دو قطار فشنگ ، تپانچه ، ده تير ، دو قطار فشنگ موزر ، دو قطار پنج تير تا زير گلوى خود بسته بود . تپانچه و موزر و تفنگ را چپ و راست . باغ منتظم الملك نزديك درياچه خيلى تميز بود . درخت اقاقيا ، گل طاوسى همه چيز داشت .\r\nخير الله بيك اينجا بود . به من مىگفت از روزى كه افراسياب خان آن حركت را كرد من ديگر از كار او كناره كرده‌ام . الان چهار قبضه تفنگ او نزد مهدى و جلال است و هرچه پيغام مىدهم اقلا تفنگها را بگير مىگويد از سيد بزرگ من قبض دارم و باز مىگفت از\r\n\r\n","description":"","footnote":"","page_name":" 3173 ","page_number":561},
  {"content":"\r\n\r\nحوصلهء شما تنگ آمدم اما حالا مىبينم اگر كارها درست شود طورى درست كرده‌ايد كه ابدا من بعد اغتشاش نمىشود و همه شما را دوست خواهند داشت . چنانچه باطنا همه به شما مايل شده‌اند ، ضرر كشيديد ، خرج زياد كرديد ، صدمه خيلى خورديد ليكن نتيجه خواهيد برد .\r\nخود افراسياب خان هم زوار دشت بود . اوان هم آمد . اما پيش ما نيامد . منتظم الملك مىگفت جنسا مفسد است و هميشه طالب اغتشاش ، بلكه يك مداخلى ببرد . اما من لاعلاج كاغذى به او نوشته تملق زياد كردم و من در عمرم آنقدر تملق از اشخاص محترم بزرگ حتى از پدرم نگفته بودم . شب هوا به شدت گرم بود و صحبتها تمام از اوضاع طهران و انقلاب ايران بود . در روزنامهء « مجلس » خواندم كه سالار الدوله به انزلى آمده از طهران حكم مىشود او را مراجعت بدهند . مشار اليه تلگراف سردار ملى و سالار ملى را نشان مىدهد كه مرا احضار كرده‌اند ، پذيرفته نشد و مجددا به فرنگ رفت .\r\nروز چهارشنبه چهارم - دو ساعت از دسته گذشته سوار شدم . هوا گرم بود . چهار و نيم صاين كلايه خانهء قاضى مرحوم پياده شدم . درويشعلى گرمارودى را قبل از وقت اوان فرستاده بودم همراه بود . حالا دامان مردى كمرزده اسباب اصلاح شود . آن هم نه براى خاطر خدا بلكه براى وعده‌اى كه من به او كرده‌ام .\r\n\r\nراه خراب\r\nحمزه على ، ولى و موسى را براى گرفتن اجارات دهات اندج رود فرستاده بودم قدرى مشوش بودم . اينجا شنيدم الحمد لله خوان اول را فتح كرده از كندانه سر گرفته اندج رفته‌اند . سه ساعت به غروب مانده از آنجا سوار شدم راهها خراب بود . اين بارندگى و سيل خراب اندر خراب كرده . حقيقة اين راه را اگر آدم به خواب ببيند زهره‌اش آب مىشود و من از ناچارى بايد متصل طى كنم . آبها هنوز گل است و رودخانه لات مىآورد . همهء اين دهات خرابى رسيده و خسارت وارد آمده . غروب قلعه رسيدم .\r\nدرست پنج ساعت و نيم راه بود . اما من تند حركت مىكنم با همه صعوبت راهها . اما چه قلعه‌اى ، درختها خزان [ كرده 
  ] و غالب خشك شده . نظرم كه به رودخانه مىافتد مثل اين است قاتل اولاد خود را ديده باشم . آب نيست . كوزه كوزه ، آفتابه آفتابه از پائين بايد بياورند و متصل از همديگر سرقت مىكنند . فرياد ميرزا يحيى متصل بلند است . سنگ تراش را پول مىدهم اما عمله نيست . اقتدار ندارم و هر چه رقعهء فدايت شوم مىنويسم ثمر ندارد . پول مىدهم فايده ندارد . من هرچه تصور مىكنم هيچ چيز اين قلعه را برپا نكرده مگر استبداد و استقلال .\r\n\r\n","description":"","footnote":"","page_name":" 3174 ","page_number":562},
  {"content":"\r\n\r\n\r\nكلهء سياسى\r\nاز شهر يك نفر وركى كاغذ آورده بود . رفعت السلطان در باب ماليات نوشته بود كه چون كلهء رئيس ماليه سياسى است مىگويد تا پول ندهيد من قبض يا حكم نمىدهم .\r\nشهر طهران هم پس از قتل ميرزا على محمد خان « 1 » نظامى شده . مكتوب حاجى افخم الدوله جوف آن بود ما همين آن را درج مىكنم .\r\n\r\nنامهء افخم الدوله\r\nپس از طى تعارفات و اظهار بشاشت دروغى از تنظيم امورات من ( خوب مرا خر گير آورده ) : چاكر حاضر هستم وكلاى جديد الموت طهران بيايند و در ميدان مبارزت حاضر شوم . انشاء الله اينها بدتر از وكلاى اول مىشوند . سركار صبر فرمائيد . در طهران براى گرفتن اشرار حكمهاى سخت شد . در شرفيابى خدمت حكومت قزوين هم حاضرم ولى حضرت و الا در اينجا كار زياد دارند . در عدليه شايد وكيل لازم شود . وكيل پول مىخواهد . در صورتى كه چاكر باشم اين خود يك صرفه است براى حضرت و الا .\r\n\r\nخباثت وثوق الدوله\r\nدر باب مواجبها زحمتى آقاى عماد السلطنه كشيدند ولى در اين عزل وثوق الدوله معلوم شد كه ابدا حقوقات ما را قطع نكرده بودند و اين مدت زحمت زيادى بود ، تمام از بىلطفى و خباثت وثوق الدوله ملعون بود . چند روز است فرامين را به دفتر محاسبات براى تصديق برده‌ام كه پس از او قبض صادر كرده آن وقت شايد تومانى يك هزار بازار بخرند . . . « 2 »\r\n\r\nقتل سيد عبد الله\r\nاخبار طهران - شب نهم رجب چهار نفر مجاهد خانهء آقا سيد عبد الله رفته آيت الله را با چهارده تير گلوله خلاص كردند . بيرون آمده از سمت سقاخانهء نوروز خان پياده فرار مىكنند . حسين خان دو ساعت از شب رفته در كوچه هر چهار نفر را ديده بود كه دو نفر پليس هم عقب آنها مىرفتند ، ولى جرأت دستگيرى نداشتند . دكاكين بسته شد . در مسجد مروى آقايان علما ، اصناف بازار ، يك پارتى از مجاهدين جمع بودند . قاتلين هم مىگويند از پارتى تقىزاده است . بعضى گفتند خودش هم بوده . بواسطهء اين‌كه از عتبات حكم تبعيد او به توسط آقا سيد عبد الله آمده بود .\r\n\r\n\r\n","description":"","footnote":"\r\n( 1 ) - ميرزا على محمد خان تربيت ( ا . ا . ) .\r\n( 2 ) - نقطه‌چين در اصل است .\r\n","page_name":" 3175 ","page_number":563},
  {"content":"\r\n\r\nبارى دكاكين را بعد از چهار روز به اطمينانهاى مجلس و وزرا و غيره باز كردند . ولى هر روزه در مسجد مستمرا ختم هست و دسته‌جات محلات راه افتاده مىروند و قاتل را مىخواهند . آقايان هم كه ميل ندارند قاتلين را بگيرند . تقىزاده به هر نحو بود از مجلس مرخص شده و رفت .\r\n\r\nقتل على محمد خان تربيت\r\nپريروز يكشنبه در كاروانسراى حاجى ملا على ، رضا اف مجاهد را مجاهد ديگرى با چهار تير موزر كشت . عصر گويا قاتل دستگير [ شده و 
  ] گفته است . رضا اف يكى از قتلهء آيت الله بود چون دستگير نمىكردند من او را كشتم ، تقاضا كردم ، يك ساعت به غروب مانده همان روز يكشنبه بالاى خيابان لاله‌زار مجاهدين به هم ريخته ميرزا على محمد همشيره‌زادهء تقىزاده « 1 » و يك نفر ديگر را مقتول [ و 
  ] پنج نفر مجروح [ مىكنند 
  ] . دو نفر آنها مردند . بامزه آن‌كه پس از آن‌كه ميرزا على محمد خان را به درشكه مىگذارند كه نظميه ببرند مجاهدى صدا مىزند درشكه را نگاه داريد . پس از نگاه داشتن دو تير ديگر به نعش او مىزند احتياطا . به قول معتضد السلطنه كار نظميه همين است . پس از قتل نعش را نظميه برده معاينه كرده خلع اسلحهء او را كنند . هيچ يك از قاتلين دستگير نشده‌اند و از قرار معلوم از فرقهء اعتداليون هستند كه به انقلابيون غلبه كرده‌اند . چون مىگويند قتلهء آقا سيد عبد الله از انقلابيون بوده و اغتشاش مملكت از انقلابيون است .\r\nسردار ملى ، سالار ملى ، ضرغام السلطنه اغلب در مسجد هستند . سپهدار هم خودش را داخل آن دسته كرده . ولى در اعلانى كه درب مسجد چسبانيده بودند بيشتر اين تحريكات را باطنا نسبت به او داده بودند . بنده و خوديها مىدانيد داخل هيچ يك از پارتيها نيستم تا اطلاع كامل از حقيقت امر داشته باشيم .\r\n\r\nآخوند خراسانى\r\nتلگرافى هم اين روزها از نجف اشرف رسيده كه دو نفر يكى اهل اردستان ، ديگرى مازندرانى [ كه 
  ] به خيال قتل آخوند ملا كاظم آمده بودند دستگير و با نوشتجات زياد تحت الحفظ روانهء طهران شده‌اند . عجالة حالت طهران از همه بدتر شده خداوند اصلاح فرمايد .\r\n\r\n\r\n","description":"","footnote":"\r\n( 1 ) - ميرزا على محمد تربيت كه كشته شد برادر ميرزا محمد على خان تربيت بود و اين ميرزا محمد على خان شوهر همشيرهء تقىزاده ( ا . ا . ) .\r\n","page_name":" 3176 ","page_number":564},
  {"content":"\r\n\r\n\r\nكابينهء جديد\r\nكابينهء وزرا پس از هزار مرافعه به رياست مستوفى الممالك معين شد - فرمانفرما وزير داخله - دبير الملك وزير عدليه - اسد الله ميرزا وزير پست و تلگراف - قوام السلطنه وزير جنگ - حكيم الملك وزير ماليه - حسينقلى خان نواب وزير خارجه ، وزارت علوم معلوم نيست . از قرارى كه مىگويند و با هم در اردبيل و بادكوبه شيوع دارد .\r\nشعاع الدين ميرزا از قشلاق ولنجك شهر آمده الان اينجاست سلام مىرسانند و مىفرمايند تنبلى من در كاغذنويسى محتاج به شرح و تفسير نيست ، 27 رجب 1328 فريدون . [ پايان نامهء افخم الدوله 
  ]\r\n\r\nاحضار احمد خان\r\nمختصرى در كاغذ ديگر نوشته بودند . از الموت عريضه‌جات زياد در توصيف احمد خان آمده بود كه خوب است ماليات را هم به او بدهيد و مقيم اينجا شود . جواب از وزارت داخله تلگراف كردند حاكم قزوين او را احضار كند . روى پاكت هم ميرزا مسيح نوشته بود . پاكت افخم الدوله و حكم احضار احمد خان رسيد . اما احمد خان پس از بلوك گردشى و گرفتن پول براى وكلا ميان‌رود رفته .\r\n\r\nخصوصيات فرمانفرما\r\nوزراى ما بنابر ميل عموم كه يكى از آنها خودم هستم از طبقه و درجهء دوم نوكر باب تعيين شد كه صاحب پارك و دستگاه و آوازه نيستند مگر همان فرمانفرما كه حقيقة نخود ميان شله زرد است و ابدا سنا و شأنا با آنها مشابهت ندارد . اما گويا محض آن‌كه اسم او در ولايات باز منشأ اثر است و كار ولايات دشوار آدم بىاسمى مصدر آن وزارت‌خانه شود گوش به حرف او ايلات و عشاير و نجبا نمىدهند منتخب شده . اگرچه فرمانفرما با هر مزاج و هر آدم و لو لوطى اسمعيل باشد رايگان است و همين قدر اسم وزارتى داشته باشد روزى صد مرتبه پاى همه را مىبوسد .\r\nحالا ببينيم از اينها كارى ساخته است . عقلا كه همچو تصورى نمىكنند . كار ، پول و بعد اسباب آدم لازم دارد نيست . حالا هركس مصدر وزارت شود مثل بنائى مىماند كه مصالح از آجر و گچ و عمله و كارگر نداشته باشد . هرقدر آن استاد قابل باشد ثمر ندارد و نمىتواند عمارتى درست نمايد .\r\n\r\n","description":"","footnote":"","page_name":" 3177 ","page_number":565},
  {"content":"\r\n\r\n\r\nتقليد انگليسها\r\nكار استبداد و مشروطه تمام شد ، نوبهء انقلاب و اعتدال است . انگليسيها از بس وادار كردند مردم را به نوشتن مقالات در روزنامه‌ها كه انگليس دو تيره هستند و پارلمانى كه دو تيره نباشد ، مسلك نداشته باشد ، فايده ندارد . ترقيات ما بواسطهء اين دو طايفه شده ايرانيها باور كرده تا كار به اينجا كشيده كه مشروطه‌طلبان به خود افتاده اين نزاعها برپا شده و متصل آدم مىكشند . اغتشاش در پايتخت مىكنند . نامرد هستند اگر به زودى سپاه و عساكر روس را به طهران نياورند .\r\nبراى من اين انقلابات فوز عظيمى بود اگر پسر جهانشاه خان افشار يا حسينقلى خان ابو قداره بودم كه به آدم‌كشى و خونريزى ، زدن و بستن بى جا پرورش يافته و آموخته بودم .\r\nافسوس كه از عهدهء من خارج است . الموت كه سهل است براى شيراز و اصفهان هم پيرامون قتل نفس انشاء الله نمىشوم و همين مسئله باعث تأخير كارهاى من شده كه بعضى از دوستانم مرا بىعرضه و بىكفايت قلم داده‌اند . راست هم مىگويند ، چنانچه گفته‌اند لا يتم الرياسة الا بالسياسة .\r\nجمعه ششم شعبان - 20 اسد . سه ساعت از دسته گذشته قاصدى از شهر رسيد .\r\nآنچه را مدتها بود مردم منتظر بودند به ظهور رسيد . من با كمال نگرانى دل‌پرى و غم و اندوه عين رقعه‌جات را حسب المعمول درج مىكنم .\r\n\r\nنامهء شيخ ابراهيم الموتى\r\nرقعهء شيخ ابراهيم الموتى وكيل ما در قزوين . شايد در روزنامه خوانده باشيد تلگراف هم آمد كه سرداران ملى متعهد شده كلام الله مجيد مهر كردند در استقلال ايران و دفع غائله بكوشند . گويا اسامى آنها فقط چهار نفر باشد . ستار خان ، باقر خان ، معز السلطان رشتى ، ضرغام السلطنه . مردم به خيال شاد شدند . پس از واقعهء قتل ميرزا على محمد خان روز سلخ در جلوى شمس العماره ما بين انقلابيون و اعتداليون جنگ برخاست [ و 
  ] كشتار زيادى شد . هنوز هم جنگ باقى است . ستار خان و باقر خان عقب يفرم در به در مىگردند . تمام شاهسونهاى محبوس را هم خلاص كرده ، ستار خان و باقر خان تفنگ و فشنگ داده با خودشان به جنگ بردند . پسر آقا سيد عبد الله علم الهدى وارد طهران شده از قرار معلوم خيلى از ملاها كشته شده‌اند . همدان هم شيخ باقر و حسام الملك معيت كرده تمام ادارات را خارج [ كرده‌اند 
  ] و مشغول هستند . مشهدى صادق تبريزى رئيس يك دسته از قفقازيها كشته شد . اهل طالش هم فرار كرده از قرارى كه رئيس راه گفت\r\n\r\n","description":"","footnote":"","page_name":" 3178 ","page_number":566},
  {"content":"\r\n\r\nشاهسون به آنجا تاخت و تاز كرده است .\r\n\r\nنامهء ديگر\r\nملفوفهء ديگر مشار اليه - اليوم سلخ خبر مجدد از طهران رسيد كه ستار و باقر ريخته‌اند به شهر و دعوى مىكنند با جماعت فوكوليها و شاهسونهائى را كه اسير كرده بودند تفنگ داده همراه ستار خان هستند . شلوغى طهران از اندازه بيرون است . از قرار مشهور و فرمايش موثق ديوان جمع كثيرى سپاه روس وارد رشت و انزلى شدند . اقتدار السلطنه آمد . ميرزا احمد سررشته‌دار او صحبت كرد كه ما از طهران شبانه فرار كرديم و سپهدار پنهان است و ستار خان در تعاقب يفرم .\r\n\r\nنامهء عدل الممالك\r\nشاهزاده عدل الممالك مختصرى نوشته بودند . طهران هم از ديروز بعد از ظهر شلوغ [ است 
  ] و مشغول جنگ تا پنج ساعت از شب گذشته كشتار زياد [ شده 
  ] ستار خان و باقر خان دستگير ، معز السلطان به قولى به سفارت روس پناهنده شده است . ( 2 شعبان )\r\n\r\nحركت تقىزاده\r\nدر كاغذ ميرزا مسيح بود كه سپهدار در سفارت عثمانى متحصن شد . از اين رقعه‌جات مطلب خوب دستگير نمىشود مگر مكتوبات طهران برسد و درست نوشته شده باشد .\r\nهمين‌قدر معلوم مىشود كه حضرات با مسيو يفرم طرف شده‌اند و آخر يفرم فتح كرده .\r\nتقىزاده از قزوين به سرعت باد و برق گذشت به فرنگستان برود . حالا در رشت او را نگاه دارند يا بكشند نمىدانم .\r\n\r\nآدمهاى كنسول\r\nامان الله خان و جهانگير خان بدون مقدمه گفتند پدرمان ناخوش است و دور نيست مرده باشد بايد برويم . پول نقد حاضر نبود حواله شهر و حواله دهات قبول نكردند به قهر رفتند . بين راه تفنگ « مكنز » اعلى را از دوش كريم برداشته و پيغام دادند مواجب ما را بدهيد مدان بياورند و الا تفنگ را مىبريم . من هم كه پول نداشتم گفتم ببريد ، ضامن شما معتبر است . اين هم آدم قونسل كه براى حفظ مال من آمده بودند . اسب خودش را هم گذاشت اسب مرا برد ، يعنى اسب را من اجاره دادم اما تفنگ را به زور گرفتند .\r\n\r\n","description":"","footnote":"","page_name":" 3179 ","page_number":567},
  {"content":"\r\n\r\n\r\nرياست مجلس ذكاء الملك\r\nنوكرها اغلب نوبه كردند . غلامباشى هم امروز نوبه كرد . اين چند روز هوا بسيار بد شد . در تمام دهات مريض فراوان است . تفصيلات شهر را براى امير اسعد نوشتم .\r\nقاصدى رفت چون خودش از من خواهش كرده بود . اين را ننوشتم كه قريب يك ماه است مستشار الدوله از رياست مجلس استعفا [ داده است 
  ] و جناب ميرزا محمد على خان ذكاء الملك به رياست منتخب شده‌اند . خيلى خيلى افسوس دارم كه در طهران نيستم تا اين اتفاقات را مفصل و مشروح و با كمال مداقه بنويسم .\r\n\r\nنهر قلعه\r\nدوشنبه نهم - ميرزا احمد خان ميان‌رود رفته بود امروز آمد . خيلى عجيب است كه حكم احضارش نيامده . نمىدانم نزد كى مانده است . نزديك است پاك دروغگو درآيم .\r\nاگرچه در اين مدت من برحسب مصلحت دروغ زياد گفته‌ام . موسى را با كاغذجات زياد شهر فرستادم تفصيل امان الله خان را هم نوشتم . تمام نوكرها ناخوش شده‌اند فقط ميرزا يحيى باقى مانده . حمزه على هم از اندج ناحيه آمد اجارات را گرفته بود اما چون صورت نداشت خيلى كمتر از آنچه بايد بپردازند [ داده‌اند 
  ] . نهر قلعه درست نشده مىگويند اگر ده بيست نفر عمله ديگر بيايد آب جارى مىشود ، لهذا هر چند نفر آدم سلامت داشتم دنبال عمله فرستادم .\r\n\r\nشال كره\r\n« شال كره » خشكى زمين را فوزى دانسته آنچه تر و خشك باقى مانده بود كند و خورد . يك بوته سيب‌زمينى باقى نگذاشته . حقيقة حيوان بسيار پراذيتى است . هر قدر هم كشيك كشيدند شكار نشد . همه چيز را هم مىخورد سواى چيزهاى بودار مثل پياز و كلم ، هوا دو روز است خيلى گرم شده مردم خيلى ناخوش شده‌اند . اينجا هم طبيب و دوا نيست . آنقدر بايد بخوابند و غذا بخورند تا چاق شوند يا بميرند .\r\n\r\nامالهء فرنگى\r\nيك امالهء فرنگى من همراه دارم . اين روزها سرقفلى پيدا كرده تا دهات دور دست هم مىبرند . احترامش از يك دكتر زيادتر شده و گويا فايده‌اش هم بيشتر باشد . رمضان در كار آمدن است . من نمىدانم چه بكنم . خداوند مرا از اين بيت الاحزان نجات بدهد . چه\r\n\r\n","description":"","footnote":"","page_name":" 3180 ","page_number":568},
  {"content":"\r\n\r\nساعتى ، چه روزى من حركت كردم چه گرفتار شدم .\r\n درآمدم متألم به محنت آبادى * كه در زمين و بساطش فرح نكرده عبور\r\nعناى من چو جفاى زمانه بىپايان * بلاى من چو خطاى زمانه نامحصور\r\nحجاب ديدهء من پردهء صباح و مسا * كمند گردن من رشتهء سنين و شهور\r\nنه دام محنتم از شمع اختران روشن * نه بيت عزتم از جور آسمان معمور \r\n\r\nايضا\r\n گوئى مرا كه در غم و تيمار صبر كن * بيهوده صبر در غم تيمار چون كنم\r\nنه يار با من است و نه دل دربر من است * بيدل چگونه باشم و بىيار چون كنم \r\n\r\nناخوشى - بىآبى\r\nپنجشنبه دوازدهم - امروز آب به قلعه آمد . اما بند بىاعتبارى شده و خيلى هم كم‌آب مىآيد . به محض رعد و برق و باران ديگر خراب است و من دچار زحمات . اگر پول برسد از سراج محله بايد آب آورد . بيشتر درختهاى جوان خشك شد . نوكرها تماما ناخوش هستند . ميرزا يحيى با اماله از اين اطاق به آن اطاق . اول تن درنمىدادند خصوصا آنها كه ترك هستند اما حالا كار به جائى رسيده در تقديم و تأخير نزاع دارند .\r\n\r\nنامهء امير اسعد\r\nجواب امير اسعد به تاريخ نهم روز دهم رسيد ، هى هذا .\r\nاز اخبارات طهران مرقوم فرموده بوديد قبل از زيارت مرقومهء مباركه كه كتبا و تلگرافا از اوضاع خبر داشتم . آدم بنده هم به طهران رفته هنوز نيامده اگر به سلامتى بيايد اخبارات صحيحه دارد به عرض مىرسانم . آنچه را كه بنده مسبوق شده [ ام 
  ] اين است . از طرف مجلس و دولت حكم به نزع سلاح مجاهدين مىشود . جماعتى رد كردند جماعت كثيرى در تحت رياست سردار ملى و سالار ملى امتناع از رد اسلحه نمودند و در پارك مرحوم امين السلطان توقف داشتند . بالاخره پس از گفتگوى زياد كار به مجادله مىكشد .\r\nچون حكم عمومى شده بود در طهران اسلحه هركس دارد بگيرند ، مگر آنها كه طرف اعتماد دولت و ملت هستند در داشتن اسلحه مجازند . لكن تا سه ماه در خانه خود توقيف باشد .\r\n\r\n","description":"","footnote":"","page_name":" 3181 ","page_number":569},
  {"content":"\r\n\r\n\r\nتير خوردن سردار ملى\r\nبارى براى خلع سلاح مجاهدين ، وزرا ، وكلا كلا تقويت مىكنند و حكم مىدهند ، اگر ندهند آنها را قلع و قمع نمايند . آنها هم تمكين نكرده حكم به قزاق « 1 » و بختيارى و مسيو يفرم مىشود آنها را محاصره كنند . جنگ سختى نمودند . از قرارى كه مىگويند صد و پنجاه نفر كشته [ شده‌اند 
  ] و سيصد و پنجاه نفر را دستگير كردند . ليكن بواسطهء محصور بودن باغ يقين بدانيد كشتار زياد [ تر 
  ] از اينها شده . سالار ملى را دستگير [ كردند 
  ] و به خانه سردار اسعد بردند . سردار ملى را بطوريكه نوشته بودند رفته ديدند دو تير خورده در خون خود مىغلطيد و طفل هفت هشت سالهء او هم در پهلويش كشته شده . به همين قدر نوشته بود آنها را هم حمل به خانهء سردار اسعد نمودند . از حيات و ممات او ديگر چيزى ننوشته بود . سردار محيى معز السلطان و اصغر خان و مشهدى صادق هم در سفارت عثمانيه متحصن هستند . خلاصه آقاى بنده بدترتيبى پيش آمده . اين وقعه بدتر از وقعهء پارسال است . خداوند عواقب امور اين يك مشت مخلوق نادان ايران را به خير نمايد . به حمد الله كه حضرت و الا براى خودتان گوشه‌اى داريد ، دخيل در اين گفتگوها نيستيد . بنده هم شبان و روز خداوند را صد هزاران شكر مىگويم كه به طهران نرفته داخل در هيچ فرقه نشده‌ام و دستم آلوده به خون برادران دينى نشده ، به نان و پنير رعيتى قانع [ ام 
  ] خدا را شاكر و بندگان نيك او را مطيع . خداوند خراب كند طهران را كه لانهء زنبور و محل آشوب تمامى ايران شده . اى كاش يك دفعه خراب شود كه عموم ملت ايران آسوده شوند . حضرت سپهدار اعظم روحى فداه و جناب ساعد الدوله زرگنده منزل خودشان هستند ، داخل در هيچ فرقه نبودند . ( پايان نامهء امير اسعد )\r\nحالا بايد انتظار مكتوب طهران را داشت اگر مفصل باشد . حالا بايد ديد از تبريز براى اين مسئله چه نغمه شروع مىشود . اين دو نفر كم آدمى نبودند . حالا بايد تماشا كرد در خود طهران چه انقلابى رخ دهد .\r\n\r\nقضاياى الموت\r\nبارى برويم سركارهاى طى نشدنى خودمان . ملا يوسف ، ميرزا اسحق بعد از تغييرات حكومت و بىاعتنائى انجمن نزد عدل الممالك رفته با سفارش‌نامهء مفصل آمدند .\r\nسيد بزرگ هم رفته مير نزد حاجى محمد يوسف او را شفيع كند . ميرزا احمد خان باز خود\r\n\r\n\r\n","description":"","footnote":"\r\n( 1 ) - از قرارى كه بعد غلامباشى سفارت آمد و مىگفت در اين جنگ قزاق دخيل نبوده است . ( حاشيهء مؤلف )\r\n","page_name":" 3182 ","page_number":570},
  {"content":"\r\n\r\nرا نايب الحكومه مىداند و باز سپهدار سپهدار مىگويد . ايران شلوغ است ، اين هم براى خودش ترتيب رياست داده . اما پول و پله در كار نيست . كارش به قرض رسيده . نمىدانم چه انتظارى دارد .\r\nمحمد على و ولى سلامت بودند . فرستادم گازر خان و از آنجا اگر مانعى جلو نيايد آتان بروند . مهدى را هم سردارى داده با فتحعلى خان فيشان ناحيه فرستادم . اما شفيع از روزى كه رفته نيامده . جلال هم با احمد خان ميان‌رود [ رفته . در 
  ] مراجعت هم نزد من نيامده ، اما مهدى زبان باز و نمرهء غريبى است . اينها ديگر حريف او نمىشوند . در فرستادن آدمها به دهات من درست بايد هر كدام را يكى دو ساعت تعليم بدهم و هرجا هم ولو پنج خانوار باشد ناچار چند نفر روانه كنم با تفنگ و فشنگ كه مبادا خداى نكرده حركت خلافى نسبت به آنها شود و باعث پشيمانى و كارى گردن گيرم شود . حالا كم‌كم خوب درسهاى خود را ياد گرفته‌اند . مىدانند به هركس چه قسم گفتگو و در هر ده چه جور بايد سلوك كرد . من براى هر كارى و هر اقدامى چندين روز خيالات مىكنم . اگر به غير اين بود همان ماه اول تشريفات را برده بودم . بقدرى روزهاى اول اين نوكرها عجله در كار داشتند و بىباكانه كار مىكردند كه اگر تعليمات و راهنمائيهاى من نبود و آنقدر آنها را به ملايمت و صبر و حوصله وادار نمىكردم خراب اندر خراب بود . سختى خيلى كشيدم . بىاحترامى و ناملايم خيلى خيلى چشيدم . كاغذهاى بد و حرفهاى ركيك بسيار خواندم و شنيدم . اما اميدوارم نتيجهء خوش بدهد و اصلاح اين مرتبه قايم و دايم باشد .\r\nمن يك نفر با پنج هزار نفر الموتى و دو چندان قزوينى طرف [ شدم 
  ] و در چندين محل منازعه لسانى و كتبى داشتم . اما حالا آنچه معلوم مىشود صدق الدوله بسيار تزوير و ريا به خرج داد و كلية كار مرا او خراب كرد . يعنى خود الموتيها مىگويند كه چه تعليمات مىداد و راهنمائيها كرد . اگر دو دفعه مثل مشير السلطان به آنها تغير مىكرد و گوش به حرف لاطائل آنها نمىداد آنقدرها كار من طول نمىكشيد . اگرچه حاليه هم نمىدانم چه بشود و با اين اغتشاشات چه رخ دهد !\r\nكاغذى به منتظم الملك نوشتم كه حضرات خائب و خاسر آمدند . مرقومهء شما برسد روانه كنم تا رمضان نيامده قرار مدارى بلكه داده شود . اگر اين كار هم سرنگرفت آن وقت به غير زور و زدن و بستن فايده دارد . ديگر هم احدى به من نمىتواند ايراد بياورد .\r\nمخفى نماند همان‌طور كه از هيچ طرف احقاق حق من نشد از ديگران هم نخواهد شد ، به طريق اولى .\r\n\r\n","description":"","footnote":"","page_name":" 3183 ","page_number":571},
  {"content":"\r\n\r\n\r\nشيخ ابراهيم\r\nدوشنبه 16 شعبان - مقارن ظهر موسى با جناب شيخ ابراهيم و اسمعيل آقاى قاطركش وارد شدند . اولا اين شيخ خشكه چالى است . در كارهاى من بقدرى ايستادگى و مردانگى و تعصب به خرج داده كه اندازه ندارد . نهايت صداقت و همراهى را كرد . مرا خجل و شرمسار نموده است . اسمعيل آقا را هم من خواسته بودم براى اين‌كه جوان دلدار بىباكى است ، به درد مىخورد .\r\nسركار حكمران قزوين مرقوم داشته بودند احمد خان برحسب تلگراف طهران كه سواد آن فرستاده شد از مأموريت الموت معزول است . در جواب مكتوب خودش مدتى قبل به او نوشته‌ام شما هم اين مراسله و تلگراف را به همه نموده و نگذاريد يك روز ديگر الموت بماند . زبانى هم گفته اگر اطاعت نكرد بيرونش كنيد .\r\n\r\nاجارهء گون\r\nتفنگ محمد آقا را از حسين آقا گرفته بود و دست آدمش بود كه به گرمارود رفته بود .\r\nمن چند مرتبه نوشتم و پيغام دادم پس نداد . گمان كردم پس از زيارت حكم خواهد رفت و تفنگ را خواهد برد . دو سه نفر فرستادم گرمارود تفنگ را بگيرد . احمد خان هم بواسطهء نداشتن مخارج دوره افتاده بلوك گردشى مىكند . پائين روچيها گون ييلاق خود را اجاره داده بودند عقب آنها فرستاده بود ده يك بگيرد . نداده بودند . خودش آنجا رفته بگيرد . اين هم مشروطهء ما . سواد احكام را نوشته برايش فرستادم . برويم سر مكتوبات تا برسيم به تقريرات شيخ .\r\n\r\nنامهء افخم الدوله\r\n« همين‌قدر مىدانم از وزارت جليلهء داخله احمد خان احضار به طهران شده .\r\nاحكامات اغلب صادر و روانه مىشود . با آن پست هم حكمى روانه شد ، سوادش در لف عريضه است .\r\n\r\nخلع سلاح\r\nاما اخبارات . از مجلس اختيار تامه در خلع اسلحه به وزراء داده شد . مجاهدين با ستار خان و باقر خان در پارك اتابيك جمع شدند كه ارامنه هم اسلحهء خود را بدهند تا ما هم بدهيم . جواب دادند اغلب آنها جزو مستخدمين دولت هستند و بايد داراى اسلحه\r\n\r\n","description":"","footnote":"","page_name":" 3184 ","page_number":572},
  {"content":"\r\n\r\nباشند . يك روز دو روز مذاكرات طول كشيد . بعد از شش ساعت به غروب مانده به سردارى يفرم خان و سردابهادر جنگ درگرفت تا سه ساعت و نيم از شب رفته . آخر الامر به ضرب توپ و تفنگ پارك فتح شد . مجاهدين را خلع اسلحه نمودند . عدهء مقتولين پنهان است . بعضى تا سيصد چهارصد نفر مىگويند . كسبه و اهل بازار هم خيلى كشته شد . ظاهر اين نزاع اين بود ، اما باطن آنچه مىگويند قتل آقا سيد عبد الله و غيره را انقلابيون مرتكب شدند . اعتداليون در مسجد جمع [ و با 
  ] سرداران ملى هم‌عهد و هم قسم شدند كه بايد حكم آخوند خراسانى را مجرى و انقلابيون را بر طرف كرد . چون اقدامى از دولت نشد خود مرتكب شده رضايف و ميرزا على محمد خان و غيره را كشتند .\r\nانقلابيون وسيله پيدا كرده به اين اسم ترك اسلحه پدر اعتداليون را درآوردند و سر خر خود سوار شدند . بازار يكى دو روز بسته بعد باز شد . سردار منصور ، سردار محيى معز السلطان كه جزو دستهء مغلوب بودند عجالة در سفارت عثمانى با عده‌اى از مجاهدين متحصن هستند . سردار ملى از قلم پا گلوله خورده پسرش كشته شده . باقر خان زخمى ندارد و هر دو در خانهء صمصام السلطنهء بختيارى بودند . آنچه از مجاهدين گرفتار شدند در نظميه حبس‌اند . مجلس هنوز گفتگو و صحبتى نكرده كه اختيار تامه در نزع سلاح بود نه كشتار . ديروز مختصرى در مجلس عنوان شد تا بعد چه شود .\r\nرشيد نظام در خوار دويست سيصد سوار جمع كرده دو شكست به قشون دولتى داده يك توپ گرفته ، مأمورين نمك و غيره را بيرون كرده . ضرغام السلطنه در جنگ نبود فرار كرده در كهريزك نشسته مشغول همان حرفها است .\r\nاما گرفتارى خودم همه چيز در مقابل پول گرفتن از حضرت و الا آسان است ، چه و چه و چه . » ( پايان نامهء افخم الدوله )\r\nخيلى تفصيل داده ضمنا از من پول خواسته .\r\n\r\nدستخط عز الدوله\r\nدستخط حضرت و الا : « نور چشم من - دو انگشت من ورم داشت . دكتر اشبيل آلمانى فرستادم آمد عمل كرد شكافت . خيلى چرك داشت . همان جرم نقرس بود . فايده‌اى نداشت . الان دوازده روز است خيلى زحمت داد . تازه قلم توانسته‌ام بگيرم بنويسم . اما ورم دارد هنوز خوب نشده است . روز غرهء شعبان از بعد از ظهر تا سه چهار ساعتى شب دوشنبه در پارك اتابيك كسانى جمع بودند با پارتى ديگر دعوا و نزاع كردند . آخر بيرونيها شكست دادند . به اندرون پارك رفته جمعى را گرفتند حبس كردند . عدد كشته درست معلوم نيست . از هشتصد و هزار تا سيصد و چهارصد مىگويند . پنهان مىدارند .\r\n\r\n","description":"","footnote":"","page_name":" 3185 ","page_number":573},
  {"content":"\r\n\r\nهنوز فتنه بيدار است نخوابيده است .\r\nدر باب كارهاى آنجا روزى نيست كه پيغام نرفته است . اوضاع اغتشاش قدرى مانع بود . انشاء الله درست خواهد شد . شما نبايد عاجز باشيد . رفتيم توى صحبت الموت تا آخر دستخط .\r\nضرغام بختيارى در رفت . معز السلطان ، سردار منصور [ و 
  ] جمعى مجاهد سفارت عثمانى ، ستار زخمى ، باقر خان محبوس‌اند با جمعى مجاهد . فاتح يپرم و ارامنه و بختياريها ، علما در خانه نشسته و در خانه بسته ، بازار هنوز باز نيست . زياده نمىدانم .\r\n6 شعبان 1328 ، تجريش » . ( پايان نامهء عز الدوله )\r\n\r\nولايات\r\nاقوال شيخ است . همدان تمام ادارات را برهم زده انجمن ولايتى را خراب كردند .\r\nيك حاكم است ، يك عدليه ، شيخ باقر هم بر ضد اين اساس ، بر خلاف سابق جدا ايستاده .\r\nمحض اغتشاش طهران كسى به همدان نپرداخته . كرمانشاهان نهايت انقلاب را دارد و در قونسلگرى روس را گرفته‌اند . قشون روس آنجا هم رفت . چهارصد قزاق هم به طهران رفته است . شهر تبريز براى اين بىاحترامى به سرداران ملى بلوا [ است 
  ] . ارمنستان را غارت كرده ارمنى زياد كشته شد و به قدر هزار سوار و پيادهء تبريزى از حوالى قزوين به كمك سرداران ملى رد شده به طهران رفت و گفتند از جمعهء گذشته باز در طهران جنگ شده و پشت سر هم از تبريز كمك مىرود . كاشان نايب حسين كرّوفرّى دارد . صاحب توپ هم شده . شيراز قشقائى مسلط و همه‌كار با آنهاست . شاهسون اردبيل باز بناى شرارت گذاشته . طوالش را چاپيده [ اند 
  ] . شهر رشت هم نهايت اغتشاش را دارد ، حاكم هم ندارد . فقط شهرى كه نظم دارد قزوين است . آن هم از تصدق سر روسها . ديگر از تفصيلات الموت و همراهى حكومت و كارگذار و ديگران بقدرى گفت كه حساب ندارد .\r\nشيخ محمد على هم پس از تغييرات حاكم [ به 
  ] ساج « 1 » رفت ، اما حالا بواسطهء استعفاى حاجى محمد على آقا امينى و يكى ديگر از اعضاء انجمن به هزار لطايف الحيل شيخ محمد على عضو انجمن شده شايد كارى پيدا كند و از ما صرف‌نظر نمايد يا بدتر كند .\r\n\r\n\r\n","description":"","footnote":"\r\n( 1 ) - ساج يا سنج دهى است از دهستان دودانگه بخش ضياء آباد شهرستان قزوين . ( م . سالور )\r\n","page_name":" 3186 ","page_number":574},
  {"content":"\r\n\r\n\r\nتفنگ سرپر\r\nعصر تفنگ ما را آوردند اما عباس آقا آدم اقتدار السلطنه پسر سپهدار ده بيست تير گلوله پشت سر آدمها انداخته ، شب هم دو ساعت و دو تفنگ سرپر مال نور على را گرفتند كه در خانهء تو اين كار شده ديه با عاقله است و همان شب كوشك دشت نزد احمد خان رفتند . ايشان هم جواب شفاهى داده بودند سپهدار مرا فرستاده تا او ننويسد نمىروم . درست حكايت ميرزا على خان شده .\r\n\r\nآمدن رعايا\r\nسه‌شنبه 17 - ديشب من آدمى به گازر خان فرستادم و محمد على و ساير را خبر كند مواظب خود باشند . جلال و آقا جانى وركى با دو سه نفر پدرسوختهء ديگر باد به زير بغل ميرزا احمد خان انداخته و آلت كار خود قرارش داده صبح زود از كوشك دشت رفتند پائينها . اول حاجى قربان مهتر را گرفتند كه از گازر خان مىآمد . بعد از هشت ماه رعاياى كوچنان ، اندج و كندانه سر با بره و مرغ ، ماست ، پنير ديدن من مىآمدند . آنها گرفتار [ شدند 
  ] و پس از اخذ اشياء مراجعتشان مىدهند . آن وقت مىروند شتر خان ميرزا اسحق مخفى مىشود . خط و نشانى براى او كشيده [ اند 
  ] از دو طرف به گازر خان وارد ولى تب كرده بود . موسى خواب بود . محمد على در ميان كوچه دنبال مستأجرين . هر سه نفر را دستگير موسى را كتك فراوان مىزنند ولى را چند چوب . اما به محمد على بىاحترامى نمىشود . غروب محمد على و ولى را با تفنگ خودشان مرخص [ كرده 
  ] موسى را با تفنگ نگاه مىدارند كه اين الموتى است بايد پدرش را درآورد . پيغام هم به من مىدهد كه تا الموت را مجددا نشورانم و شما را خارج نكنم نمىروم . سپهدار ايران مدار است . براى او عزل و نصب نيست . يك سپهدار ميان‌رود است ، يك سپهدار رودبار ، يكى قزوين ، چه خيال كرده‌ايد . اين بود نتيجهء سفارشات من كه مواظب خود باشيد . سه نفر آدم كارى جوان با اسلحه اين‌طور خود را حفظ كردند ، كاش اين دو نفر را هم به قدر موسى زده بودند مستحق بودند . من فورا آدمى سراغ مهدى فرستادم براى اين‌كه گفتند سراغ او مىروند . در اين حيص و بيص قاصد اوان آمد با مكتوبات منتظم الملك و احضار حضرات . از آنجا كه كار من راست نمىآيد و خداوند مايل نيست حالا اين از بخت بد من است يا نتيجهء ظلمى كه ديگران كرده و پاپيچ من شده . مثل حكايت نور على تفنگ را آدم من گرفت غرامت را از او گرفتند .\r\nسيد بزرگ معلوم نيست كجاست . ميرزا اسحق فرار كرده ، شفيع حالا خدمت\r\n\r\n","description":"","footnote":"","page_name":" 3187 ","page_number":575},
  {"content":"\r\n\r\nميرزا احمد خان و مشغول تهيهء شرّ و فساد [ است 
  ] . و فقط ملا يوسف پيداست . شايد او هم نرود . وانگهى با اين هنگامهء جديد احمد خان و رسيدن ماه رمضان مشكل كارى صورت بگيرد . آن وقت [ منتظر 
  ] محصول باقى مانده هم تمام . مصدق چه چيز را تصديق مىكند .\r\n\r\nپيغام به امير اسعد\r\nآدمى ميان‌رود خدمت امير اسعد روانه داشتم . پاكتى هم از افراسياب خان رسيده بود در جواب مختصرى اشاره كردم . خواهش نمودم اقلا تفنگهاى خودش را از اينها بگيرد .\r\nفعلا آنها هشت قبضه تفنگ دارند و از جان خودشان هم براى سپهدار گذاشته‌اند .\r\nنوكرهاى من همه ناخوش [ اند 
  ] اسمعيل خان هم نوبهء سختى كرد . حيدر قلى خان هم مجددا تب كرد .\r\nشب شد ساعت دو صداى تفنگى از آن سمت رودخانه آمد . انقلابى در قلعه رخ داد .\r\nيكى دو نفر كه سلامت بودند رفتند . بعد صداى داد و بيداد بلند شد . ما يقين كرديم حمله به ما آوردند . قلعه هم حالا مريض‌خانه است . بعد از نيم ساعت گفتند سبز على پدرسوخته سر فاليز خود براى « شال كره » تير خالى كرده .\r\nدر اين بين مهدى وارد شد . معلوم شد كارش را صورت داده و آمده . من خوشحال شدم براى اين‌كه مىترسيدم بروند اين شيطان را هم با خود مجددا يار كرده ما را هم كه « يراق چين » كرده‌اند هجوم به سر ما بياورند . دنيا هم كه شلوغ است ، كسى به كسى نيست . من بايد يك فوج سالدات نگاه دارم . با اين ده بيست نفر كار صورت نخواهد گرفت . تا نصف شب مشغول پر كردن فشنگ بوديم . اينها هم هر وقت جائى مىروند نصف فشنگها را بى جا خالى مىكنند . حالا گرفتارى و ابتلاى من بيشتر است يا فرقهء اعتداليون و منازعهء پارك اتابيك كه چند ساعته تمام شد و من نزديك نه ماه است دچارم و تمامى ندارد ، ندارد ، ندارد .\r\n\r\nاقتدار السلطنه\r\nشنبه 21 شعبان - موسى از قرار معلوم مجروح است ، يعنى وقتى كه خواسته‌اند قطار او را با كارد ببرند زخمى شده هنوز هم حبس است . احمد خان هم آتان رفته و از دهات سيورسات مىگيرد . منتظم الملك و افراسياب خان شرحى نوشته بودند جواب لازم نوشته شد . اقتدار السلطنه هم رودبار آمده در كوشك است « بين دو فشار است\r\n\r\n","description":"","footnote":"","page_name":" 3188 ","page_number":576},
  {"content":"\r\n\r\nكنون . . . « 1 » » خداوند حفظ كند . اين را مىگويند ديوانهء غريبى است . يك ماه قبل باغبانش را نظميه گرفته بودند موزر كشيد رفت اطاق حكومت مشير السلطان غش كرد .\r\nقاصدى به شهر خواستم روانه كنم باز دست نگاه داشتم بلكه حيا كند برود . حتى به توسط ملا شعبان كاغذ محبت و خصوصيتى نوشتم دعوت به قلعه كردم كه دست از اذيت مردم و گرفتن سيورسات و مخارج بردارد . جواب نداد . لهذا درويشعلى را به قاصدى شهر فرستادم .\r\n\r\nافادهء همسايگان\r\nتا اين جنگ داخلى ما رفع نشود اين همسايگان عظام به همان افاده و كروفر باقى هستند و من ناچار از تملق . هر وقت ما صلح كرديم و دشمن خانگى رفع شد كما فى السابق مىشود و ما از افاده و تحكمات آقايان خلاص مىشويم . اگر الموتى در بين نبود اين احمد خان خودش مىماند و گوشش . هيچ جا راهش نمىدادند چه رسد به مخارج و سيورسات . گفتم مهدى كاغذى از قول بالا رودباريها نوشت به سه ناحيهء ديگر كه ما تمام شديم و فقير شديم . از باطن امر همه اطلاع داريد . ما برادران بالا رودبارى به توسط همسايگان خود مىخواهيم با فلانى اصلاح كنيم ، شما هم اگر ميل داريد بسم الله .\r\nنه فردا از ما گله نكنيد . روانه كرديم . علماى بالاروچ ، پائين‌روچ و وركيها مهر كرده بردند گرمارود و اوانك . اين سه رقعه آنجاها برود خيلى افاقه دارد . بله خسته شده‌اند و مايل اصلاح [ اند 
  ] اما من حالا پس از اين خسارتها ، زحمتها ، مشقتها مىگويم اين اصلاح بايد به تصديق مصدق باشد تا فايده از اين دهات عايد شود و به اجارات سابقه راضى نيستم .\r\nآنها هم شايد گمان مىكنند مصدق اجارات سابق را كسر خواهد كرد . على اى حال بعد از اين زحمات بايد نتيجه حاصل كرد ، انشاء الله .\r\n\r\nتولد احمد شاه\r\nجمعه 27 شعبان المعظم - دهم درجهء سنبله - امروز روز تولد سلطان احمد شاه است .\r\nاما اين انقلابات و جنگ و خون‌ريزيها گمان مىكنم عيد را متروك داشته باشند . چهل ساعت تمام تب كردم بواسطهء يك بىاحتياطى كه صبح زود لخت بيرون رفته بعد دست نماز گرفته نماز كردم و سرما خوردم . هواى قلعه هم براى مزاجها بد ، فورا دچار تب شدم . از ديشب دو ساعت از شب گذشته عرق كردم كه تا الان عرق مىكنم . دكتر حاذق\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3189 ","page_number":577},
  {"content":"\r\n\r\nما ( اماله ) دو سه مرتبه به عيادت آمد . اگر باز تب نكنم خوب است . براى ماه رمضان تحصيل بنيه لازم بود . چون همه ساكنين قلعه دچار تب و نوبه شده بودند من هم نمىبايست از طريق عموميت خارج شده باشم .\r\nقاصد ما از شهر نيامد خيلى دير كرد . اما آن‌كه نزد امير اسعد رفته بود آمد خواهش كرده بود ايشان را از كارهاى الموت معاف دارم ، بواسطهء اين‌كه خلق الموت نادان [ اند 
  ] و معظم له با آدم نادان ميل ندارند طرف شوند ! ورقه‌اى هم از اخبارات جديد نوشته بودند :\r\n\r\nاخبارات تهران\r\n« واقعات طهران خواسته بوديد ديروز قاصد آمد تفصيل تازه اين است كه نوشته بودند باقر خان سالار ملى را از حبس درآوردند به خانه‌اش رفت . ستار خان سردار ملى كه پايش را گلوله زده‌اند و خورد شده شكسته قابل حركت نيست . در همان خانهء صمصام السلطنه است . مردم هم از اين ترتيبات و پيش‌آمدهائى كه هر روزه در طهران مىشود كمال انزجار و دل‌سردى را دارند و يحتمل حسن عاقبت نداشته باشد .\r\nرشيد السلطان در ورامين و خوار ، نايب حسين در كاشان به حال خود باقى هستند و هنگامه دارند ، خانهء امير مكرم را در طهران ضبط نموده خيال دارند اثاث البيت آن را حراج نمايند . خود ايشان هم قهرا به لاريجان رفته تا نتيجه چه بخشد . حضرت سپهدار هم هفته‌اى سه روز مجلس مىروند و حال هم زرگنده هستند . ضرغام السلطنهء بختيارى هم كه با صمصام السلطنه و سردار اسعد از سابق متضاد و مخالف يكديگر بودند در همان روز بمباردمان پارك اتابيك با دويست سوار خود قهر نموده كهريزك رفته ، چند روز آنجا مانده و از آنجا به طرف بختيارى رفته . تازه ديگرى نبوده ايام سعادت مستدام » .\r\n[ پايان نامهء امير اسعد 
  ]\r\n\r\nحكايت امير مكرم\r\nاز اين كاغذ و كاغذ حاج افخم الدوله كه نوشتم حكايت رفتن سوار و پيادهء تبريزى و قزاق روس به طهران چيزى معلوم نيست و گويا صحت نداشته باشد . گرچه متصل هركس از شهر قزوين مىآيد مىگويد از تبريز به طهران جمعيت مىرود . اما حكايت امير مكرم چيز تازه‌اى است .\r\nاحمد خان نايب الحكومهء ما در دهات مشغول گردش است . جمعى را هم باز به شهر فرستاده‌اند . به طهران هم عريضه‌جات فرستاده‌اند . اين دفعه سه چهار نفر زن هم قزوين روانه نموده‌اند . از مردها كه كارى ساخته نشد شايد زنها كارى كنند .\r\n\r\n","description":"","footnote":"","page_name":" 3190 ","page_number":578},
  {"content":"\r\n\r\n\r\nبالاروچ\r\nمهدى رفت بالاروچ با كاغذ تهديد من . آنها هم خواهىنخواهى چند كاغذ براى سيد بزرگ نوشتند بيايند و بروند اوان . اما اينها هزار رو دارند . من هم به حق خدا خسته شدم و ستوه آمدم . طلسم زنگوله « 1 » گرفتار شدم . كار ديوانى هم نيست استعفا كنم . نه مىتوانم بمانم نه بروم . خدا مرا مرگ مىداد آسوده‌تر بودم . من بيست يك آنچه به سرم مىآيد فرصت نمىكنم بنويسم . من جمله بعد از مصالحه و طى گفتگو بالاروچ تتمهء اجاره را سند دادند تا ميرزا احمد خان بود آنچه فرستادم جواب سربالا شنيدم . بعد از رفتن او همه روزه آدم من رفته تا ديروز اسمعيل آقا رفت ، اول زنها به سرش ريختند . او هم تفنگ كشيد فرار كردند دنبال مردها افتاد . نزديك بود براى اين جزئى سه نفر چهار نفر كشته شود ، تا پول را دادند . اين قسم پول و لو حلال هم باشد از گوشت سگ حرامتر است .\r\n\r\nلزوم پول\r\nاز هيچ جا تقويت نمىشود . حضرت و الا هم پول نمىدهد خودم استعداد كلى جمع كنم يا به تعارفات اين و آن كارى صورت بدهم ، حالا هم همانطور بلكه بهتر از سابق و كمتر از سابق با پول مىشود كار صورت داد ، منتهى اسم تقديم و پيشكش را مثل اسم جريمه عوض كرده‌اند . وقتى كه بناى دادن شد جويا مىشويم سراغ مىكنيم اسمش را پيدا مىكنيم و به آن اسم تحويل و تسليم مىكنيم تا مورد ايراد طرفين واقع نشويم .\r\nشنبه 28 - حيف كتابچه در شرف اتمام است و جزوهء ديگر ندارم ، لابد از اختصارم و الّا مطالب مضحك و غيرمضحك بسيار است . حالم خوش نيست . گنه گنه را از نداشتن كپسول با آب خوردم . متصل عرق مىكنم . بنيهء من خوب بود ، چنان در اين مدت ضايع شده كه به يك تب از ميدان در رفتم و به حال ضعف و ناتوانى افتادم .\r\n\r\nجمع شدن از اطراف\r\nصبح اخبار متواتر و معنعن رسيد كه جلال ، شفيع جمعيت جمع كرده ميرزا احمد خان هم از وناش باز آتان رفته از آنجا جمعيت ببرد و بيايد به سر وقت ما و بعد آمدند كه اسمعيل پائين روچى آمده كوشك دشت سيورسات حاضر كند . فرستادم او را گرفتند و تا به من برسد نوكرها به خدايش رسانيدند . پيرمرد است . رعيت اربابى به قدر دينارى با ما\r\n\r\n\r\n","description":"","footnote":"\r\n( 1 ) - نام طلسمى در قلعه زنگوله از داستانهاى اساطيرى ايرانى . ( م . سالور )\r\n","page_name":" 3191 ","page_number":579},
  {"content":"\r\n\r\nطرف داد و ستد نيست . اما از تمام رعاياى خودمان هرزگى بيشتر دارد . مفيد بالاروچى و چند نفر كه عتبات عاليات مىرفتند اين را هم راضى كردند برود . تا ديد احمد خان بناى شرارت را گذاشته رفت آنجا و از آنجا پيغام داد به همسفرها كه حالا كار دارم نمىتوانم بيايم . اين را هم نزد سيد علينقى جيرين دهى كه باز شرارت كرده و تنبيه شده بود حبس كردم . ما گذشته از اين همه جمعيت كه داريم و بايد خرج بدهيم يك جمع متحصن از ترس احمد خان و يك جمع هم محبوس پيدا كرده‌ايم .\r\n\r\nقاطردوانى زنها\r\nورك عروسى عباس آقا پسر مقتول كدخدا حسينعلى بود . دعوت كرده بودند اگرچه خيلى ميل داشتم اما ممكن نشد . گفتند خيلى تماشا داشت . پهلوانهاى اوانك آمده تمام وركيها را زمين زده رفتند . زنها قاطردوانى مفصلى كردند . بعد يك دسته زن و يك دسته مرد دفعه به دفعه آوازه‌خوانى مىكردند .\r\nمغرب خبر آوردند رسيدند به يارفى . ما گفتيم حكما جنگ درگرفته . قدرى گذشت محمد على و حمزه على و ولى آمدند . معلوم شد دروغ بوده . اما اينها از ناخوشى درآمده الحال هم خوب نشده‌اند . خيلى ضعيف [ اند 
  ] و تا رسيدند افتادند . در اين موقع ضعف و ناخوشى اينها بسيار بد است . پشت سر يك نفر رودبارى پاكتى داد اما عوضى . يعنى مال ميرزا احمد خان را به من [ داد 
  ] و مال مرا آنجا برده بود . جلال كاغذى علنى نوشته بود كه جمعيت اندج ناحيه ، فيشان ناحيه و غيره جمع [ شدند 
  ] و آمدند كوشك دشت تا جمعيت آنجاها چقدر و چه وقت برسد . اينها عرضى دارند كه چرا وكيل شاهزاده قزوين نرفت .\r\nحالا با ما بيايد برويم طهران . محرمانه اين بود . ما به همه جهت پنجاه نفر حاضر كرديم تا شما چه كار كنيد . ما هم در يارفى آدم گفتيم برود آنجا هم مواظب باشند . از ورك هم آدم خواستيم . مهدى هم دامان مردى به كمر زده اما نوكرها سخت ضعف دارند .\r\nراستى از جيب اسمعيل سواد عريضه به خط ميرزا حسن خان درآمد به وزارت داخله كه سند خوبى در دخالت اوست . نسبت به حكومت و قنسولگرى هم توهين شده .\r\nصداى تفنگى آمد . نوكرها رفتند . نمىدانم باز سبز على و « شال كره » بود يا چيز ديگر .\r\nبا اين ترتيب ماه رمضان هم تشريف مىآورد . امان از اين زندگى . آنقدر قاصد را در شهر نگاه مىدارند تا باز يك مرافعه برخاسته شود . آخر شما مأمورى كه حكمتان را نمىخواند چرا روانه مىكنيد . شيخ ابراهيم بيچاره هم پس از سه سال آمده به ولايتش ، از ترس در قلعه مانده نمىتواند خشكه چال برود . اينجا هم مشغول كار است . خيلى آدم زرنگ با حقيقتى است .\r\n\r\n","description":"","footnote":"","page_name":" 3192 ","page_number":580},
  {"content":"\r\n\r\n\r\nجمعيت به جبر\r\nيكشنبه 29 - صبح معلوم شد حضرات يعنى جلال بىجلال ، حسين آقا ، شفيع با جمعيت فيشان ناحيه ، اندج ناحيه ، يارفى نزول اجلال . آن صداى تفنگ ورود آنها بود . از قلعه هم مهدى و اسمعيل آقا . محمد على و چند نفر ديگر را روانه كرديم خوبان كه اگر آنها خواستند به سمت قلعه بيايند مانع شوند . بعد خبر آمد جمعيت زياد از آتان ناحيه به يارفى آمد و به قدر سيصد چهارصد نفر هستند . عباس آقا و خسرو آدمهاى احمد خان با آنها هستند . مقارن ظهر كه ناهار براى آنها فرستاديم سه نفر اسير مهدى فرستاده بود .\r\nلطف الله خان بر خلاف قانون هر سه نفر را تنبيه كرد . بعد استنطاق كرديم گفتند جمعيت زياد است اما همه به جبر آمده و منتظر صداى تفنگى هستند كه فرار كنند . معلوم شد آنچه سردرختى از انگور و گردو غيره يارفى داشته اين جمعيت همه را خورده برگ براى درختها باقى نگذاشته‌اند . من ديدم اگر يك شب ديگر آنجا بمانند فاتحهء يارفى را بايد خواند . بعلاوه چرا ما منتظر شويم آنها به سر ما بيايند . اين بود آنچه آدم و تفنگ در قلعه بود و هر چه زوارك رعيت داشت با هركس از رعايا برحسب لزوم آمده بودند گفتيم بروند . بنا بود از ورك هم كمك برسد اما طفره زده و نيامده بودند و حكم كردم مهدى سمت شمال يارفى بلندى را كه مشرف ده است بگيرد . ابو القاسم و اسمعيل خان جنوب را . محمد على با چند نفر تفنگچى و اين جمعيت روستائى از وسط حمله بياورند . چهار ساعت به غروب مانده هر يك مركز خود را مالك ، محمد على از قلب اول چهار مرتبه جمعيت يا على يا حسين كشيده . چون از قول بالا رودباريها اعلانى ديروز براى حضرات فرستاده شد كه ما كمك خواهيم كرد و اين مسئله به گوش آنها بود ، اين چهار مرتبه يا على كشيدن همچو به آنها فهمانيد كه جار بالا رودبارى به چهار دسته منقسم است و جمعيت زياد آمده باعث رعب شديدى شد .\r\n\r\nجنگ يارفى\r\nشليك اول تمام رعيت [ را 
  ] كه در باغات و سر قبرستان يارفى بود به توى ده فرار داد .\r\nشليك دوم آنها را منقسم به دو قسمت كرد . جمعيت اتان ناحيه سمت شمال ده كه راه اتان است جمع شده ، جمعيت آن دو ناحيهء ديگر سمت جنوب . ابو القاسم مىگفت يك نفر دنبال جمعيت آمده اصرار در مراجعت آنها داشت . رعيت مردد شد . من چهار تير شليك كردم دو تا بالاى سر آنها دو تا پائين پاى آنها كه يك مرتبه فرياد كردند ما رعيت هستيم و فرار مىكنيم ، ما را نزنيد و مثل كبك كوه را گرفته بالا رفتند و ناپديد شدند .\r\n\r\n","description":"","footnote":"","page_name":" 3193 ","page_number":581},
  {"content":"\r\n\r\nجمعيت اتان هم رو به هزيمت گذاشت .\r\nمن سفارش زياد كرده بودم رعيت را نزنند ، اما جلال و ديگران را حكما بزنند . آن پدرسوخته‌ها هم همين كه ديدند رعيت فرار مىكند و از سه سمت شليك مىشود فورا رختهاى خود را بيرون آورده لباس رعيتها را مىپوشند و داخل رعايا فرار مىكنند . قلهء كوه كه رسيدند . به سمت مهدى و حمزه على دوازده تير شليك مىكنند و مىروند .\r\nحضرات تمام داخل يارفى و كوشك دشت شده همه جا را تفحص كردند كسى را پيدا نكردند . مقارن غروب مظفر و منصور آمدند . لله الحمد جنگ يارفى هم تمام شد ، تا چه نيرنگ ديگرى روى كار بياورند و ما را مشغول چه حادثهء ديگرى نمايند .\r\n\r\nخسته شده‌ام\r\nاحمد خان جائى مطيع‌تر و فقيرتر از وناش گير نياورده ، آنجا پلاس [ شد 
  ] و به ضرب چماق سيورسات مىگيرد و منتظر جواب طهران است . قاصد شهر نيامد . حسن را مجددا با تفصيلات تازه به شهر فرستاديم . مكتوب جلال و ميرزا حسن خان را هم فرستادم . عريضه‌اى به توسط آقاى عماد السلطنه به حضرت و الا عرض كردم آه و ناله قسم و آيه كه مرا مرخص كنند حقيقة خسته و افسرده شده‌ام ، ديگر از من و اين نوكرها كارى ساخته نيست . ساخلو بود بس است . جنگ و دعوا بود بس است . گرسنگى بود بس است . حالا افخم الدوله را روانه كند ما ديگر كسل شديم .\r\nيكشنبه ششم رمضان - هوا خنك شده به همه جهت چهل روز هوا گرم بود . رمضان غريبى بر من مىگذرد . ابدا مشغولياتى جز آنها كه مىدانيم ندارم . روزها خيلى بلند است و تمامى ندارد . غذاى ما هم نامطبوع است . شب نه ساعت و چهل و شش دقيقه است .\r\nموقع افطار و اذان صبح يك تفنگ از قلعه خالى مىشود .\r\nروز سيم چهار ساعت و نيم به غروب مانده زلزلهء سختى شد كه من و تمام آدمها از اطاق فرار [ كرده 
  ] و هر يك با حالت غريبى مبهوت مانده بوديم . اگر تكان ديگرى داده بود همه جا خراب شده بود .\r\n\r\nلطف اللّه خان\r\nشب چهارم درويشعلى از شهر آمد . مىگفت در قونسلخانه مرا حبس كرده بودند كه نيايم . لطف الله خان نامى را مأمور كرده‌اند آمده احمد خان را خارج كند و اشرار را بگيرد و براى اجارات امساله قرارى بدهد . لطف الله خان غلامباشى مرخص شده روز پنجم رفت . لطف الله خان ظاهرا هيچ عيبى نداشت ، مگر هنگام پول گرفتن كه وحشى و ديوانه\r\n\r\n","description":"","footnote":"","page_name":" 3194 ","page_number":582},
  {"content":"\r\n\r\nمىشد و تمام عيوب در او جمع [ مىشد . 
  ] هشتاد و چهار تومان و هفت عباسى كم مواجب عقب ماندهء خود را گرفت . در حقيقت معاون من بود . هنگام تنبيه و سياست و كج‌خلقى نايب مناب خوبى بود كه صد مرتبه از خودم بهتر اين قبيل كارها را انجام مىداد . رويهمرفته آدم با حقيقت خدمتگزار خوبى بود . عيب او همان لئامت و پول‌دوستى بود كه در آن موقع همه چيز را فراموش مىكرد .\r\nديروز يك ساعت و نيم به غروب مانده لطف الله خان مأمور با ده سوار وارد زوارك شد . چون متواترا خبر داده بودند احمد خان از وناش گرمارود رفته فورا آقايان را آنجا فرستادم كه بعد معلوم شد قاصد احمد خان از طهران آمده و او به اسم گرمارود از وناش سوار شده از ييلاق زنگولان به سمت تنكابون رفته جلال و حسين آقا و ميرزا برادر جلال همراهش رفته‌اند .\r\nساعت چهار همين خبر از گرمارود رسيد . براى اين‌كه دست خالى نيامده باشند پيغام دادم درويشعلى ، لطفعلى و دو سه نفر از پدرسوخته‌هاى گرمارود را بياورند . امروز ظهر آمدند با همهء آنها . فورا همه را با پنج شش نفر از نوكرها به سمت اتان و سراغ شفيع و مقصرين آنجا و گازر خان فرستادم و هنوز اخبارى از آنجا نرسيده . شفيع هم حكما فرار مىكند .\r\nماه رمضان است حتى المقدر بايد مردم را راحت گذاشت تا مشغول روزه و نماز شوند ، ليكن سيئات عمل الموتى آنها را در اين موقع دچار زحمت و مشقت كرده . از سيد بزرگ و آن همه كاغذها جواب نيامد . ابدا راضى به اصلاح نمىشوند . زن و مردى كه جبرا شهر روانه كرده بودند خائف و خاسر مراجعت نمودند .\r\n\r\nبيمارى\r\nچهارشنبه 16 رمضان المبارك - سختى و تلخى همچو رمضانى كه آدم قلهء كوه باشد ، تنها بىهمدم و مونس و رفيق با نداشتن خوراك و غذا ، روزهاى بلند گرم محتاج توضيح نيست . بدتر از همه شش روز است ناخوش شدم . دو روز اول نقاهت بود ، روزه را گرفتم .\r\nليكن امروز چهار روز است تبهاى شديد ، نوبه‌هاى متوالى مجبور به افطارم كرد . طورى ضعف مستولى شده و بىقوت شده‌ام كه قادر به حركت نيستم و با نهايت صعوبت و زحمت اين مختصر را مىنويسم . من مزاجم عيب نداشت و پس از آن ناخوشى مفصل زنجان تا الموت آمدم دو مرتبه هر دفعه چند ساعت بيش تب نكرده بودم . اما از چند ماه به بعد در توقف الموت مزاجم عليل ، به قول آن شخص محترم تا تصرف مىشوم دهانم مثل قو خشك مىشود و به چشمم مثل اين‌كه با روغن داغ‌كن روغن داغ ريخته‌اند .\r\n\r\n","description":"","footnote":"","page_name":" 3195 ","page_number":583},
  {"content":"\r\n\r\nاستخوانها هم مثل اين‌كه با گچ‌كوب كوبيده‌اند . اين دفعه پنجم است كه در اينجا ناخوش شده‌ام . دوا هم هيچ نداريم . آنچه بود نوكرها تمام كردند . امروز برايم از مير حاجى محمد يوسف يك شيشه گنه گنه و يك خوراك نمك ميوه فرستاده بود . اين بود حال خودم .\r\n\r\nاحوال ولايت\r\nاما احوال ولايت خيلى بهتر از خودم است . گرد كاكل كاكاوندها بايد گرديد . گرچه حكمى جزا اخراج احمد خان نداشتند اما من آنها را بقدرى پول دوست ديدم كه هر چه امر كردم ، خواه حكم باشد ، خواه نباشد در اجراى آن حاضرند . اين شد كه گفتم احكامات از عقب مىرسد ، يعنى قونسل هم نوشته بود . فرستادم به اتان و گازر خان . روز بعد روح الله قاتل را با چند نفر از شيطانها از گازر خان روانه كردند ، پشت سر چند نفر اتانى ، شفيع فرار كرده بود . جاى لطف الله خان بسيار خالى بود ، گناهكار و بىگناه را از در داخل نشده چوب و چماق بزند . زندان ما مملو از مقصر شد و مخارج شام و ناهار ما دو مقابل . پس از سه چهار روز تمام را جز روح الله با محبت و مهربانى بدون تنبيه و جريمه مرخص كردم ، حتى درويشعلى و شفيع را . هنگام مرخصى رويشان را بوسيدم . فرداى آن روز غروب ده دوازده رقعهء تشكر از علماى اينجا آمد كه با همه تقصيرى كه ماها داشتيم و جاى هزارگونه تنبيه و مجازات بود اين عفو و اغماض شما ما را خجل و شرمنده نمود .\r\nمعلوم شد اغماض و عفو شما از گناهان ما بيشتر است .\r\nيكى دو سه كاغذ از مير آمد و سيد بزرگ متوسل به حاجى محمد يوسف شده است .\r\nاطمينان دادم . اما باز در آمدن تعلل دارد ، امروز فردا مىكند . سايرين تمام براى اصلاح و قرار جديد حاضر [ ند 
  ] . معطلى همان ناسيد است . سر رعيت باز شده با اين حالت تب و نوبه روزى چندين دسته را بايد پذيرائى كنم و جواب ده بيست مكتوب را بنويسم . قاصد ما هم از شهر آمد . مشير السلطان چشمش درد داشت جواب نداده بود . قونسل هم اردو رفته بود . اگرچه ما كار خود را بفضل إله صورت داديم .\r\nدر نعمت بدبختانه موقع ناخوشى من باز شده . سبد ميوجات در قلعه قطع نمىشود .\r\nهركس هر ميوهء خوبى دارد براى من مىآورد . اما افسوس به لب من مگر چند روز اول چيزى نرسيد . شايد اين ناخوشى هم به جهت همان ميوه بود كه بر خلاف طبيعت واقع شد .\r\nاز كسانى كه همراه احمد خان رفته بودند آقا جان وركى و حسين آقا بالاروچى مراجعت كردند . فرستادم هر دو را دستگير نمايند . آقاجانى فرارا رفت تنكابون .\r\nحسين آقا دستگير شد و تنبيه كامل گرديد . به ضمانت ملا يوسف مرخص شد .\r\n\r\n","description":"","footnote":"","page_name":" 3196 ","page_number":584},
  {"content":"\r\n\r\nميرزا حسن خان سه شب اينجا آمد ، خيلى خاضع خيلى متملق . هيچ ياد از كرده‌هاى خودش نمىكرد . من هم چون مهمانم بود يادآور نشدم ماليات بالا رودبار مانده . گفتم تا عمل فرع نگذرد نخواهم داد . قرار شد به شهر بنويسد . پنجاه تومان اجاره اتان رسيد با تمام اجارهء گازر خان . عريضه‌اى شفيع نوشته بود به توسط لطف الله خان . فعلا نوشتم اتان بماند .\r\nبيش از اين توقف اين سوارها را بدون احكام من جايز نديدم . قبل از آن‌كه ناسخ بدى برسد يا چند نفر آمده اينها را ببرند و مشت مبارك بنده باز شود نوشتم آمدند قلعه .\r\nديروز عصر آمدند بيست تومان نقد به آنها تقديم كردم سواى مخارج و بعضى پولها . با كمال ممنونيت روانه شهر كردم . كاغذى هم به مشير السلطان نوشتم كه چون بعضيها مىگفتند احمد خان در الموت مخفى شده اين مدت سوارها را نگاه داشتم و آدم مخصوص تنكابون روانه نمودم . پريروز آمد . محقق شد تنكابون است . لهذا سوارها را روانه كردم . به مردم هم گفتم محض رفاهيت عامه و اين‌كه معلوم همه شما شود من خيال تلافى ندارم و نمىخواهم صدمه به شما وارد شود سوارها را شهر روانه كرده به حكومت نوشتم اگر لازم شد مجددا عرض مىكنم و روانه نمايند . فى الحقيقة هم ميل آزار و صدمهء رعيت را ندارم ، و الّا براى من خيلى آسان است . تمام هم من مصروف آن صلح و قرار اصلى است . تا به اين اندازه هم سختى لازم بود .\r\n\r\nوضع آذوقه\r\nجمعه 18 رمضان - من هر چه گيرم مىآيد با اين مشقت و زحمت كه مطالعه‌كنندگان مسبوقند بايد توى شكم اين آدمها بريزم . مثلا ماهى چهارده من قند مصرف مىكنند . اين زن آشپز در اين هواى گرم از صبح تا غروب هر چه هيزم هست آتش بزند ، يا ابو القاسم براى يك من نيم برنج بدون مخلفات پانزده سير روغن حساب كند . اين همه ميوه كه براى من آوردند ديشب چهار دانه هلو خواستم نبود . يك بار خربوزه فرستادم از استله‌بر آوردند ، شب اول ناخوشيم رسيد ديشب چند دانه كمبوزهء كثيف آوردند كه ديگر نيست .\r\nهر چه هم خدمت حضرت و الا عريضه مىكنم ، به اخوان قربان صدقه مىروم يا مرا بخواهيد ، نمىخواهيد عيال مرا روانه كنيد يك فكر زندگى بلكه بكنم فايده ندارد !\r\n\r\nآمدن غلامباشى\r\nبارى حكايت تازه - عصر ابو القاسم دوان دوان آمد كه مهدى خان غلامباشى سفارت وارد شد . من بعد از آنكه جويا شدم پسرش همراهش هست بدبختانه گفتند نه خير .\r\n\r\n","description":"","footnote":"","page_name":" 3197 ","page_number":585},
  {"content":"\r\n\r\nاوقاتم مثل سگ تلخ شد . اين ديگر چه تكه‌اى بود حضرت و الا براى من گرفت . تازه از شريكى خلاص شده بوديم دچار از آن بدترى شديم . دستخطهاى حضرت و الا را زيارت كردم . حالا مزه اينجاست با يك شوق و شعفى حضرت و الا دستخط مرقوم داشته ، فرامين و احكاماتى داده‌اند . درست مثل اين‌كه پلكنيك لياخف را با يك فوج قزاق براى من روانه كرده‌اند . سبحان الله چه گيرى كرده‌ام . بدتر از همه به اختيار خودم هم نمىگذارند . براى رفتن هم كه آنقدر التماس كرده بودم يك وعده داده بودند كه اگر خيلى من زرنگ باشم و روزگار هم مساعدت كند سال ديگر اين فصل ممكن مىشود .\r\n\r\nنامهء عماد السلطنه\r\nدستخطى چند روز قبل از آقاى عماد السلطنه رسيده بود . « نصير الدوله و خانوادهء او بيكار عجالة سعد آبادند . امين دفتر ديوانه سخت شده . خانوادهء فخر الملك همه تر دماغ هستند . نظام الملكيها تمام كسل [ اند 
  ] . شاهزاده خانم و اولادش تمام خوشحال و خندان و با من قهر هستند كه چرا خاور خانم ( همان مادر حميده خانم ) يك شب اينجا آمده . ولى عمده اين است كه چيزدار شده دماغ مىفروشد . عوض سالها كه به قدر قوه دستگيرى كردم ، شاهزاده آغا ميانه است ، از بابت پسر آسوده كه در هر صورت داخل كار است ، از بابت شوهر خير كه هرگز داخل نخواهد شد . حاجى افخم الدوله عيبى ندارد و باطن امر كسل نيست . اما خودم كسل و پژمرده [ ام 
  ] .\r\nبرويم خارج . جنگ هنوز در كارست . رشيد السلطان مىگويند تازه فرار كرده . طهران شلوغ شد . عوارض را بخشيدند . تازه مىگويند آرام شده . فارس مىگويند عين الدوله مىرود . خراسان صاحب اختيار . ساير ولايات اغتشاش كلى ندارد . آرام هم نيست . سوار امنيه را به يپرم دادند . امان الله ميرزا معزول شد . وقت تنگ است و پست مىرود و الّا بيشتر زحمت مىدادم . عضد الملك همان قسم اظهار ناخوشى مىكند . پريروز به سفير ايطاليا مىگفت احوال امپراطور و امپراطريس انشاء الله خوب است و شاه هم نيم چكمهء زرد در سلام رسمى پا كرده بود . بعد از رفتن سفير نواب وزير خارجه ايراد گرفت .\r\nسپهدار شمران است و از او خيلى كسر شده است . سردار اسعد بالاتر شده . وزرا كار را پيش برده‌اند و مجاهدين را مغلوب كردند . حالا اقتدار دارند . ادارات زياد شده و به آنها نقد مواجبهاى گزاف مىدهند . اين مواجبها خيلى اسباب ايراد شده در روزنامه‌ها خيلى بد مىگويند ، همين‌طور علماى نجف . مواجبهاى پارسال را تومانى يك هزار مىدهند . من از بيكارى از بس سقف اطاق نگاه كردم ستوه آمدم . »\r\n( پايان نامهء عماد السلطنه )\r\n\r\n","description":"","footnote":"","page_name":" 3198 ","page_number":586},
  {"content":"\r\n\r\n\r\nآدم ناشناس\r\nسه‌شنبه 22 - غلامباشى تازهء ما از سر كلاه تا پا كفش سفيد پوشيده مثل اين‌كه در پارك سفارت است . امروز سرما زور آورد و مجبورا سردارى ماهوتى تن كرده بود .\r\nدستخط آقاى عماد السلطنه هم رسيد . حسنقلى آورده بود . ايشان و حضرت و الا مرقوم داشته بودند حالا كه آنقدر اصرار در آمدن دارى امورات را به اين غلامباشى واگذار بعد بنويس احضار كنيم . عجب تصوراتى كرده‌اند . من اگر مرخصى خواستم گفتم افخم الدوله يا آقاى عماد السلطنه بيايند كه دنبالهء خيالات مرا گرفته امورات درهم و برهم الموت را اصلاح كنند . من هرگز ده ماه زحمت خود را كه تازه مىخواهد نضجى بگيرد و صاحب ملكى بشويم واگذار به اين مرد ناشناس كرده . آنها كه نوكرهاى امين صديق ما بودند اين طور كردند تا برسد به اين آدم ! باز اوضاع چاپ و چاپ بشود و الموت برود سر خانهء اول .\r\n\r\nسال 1328 نه 1300\r\nحضرت و الا تصور فرموده‌اند اين آدمها مىتوانند كار صورت بدهند . اگر بىطمعى من و حلم من و تدابير من نبود هيچ وقت اينجا منظم نمىشد . حالا اين آدم را كه به جاى من خواسته‌اند بگذارند حضرت و الا به هزار زحمت خودش را راضى كرده و به من نوشته ده تومان خودش پنج تومان آدمش برداشت نمايند . باز دستخط نفرموده‌اند از كجا ! جوابهاى مفصل نوشتم خيلى بامزه به حضرت و الا . در خاتمهء عريضه مفصل جسارت كردم و نوشتم كه خوب است باور بفرمائيد كه در تاريخ 1328 هستيد نه 1300 .\r\nاما موقع پول دادن حضرت و الا از هزار و سيصد هم عقب‌تر مىروند .\r\n\r\nمناصب نو\r\nآقاى عماد السلطنه مرقوم داشته بودند : « تازه مرا جزو اعضاء ديوانخانهء تميز نموده‌اند . افخم الدوله هم رئيس محكمهء دوم تجارت شده . درست با حسنعلى ميرزا هم شأن شده . مىگويند چاره نداشت تا ترقى كند . گويا اين احسان را دبير الملك به آقايان نموده است . اما من مىترسم حاجى آقا بقدرى حرف بزند كه از محكمهء او مردم فرار كنند » . افخم الدوله زرنگ است ، دبير الملك هم محبت دارد . دور نيست عما قريب صاحب مسند رياست تجارت بشود .\r\n\r\n","description":"","footnote":"","page_name":" 3199 ","page_number":587},
  {"content":"\r\n\r\n\r\nنوكر خوب\r\nميرزا يحيى بعد از آن‌كه تمام نوكرها را چاق كرد خودش ناخوش شد بسيار سخت .\r\nتمام سروكله‌اش جوش و ورم كرده ، امروز با حسنقلى هيزم‌كش ما به شهر رفت . ليكن گمان نمىكنم مراجعت كند . طهران خواهد رفت . اگر پنج نفر از نوكرهاى من مىرفتند راضىتر بودم تا اين يك نفر ، زيرا به قدر ده نفر كار مرا مىكرد . قرقر هم نداشت و هيچ وقت صداى نحس نجس مرا بيرون نمىآورد . چنان طبيعت مرا به دست داشت كه خودم ندارم . كار آبدارخانه و اطاق و لباس و همه چيز من از اين به بعد مغشوش است . من هيچ نوكرى نديدم نگفته كار خودش را بكند مگر ميرزا يحيى . در نوكرى برعكس همه نوكرها تكبر هم نداشت . ذره‌اى هم در اين مدت من دزدى و خيانت از او نديدم . خبر دارم شبها بىشام خوابيد اما از پول من كه پيشش بود برنداشت شام بگيرد . اين قبيل نوكرها در ايران ما حكم كيميا و عنقا را دارد .\r\n\r\nتنبيه ملا شمسعلى\r\nجمعه 25 - باز ديروز من تب كردم و تا نصف شب تب باقى بود . گمان مىكنم اين انحراف مزاج من فقط بواسطهء راه نرفتن است . براى اين‌كه در طهران خيلى راه مىرفتم .\r\nامروز روزه نيستم قدرى دوا خوردم ، خيلى ضعيف شده‌ام . سيد بزرگ هنوز به قلعه نيامده . اين مجلسى كه خيال داشتيم در ماه شعبان بشود تاكنون منعقد نشده . اجارات سال گذشته تمام وصول شده . اما به اجارهء امسال هنوز شروع نكرده‌ام تا آن مجلس بشود ، بلكه زياد كنم . ملا شمسعلى دزدك سرى يك نفر از آن مفسدها بود . چون خط خوبى دارد تمام عريضه‌جات را او مىنوشت ، پريروز دستگير [ شد 
  ] . تنبيه كاملى همان جا كردند . ميرزا اسحق ضامن شده رفت . روح الله هم از مجلس ما فرار كرد براى آنكه كند و زنجير را موقوف داشته‌ام . موقع به دست آورد ، بايد تنكابون باشد . ما را از زحمت نگاهدارى خودش خلاص كرد . الموتيها خيلى انديشه داشتند پس از آن‌كه من مسلط شدم انتقام شديدى از آنها بكشم ، حالا كه مىبينند انتقام نكشيده سهل است مهربانى و تلطف هم مىكنم چيزى نمانده دور من بگردند . من هم اين همه صدمه و زحمت و ناملايمات را بر خودم براى همين مسئله هموار كردم و طالب اين كار از اول بودم كه اميدوارم اگر بدائى حاصل نشود به مقصود نايل شده باشم .\r\n\r\n","description":"","footnote":"","page_name":" 3200 ","page_number":588},
  {"content":"\r\n\r\n\r\nچاى روسى چاپ سياه - اخبار تهران\r\nغلامباشى ما توى اين رخت‌خوابها نمىخوابد . از مبل اطاق كه مطابق سليقهء او نيست شكايت دارد . چاى روسى چاپ سياه توقع مىكند . ليمونات غازان مىخواهد . مىگفت فرمانفرما از وزارت داخله استعفا داد كابينه هم متزلزل بود . يك نفر مجاهد ديگر نيست .\r\nكسى اسم مجاهد نمىآورد . سپهدار معزول و منكوب است . از ترس شبى پنج جا عوض مىكند تا ساعتى خواب كند . علنا مردم بد مىگويند و فحش مىدهند . اسم مستبد و مشروطه در طهران برده نمىشود . تمام انقلاب و اعتدال است . مردم از اين اوضاع منزجر و پشيمانند . ارمنيها در فقرهء پارك اتابيك با يپرم بد شده‌اند كه ميان ما و مسلمانان را برهم زدى ، او هم استعفا مىكند و مىخواهد برود . يكى دو نفر از وزراء مانع هستند و گويا رشيد السلطان و امير مكرم به هم پيوسته باشند . من جهت عصيان امير مكرم را پرسيدم گفت توقيفش كرده بودند ، پول زياد مىخواستند . مثل روح الله شما فرار كرد .\r\nپاى ستار خان سردار ملى را بريدند قادر حركت نيست .\r\n\r\nنايب حسين كاشى\r\nملا حسنعلى وركى مشهد مقدس مشرف شده بود مىگفت نايب حسين در جندق با جمعيت زياد بود . چند نفر كاشى با من هم‌سفر بودند مىگفتند روى ما كاشيها را نايب حسين سفيد كرد ، از بس ما را ايرانيها جبون و بىعرضه تصور كرده بودند . مىگفت شهرهاى بين راه و خود مشهد حاكم نداشت . مردم از اين اغتشاش و « چاپ چاپ » ستوه آمده‌اند . از بابت ماليات نمك خيلى ناله داشتند .\r\nيكشنبه 27 - بعد از تب پريروز بيست و چهار ساعت ديگر دچار تب بودم ، يعنى تا وقتى كه عرق كامل آمد . خيلى لاغر و ضعيف شده قدرى هليله به دست آمد به جاى مسهل خوردم . دوا از شهر خواسته‌ام نيامده ، كپسول هم ندارم . گنه گنه را در آب بايد بخورم . ميرزا يحيى هم رفته پرستار هم ندارم . از همه جهت تلخ مىگذرد . آدم الموت باشد در ماه رمضان ناخوش هم بشود ، به‌به خوشى از اين بهتر ممكن است ؟\r\n\r\nعيد رمضان\r\nيا رؤيت هلال يا سى تمام . شب چهارشنبه ماه رؤيت نشد . لهذا عموم الموت روزه گرفته امروز پنجشنبه را عيد نمودند . ما امروز ارباب حقيقى شديم . اگر چشم نزنند سپهدار وزير داخله نشود . جلال باز كلاه سفيد نيم تنهء قرمز نپوشد ! چندين دسته از رعايا\r\n\r\n","description":"","footnote":"","page_name":" 3201 ","page_number":589},
  {"content":"\r\n\r\nبا علماى اغلب دهات آمدند . شش « توغلى » ، ده بيست مرغ ، مقدارى عسل هديه آوردند . عصر صادق كه به شهر رفته بود دوا براى من بياورد آمد كه الحمد لله سه روز است تب نمىكنم . مىگفت خبر عموميت داشت كه سپهدار را خواسته‌اند دستگير كنند پناه به سفارت روس برده .\r\n\r\nتداركات امير اسعد\r\nاما امير اسعد چندى است مىگويند تفنگچى جمع مىكند و تدارك مىبيند . پسر پرويز خان مرحوم براى مادرش نوشته بود با امير به سمت مازندران و از آنجا طهران مىرويم . محمد آقاى سراج محله‌اى كه رفته بود براى من قند بياورد مىگفت اسبها را نعل‌بندى مىكردند و گفتند امير بعد از ظهر حركت مىكند . احتمال كلى مىرود امير مكرم او را خواسته باشد ، زيرا ما بين اين دو معيت است . حالا كه او به مخالفت برخاسته اين را هم تمنا كرده كمك برود .\r\n\r\nو با\r\nمطلب مهم تازه كه شنيده بودم ليكن باور نداشتم تا در روزنامه ديدم بروز و با است در سر حدات شمالى ايران . سه سال است در روسيه و با مىشود حتى در پطرزبورق ، امسال به ايران سرايت كرده الان در آستارا ، اردبيل ، سراب ، انزلى و با است . مىگويند تا شش هفت فرسنگى تنكابون هم آمده . اما انشاء الله رو به زمستان است و تمام مىشود .\r\nما همين يكى را كسر داريم . جمعيت ايران خيلى زياد است اين دو سه سال هم كه الحق خيلى زيادتر شده . صادق ديروز از شهر حركت كرده بود مىگفت عيد گرفتند و شليك توپ كردند . افسوس دير رسيد .\r\n\r\nسال برجى\r\nدوشنبه ششم شوال المكرم - 17 درجهء ميزان - دولت جديد ايران محاسبات و مكاتبات را كلية برجى كرده شهور عربى موقوف شده . ديروز عصر آخرين شخص مخالف ما آقا سيد بزرگ به قلعه آمد با چند نفر از ريش‌سفيدان دهات آن ناحيهء تركان فيشان . ديشب را بود امروز ملا يوسف و جمعى ديگر هم آمدند . روزى نيست ده بيست نفر از آخوند و رعيت اينجا نباشد . در باب ناهار و شام بايد فكرى كرد . امروز عصر رفتند و قرار شد روز پنجشنبه جمعى از ريش‌سفيدان و كدخدايان بروند اوان و بعد آن مجلس بشود .\r\n\r\n","description":"","footnote":"","page_name":" 3202 ","page_number":590},
  {"content":"\r\n . \r\n","description":"","footnote":"","page_name":" 3203 ","page_number":591},
  {"content":"\r\n . \r\n\r\n","description":"","footnote":"","page_name":" 3204 ","page_number":592}
  ]